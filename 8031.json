[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nتاريخ\r\nبيدارى ايرانيان\r\nتاريخ مشروح و حقيقى مشروطيت ايران\r\nبا 43 گراور\r\nتاليف\r\nناظم الاسلام كرمانى\r\nمجلد اول\r\nشامل مقدمه و جلد اول و دوم و سوم تا رمضان 1324\r\nمؤسسهء انتشارات اميركبير\r\nتهران ، 1384\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nناظم الاسلام كرمانى ، محمدبن على ، 1280 - 1337 ق .\r\nتاريخ بيدارى ايرانيان ، يا ، تاريخ مشروح و حقيقى مشروطيت ايران با 42 گراور / تأليف محمد بن على ناظم الاسلام كرمانى . - تهران : اميركبير ، 1371 .\r\n3 ج . در يك مجلد ( سى و دو ، 595 ص ) : مصور ، عكس .\r\nISBN 964 - 00 - 0489 - 8\r\nفهرستنويسى بر اساس اطلاعات فيپا .\r\nچاپ اول اين كتاب در سالهاى 1346 - 1349 بكوشش على اكبر سعيدى سيرجانى توسط بنياد فرهنگ ايران منتشر شده است .\r\nكتابنامه : به صورت زير نويس .\r\n( ج . 1 - 3 ) چاپ هفتم : 1384\r\n1 . ايران - تاريخ - انقلاب مشروطه ، 1324 - 1327 ق . 2 . ايران - تاريخ - قاجاريان ، 1193 -\r\n1344 ق . الف . عنوان . ب . عنوان : تاريخ مشروح و حقيقى مشروطيت ايران . .\r\n2 ت 2 ن / 1407 DSR\r\n075 / 955\r\n1371\r\nكتابخانه ملى ايران 5928 - 74 م\r\nتاريخ بيدارى ايرانيان\r\n009291554 شابك 8 - 0489 - 00 - 964\r\nبها : 45000 ريال\r\nتاريخ بيدارى ايرانيان\r\nتأليف : ناظم الاسلام كرمانى\r\nچاپ ششم : 1381\r\nچاپ هفتم : 1384\r\nچاپ و صحافى : چاپخانه سپهر ، تهران\r\nشمارگان : 3000 نسخه\r\nحق چاپ محفوظ است .\r\nشابك 8 - 0489 - 00 - 964\r\nISBN 964 - 00 - 0489 - 8\r\nمؤسسهء انتشارات اميركبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nآخرين عكس مرحوم ناظم الاسلام كرمانى مؤلف تاريخ بيدارى ايرانيان\r\n\r\n","description":"","footnote":"","page_name":" مقدمه 1 ","page_number":5},
  {"content":"\r\n . \r\n","description":"","footnote":"","page_name":" مقدمه 2 ","page_number":6},
  {"content":"\r\n\r\n\r\nجلد اول\r\n\r\nفهرست مندرجات\r\nموضوع صفحه\r\nشرح حال مؤلف بقلم آقاى سيد محمد هاشمى نماينده سابق مجلس علت نگارش تاريخ بقلم مؤلف 1\r\nمقدمه 4\r\nفصل اول واقعه رژى 11\r\nصورت حكم بحرمت دخانيات 12\r\nدستخط ناصر الدين شاه بميرزاى آشتيانى 14\r\nجواب دستخط از طرف ميرزاى آشتيانى بناصر الدين شاه 15\r\nدستخط ناصر الدين شاه در جواب ميرزاى آشتيانى 18\r\nجواب ميرزاى آشتيانى - مكتوب ميرزاى آشتيانى بناصر الدين شاه 19\r\nاستفتاء از آية اللّه ميرزاى آشتيانى - سئوال از حجة الاسلام و جواب - جواب از سئوال اوّل - دستخط ناصر الدين شاه - ايضا دستخط ناصر الدين شاه 20\r\nاعلان رئيس دخانيات در باب فسخ امتياز - مكتوب امين السلطان بميرزاى آشتيانى و جواب مكتوب مزبور 22\r\nصورت مكتوب امين السلطان بميرزاى آشتيانى 23\r\nتلگراف اول و ثانى ميرزاى شيرازى به ناصر الدين شاه 24\r\nتلگراف علماء تهران به ميرزاى شيرازى 25\r\nجواب تلگراف ميرزاى شيرازى - تلگراف ميرزاى آشتيانى به ميرزاى شيرازى موضوع صفحه\r\nتلگراف ميرزاى شيرازى بميرزاى - آشتيانى 26\r\nتلگراف تشكر آية اللّه ميرزاى شيرازى بناصر الدين شاه و جواب ناصر الدين شاه 27\r\nتلگراف آية اللّه ميرزاى شيرازى به ميرزاى آشتيانى - تلگراف امين السلطان بحكام ولايات ايران 28\r\nتلگراف وكيل الدوله كرمانشاهى بميرزاى آشتيانى تلگراف ميرزاى آشتيانى به آية اللّه ميرزاى شيرازى - تلگراف آقا سيد على اكبر تفرشى 29\r\nتلگراف آقا شيخ فضل اللّه - تلگراف آقا سيد محمد رضا طباطبائى به آية اللّه ميرزاى آشتيانى 30\r\nتلگراف امام جمعه تهران و مكتوب امام جمعه بآية اللّه ميرزاى شيرازى 31\r\nتلگراف آية اللّه ميرزاى شيرازى 32\r\nتلگراف آية اللّه ميرزاى شيرازى به امام جمعه تهران 33\r\nتلگرافات آية اللّه ميرزاى شيرازى بتبريز - اصفهان - شيراز - كرمانشاه - تلگرافات حاج آقا حسين نورى به يزد - سبزوار - تهران 34\r\nمقالهء ملى 35\r\nاعلان جهاديه 36\r\nصورت امتيازنامه تنباكو و توتون مشتمل بر 15 فصل 38\r\n\r\n","description":"","footnote":"","page_name":" مقدمه 3 ","page_number":7},
  {"content":"\r\n\r\nموضوع صفحه\r\nمجلس ضيافت 42\r\nعريضه امين السلطان به آية اللّه شيرازى 45\r\nفصل دوم حالات آقا ميرزا سيد محمد طباطبائى 47\r\nفصل سوم حالات ميرزا تقى خان امير نظام اتابك اول 50\r\nفصل چهارم حالات سيد جمال الدين اسدآبادى 53\r\nمكتوب سيد جمال الدين به آقاى طباطبائى 64\r\nمكتوب سيد جمال الدين بناصر الدين شاه 65\r\nمكتوب سيد جمال الدين بيكى از دوستان خود 67\r\nمكتوب سيد جمال الدين به آية اللّه ميرزاى شيرازى 68\r\nمكتوب سيد جمال الدين بعلماء ايران 72\r\nاحوالات ميرزا رضا كرمانى 74\r\nصورت استنطاق ميرزا رضا كرمانى 77\r\nسواد نگارش ميرزا ابو ترابخان نظم الدوله و صورت تقريرات ميرزا رضا كرمانى 91\r\nفصل حالات ناصر الدين شاه 98\r\nفصل حالات مظفر الدين شاه 101\r\nحالات ميرزا حسينخان سپهسالار 105\r\nدربار همايون 108\r\nسواد لايحهء مباركه 109\r\nسواد دستخط مبارك تشكيل دربار اعظم و اسامى نه وزارتخانه در باب مجلس وزراء 110\r\nشرايط مشورت وزراء و ترتيب وزارتخانه‌ها 111\r\nموضوع صفحه فصل حالات ميرزا سعيد خان وزير امور خارجه 113\r\nفصل حالات آقا شيخ على مؤلف قانون ناصرى 114\r\nفصل حالات ميرزا ملكم خان 117\r\nحالات حاج ميرزا عليخان امين الدوله 121\r\nفصل يادداشت جلد اول 127\r\nفصل مقالهء مفيد در خاتمه كتاب 140\r\nجلد اول تاريخ بيدارى ايرانيان 158\r\nشرح زندگى امير اعظم 158\r\nتشكيل انجمن مخفى 162\r\nخطاب بوزير داخله 166\r\nمكتوب انجمن استرآباد بايالت جليله 168\r\nتلگراف امير اعظم بوزارت داخله 170\r\nجواب تلگراف داخله به امير اعظم 172\r\nخطاب بوزير خارجه 175\r\nحالات مستشار الدوله 177\r\nخدمت اجزاء و اعضاء انجمن مخفى 184\r\nمكتوب مستشار الدوله به مظفر الدين شاه 186\r\nفصل حالات محمد على ميرزا 193\r\nحالات مدير روزنامه مجلس 205\r\nحالات ناظم الاطباء كرمانى 212\r\nتحصن تجار بزاويهء مقدسه 219\r\nخلاصه موعظه ذو الرياستين - بعض رموز كتاب 220\r\n\r\n","description":"","footnote":"","page_name":" مقدمه 4 ","page_number":8},
  {"content":"\r\n\r\nموضوع صفحه لايحهء انجمن مخفى 224\r\nحالات آقا ميرزا محمود اصفهانى 227\r\nشروع بانقلاب واقعه كرمان 237\r\nحالات سلطان المحققين شيخ محمد واعظ اصفهانى 240\r\nعمارت بانك يا مدرسهء چال 260\r\nسواد دستخط آية اللّه خراسانى و سواد دستخط آية اللّه خراسانى و مازندرانى 264\r\nايضا سواد دستخط آية اللّه خراسانى 266\r\nسواد لايحهء هيئت علميه نجف اشرف 267\r\nجلد دوم واقعه مسجد شاه يا هجرت صغرى 273\r\nمستدعيات اوليه مهاجرين 296\r\nعريضه مهاجرين بشاه 302\r\nعريضه اتابك بشاه - صورت مقاصد آقايان 303\r\nدستخط شاه در جواب عين الدوله و بعلماء اعلام و به اتابك اعظم 304\r\nمراجعت آقايان بدار الخلافه طهران 306\r\nتبعيد آقا سيد جمال واعظ ببلدهء قم 311\r\nراپورت مخفى 314\r\nمذاكرهء مخفى 315\r\nمكتوب احياء الملك 316\r\nصورت شبنامه 319\r\nخطابه مردم بآقايان علماء 323\r\nمكتوب آقاى طباطبائى به عين الدوله 326\r\nتوضيح يا حاشيه 327\r\nسبب هيجان اهالى فارس 330\r\nتلگراف علماء شيراز بوليعهد 332\r\nواقعه مشهد رضوى 333\r\nخطابهء دوم بعلماء 336\r\nعريضه آقاى طباطبائى بمظفر الدين شاه 338\r\nموضوع صفحه زندان 346\r\nتكفير آقاى بهبهانى مظفر الدين شاه را 349\r\nارمن 351\r\nدولت ارشا كونيتين 353\r\nدولت روبينيين 354\r\nسبب گرفتارى مجد الاسلام 360\r\nسبب گرفتارى ميرزا آقا اصفهانى 361\r\nسبب گرفتارى مدير رشديه 362\r\nمكتوب مجد الاسلام بعنوان آقاى طباطبائى 365\r\nمكتوب ميرزا آقا اصفهانى بآقاى طباطبائى 366\r\nمكتوب مجد الاسلام بنگارنده تاريخ بيدارى 367\r\nموعظه آقاى طباطبائى در چهاردهم جمادى الاولى 1324 374\r\nشوراى سرّى عين الدوله 381\r\nصورت لايحهء ناصر الملك بآقاى طباطبائى 382\r\nتلگراف آقاى طباطبائى به اعليحضرت پادشاه ژاپون 392\r\nحالات آقا سيد مهدى طباطبائى 394\r\nحالات آقا شيخ يحيى مدير روزنامه مجلس 395\r\nجلد سوم مقتول شدن سيد عبد المجيد 404\r\nعريضه عضد السلطان بمظفر الدين شاه - صورت دستخط مظفر الدين شاه 413\r\nحالات آقا شيخ محمد رضا مجتهد قمى 416\r\nحالات علاء الملك وزير علوم 418\r\nواقعهء تحصن در سفارتخانه انگليس 429\r\nعريضهء ملت بمظفر الدين شاه 433\r\nقانون عدليه مشتمل بر دو فصل 436\r\nسواد دستخط مظفر الدين شاه - حالات مشروطه 443\r\n\r\n","description":"","footnote":"","page_name":" مقدمه 5 ","page_number":9},
  {"content":"\r\n\r\nموضوع صفحه شبنامه 449\r\nتلگراف ادوارد هفتم پادشاه انگلستان 452\r\nعريضه تلگرافى حجج اسلام بمظفر الدين شاه 453\r\nدستخط تلگرافى مظفر الدين شاه در جواب علماى تبريز 455\r\nتلگراف وليعهد از تبريز - جواب مظفر الدين شاه 456\r\nتلگراف مهاجرين بمتحصنين سفارت 459\r\nتلگراف آقا شيخ محمود بقم 460\r\nتلگراف نظام الدوله و تلگراف شعاع السلطنه بقم 461\r\nتلگراف مشير الدوله بقم 462\r\nدستخط تلگرافى مظفر الدين شاه بقم 463\r\nعريضه تلگرافى آقايان مهاجرين بمظفر الدين شاه 464\r\nتلگراف مظفر الدين شاه بقم - تلگراف از اصفهان بقم - از تبريز بقم 466\r\nايضا از تبريز بقم - جواب مهاجرين به تبريز - تلگراف از عتبات - تلگراف از اصفهان 467\r\nايضا تلگراف از تبريز - تلگراف مظفر الدين شاه به عضد الملك 468\r\nدستخط مظفر الدين شاه بصدر اعظم - دستخط 469\r\nتلگراف مشير الدوله بآقايان مهاجرين 470\r\nسواد دستخط مظفر الدين شاه 471\r\nتلگراف از تهران بقم - ايضا از تهران بقم - از اصفهان بقم - ايضا از اصفهان بقم 473\r\nتلگراف از كلات بقم - ايضا از كلات بقم - از بروجرد - از شيراز بقم 474\r\nدستخط مظفر الدين شاه - سواد مكتوب 476\r\nنقل از مكتوب يكى از تجار تبريز 477\r\nدستخط وليعهد 478\r\nتلگراف از مراغه بمهاجرين 480\r\nموضوع صفحه\r\nدستخط مظفر الدين شاه كه در سفارت‌خانه قرائت شد 481\r\nصورت سواد دستخطى كه به امضاء نرسانيدند 484\r\nصورت شبنامه مجلس مليه اسلامى 486\r\nحكم صدر اعظم 489\r\nصورت لايحهء مشير الدوله صدر اعظم 490\r\nصورت لايحهء ملت كه سلطان المتكلمين قرائت نمود 491\r\nتلگراف از باجگيران قفقازيه - جواب 493\r\nتلگراف از عشق آباد - جواب تلگراف عشق‌آباد 494\r\nانجمن مخفى ثانوى 495\r\nصورت عهدنامه بريكاد 500\r\nتلگراف از مشهد - از كرمان 501\r\nايضا از كرمان - از همدان - از كلات - از همدان 502\r\nاز كلات - از شيراز 503\r\nصورت اسامى اشخاصيكه پول جهت خرج در سفارتخانه پرداختند - عنوان پاكت 505\r\nشبنامه 506\r\nمكتوب فدائيان قفقاز 511\r\nدستخط مظفر الدين شاه در جواب لايحهء علماء 512\r\nصورت دستخط شاه 513\r\nنظامنامه انتخابات مجلس شوراى ملى مشتمل بر دو فصل و سى و دو ماده 514\r\nانتباه نامهء فرقهء اجتماعيون عاميون ايران 519\r\nشبنامه 522\r\nمتن نطق مظفر الدين شاه 523\r\nتلگراف از بوشهر 525\r\nتلگراف از رشت 526\r\nايضا تلگراف از رشت - منع گمرك يا تجديد گمرك 527\r\n\r\n","description":"","footnote":"","page_name":" مقدمه 6 ","page_number":10},
  {"content":"\r\n\r\nموضوع صفحه دستخط شاه 528\r\nورقهء انتخاب كه صاحب ورقه حق راى دارد 529\r\nواقعهء تبريز 530\r\nتلگراف از تبريز 533\r\nتلگراف از كرمان - ايضا تلگراف از كرمان 534\r\nبقيه واقعهء تبريز - دستخط مظفر الدين شاه - سواد حكم وليعهد 535\r\nاز سفارت انگليس بقونسلگرى تبريز - دستخط وليعهد بژنرال قونسل انگليس 536\r\nمتن نطق مظفر الدين شاه در حضور شاهزادگان قاجاريه 537\r\nموضوع صفحه صورت علان حكومت طهران - اسامى نظار و اعضاء مجلس نظارت 539\r\nاسامى مبعوثين ملت از كليه طبقات 541\r\nخطابه مظفر الدين شاه در روز افتتاح مجلس 553\r\nاز تبريز بطهران - ( تلگراف وليعهد ) - تلگراف از تهران به تبريز 555\r\nچرا سلام و تشكيل مجلس در هيجدهم شعبان برپا شد 557\r\nاسامى روزنامه‌ها و مدارس 559\r\n\r\n","description":"","footnote":"","page_name":" مقدمه 7 ","page_number":11},
  {"content":"\r\n\r\nفهرست تصاوير حاج محمد كريم خان 5\r\nميرزا آقا خان كرمانى 6\r\nشيخ احمد روحى 8\r\nحاج ميرزا حسن آشتيانى 23\r\nمير سيد زين العابدين امام جمعه 33\r\nامين السلطان 45\r\nناصر الدين شاه 47\r\nاولين رجال با سياست 75\r\nميرزا رضاى كرمانى 79\r\nكامران ميرزا 93\r\nحاج شيخ هادى نجم‌آبادى 97\r\nمشير الدوله نصر اللّه خان 103\r\nمظفر الدين شاه 104\r\nميرزا حسين خان سپهسالار 107\r\nميرزا ملكم خان 119\r\nامين السلطان 129\r\nشيخ فضل اللّه نورى و آقا سيد عبد اللّه 133\r\nعين الدوله 137\r\nمحمد على شاه 195\r\nشيخ محمد سلطان 241\r\nحاج ميرزا يحيى دولت‌آبادى 297\r\nامير اعظم 299\r\nامير بهادر 307\r\nعلاء الدوله 309\r\nشعاع السلطنه 331\r\nمظفر الدين شاه عين الدوله 387\r\nصدر العلماء سيد محمد امام 389\r\nحاجى آقا محسن عراقى 411\r\nاعضاء انجمن ملى 417\r\nآقا سيد على آقا يزدى 419\r\nسالار الدوله 423\r\nابو الحسن ميرزا شيخ الرئيس 430\r\nعده‌اى از متحصنين در سفارت انگليس براى مشروطه 431\r\nمشير الدوله ميرزا حسن خان پيرنيا 445\r\nميرزا حسين خان پيرنيا ( مؤتمن الملك ) 446\r\nآقاى آقا سيد محمد طباطبائى 545\r\nحاج شيخ فضل اللّه نورى 547\r\nميرزا على اصغر خان اتابك اعظم 551\r\nحاجى ميرزا يحيى دولت‌آبادى 557\r\nآقا سيد محمد صادق طباطبائى 559\r\nخارج از متن :\r\n( 1 ) تصوير ناظم الاسلام كرمانى مؤلف تاريخ بيدارى ايرانيان اول كتاب\r\n( 2 ) تصوير نمايندگان دورهء اول مجلس شورايملى مقابل صفحهء 544\r\n\r\n","description":"","footnote":"","page_name":" مقدمه 8 ","page_number":12},
  {"content":"\r\n\r\n\r\nمقدمهء ناشر بر چاپ سوم\r\nبسم اللّه الرحمن الرحيم\r\nتاريخ سياسى معاصر كشورمان عليرغم قرابت زمانى به دوره كنونى ، نسبت به ديگر ادوار پيشين از ابهامات بيشترى برخوردار است . علت اين امر روشن است ، زيرا تا پيش از ظهور غربزدگى و تجددخواهى در ايران ، مورخين متملق و گزافه‌گوى دربارى كه به ثبت و ضبط وقايع و حوادث مىپرداختند « بر مدح و فعل حسنى كه در عالم گمان داشته از شجاعت رستم و سخاوت حاتم و عدل نوشيروان و حلم احنف و حكمت افلاطون و فصاحت قس و زهد سلمان » به پادشاهان عصر نسبت مىدادند ( ص 1 ) و از زدن هرگونه اتهام و برچسب از قبيل ملحد ، زنديق ، دهرى ، طبيعى به مخالفين حكومت ابايى نداشتند تا با هتك اعتبار و حيثيت آنها ، زمينهء نابوديشان را فراهم كنند .\r\nدر دورهء معاصر و بويژه پس از پيروزى نهضت مشروطيت و به قدرت رسيدن مشروطه - خواهان ، قلم‌بدستان غربزده به مدح و ثناى تجددخواهى و مشروطه‌خواهى پرداختند و مخالفين را با زدن برچسب‌هاى معمول آن زمان مانند دشمن ترقى ، طرفدار استبداد و . . . از صحنه بيرون كردند .\r\nجريان سيل غربزدگى كه در جامه آزاديخواهى ، قانون‌خواهى و مشروطه‌خواهى ظاهر گشت ، چنان فراگير بود كه بسيارى از معتقدين به ديانت اسلام را به كام خود كشيد ؛ به ويژه آنكه مشروطيت در برابر مظالم رژيم ، علم طغيان برافراشت و نفى ظلم و استبداد را - كه خواست همهء مردم كشور بود - شعار خود ساخت . بنابراين جاى تعجب نيست كه چرا مؤلف كتاب حاضر كه به قصد تكميل تحصيلات دينى از كرمان رهسپار تهران مىشود ، پس از چندى چنان شيفته افكار جديد مىگردد كه در ايام عزادارى دههء عاشورا ، به مطالعه نوشتجات ملكم خان و مستشار الدوله مىپردازد . « قرار شد اين چند روزه ايام عاشورا انجمن تعطيل باشد و هريك بتوانيم نوشتجات ملكم خان و مرحوم مستشار الدوله را بخوانيم . » ( ص 186 )\r\n\r\n","description":"","footnote":"","page_name":" مقدمه 9 ","page_number":13},
  {"content":"\r\n\r\nاين شيفتگى چنان است كه وى بانيان غربزدگى را به سختى مىستايد هرچند كه « شيوهء غير مرضيه متملقان چاپلوس » را محكوم مىكند . به‌عنوان مثال از ميرزا ملكم خان با القاب « اكفى اكفاة احمى الحماة بيداركننده ايرانيان . . . اديب كامل و اديب فاضل ، جامع محاسن بيان و معانى بيت العتيق ، دانش و بينش را بانى ، ميرزا ملكم خان . . . » ( ص 117 ) ياد مىكند و علت اين همه مدح را « سبقت او در انتشار لفظ قانون » مىداند . ( ص 118 )\r\nوى همچنين ميرزا حسين خان سپهسالار را از « اشخاص بزرگى » مىشمرد كه ترقيات ايران را در نظر داشت . ( ص 105 ) « در فن ديپلماسى اول شخص ايران بود . » ( ص 106 ) در صورتى كه هيچ اشاره‌اى به قرارداد ننگين رويتر كه توسط او با بارون ژوليوس رويتر بسته شد نمىكند . در عوض به مخالفين تجددخواهى شديدا مىتازد و مرحوم حاج ملا على كنى ، عالم بيدار و مقتدر تهران كه ناصر الدين شاه را وادار به عزل سپهسالار و فسخ قرارداد رويتر نمود و نيز پيش از اين فتواى تحريم فراموشخانه ملكم را صادر كرده بود ، « دشمن ترقى » مىخواند و مىنويسد : « منافقين دربارى و دشمنان ترقى ، او [ ميرزا ملكم خان 
  ] را بدخواه دولت قلم داده ، مجلس و فراموشخانه‌اش را بطاق نسيان و عدم گذاردند . . . » ( ص 118 ) همچنين عليرغم قرائن و شواهد محكمى كه دال بر انتساب حكم تحريم تنباكو به ميرزاى شيرازى ارائه مىدهد ، ( ص 17 ، 19 و 25 ) ولى همصدا با دربار ناصر الدين شاه ، حكم را مجعول و صدور آن را به ميرزاى آشتيانى نسبت مىدهد ( ص 12 ) و از آن قيام شكوهمند ملى - مذهبى كه به فسخ قرارداد استعمارى رژى و تسليم استبداد ناصر الدين شاه انجاميد با تأسف چنين ياد مىكند :\r\n« مسأله دخانيات و انقلاب آن ايام . . . نتيجه طمع خودغرضان بود كه احداث اختلاف بين ملت و دولت شد . » ( ص 123 )\r\nمؤلف همهء افراد و جريانات سياسى زمان خود را با افكار تجددخواهانه خويش مىسنجد و سپس حكمش را دربارهء آنها صادر مىكند ، از مرحوم سيد محمد طباطبايى كه علاوه بر « صفات طيبه و اخلاق مرضيه‌شان » از « معلومات جديده » نيز اطلاع داشت و متمايل به مشروطه‌خواهى نيز بود به نيكى ياد كرده و از زحمات ايشان در جريان نهضت تقدير مىكند .\r\nدرحاليكه حاج شيخ فضل اللّه نورى را به جهت ترديد اوليه‌اش در اصالت نهضت و مخالفت بعديش با نمايندگان غربزده ، به باد ناسزا مىگيرد . و از دادن نسبت‌هاى دروغ و دشنام‌هاى ركيك به نورى خوددارى نمىكند ، هرچند معترف است كه « . . . حاج شيخ فضل اللّه اگر چند ماهى در عتبات توقف كند شخص اول علماء اسلام خواهد گرديد ، چه ، هم حسن سلوك دارد و هم مراتب علميه ، هم نكات رياست را بهتر از ديگران داراست . » ( ص 426 )\r\nاو ضمن اشاره به تصميم نورى ، مبنى بر حركت به سوى قم و همراهى با مهاجرين ، تأثير سياسى عظيمى را بر اين حركت مترتب مىداند و مىنويسد : « . . . چندين مرتبه نصر السلطنه او ( حاج شيخ فضل اللّه ) را ملاقات نمود و آنچه كرد كه او از قصد خود بازگردد قبول ننمود . . .\r\nحركت شيخ فضل اللّه خيلى آقايان را قوت داد چه . . . عين الدوله از حركت حاجى شيخ فضل اللّه بىاندازه ضعيف شد . . . » ( ص 428 ) اما بدبينى و كينه مؤلف به شيخ فضل اللّه تا بدانجاست كه حاضر نيست كوچكترين سهمى برايش در پيشبرد نهضت قائل شود . ناظم الاسلام گرچه به روشن -\r\n\r\n","description":"","footnote":"","page_name":" مقدمه 10 ","page_number":14},
  {"content":"\r\n\r\nانديشى شيخ واقف است « 1 » ، با اين وجود به مبتذل‌ترين شايعات دست مىيازد تا نقش او را در نهضت از بين برده و از نورى چهره‌اى مرتجع و طرفدار استبداد بسازد . از جمله ، اين اقدام بزرگ نورى را با نقل شايعات موهوم چنين تحريف مىكند : « . . . بعضى گفته‌اند مشار اليه بر حسب ميل عين الدوله تا قم خواهد رفت ، چه اگر توانست آقايان را منصرف مىنمايد از رفتن به عتبات و آنها را معاودت خواهد داد و اين خدمتى است كه به صدر اعظم كرده است و اگر نتوانست آنان را عودت دهد همان مراجعت خودش اهميتى خواهد داشت و شاه را از خيالات بزرگ خواهد انداخت . » ( ص 426 )\r\nنكتهء قابل توجه اين است كه مؤلف مشروطه‌خواه از مشروطيتى دفاع مىكند كه شناخت درستى از آن ندارد و با اين شناخت ناقص و نادرست به رد و دّم حاج شيخ فضل اللّه مىپردازد .\r\nمؤلف ضمن نقل واقعه‌اى ، تعريفى از مشروطيت ارائه مىدهد كه قابل توجه است . او در پاسخ نورى كه مشروطه و جمهورى را خلاف شرع و منشأ فساد مىدانست ، ( ص 257 ) مىگويد « مشروطه و يا جمهورى ، مقصود از هردو يكى است [ ؟ ! 
  ] چه جمهورى از افراد مشروطه است و مراد از مشروطه سلطنت عمومى و سلطنت ملى است » همچنين قانون اساسى مشروطيت را كه بايد توسط نمايندگان منتخب مردم تدوين شود « حكم عمومى پادشاه » مىداند و بس . ( ص 327 )\r\nاين تصور نادرست تنها مختص به ناظم الاسلام كه با نوشته‌هاى منور الفكران پيش از مشروطيت آشناست نمىباشد بلكه علماى بزرگى كه به تأييد و دفاع از آن برخاستند تصور درست و روشنى از مشروطيت نداشتند . علت اين امر را بايد در آثار منور الفكرانى از قبيل ميرزا ملكم خان و مستشار الدوله جستجو كرد .\r\nاين منور الفكران معنى و هدف اصلى مشروطيت را به خوبى مىشناختند « ولى به حكم اقتضا و مصلحت ، انديشه‌هاى مشروطه‌گرى را رنگ اسلامى زدند . آنان معناى واقعى مشروطه‌گرى غربى را پنهان نگاه داشتند و در مواردى هم مشروطه و اسلام را يكى دانستند . [ از طرفى 
  ] كوششى سخت و پيگير از سوى انديشه‌گران نوخواه ايران صورت گرفت تا رهبران مذهبى را نسبت به اختلافهاى اساسى و تعيين‌كننده موجود ميان نهادهاى نو سياسى و اسلام بىتوجه نگاه دارند . [ متجددين مشروطه‌خواه 
  ] علاقه داشتند كه علما به برخى از مسائل مربوط به ناهماهنگى اسلام و دموكراسى بىتوجه بمانند و گرنه از پشتيبانى كامل علما در انقلاب مشروطيت بىبهره مىماندند . [ بدين لحاظ 
  ] رهبران روحانى [ مشروطه 
  ] موضع ناتوان بنياد مذهب را در يك نظام مشروطه دموكراسى از ديده دور داشتند . آنان به متون اصلى نوشته‌هاى انديشه‌گران اروپايى دسترسى نداشتند زيرا هيچيك از زبان‌هاى اروپايى را نمىدانستند و منابع آگاهى آنان محدود به نوشته‌هاى عربى و فارسى [ منور الفكران مشروطه‌خواه 
  ] بوده است . « 2 » »\r\n\r\n\r\n","description":"","footnote":"\r\n( 1 ) - مؤلف خاطره‌اى را ذكر مىكند كه نشان‌دهنده بينش سياسى شيخ فضل اللّه است . وى مىنويسد : « . . . روزى كه مشار اليه [ حاج شيخ فضل اللّه 
  ] در خانه آقاى طباطبايى آمده بود در مجلس در ضمن مذاكره گفت ملاى سيصد سال قبل به كار امروز مردم نمىخورد .\r\nشيخ در جواب گفت خيلى دور رفتى بلكه ملاى سى سال قبل به درد امروز مردم نمىخورد .\r\n[ ملا 
  ] بايد عالم بر مقتضيات وقت باشد ، بايد مناسبات اول را نيز عالم باشد . » ص 256 .\r\n( 2 ) - حائرى ، عبد الهادى . تشيع و مشروطيت . تهران ، اميركبير ، ص 328 - 330 .\r\n","page_name":" مقدمه 11 ","page_number":15},
  {"content":"\r\n\r\nعلاوه بر اين ، قهر سياسى و نظامى دولت عليه مردم و ستيز مشترك علما و منور الفكران عليه دولت ، مانع از آن گشت تا تأملى جدى پيرامون اصول و مبانى مشروطيت بشود و تفاوت - هاى بنيادين مشروطيت و اسلام برملا گردد .\r\nاين تفاوت آشكار ، پس از كسب مشروطيت و به‌ويژه هنگام تدوين قانون اساسى رخ نمود .\r\nاعتراض حاج شيخ فضل اللّه نورى و تحصن وى و جمع كثيرى از علما در حضرت عبد العظيم ، تنها به منظور نماياندن اين تفاوت‌ها و ناديده انگاشتن قوانين اسلامى بود . اما چون بيشتر علماى مشروطه‌خواه به كنه اين تفاوت‌ها پى نبرده بودند و - عليرغم حضور تعدادى نمايندگان ليبرال غيرمذهبى - به مشروطيت و مجلس خوشبين بودند ، اعتراض‌هاى نورى جدى تلقى نشد ، حتى شهادت وى به دست مشروطه‌خواهان فاتح بيدارباشى براى علما نبود .\r\nپس از فتح تهران و به قدرت رسيدن مشروطه‌خواهان و تشكيل مجلس دوم و ترور سيد عبد اللّه بهبهانى « علماء مشروطه‌خواه نظام نو ايران [ مشروطيت 
  ] را از جهات بسيارى بر خلاف انتظار خويش يافتند . تلگرافى كه خراسانى و مازندرانى به ناصر الملك ( كه پس از آن نايب السلطنه شد ) فرستادند ، ناخشنودى علما را از مشروطه‌گران و شيوهء كار مجلس دوم به خوبى نشان مىدهد . در آن تلگراف ، علماء . . . در مورد لا مذهب بودن شخصيت‌هاى سياسى ، ماليات - هاى سنگين ، آزاد نكردن زندانيهاى سياسى و ديگر چيزها ناخشنودى خود را ابراز داشتند . « 1 » »\r\nناظم الاسلام مانند بسيارى ديگر از مشروطه‌خواهان ناآگاه به تفاوت‌هاى اساسى مشروطيت و اسلام آگاهى ندارد . به همين جهت ايده‌آل‌هاى سياسى و اجتماعى خود را تنها در استقرار مشروطيت متحقق مىداند :\r\n« تا اساس مقدس مشروطيت فراهم نيايد نور علم پرتوافكن ساحت ايران نخواهد شد . . . » و « پس از آنكه مردم آزاد شدند ديگر مستبد و ظالم را در كار نخواهند گذارد . » اما عملكرد چند ساله مجلس و دولت مشروطه‌خواه او را وادار به اين اعتراف تلخ مىكند كه پس از گذشت چهار سال ، نظام مشروطيت هنوز نتوانسته است كه اساسىترين شعار خود را جامهء عمل پوشد . « با آنكه خونها براى اين كلمه [ عدالت 
  ] ريخت و خسارات بر اهل ايران وارد آمده ، هنوز عدالتخانه بوجود نيامده است . يعنى مردم ثمرهء عدالت را نديده‌اند و قانون و مجرى عدل ظاهر نشده است . » همچنين به سبب آنكه « بسيارى از خادمين خائن و عده‌اى از خائنين خادم شده‌اند » ( ص 393 ) « نگارنده را آن آزادى نيست كه بتواند [ پس از شش سال 
  ] اسم مانع آب را [ در ماجراى بستن آب به روى متحصنين در مسجد شاه سابق 
  ] روى كاغذ آورد . . . » ( ص 410 )\r\nاختلافات بنيادين مشروطه و اسلام را نيز كه مؤلف تا پيش از اين نمىتوانست دريابد از اين پس در رفتار مشروطه‌خواهان با رهبران روحانى مشروطه به عيان مىبيند : « رؤساى روحانى را خانه‌نشين ، احكامشان را پشت گوش انداخته صريح گفتند و نوشتند تفكيك قواى روحانى از قواى جسمانى » ( 394 ) همچنين « مرحوم بهبهانى را در ازاء آنهمه صدمه و اذيت كه در\r\n\r\n\r\n","description":"","footnote":"\r\n( 1 ) - تشيع و مشروطيت ص 159 .\r\n","page_name":" مقدمه 12 ","page_number":16},
  {"content":"\r\n\r\nطريق مشروطيت متحمل شد مقتول نمودند . آقاى طباطبايى را در خانه خود نشاندند و پيغام دادند كه اگر مداخله در امور كنيد مثل آقاى بهبهانى خواهيد شد . . . » ( ص 394 و 395 )\r\nبا توجه به اين جهات منفى مشروطيت بود كه نويسنده با نااميدى فراوان مىنويسد :\r\n« آنچه كه مقصود از مشروطيت بود حاصل نشد بلكه برعكس نتيجه داد . » ( ص 394 ) اين خوش‌بينى نخستين و بدبينى بعدى نويسنده را در سراسر كتاب به وضوح مىتوان ديد .\r\n« تاريخ بيدارى ايرانيان » ناظم الاسلام كرمانى در بين كتابهايى كه دربارهء تاريخ مشروطيت ايران نوشته شده از امتيازات ويژه‌اى برخوردار است . مهمترين امتياز كتاب ، اخبار و اطلاعات دست اولى است كه از مذاكرات و گفتگوهاى سياسى رهبران مشروطه تهران ، بويژه سيد محمد طباطبايى ، بدست مىدهد . اين امتياز ، محصول ارتباط بسيار نزديك چند ساله ناظم الاسلام و طباطبايى مىباشد . ناظم الاسلام سالها نظامت « مدرسه اسلام » را - كه طباطبايى مؤسس آن بود - به عهده داشت و در جريان نهضت نيز يكى از نزديكان و محارم طباطبايى بود .\r\nاز اينرو اطلاعات مستقيم و بىواسطه وى از مواضع سياسى طباطبايى به معناى اطلاع از يكى از مراكز تصميم‌گيرى سياسى انقلاب مىباشد .\r\nاطلاعاتى كه ناظم الاسلام از نحوهء تفكر سياسى رهبران روحانى مشروطه و بخصوص طباطبايى مىدهد ، جهت حركت نهضت را به خوبى مىتوان پيش‌بينى كرد . انديشه‌هاى سياسى طباطبايى ، همان نظر عموم منور الفكران ليبرال پيش از مشروطيت است ؛ به اين معنى كه روشنفكران پيش از مشروطيت ، ترويج مدارس و آموختن دانش‌هاى جديد غربى را مبدأ هرگونه حركت ضد استبدادى و تحول اجتماعى مىدانستند و مشروطيت به‌عنوان تنها نظام سياسى ايده‌آل را زمانى لازم و مفيد مىدانستند كه افراد ملت باسواد شده و تأسيسات نوين اجتماعى كاملا استقرار يافته باشند . اين ، تنها ، نظر منور الفكران ليبرال نبود بلكه در سطح رهبريت روحانى نهضت نيز مانند طباطبايى طرفدارانى داشت . اين معنى را ناظم الاسلام از قول طباطبايى اينطور نقل مىكند : « . . . بايد سعى كرد كه ملت عالم ( تحصيلكرده ) شوند ، چه ، پس از آنكه عموم ملت عالم شدند آنوقت حقوق ملى خود را مىدانند و . . . ديگر هرگز زيربار ظلم و جور و استبداد نخواهند رفت . . . پس بر شما باد به اصلاح معارف و تأسيس و تكثير مكاتب و احداث مدارس ابتدائيه و علميه و غيره . » ( ص 160 ) به همين علت بود كه طباطبايى عليرغم مخالفت عمومى روحانيون كه مدارس جديد را مراكز اشاعه الحاد و غربزدگى مىدانستند ، مدرسه اسلام را تأسيس كرد و ناظم الاسلام را كه از روحانيون تجددخواه بود به نظامت آن برگزيد .\r\nپس از آغاز نهضت و اوجگيرى آن ، به دليل بيسواد بودن اكثريت مردم ايران ، طباطبايى ، استقرار مشروطيت را براى مردم زود مىدانست و اظهار مىداشت كه « . . مشروطه نمىخواهيم يعنى مردم ايران هنوز به آن درجه تربيت نشده‌اند و قابل مشروطيت و جمهوريت نمىباشند زيرا كه مشروطيت در وقتى است كه افراد يك ملت عالم شوند . » ( ص 378 )\r\nوقتى كه شعله نهضت را سيد عبد اللّه بهبهانى با حمله به نوز بلژيكى برافروخت ، مردم تهران كه از ظلم و جور مأمورين دولتى به ستوه آمده بودند « همين‌قدر منتظر بهانه يا اذنى از طرف علما بودند كه دكاكين را ببندند » ( ص 368 ) تا با اين قدرت‌نمايى ، دست عمال دولت را\r\n\r\n","description":"","footnote":"","page_name":" مقدمه 13 ","page_number":17},
  {"content":"\r\n\r\nبراى هميشه از جان و مال و ناموسشان كوتاه كنند . حوادث ديگرى كه در كشور رخ داد فرياد اعتراض علما را عليه دولت بلند كرد و بر دامنه نهضت افزود . گرچه اين مخالفت‌ها خالى از غرض‌هاى شخصى نيز نبود .\r\nبه اين ترتيب بر خلاف پندارهاى رايج منور الفكران ، نهضت آغاز شده بود درحاليكه هيچكدام از زمينه‌هاى لازم موردنظرشان فراهم نيامده بود . اما آنها - بر خلاف روشنفكران زمان ما - نهضت را تأييد كردند و در آن شركت جستند ولى كوشيدند با نزديك شدن به رهبران روحانى ، نهضت را در مسير اهداف خود - كه همان استقرار مشروطيت بود - سوق دهند . در صورتى كه خواست علما ايجاد « عدالتخانه دولتى » بود تا « به عرايض كليه رعايا و مظلومين » رسيدگى شود و « رفع ظلم از مظلوم حقا و عدلا به عمل آيد و در اجراء عدل ملاحظه از احدى نشود . » ( ص 304 )\r\nاين خواست از يك‌سو با مقاومت سخت دولت استبداد روبرو گشت و از سوى ديگر با كوشش پىگير منور الفكران كم‌كم اين فكر پديد آمد كه تنها با تشكيل مجلس مىتوان از حدود اختيارات دولت كاست و آن را به نظم درآورد .\r\nبديهى بود كه وقتى پاى مجلس به ميان مىآمد طبعا مسألهء انتخابات نمايندگان ، تدوين قانون اساسى و . . . نيز به دنبال آن قرار داشت كه علما و رهبران نهضت به كيفيت و جزئيات آن شناختى نداشتند در صورتى كه منور الفكرانى كه تشكيل مجلس را پيشنهاد مىكردند مىدانستند كه چه اهدافى را تعقيب مىكنند و غرض از ايجاد اين نهاد اجتماعى چيست .\r\nبا طرح مسألهء مجلس و مهاجرت علما به قم ( مهاجرت كبرى ) بتدريج خط رهبرى نهضت از دست علما خارج و در دست انگلستان قرار گرفت . ناظم الاسلام بدون آنكه توجهى به اين انحراف داشته باشد ، مراحل انحراف نهضت را به دقت شرح مىدهد . اين انحراف از همان روز مهاجرت علما به قم آغاز شد . در بعد از ظهر روز ، جمعى از تجار به توصيه بهبهانى و به منظور حمايت از حركت علما و اعتراض به سياست‌هاى سركوبگرانه عين الدوله ، به سفارت انگلستان پناهنده شدند . سفارت انگلستان كه مؤيد رژيم استبدادى بود كوشش بسيار داشت تا با رخنه كردن در نهضت ، رهبريت آن را از دست علما خارج كرده و به دست منور الفكران ليبرال انگلوفيل بسپارد تا توسط آنها اين نهضت ملى را در جهت اهداف خود هدايت كند و لبه‌هاى تيز ضد استعمارى آن را بىاثر سازد . تحصن بست‌نشينان در سفارت ، اين فرصت طلايى را به انگلستان داد .\r\nمتعاقب اين سياست بود كه به اشارهء سفارت انگلستان « سربازها كه در كوچه و بازار چاتمه زده بودند و مردم را اذيت مىكردند به اردوى خارج شهر رفتند . يك نفر سرباز در شهر ديده نمىشد جز عده‌اى سرباز كه در خيابان علاء الدوله گذاردند براى محافظت مردم كه مبادا يكى از ديوانيان به يكى از متحصنين بىاحترامى كنند [ ! ! 
  ] مردم با اين حال كه ديده شد به طرف سفارتخانه مىرفتند يا براى الحاق به متحصنين يا براى تماشا و سياحت » ( ص 435 ) براى جلب قلوب بست‌نشينان « اجزاء سفارتخانه نهايت حسن سلوك و پذيرايى » را ظاهر ساختند و حتى بر خلاف سياست بين‌المللى ، كاردار ( شارژ دافر ) سفارت انگلستان هم\r\n\r\n","description":"","footnote":"","page_name":" مقدمه 14 ","page_number":18},
  {"content":"\r\n\r\nبا آنها همصدا شد .\r\nسفارت مأمنى شده بود براى بست‌نشينان تا بدور از آزار سربازان ، ضمن صرف شام و ناهار مجانى ، آموزش‌هاى سياسى لازم را فراگيرند . « مىتوان گفت سفارتخانه در حكم يك مدرسه شده است ، چه در زير هر چادر و هر گوشه‌اى جمعى دور هم نشسته‌اند و يك نفر عالم سياسى از شاگردان مدارس و غيره آنها را تعليم مىدهند ، يعنى چيزهاى تازه به گوش مردم مىخورد كه تاكنون احدى جرأت نداشت بر زبان آورد . » ناظم الاسلام توضيح بيشترى پيرامون اين آموزش‌ها و مذاكرات محرمانهء اجزاى سفارت با تجار نمىدهد ( ص 457 ) . همچنين در اين مدت دست‌اندركاران تلاش مىكردند تا مردم را با مجلس شوراى ملى و اهداف آن آشنا سازند . به اين منظور تلگراف بىمأخذى را كه « از مضامين آن آثار كذب هويدا بود » انتشار دادند و در ميان مردم پراكندند . « مردم را هيجانى حاصل گرديد و به گوش آنها لفظ مجلس شوراى ملى رسيد و دانستند كه نجات‌دهندهء همه از ظلم و تعدى مجلس شوراى ملى است . » ( ص 452 )\r\nدر آغاز مهمترين مسألهء دولت و ملت هجرت علما به قم بود . اهميت اين مسأله تا بدان حد بود كه با وجود تلاش اجزاى سفارت ، احدى از بست‌نشينان جرأت نمىكرد جز بازگشت علما ، تقاضاى ديگرى نمايند . ( ص 433 )\r\nاما بتدريج مسأله بست‌نشينان ، خود مسأله بغرنج ديگرى در جوار مسأله هجرت علما شد و بر اثر آموزش‌هاى سياسى شاگردان دار الفنون « در آخر امر [ بست‌نشينان 
  ] دولت قانونى را تقاضا مىنمودند . » ( ص 446 )\r\nمظفر الدين شاه كه در فشار سياسى و روانى عظيمى قرار گرفته بود ، عين الدوله را عزل كرد و عضد الملك ( از رجال خوشنام قاجار ) را براى دادن اطمينان به علما و معاودتشان به تهران ، به قم فرستاد .\r\nدر اين زمان علماى مهاجر كه از تهران بدور بودند اخبار رويدادهاى پايتخت را از طريق سفارت دريافت مىكردند . سفارت گرچه اين زمان به ظاهر نقش پيك را اجرا مىكرد ، اما در واقع به تصميمات علماى مهاجر جهت مىداد . به‌عنوان مثال پس از عزل عين الدوله « متحصنين [ سفارت 
  ] تلگرافى به علما و مهاجرين مخابره كردند و به آنها رسانيدند كه بدون اجراء مقاصد و اشاره ما مراجعت نكنيد و فريب نخوريد . » و از طرف سيد عبد إله پاسخ رسيد كه « ما فريب نمىخوريم . . . تا مقصود به عمل نيايد و تأمين از سفارت انگليس و اطمينان به من ندهند حركت نخواهم كرد . . » ( ص 459 )\r\nنخستين چرخش را در « عريضه تلگرافى آقايان مهاجرين » از قم مىتوان ديد كه در آن « مجلس عدالت » و عدالتخانه پيشين به مجلسى كه افراد آن از ملت و دولت تشكيل شده و اختيارات قواى مقننه و قضائيه را داشته باشد تقاضا شده است .\r\nشاه نيز به تاريخ چهاردهم جمادى الآخر سال 1324 دستخطى به صدر اعظم صادر كرد و در آن با تشكيل « مجلس از منتخبين شاهزادگان و علما قاجاريه و اعيان و اشراف ملاكين و تجار و اصناف و منتخبات طبقات مرقومه دار الخلافه » موافقت نمود و از وى خواست تا با ابلاغ دستخط به آقايان علما « هرچه زودتر تشريف فرماى دار الخلافه شوند . » ( ص 470 )\r\n\r\n","description":"","footnote":"","page_name":" مقدمه 15 ","page_number":19},
  {"content":"\r\n\r\nصدر اعظم نيز صورت دستخط شاه را به قم تلگراف كرد . نكته قابل توجه اينكه صحنه‌گردانان سفارت ، دستخط شاه را به اين بهانه موهوم كه معتبر نيست و ضمانت اجرا ندارد از در و ديوار كندند و اصرار داشتند كه « بايد وزير مختار انگليس ضمانت اجراء آن را بنمايد . » ( ص 472 )\r\nپس از صدور دستخط شاه علماى مهاجر به منظور اطمينان يافتن بيشتر از نظرات شاه نمايندگانى به تهران فرستادند تا صحت و سقم اخبار را به اطلاعشان برسانند . نمايندگان علما عبارت بودند از : سيد محمد صادق طباطبايى ( پسر سيد محمد طباطبايى ) و سيد مطهر و سيد علاء الدين و ميرزا محسن ( از اقوام بهبهانى ) . اما اين نمايندگان هيچكدام صلاحيت اين امر بزرگ را دارا نبودند و وجهه مطلوب و محبوبى نزد مردم نداشتند : « مردم از اعتماد الاسلام و آقا ميرزا محسن خيلى بد مىگويند و خائف مىباشند . . . » ( ص 475 ) و سيد محمد صادق نيز به سبب مخالفت با حجاب بانوان ( ص 160 ) و عضويت در فراماسونرى ( ص 211 ) و پوشيدن لباس‌هاى نامناسب و گرفتن رشوه مورد انتقاد بود . ( ص 497 )\r\nبه هر صورت ، نمايندگان علما پس از ديدار با بست‌نشينان همراه صدر اعظم به نزد شاه رفتند . از جزئيات ديدار و گفتگوى آنها با صدر اعظم و شاه ، ناظم الاسلام سخن نمىگويد ؛ اما پس از اين ديدار بود كه شاه دستخطى در آن روز ( شانزدهم جمادى الآخر ) صادر كرد كه ضمن تأييد دستخط پيشين بر تشكيل مجلس شوراى اسلامى تأكيد شده بود . ( ص 476 )\r\nاين دستخط شاه ، مطلب اضافه‌اى نسبت به دستخط دو روز پيش ندارد ، جز آنكه لفظ مجلس در دستخط اول به مجلس شوراى اسلامى تغيير يافته است . صدور اين دستخط جديد پس از ديدار نمايندگان علما با شاه مبين آن است كه علماى قم خواهان تشكيل مجلس شوراى اسلامى بوده‌اند و صدور اين دستخط جز اجابت خواست علما و اطمينان دادن به آنها نبوده است . از سوى ديگر صدور اين دستخط به معناى آن بود كه عليرغم تلاش‌هاى سفارت ، شاه و دربار تسليم نظرات علما هستند .\r\nپس از صدور اين دستخط ، كوشش‌هاى وسيعى انجام شد تا اين دستخط تغيير يابد ، چه اين دستخط ضمن تأييد رهبريت علما مجلس آينده را طبق ضوابط اسلامى وعده مىداد .\r\nدر چنان مجلسى طبعا بسيارى از منور الفكران ليبرال كه به تفكيك دين از سياست قائل بودند جايى نداشتند . از اينرو اين دستخط با مخالفت كاردار و صحنه‌گردانان سفارت و منور الفكران روبرو شد . حتى ناظم الاسلام كه به طباطبايى و فرزندانش ارادت مىورزد ناخشنودى خود را از علما و نمايندگانشان كه مسببان اصلى صدور دستخط دوم شاه بودند ، اظهار مىدارد : « اجزاء انجمن مخفى تمام همشان مصروف اين است كه آقازاده‌ها و عالم‌زاده‌هاى بيسواد دخالت در اين امر مقدس خطير ننمايند كه خداى ناكرده فردا خارجه به اهل ايران نخندند و نگويند جاهل بودند و از عهده برنيامدند چه پيشرفت اين امر مقدس باز منوط به همراهى دولت و دخالت وزراء بصير و عالم است . چنانچه ملاهاى تهران و يا آقازاده‌هاى ايشان داخل در اين امر خطير شدند ديگر كار مشكل است زيرا كه هرقدر دولت ضعيف گردد عقلا و دانشمندان از پيشرفت اين امر مقدس مأيوس و نااميد خواهند بود . » ( ص 478 )\r\nوقتى كه روحانى متجددى مانند ناظم الاسلام نگرانى و ناخشنوديش را از دخالت علما\r\n\r\n","description":"","footnote":"","page_name":" مقدمه 16 ","page_number":20},
  {"content":"\r\n\r\nبدين‌گونه ابراز مىكند ، نارضايتى منور الفكران ليبرال و « اشخاصى كه در خارجه تربيت شده‌اند » ، جاى خود دارد .\r\nپس از صدور دستخط دوم ، نمايندگان علما ، متن آن را همان روز به قم مخابره كردند .\r\nصحنه‌گردانان سفارت كه پس از صدور دستخط دوم شاه جرأت نداشتند ناخشنودى خود را اظهار كنند بهانه آوردند كه « تا سفارت انگليس ضمانت اجراء دستخط را و عمل به مضمون آن نكند و قول تأسيس و تشكيل مجلس [ ؟ 
  ] را ندهد ، از اين سفارتخانه حركت نمىكنيم و خارج نمىشويم و بازارها را باز نمىكنيم . » ( ص 479 ) به همين جهت روز بعد ظاهرا به منظور اطمينان يافتن و گرفتن ضمانت ، و در باطن براى تغيير دستخط ، همراه با كاردار سفارت به نزد صدر اعظم رفتند . ناظم الاسلام نتايج اين مذاكرات را چنين شرح مىدهد : « . . . قرار شد دو دستخط سابق را تغيير دهند و مضامين هردو را در يك دستخط بنويسند و نيز در دستخط [ دوم 
  ] كه مجلس شوراى اسلامى نوشته‌اند بايد به اين عبارت مجلس شوراى ملى تبديل شود ، چه شايد بعضى به اغراض شخصيه ، يكى از مبعوثين را تكفير كنند و آنوقت بگويند كافر در مجلس اسلامى چه مىكند و شايد يك زمانى مانند حاج شيخ فضل اللّه ملايى پيدا شود كه به غرض شخصى خود ، همه اهل مجلس را تكفير و لا اقل تفسيق كند آنوقت محرك مردم شود كه كافر و فاسق را به مجلس اسلامى چه كار است . ديگر آنكه طايفه يهود و ارامنه و مجوس نيز بايد منتخب خود را به اين مجلس بفرستند و لفظ اسلامى با ورود آنها نمىسازد ، مناسب لفظ ملى است . بارى ، پس از مذاكرات بسيار ، صدر اعظم متقبل گرديد كه همه مقاصد آقايان و تجار و كسبه را برآورده نمايد . » ( ص 479 و 480 )\r\nيك روز پس از ملاقات كاردار و صحنه‌گردانان سفارت با صدر اعظم ، نمايندگان علما به منزل صدر اعظم رفتند و از آنجا عازم محل سكونت شاه شدند . ناظم الاسلام علت اين ديدار دوم را شرح نمىدهد . زيرا پس از صدور دستخط دوم شاه مبنى بر موافقت كامل با خواست علما ، ديدار ديگر موردى نداشت . اين ديدار به منظور تأييد مذاكرات ديروز نمايندگان بود ، زيرا تغيير دستخط بدون جلب نظر موافق نمايندگان علما ، امكان نداشت . چه ، اگر فرضا بدون موافقت نمايندگان علما اين امر عملى مىشد احتمال آن مىرفت كه پس از ورود علماى مهاجر به تهران و مشاهده دستخط تغيير يافته شاه ، به اهداف توطئه پى برده و به شاه اعتراض نمايند و بلواى مجددى شروع شود ، در حالى كه حضور نمايندگان علما و تأييد آنها اين خطرات احتمالى را بر طرف مىكرد .\r\nنمايندگان علما گرچه متن دستخط دوم شاه را داير بر موافقت با خواست‌هاى علماى مهاجر روز شانزدهم جمادى الآخر به قم مخابره كرده بودند ، معذلك بدون كسب اجازه از علماى مهاجر دو روز بعد به ديدار صدر اعظم شتافتند تا ضمن تأييد نظرات صحنه‌گردانان سفارت ، تغيير دستخط دوم را از شاه بخواهند . پيش از ملاقات شاه بين امير بهادر [ وزير دربار 
  ] و سيد محمد صادق طباطبايى مجادله‌اى روى مىدهد كه شايان توجه است . دلايلى كه سيد محمد صادق جهت تغيير دستخط دوم مىآورد مانند دلايلى است كه صحنه‌گردانان سفارت ، روز پيش براى صدر اعظم عنوان نمودند . بر اين اساس گمان قوى مىرود كه نمايندگان علما با صحنه‌گردانان سفارت جلسه‌اى داشته‌اند كه طى آن از نظرات آنها مطلع شده‌اند . اما ناظم الاسلام\r\n\r\n","description":"","footnote":"","page_name":" مقدمه 17 ","page_number":21},
  {"content":"\r\n\r\nبه اين ملاقات اشاره‌اى نمىكند ولى به شرح ديدار و مجادله وزير دربار و سيد محمد صادق طباطبايى مىپردازد . اين ملاقات مهم مىتواند براى پژوهندگان و علاقه‌مندان به نهضت مشروطيت قابل توجه و بررسى جدى باشد زيرا چرخش نهضت و انحراف آن ، توسط نمايندگان متعهد علما به وضوح ديده مىشود .\r\nمؤلف ، جريان ديدار وزير دربار و سيد محمد صادق را چنين مىنگارد : « . . . وزير دربار گفت [ مجلس 
  ] شوراى اسلامى خوب است چرا به شوراى ملى بدل گرديد ؟ جناب آقا ميرزا محمد صادق جواب داد براى اينكه رعيت [ سفارت ! ! 
  ] اين لفظ را خواست [ زيرا 
  ] كه فردا اگر كسى را از اهل مجلس بخواهند نفى و تبعيد كنيد خواهيد گفت اين بىدين و خارج از اسلام است . به اين بهانه اشخاصى كه مخالف ميل شما رفتار نموده‌اند بايد خارج شوند اما لفظ ملى اين عيب را مانع خواهد بود . ديگر آنكه اگر اسلامى مبدل به ملى نشود مردم از سفارتخانه بيرون نخواهند آمد . » ( ص 484 )\r\nنمايندگان علما از ديدار مجدد شاه طفره رفتند ، زيرا كه همهء خواست علما در دستخط دوم برآورده شده بود و دستخط سوم ديگر معنا نداشت و در صورت پرسش شاه از علت تغيير دستخط دوم ، پاسخ مناسبى نداشتند . چون بيم آن مىرفت كه در صورت حضور امير بهادر در آن ديدار ، شاه را از تغيير دستخط منصرف سازد ، لهذا با صحنه‌سازى قبلى فقط صدر اعظم را همراه با مستدعيات خود به نزد شاه فرستادند . « . . . صدر اعظم با نايب السلطنه حركت كردند كه بروند حضور اعليحضرت شاهنشاه . به جناب آقا ميرزا سيد محمد صادق و سايرين هم تكليف كردند كه شما هم بياييد حضور [ شاه 
  ] و باهم عرايض ملت [ سفارت 
  ] را عرض كنيم . وكلاء آقايان به ملاحظه اينكه شايد در حضور اعليحضرت مجبور شوند به قبول آنچه كه ميل درباريها در آن است [ مجلس شوراى اسلامى 
  ] لذا عذر آوردند و گفتند كه ما از طرف علما و آقايان مهاجرين آمده‌ايم كه با وزراء مذاكره نماييم نه با شاه . نايب السلطنه چون مىدانست اگر امير بهادر حضور اعليحضرت مشرف شود سنگ جلو مىاندازد و مانع اصلاح خواهد گرديد لذا به صدر اعظم رسانيد و گفت شايد شما بخواهيد كه با شاه بعض مطالب محرمانه را گفتگو نماييد و شايد شاه بخواهد بعض فرمايشات محرمانه سرى بفرمايد . من با وزير دربار نمىآئيم . صدر اعظم قبول نمود و تنها رفت حضور شاه و آنچه مىدانست عرض كرد . اعليحضرت شاهنشاه مستدعيات را قبول فرمود .\r\nفرمان را [ مطابق خواست نمايندگان علما 
  ] امضا و مهر نمودند . كار تمام شد . فرمان را آورد و داد به وكلاء آقايان . » ( ص 484 )\r\nگرچه تاريخ دستخط سوم روز هيجدهم جمادى الثانى بود اما تاريخ آن را روز چهاردهم جمادى الثانى نوشتند . ناظم الاسلام معتقد است « محض اينكه مطابق باشد با روز تولد شاهنشاه تاريخ آن را در چهاردهم نوشتند . » ( ص 482 )\r\nاين احتمال ، ضعيف به نظر مىرسد . ظن قوى آن است كه در ادامهء آنهمه مذاكره و توطئه‌اى كه براى تحصيل اين دستخط انجام شد ، تغيير تاريخ آن به روز چهاردهم به اين منظور بوده است كه دستخط سوم شاه را همان دستخط اول وانمود كنند . زيرا دستخط سوم شاه عين همان دستخط اول است با اين تفاوت كه در دستخط اول نام مجلس آمده در صورتى كه در دستخط سوم به مجلس شوراى ملى تغيير يافته است .\r\n\r\n","description":"","footnote":"","page_name":" مقدمه 18 ","page_number":22},
  {"content":"\r\n\r\nپس از صدور اين دستخط نمايندگان علما به همراه مشير الملك ( پسر بزرگ صدر اعظم ) به سفارتخانه آمدند و مراتب را به اطلاع رساندند . « بعد مشير الدوله حاليه [ مشير الملك سابق 
  ] . . . رفت روى صندلى فرمان اعليحضرت شاهنشاه را كه كاشف از اذن و اجازه تأسيس و تشكيل مجلس شوراى ملى بود . . . قرائت نمود . » ( ص 481 ) پس از قرائت آن مشير الملك ، تلگراف علماى قم را كه در پاسخ تلگراف سيد محمد صادق كه دو روز پيش مخابره كرده بودند ، براى بست‌نشينان سفارتخانه خواند . در اين تلگراف ، علما ، موافقت و خشنودى خود را از دستخط دوم شاه اظهار داشته و به بست‌نشينان بشارت داده بودند كه « مقاصد شما و ما انجام گرفت . از سفارتخانه برخيزيد و بيش از اين نمانيد كه مفاسدى بر ماندن زياد مىباشد كه در تلگراف نمىتوانيم اظهار كنيم . اگر مقاصد شما بقيه دارد در زاويهء مقدسهء حضرت عبد العظيم مىمانيم تا آن بقيه هم انجام گيرد . » ( ص 481 )\r\nجواب تلگراف علما كه پس از دستخط سوم شاه توسط مشير الملك قرائت گرديد ، مربوط به دو روز پيش بود كه شاه فرمان تشكيل مجلس شوراى اسلامى را صادر كرد ، اما چنان وانمود گرديد كه علما با دستخط سوم شاه - كه مجلس شوراى ملى وعده داده شده بود - موافقت كرده‌اند . نكته مهمى كه علما در تلگراف خود خاطرنشان ساختند ترك سفارتخانه بود . اين نكته مىرساند كه علما نسبت به بست‌نشينى نظر خوبى نداشته و از عواقب آن بيمناك بوده‌اند .\r\nشواهد موجود در كتاب نشان مىدهد كه افراد بسيارى به خاطر « متوسل شدن محمدى به مسيحى » و « پناهنده شدن طلبه به خانه فرنگى » ( ص 462 ) از اين تحصن رضايت نداشته‌اند و همدردى سفارت انگلستان را با متحصنين به نظر ترديد مىنگريسته‌اند : « . . . عقلا و اشخاص بصير مىگويند مجلسى كه بنا شد به توسط خارجه گرفته شود بنايى است بر روى آب . » ( ص 480 ) به همين جهت بود كه پس از رسيدن علما به تهران ، بلافاصله « آقا سيد عبد إله و آقاى طباطبايى رفتند دم سفارتخانه در قراولخانه كه نزديك سفارتخانه بود جلوس فرمودند . متحصنين آمدند نزد آقايان . پس از مذاكرات بسيار ، آقايان مردم را راضى نموده و بيرون آوردند . » ( ص 489 ) شايد به خاطر جلوگيرى از عواقب بيشتر همين تحصن بود كه حاج شيخ فضل اللّه پس از اطلاع از دستخط دوم شاه ، توقف بيشتر در قم را جايز ندانست و زودتر از علماى ديگر به سوى تهران حركت كرد .\r\nاين قبيل اطلاعات گرانبها را ناظم الاسلام جسته و گريخته در جلد اول « تاريخ بيدارى ايرانيان » آورده است كه در كتاب‌هاى مشابه نمىتوان يافت و از اينرو كتابش را از غنا و ارزش ويژه‌اى برخوردار كرده است . اما هيچگونه ارتباط منطقى بين حوادث و وقايع - از اين نمونه كه برشمرديم - ديده نمىشود .\r\nدر كنار محاسن فراوان اين جلد ، نقاط ضعف چشمگيرى در آن ديده مىشود كه از ارزش تاريخى و علمى كتاب مىكاهد . برخى از ضعف‌هاى كتاب از اين قرار است :\r\nالف - عليرغم بدبينى مؤلف به حاكمان مشروطه‌خواه ، خط تجددطلبى و مشروطه - خواهى بر سراسر كتاب سايه افكنده است .\r\nبر اين اساس وى بسيارى از معلمان فكرى مشروطه را با القاب مبالغه‌آميزى مىستايد و\r\n\r\n","description":"","footnote":"","page_name":" مقدمه 19 ","page_number":23},
  {"content":"\r\n\r\nمخالفين فكرى مشروطه را با اتهامات موهوم بىاعتبار و لكه‌دار مىسازد .\r\nب - مجلد اول ( مشتمل بر سه جلد ) از آنرو كه يك سال پس از پيروزى نظامى مشروطه‌خواهان نوشته شده است ( سال 1328 ) ، تازگى واقعه‌نگارى روزانه را ندارد .\r\nبدين جهت قضاوت‌هاى نادرست و غيرواقع نويسنده را بايد نتيجه طبيعى گذشت زمان از حوادث و ديد خاص مورخ دانست . همچنين اقوال او را پيرامون ديدارها و گفتگوهايش با سيد عبد اللّه بهبهانى و حاج شيخ فضل اللّه را بايد با احتياط تلقى كرد ، زيرا اين مطالب پس از شهادت آن دو نفر نوشته شده است و از اينرو هيچگونه دليلى بر صحت و سقم آنها در دست نيست .\r\nج - نويسنده صفحات بسيارى را به شرح وظايف و بحث‌هاى سياسى اعضاى انجمن مخفى و فعاليت آنها در جريان نهضت اختصاص مىدهد ، درحاليكه تأثير انجمن و اعضاى آن بر روند نهضت ناچيزتر از آن است كه به اين تفصيل نياز داشته باشد .\r\nد - گرچه نويسنده شيعه مذهب است و جز تجددطلبى و مشروطه‌خواهى ، گرايش فكرى خاصى ندارد ولى طرفدارى و حمايتش را به دفعات از شيخيه كرمان و علماى آن ابراز مىدارد و آنها را داراى « نجابت فطرى » ( ص 242 ) مىداند و با وجوديكه كشتار مردم بىگناه كرمان را توسط عمال حاج محمد كريمخان - مقتداى شيخيه - خاطرنشان مىسازد ، اما تخويف و تبعيد حاج ميرزا محمد رضا - روحانى مبارز و اصولى كرمان - را به خاطر مبارزه با شيخيه كرمان ، « مكافات دهر » مىخواند . ( ص 249 ) در چاپ نخست اين كتاب سيد محمد هاشمى ( نماينده سابق مجلس كه مسلك شيخى داشت ) مقدمه‌اى به‌عنوان شرح‌حال مؤلف بر كتاب نگاشت كه در آن از طعن و كنايه به علماى كرمان و تمجيد از شيخيه و علماى آن دريغ نكرد ، تا جاييكه عكس بزرگ حاج محمد كريمخان را در صفحات نخست كتاب قرار داد . اين مورد و مواردى از اين قبيل مربوط به چاپ اول كتاب مىباشد .\r\nكتاب حاضر از روى چاپ اول افست شده است . اين مقدمهء مختصر توضيح نقاط قوت و ضعف ، جبران بعضى كاستىها و انگيزهء انتشار مجدد آن بود . اميد است كه سودمند باشد .\r\nو من اللّه التوفيق و عليه التكلان\r\nبهار 1362\r\n\r\n","description":"","footnote":"","page_name":" مقدمه 20 ","page_number":24},
  {"content":"\r\n\r\n\r\nديباچه بقلم جناب آقاى سيد محمد هاشمى كرمانى\r\nنمايندهء سابق مجلس شوراى ملى\r\nبه يارى بارى مقدمهء تاريخ بيدارى ايرانيان مشتمل بر دو قسمت است :\r\nنخست معرفى كتاب و مختصر تقديرى از ناشر دوم آن .\r\nسپس ترجمه و شرح حال نويسندهء تاريخ بيدارى ايرانيان .\r\nتاريخ بيدارى ايرانيان كتابى است ( بنا بمعرفى مؤلف ) مشتمل بر ده مجلد كه مجموع آن در دو مجلد به نحوى كه مشهود مىشود بچاپ ميرسد .\r\nدر اين كتاب مطالب و موضوعات مربوط باواخر دوران استبداد و آغاز مشروطيّت ايران بىپرده ذكر شده و نويسنده كمال كوشش را به كار برده است كه در نقل حوادث از جادهء حقيقت منحرف نشود و گويا امتياز كتاب وى هم به همين است لا غير ورنه عبارات كتاب و نثر نويسنده از حيث جمله‌بندى در پارسى داراى امتيازى نيست و وجه امتياز فقط همان سادگى موضوعات و مقرون بودن آن است بحقيقت .\r\nآرى در اين كتاب دربارهء شاه و صدور و رجالى كه متقلد و شاغل مشاغل امور بوده‌اند دور از مدح و ثنائيكه شيوهء متداول زمان بوده ببحث و انتقاد پرداخته شده است و از مجتهدين و رهبران آزادى كه در راه مشروطيّت خدمات صادقانه‌اى انجام داده‌اند بنيكى ياد شده ، گرچه القاب زياد طبق عادت عصر براى اغلب آنان ذكر گرديده و كارهاى مخالفان حريت و مشروطه مورد نكوهش قرار گرفته . خلاصه اينكه از نشريات سالهاى اوّل دوران مشروطهء ايران است كه بواسطهء مقيّد بودن مؤلف آن بذكر حقايق تاريخى در ميان مطبوعات آن عصر موقع قابل ملاحظه‌اى احراز كرده كه هنوز هم از مقام اول خود ساقط نشده است .\r\nپرفسور ادوارد برون معروف در تاريخ ادبيات ايران از آغاز عهد صفويه تا زمان حاضر دربارهء آن شرحى نگاشته كه عينا نقل مىشود : « بهبود نثر در عصر اخير ، در عهد جديد ترقيات بسيار در نثر رخ داد و علتش چنان كه در مورد نظم ذكر شد يكى اين بود كه نويسندگان زمان اخير بقدما مراجعه كردند و از سبك محررين بعد از مغول اعراض نمودند و ديگر توسعهء جديد فن روزنامه‌نگارى است كه هرچند عموما بيك شيوهء بديع و نغزى منجر نميشود اما مستلزم ايجاز و استقامت است از لحاظ طرز و ترتيب و بالاتر از همه از نظر استناد تاريخ بيدارى ايرانيان تأليف ناظم الاسلام كرمانى ( 1328 / 1910 ) را كه متأسفانه بانجام نرسيده ميتوان بدرجات بر تاريخهاى بزرك و پرمدعاى رضا قليخان و لسان الملك ( روضة الصفاى مير خواند « 1 » و ناسخ التواريخ ) تفضيل نهاد در صورتى كه اين دو كتاب بيش از پنجاه سال تقريبا به روى تقدم نداشته‌اند » .\r\n\r\n\r\n","description":"","footnote":"\r\n( 1 ) - بايد روضة الصفاى ناصرى منظور باشد تأليف رضا قليخان لله باشى نه روضة الصفاى مير خواند بدليل خط آخر كه پرفسور ادوارد برون گويد « در صورتى كه اين دو كتاب بيش از پنجاه سال تقريبا به روى تقدم نداشته‌اند » و اين اشتباه بايد مربوط بمترجم باشد .\r\n","page_name":" مقدمه 21 ","page_number":25},
  {"content":"\r\n\r\nرويهمرفته اين كتاب كتابى است كه قابل تجديد چاپ بود و از قسمتهاى سودمند آن نامه‌هاى مجتهدين و علماء و مرحوم سيد جمال الدين است كه همان نامه‌ها مبداء تغييرات سياسى كلى كشور گرديد و اگر وجود اين كتاب و دقت مؤلف در ثبت و درج آن نميبود احتمال كلى داشت كه بعض آن نامه‌ها از ميان ميرفت و يا در كليهء آن تحريف و تصحيفى راه مييافت .\r\nدر آغاز اين كتاب از ميانهء حوادث مقدم بر مشروطه و بيدارى ايرانيان نخست بشرح موضوع انحصار دخانيات و تنباكو در ذيل عنوان ( در بيان واقعهء رژى ) پرداخته شده است كه اهم وقايعى بوده كه بفتح روحانيون و ارباب عمائم و شكست دربار ناصر الدينشاه منتهى گرديد و پس از چهل و اند سال سلطنت مطلقه همينهء ناصر الدينشاه و وزراء مستبد او را درهم شكست و به اشخاص روشنفكر جرئت داد كه بموضوعات اساسى مهمترى بپردازند گرچه تا حدى از بحث ما خارج است ولى بىمناسبت نيست كه اشعار داريم كه چنان كه كم‌وبيش از تاريخ موضوع بحث ما نيز مستفاد مىشود . پس از آن واقعه و قتل ناصر الدينشاه نخست بعض طلاب فاضل برهنمونى نهانى مجتهدين اصلاح‌طلب شروع بتشكيل جلسات به ظاهر بحث و به باطن تبليغ كردند ، در آن جلسات آيات و اخبار و احاديث مناسب با مقصود قلبى خود را عنوان و چون از افراد جلساء خود اطمينان حاصل ميكردند كه در ميانشان جاسوس دربار وقت وجود ندارد شروع باقدامات جدىترى از قبيل ارسال نامه بولايات و نشر اعلاميه و شبنامه ميكردند و انجمنهائى بنام انجمن مخفى تشكيل ميدادند و اين انجمنها را اگر بر خلاف تصور مؤلف تاريخ بيدارى علت كلى و مبداء اصلى تحولات ندانيم بايد آن را بىاثر در استقرار مشروطيت هم تصور نكنيم .\r\nباز برگرديم بموضوع كتاب - آنچه معلوم است اكثر مطالب مجلدات چاپ شده چند سال قبل از اقدام بطبع تهيه شده بوده بدليل اينكه قسمتى از مطالب آن در روزنامهء كوكب درّى « 1 » كه بمديرى ناظم الاسلام در تهران چاپ و نشر ميشده و گاه ريشهء بعض موضوعات آن نيز در روزنامهء هفتگى نوروز « 2 » كه مقدم بر كوكب درّى تأسيس يافته بود ديده شده رجحانى كه اين نشريه دارد اين است كه اين در حكم تاريخ است و آن دو دو روزنامهء هفتگى خيلى عادى بشمارند كه مناسب با مقتضيّات عصر و حدود فكر ناشر آن بوده‌اند .\r\n\r\n\r\n","description":"","footnote":"\r\n( 1 ) كوكب درّى مقارن مشروطيت در سالهاى 1323 و 24 و 25 قمرى هجرى در تهران بطور هفتگى غالبا در هشت صفحهء نيم ورقى ( بقطع جريدهء حبل المتين كه معروف است ) با خط نسخ و چاپ سنگى طبع ميگرديد و سالى چهل شماره انتشار مىيافت و محل ادارهء آن مدرسهء اسلام بوده است ، مقالات كوكب درّى تا اندازه‌اى متنوّع و از حيث عبارت هم بر تاريخ بيدارى كه تمامش بقلم ناظم الاسلام است برترى دارد و غلط چاپى تاريخ بيدارى از آن كمتر است .\r\n( 2 ) نوروز بطور هفتگى در هشت صفحهء كوچك 21 در 17 سانتيمتر به خط نسخ چاپ سنگى بمديرى ناظم الاسلام كرمانى و دبيرى ميرزا كاظمخان طبيب كرمانى در تهران از ذى الحجهء 1320 قمرى هجرى انتشار يافت . جاى ادارهء آن در محلهء سنگلج گذر در خانگاه بوده و رويهمرفته كوكب درّى بر اين روزنامه برترى داشته است .\r\n","page_name":" مقدمه 22 ","page_number":26},
  {"content":"\r\n\r\nبهرحال مجلّداتى از اين تاريخ بطور هفتگى بقطع خشتى ( هر جزوهء شانزده صفحه در هفته به خط نسخ و حواشى و پاورقى به خط نستعليق با چاپ سنگى و نقاشى صورت اشخاص بالنسبه خوب در تهران چاپ و نشر يافته بود و جلد سوم ناتمام مانده زيرا كه آنچه جستجو شد بيش از 96 صفحه از جلد سوم بدست نيامد و اگر هم چاپ شده باشد ما را بر آن اطلاعى نيست و چون به صورتى كه تصريح گرديد اين كتاب انتشار يافته بود ( يعنى به صورت يك جريدهء هفتگى كه علّت اينهم عدم توانائى مؤلف آن بوده كه نميتوانسته يكباره آن را به صورت كتاب تاريخ مستقلى بچاپ برساند ) دورهء كامل آن‌كه بدون افتادگى باشد در كمتر جائى وجود داشت و كم شدن نسخ و كمى نسخهء كامل آن ايجاب ميكرد كه بار ديگر تجديد چاپ شود ازينرو همواره نگارنده در اين انديشه بود كه اقدامى كند تا با قسمتهاى چاپ نشدهء اين كتاب يكباره به صورت كاملترى از سر تا به آخر چاپ شود ، در اينجا بىمناسبت نيست كه شرحى راجع بقسمتهاى چاپ نشده نيز بنگاريم . وسيلهء اطلاع نگارند ، بر وجود مجلداتى خطى و چاپ نشده از تاريخ بيدارى ايرانيان شخص مؤلف آن ناظم الاسلام بود . آنمرحوم در كرمان در سال 1336 و 1337 قمرى هجرى مجلس ذكر مصيبتى داشت ، يك شب پس از خاتمهء مجلس به تكليف وى با دوست و همدرس قديم خود جناب آقاى لقمان نفيسى مدير كل سابق وزارت دارائى در نزد او نشستيم مرحوم ناظم الاسلام بما گفت « من دو كتاب دارم هروقت توانستيد نگذاريد آن دو از ميان برود و آن را بچاپ برسانيد ، اول مقامات حريرى است كه بر حسب خواهش ميرزا على اصغر خان اتابيك اعظم آن را ترجمه كرده‌ام و به خط نسخ ممتاز متن و به خط نستعليق ريز ترجمهء آن در زير خطوط روى كاغذى كه مناسب براى چاپ و برگردانيدن روى سنگ چاپ است نوشته و تهيه شده ، دوم بقيهء تاريخ بيدارى ايرانيان است كه مشتمل است بر حوادث استبداد صغير » .\r\nو آنگاه هردو كتاب را بما ارائه داد ، اوراق مقامات حريرى در كمال امتياز بود كه متأسفانه گويا باقى نمانده و از ميان رفته است .\r\nمن همواره اين وصيت ناظم الاسلام را كه گويا هفتهء چند قبل از وفاتش بود بخاطر داشتم تا پس از سالها كه توفيق يافتم و توانستم گامى چند در راه انجام وصيت آنمرحوم بردارم .\r\nپس از مختصر معرفى از قسمتهاى چاپ نشده بشرح اقدامى كه براى چاپ قسمتهاى غير مطبوع شده خواهيم پرداخت .\r\nقسمتى را كه بچاپ نرسيده نميتوان مجلدات تقسيم‌بندى شدهء منظمى فرض كرد ، با آنكه مؤلف در عنوان جلد اول چاپ شده آن را تاريخ بيدارى ايرانيان مشتمل بر ده كتاب ناميده و معرفى كرده و با آنكه در آغاز صفحهء نخست چنين نگاشته « چون بندهء نگارنده بزحمات بسيار و صدمات بيشمار ده جلد تاريخ بيدارى ايرانيانرا كه محتوى بر وقايع مشروطيت است نوشته و پارهء از كتاب اول آن را در روزنامهء ( كوكب درّى ) درج و نشر دادم عازم بودم كه بقيهء آن را براى زمان بعد از خود گذارم كه مانعى از نشر مطالب آن ابدا نباشد » چنان مستفاد مىشود كه توفيق تقسيم‌بندى مجلدات بلكه بپايان رسانيدن يكسر مجلدات را نيافته است .\r\n\r\n","description":"","footnote":"","page_name":" مقدمه 23 ","page_number":27},
  {"content":"\r\n\r\nو ممكن است كه گذشته از نقصيهء عدم تقسيم‌بندى نواقص ديگر از قبيل سقطات بعض مطالب با پاكنويس نشدن بعض اسناد و از ميان رفتن آن در قسمتهاى چاپ نشده ديده شود چنان كه گويا از اول جلد چهارم تا صفحهء هفدهم و از آخر كتاب چهارم نيز صفحات بسيارى از ميان رفته و تاكنون آنچه جستجو شده بدست نيامده باوجود اين بموجب ما لا يدرك كلّه لا يترك كله اولى چاپ و نشر آنچه كه باقى مانده است بود تا از فنا و نابودى مصون ماند .\r\nاسلوب قسمتهاى چاپ نشده تا اندازه‌اى با آنچه كه چاپ شده فرق و تفاوتى دارد تفاوت هم البته ناشى از زمان و مقتضيات محيط و حوادث جارى بوده .\r\nخلاصه اينكه چنين برميآيد كه بيشتر موضوعات مجلدات مطبوع در هنگام توفيق مشروطه‌خواهان و ذلت مخالفان آنان تهيه شده و مطالب قسمتهاى چاپ نشده در هنگام استيلاء مستبدين و غلبهء موقة دربار محمد على شاه و اغتشاشهاى آذربايجان و اصفهان و ساير ايالات و ولايات يعنى در حال مقهورى و خانه‌نشينى و توارى مشروطه‌خواهان صديق نگاشته شده و طبعا تفاوت كلى ميان آن دو حال مشهود بوده و در آثار قلمى نويسنده هم تجلّى كامل دارد خاصه كه نويسنده گرفتار مضيقهء بىنهايت در نتيجهء تعطيلات ممتد خيابانها و بازارها و خوف و بيم بىاندازه بوده و از نزديكترين همشهريان مهم خود هراس داشت كه مبادا خفيه‌نويس و جاسوس محمد على ميرزا بوده و بيرحمانه روزى او و عايله‌اش را دوچار سرنوشتى شوم و نامعلوم نمايد ( مستنبط از قسمتهاى چاپ نشدهء تاريخ بيدارى ايرانيان ) .\r\nبيش از يكسال نويسنده مانند ديگر مشروطه‌خواهان در مقهورى و فشار استبداد و ترس و هراس بسر برده و هر آن منتظر فرج آسمانى و مدد غيبى بوده تا از آن حال رهائى يابد و از اواخر جمادى الآخر سال 1327 هجرى قمرى كه تهران و كشور بدست مجاهدين تدريجا فتح مىشود و مشروطه‌خواهان از شمال و جنوب وارد شهر تهران ميشوند و اماكن مهم را تصرف ميكنند و بالاخره بفتح نهائى مجاهدين غيور و خلع محمد على شاه و دار زدن امثال صنيع حضرت و شيخ فضل اللّه مجتهد نورى خاتمه مىيابد .\r\nمىبينيم آثار فرح و متانت و استوارى ديگرى در نوشته‌هاى نويسنده ظاهر مىشود . و دوباره طرز نگارش از آنجا شبيه بنگارش موضوعات مجلدات اول ميگردد رويهمرفته مطالب سودمندى در قسمتهاى چاپ نشده ديده مىشود خاصه در آنچه كه مربوط است ببروز اختلافات ميان مشروطه‌خواهان واقعى و درباريان و تشنجهاى ناشى از آن اختلافها در تهران و ولايات و بيشتر آن قسمتها بيادداشتهاى روزانهء يكنفر نويسنده شبيه‌تر است تا بيك تاريخ منظم كه در آن يادداشتها هم مسموعات روزانه انعكاس يافته و ديده مىشود كه غالبا صحت آن از طرف نويسنده تأييد نشده است و اتفاقا در قسمتهاى چاپ نشده ديده شد كه مؤلف خود نيز اين قسمتها را بنام تاريخ روزانه ناميده از آن جمله در صفحهء 195 خطى نسخهء اصل در يادداشت مربوط بجمعهء 27 محرم 1327 قمرى هجرى آنجا كه شرحى از قول حشمت الممالك برادر ارشد الدوله راجع بتبريز و اصفهان و گيلان مينگارد در آخر مينويسد « بارى خيلى حرف زد كه خارج از تاريخ روزانه است » بهرحال اين بود خلاصه‌اى از معرفى قسمتهاى چاپ نشده و ضمنا يادآور مىشود كه مطالب خيلى خصوصى آن از متن\r\n\r\n","description":"","footnote":"","page_name":" مقدمه 24 ","page_number":28},
  {"content":"\r\n\r\nخارج و به صورت حاشيهء كتاب در ذيل متن بچاپ خواهد رسيد . و اينك بمعرفى ناشر و طبع‌كنندهء مجلدات سابق كه حاضر براى چاپ اين قسمتها نيز شده و تقدير از وى ميپردازيم .\r\nنگارنده همواره در اين انديشه بود كه وسيلهء چاپ قسمتهاى چاپ نشده را برحسب وصيت مؤلف فراهم آورد و سالها بپسر بزرگ مؤلف ( مرحوم على ناظم‌زاده شعاعى ) و بازماندگان آن پسر سفارشهاى اكيد نمود كه در حفظ اوراق خطى و نسخهء اصل سعى بليغ مبذول نمايند و انصافا آنان هم به اين سفارش نگارنده عمل كردند و آنگاه كه از كرمان بتهران آمدند نسخهء اصل را با خود بتهران آوردند و آن را در اختيار نگارنده گذاردند . بارى موضوع چاپ آن قسمتها را با آقاى لقمان نفيسى كرمانى روزى در ميان گذاردم و گفتم من خود حاضرم به قدر مقدور بطبع آن كمك نمايم ايشان هم گفتند « من هم مبلغ ده هزار ريال در راه عملى شدن اين منظور تعهد ميكنم و ميپردازم » البته اين مبلغ و شايد ده برابر آن كافى بانجام مقصود نبود تا روزى با حضور دوست دانش‌پرور عزيز آقاى ابراهيم رمضانى مدير محترم كتابفروشى ابن سينا كه در اين عصر وجودش يكى از عوامل مهم نشر علم در كشور عزيز ما ايران بشمار ميرود موضوع تاريخ بيدارى ايرانيان و قسمت‌هاى چاپ نشدهء آن مورد مذاكره قرار گرفت ، ايشان بيدرنگ حاضر براى تجديد چاپ مجلدات مطبوع و قسمتهاى خطى شدند و چون حق طبع براى مؤلف و پس از وى براى وراث وى محفوظ بود نسبت باجازهء تجديد چاپ مجلدات اوليه و طبع قسمت‌هاى چاپ نشده آقاى رمضانى بنگارنده اختيار دادند كه با فرزندان محصل مرحوم على ناظم‌زادهء شعاعى پسر مؤلف وارد مذاكره شوم ، نگارنده از آنان هم اختيار اين امر را داشت و چون اصل مقصود انجام امر بود بازماندگان مؤلف هم با عدم تمكّن مالى هيچگونه امتناعى نكردند خلاصه آنچه را كه در يك جلسه نگارنده گفت طرفين ( آقاى رمضانى و بازماندگان مرحوم ناظم‌زادهء شعاعى ) كه اهل بودند قبول كردند و كار خاتمه يافت و بنا بود سريعتر از اين كار چاپ هردو قسمت بپايان برسد ، حوادث غير مترقبه‌اى موجب گرديد كه تا اندازه‌اى بر خلاف آرزوى نگارنده و عشق مفرط آقاى رمضانى امر چاپ تمام آن تاريخ بطور بطوء برگذار شد باز هم در هرحال از خداوند توفيق ميخواهيم .\r\nدر خاتمهء اين قسمت نخست از صميم قلب از آقاى ابراهيم رمضانى تشكر مينمايم كه بهمت مردانهء خود موجب تجديد چاپ يك كتاب كم نسخه ( مجلدات اوليه تاريخ بيدارى ايرانيان ) و طبع متمم آن‌كه نسخهء اصل آن واحد و منحصر بفرد بود گرديدند اميدوارم در عمر خود توفيق بسيارى از اين گونه خدمات فرهنگى را بيابند .\r\nو سپس از آقاى سيد جلال شعاعى كرمانى عضو مجلس شوراى ملى و مصحح لغت‌نامهء دهخدا ( همشيره‌زادهء مؤلف تاريخ بيدارى ايرانيان ) و آقاى ميرزا محمد ناظم‌زادهء شعاعى پسر مرحوم على ناظم‌زاده شعاعى فرزند مرحوم ناظم الاسلام تشكر كنم كه بدون توجه بسود مادّى عشق قلبى خود را ببقاء اين اثر تاريخى ابراز داشتند و كمال همراهى را با نگارنده در راه انجام اين امر از خود نشان دادند - پايان قسمت نخست از مقدمه :\r\n\r\n","description":"","footnote":"","page_name":" مقدمه 25 ","page_number":29},
  {"content":"\r\n\r\n\r\nشرح حال ناظم الاسلام كرمانى\r\nمحمد ملقب بناظم الاسلام پسر على « 1 » كرمانى الاصل ، از فضلا و مؤلفين معروف كرمان است كه در نيمهء آخر قرن سيزدهم هجرى قمرى در كرمان متولد گرديد . مقدمات پارسى و علوم ادبى عربى و فقه و اصول را در نزد اساتيد و مدرسين كرمانى بپايان رسانيد ، براى تكميل تحصيلات بتهران مسافرت كرد سالى چند در آنشهر بتأليف و تصنيف و تدريس گذرانيد ، افزون از ده مجلد كتاب بزرگ و كوچك از خود بيادگار گذارد و آنگاه بكرمان برگشت و سالى چند در دادگسترى بشغل قضا مشغول بود تا در آخر ماه صفر 1337 قمرى هجرى مطابق با ابان 1297 خورشيدى در مرض عام انفلوانزا در پنجاه و هفت سالگى درگذشت و در مقبرهء سيد علويه در كرمان مدفون گرديد « 2 » ، پس از اين معرفى مختصر بطور تفصيل بشرح حال ناظم الاسلام كرمانى در سه قسمت ميپردازيم :\r\n1 - زندگانى وى در كرمان .\r\n2 - مسافرت و اقامت چند سالهء وى در تهران .\r\n3 - برگشت او بكرمان .\r\n1 - زندگانى ناظم الاسلام در كرمان - در هزار و دويست و هشتاد قمرى هجرى مطابق با 1260 خورشيدى هجرى « 3 » ( ميرزا محمد كه بعدها ملقب بناظم الاسلام شد در شهر كرمان پا بعرصهء وجود گذاشت و از هفت سالگى به تحصيل خواندن و نوشتن پارسى و سپس مقدمات عربى طبق معمول عصر پرداخت . چون شوقى كامل به تحصيل داشت در بيست سالگى از تحصيل صرف و نحو و حساب ( در حدود معمول زمان ) و منطق و هيئت قديم فراغت حاصل كرد و قادر بود كه اين چند علم را تدريس كند ، در نزد ميرزا عبد الحسين بردسيرى ( ميرزا آقا خان كرمانى معروف نويسندهء انقلابى و مقتول در راه حريت ) شروع به تحصيل منطق شرح اشارات كرد ، فقه و اصول را در نزد مرحوم حاج شيخ ابو جعفر مجتهد پسر مرحوم حاج آقا احمد احمدى كرمانى رحمة اللّه عليهما تحصيل مينمود و در حوزهء درس آنمرحوم مورد توجه و اكرام استاد خود بود ببعض اخوان كوچك استاد و ديگر طلاب نيز درس ميداد ، در بيست و هشت سالگى هواى مسافرت اصفهان و تهران براى تكميل تحصيلات بسرش افتاد ، با استجازهء از استاد اخير خود عزم را جزم بر مسافرت كرد اما وصيت استاد بوى اين بود كه اگر بتواند بعتبات عاليات و بسامراء كه در آن روز بواسطهء وجود مرحوم حاج ميرزا حسن شيرازى اعلى اللّه در جته مركز علم شيعه\r\n\r\n\r\n","description":"","footnote":"\r\n( 1 ) پدر ناظم الاسلام از اهل علم نبوده است .\r\n( 2 ) نگارنده در ايراد شرح حال مؤلف بطور اختصار قبل از پرداختن بشرح حال وى بطور تفصيل در اينجا طبق روشى كه در تأليف كرمانيان نامى داشته جارى گرديد كه معمولا نخست بطور خلاصه صاحب ترجمه را معرفى و آنگاه از قديمترين اسناد نزديك به زمان وى شرح حال او را استخراج ميكرده و مينگاشته .\r\n( 3 ) . سال 1280 قمرى مطابق با 1242 و چند ماه از 1243 خورشيدى مىشود نه 1260\r\n","page_name":" مقدمه 26 ","page_number":30},
  {"content":"\r\n\r\nشناخته شده بود سفر كند اما تقدير وى را از كرمان بتهران انداخت ، بقول او « بالاخره در محرم 1309 قمرى از شهر كرمان هجرت كرده چون ميل داشتم قدرى هم تحصيل حكمت الهى كرده باشم بتهران آمدم « 1 »\r\n2 - ناظم الاسلام كرمانى در تهران - بقول وى از كرمان بتهران آمد چون شوق تحصيل حكمت الهى داشت بدرس ميرزاى جلوهء معروف در تهران حاضر شد ولى در آن حوزه توفيق استفادهء زياد حاصل نكرد و استفادهء كامل در حوزهء درس مرحوم سيد شهاب الدين شيرازى بهرهء وى گرديد ( بعقيدهء نگارنده ناظم الاسلام هيچگاه در حكمت نه تبحر بلكه اطلاع كامل و كافى هم حاصل نكرد و به همان علوم مقدماتى و ادبى و اصول و فقه در حدود معالم و شرايع كه درس ميداد شناخته شده بود ) .\r\nدر حوزهء درس مرحوم حاج ميرزا حسن آشتيانى و مرحوم حاج شيخ هادى نجم‌آبادى نيز حاضر ميشد و بقول وى از آن دو بزرگوار فوايد كلى برد .\r\nچندى كه از ورود وى بتهران گذشت موضوع رژى و تنباكو پيش آمد و در همهء كشور شورى برپا كرد صاحب ترجمه هم در آنواقعه جزو طلاب و مدرسين فاضلى بوده كه شورى در سر داشته و در تعقيب آن قضيه پس از سالى چند جزو طلاب و گويندگانى مىشود كه دم از تجددخواهى ميزده‌اند ، بر ما بديهى است كه چند چيز موجب مجاهدهء ناظم الاسلام در راه آزادى بوده كه اهم آن از اين قرار است :\r\nاول - ذوق فطرى و شور درونى كه بالفطره حرارتى در نهاد داشت خاصه كه با ياد آوردن ستمهاى سرسلسلهء قاجار بكرمان و ادامهء ستم در اعصار بعد در آن مرزوبوم آن آتش را در درون مشتعلتر ميكرد .\r\nدوم - معاشرت وى در كرمان با ميرزا آقا خان كرمانى معروف خاصه كه ويرا بديدهء استادى مينگريست و سخنان هر استادى طبعا در شاگرد اثر مخصوص دارد .\r\nسوم - معاشرت وى در تهران با مجتهدين خوش‌ذوق و مخالف با استبداد و مطالعه و تتبع وى در آثار قلمى مناديان حريت و پيروى از اساتيد همشهرى خود امثال ميرزا آقا خان و ميرزا احمد مشرف كرمانى « 2 » و شيخ احمد روحى در راه قانونخواهى .\r\nگذشته از اين موجبات و علل ديگر شايد اهانتهاى چند ساله‌اى كه كرمانيان مقيم تهران پس از قتل ناصر الدين شاه تحمل كردند در بيدار كردن حس آزاديخواهى صاحب تاريخ بيدارى ايرانيان\r\n\r\n\r\n","description":"","footnote":"\r\n( 1 ) بايد دانست كه در آنموقع محصلين روشنفكر حكمت و معقول غالبا بديدهء تحقير بطلاب فقه و اصول و منقول مينگريستند از اين جهت طلّاب خوش‌ذوق منقول براى رهائى از اين حال مدتى از وقت خود را صرف معقول نيز ميكردند .\r\n( 2 ) شخص نامبرده يكى از آزاديخواهان ثابت قدم و بسيار فاضل و صريح اللهجه بود كه سالها در زندان انبار شاهى بسر برد و تاكنون هم در ايران مجهول القدر مانده براى اطلاع كامل برحال وى ، بايد بكتاب « كرمانيان نامى » تأليف هاشمى مراجعه كرد .\r\n","page_name":" مقدمه 27 ","page_number":31},
  {"content":"\r\n\r\nنيز بىتأثير نبوده كه سالها كرمانيان ميبايستى از نسبت كرمانى بودن گريزان باشند تا باصطلاح آن زمان در رديف ابن ملجم ثانى ميرزا رضاى كرمانى محسوب نگردند و از انواع بليات مصون مانند ( آن اهانتها باندازهء طاقت‌فرسا بود كه بعض از معروفين كرمان در تهران به كلى نام كرمانى بودن را از خود برداشتند ) .\r\nپس از ايراد اين قسمت كه در حكم معترضه بود خوانندگانرا متوجه ميسازيم كه مؤلف چند سالى را پس از قتل ناصر الدين شاه به تحصيل و ضمنا تدريس و معاشرت با آزاديخواهان كه بسيار تا بسيار مخفى و با تقيه ميزيستند گذرانيد تا بحوزهء درس مرحوم ميرزا سيد محمد طباطبائى معروف راه يافت و با فرزندان آنمرحوم خاصه دوست بزرگوار ما جناب آقاى سيد محمد صادق طباطبائى آزاديخواه پاك و پاكباز رئيس محترم مجلس شوراى ملى در دورهء چهاردهم قانونگذارى آشنائى پيدا كرد و از اين موقع عنوان ديگر در حريت‌طلبى و فرهنگ قديم و جديد حاصل كرد « 1 » .\r\nآغاز آشنائى وى با آن خانوادهء شريف از آمد و رفت بمدرسهء حاج رجبعلى در محلهء سنگلج تهران بود ، در آن مدرسه شاگردانى داشت كه به آنان ادبيات درس ميداد و ضمنا بدرس مرحوم سيد محمد طباطبائى اعلى اللّه درجته نيز راه يافت . آنمرحوم همه روزه درس فقه و اصولى داشت و عصرهاى پنجشنبه هم درسى از حكمت ميگفت و ميرزا محمد كرمانى كه بعدها ملقب بناظم الاسلام شد در مجلس درس حاضر ميشد و رفته‌رفته در آن حوزه موقعى يافت تا آنگاه كه مدرسهء اسلام تأسيس گرديد كه از باب مقدمه بايد دانست كه در آنموقع يعنى سالهاى اول سلطنت مظفر الدين شاه مستبدين بىنهايت مخالف با مدارس و دروس جديد بودند و اهل منبر را وادار ميكردند تا تبليغات عجيب و غريب عليه علوم جديده بكنند ، اين موضوع در 1317 قمرى هجرى در شاه عبد العظيم در حضور مرحوم ميرزا سيد محمد طباطبائى طرح شد و گفته شد كه علاج چيست كه مستبدين و مخالفين اصلاحات تا اين حدود نتوانند مردمانرا از معارف جديد معرض كنند در آن جلسه آقاى سيد محمد صادق طباطبائى متعنا اللّه به طول بقائه پيشنهاد كردند كه علاج اين است كه از طرف مجتهدين خاصه شخص آقاى طباطبائى اقدام بتأسيس مدرسهء بشود ، مرحوم آية اللّه طباطبائى كه همواره گفتار اين فرزند را محترم ميشمرد چون او را شناخته بود كه از غرض شخصى دور است فورا پيشنهاد وى را نسبت بتأسيس مدرسه تصويب كرد و اجازهء اين امر را داد و در نتيجهء آن جلسه بمساعى آقاى سيد محمد صادق و در سايهء حمايت پدر بزرگوارش مدرسهء اسلام تأسيس يافت عنوان رياست مدرسه را آقاى سيد محمد صادق طباطبائى داشتند و مديرى آن در اول با ميرزا سيد حسن خان بود كه از تحصيل‌كردگان جديد محسوب ميگرديد و با آقاى\r\n\r\n\r\n","description":"","footnote":"\r\n( 1 ) . بايد دانست كه پس از قسمتى كه نگاشتيم كه مؤلف بحوزهء درس مرحومين شيخ هادى و آشتيانى رفت ديگر از نگارش شخص وى راجع بحالاتش سند صريحى نداشتيم ، باقى مطالب يا مستفاد از گفتار جناب آقاى سيد محمد صادق طباطبائى است و يا استنباط و مشهودات نگارنده در هر صورت مقرون بحقيقت خواهد بود .\r\n","page_name":" مقدمه 28 ","page_number":32},
  {"content":"\r\n\r\nسيد محمد صادق مزبور هم نسبتى داشت اينمرد با آنكه داراى فضل و علم بود به خوبى از عهدهء اداره امور مدرسه برنيامد يا ذوق وى با آن امر توافق نداشت لذا ناظم الاسلام را بمدرسه دعوت و امر نظم مدرسه و بعض دروس را بعهدهء وى واگذار كردند او هم چون ناظم مدرسه گرديد تا حدى ابراز لياقت كرد و امور را اداره نمود و تمام كارهائى را كه بعهدهء سيد حسن خان بود قبضه كرد و ضمنا بتأليف و تصنيف ميپرداخت خاصه تأليفاتى كه تناسب با محيط مدرسه و تدريس در آن داشت ( از قبيل شمس التصاريف كه تحت نظر وى بنام برادرش مرحوم ميرزا هدايت اللّه شمس الحكماء كرمانى تأليف و چاپ نمود و سالها جزو كتب مدارس در همه ايران بود و نيز شمس اللغات و غير آن )\r\nدر عين حال بتدريس علوم ادبى عربى كه بالاتر از حدود تحصيلى محصلين مدرسهء اسلام بود ميپرداخت ، از آقاى سيد محمد صادق طباطبائى شنيدم كه گفتند « من رئيس مدرسه بودم و در همان حال در نزد ناظم الاسلام درس مطول ميخواندم » در همان اوقات كه مدرسهء اسلام شهرت و اهميتى يافت و مورد توجه رجال دولت گرديد و مخصوصا اتابيك ميرزا على اصغر خان بدان متوجه شد آقاى آقا سيد محمد صادق طباطبائى لقب ناظم الاسلام را براى ميرزا محمد كرمانى ( گويا بمناسبت ناظم مدرسهء اسلام بودن ) رسمى كردند و فرمان آن را از اتابيك صدر اعظم وقت صادر نمودند - چنان برميآيد كه اتابيك به همين سبب با ناظم الاسلام كرمانى آشنائى حاصل كرد و در همين اوقات يا به خواهش وى و يا براى توجه و جلب او ناظم الاسلام اقدام بترجمهء پارسى مقامات حريرى نموده باشد در اين ترديد نيست كه ميرزا على اصغر خان اتابيك دستور داد كه متن مقامات حريرى به خط نسخ ممتاز و ترجمهء آن به خط نستعليق ريز و خوب در زير عبارات عربى با مركب چاپ روى كاغذى مناسب براى برگردانيدن روى سنگ چاپ تحت نظر ناظم الاسلام مترجم مقامات نوشته و آماده شود و اين كار انجام يافت « 1 » اما توفيق چاپ آن حاصل نگرديد .\r\nيكى ديگر از تأليفات ناظم الاسلام كه نگارنده بر آن اطلاع دارد كتابى است در علايم ظهور حضرت بقية اللّه ص كه معروف بعلايم الظهور است و بچاپ هم رسيده ولى اطلاع دقيقى از سال تأليف و تاريخ چاپ آن نداشت كه صريحا بنگارد .\r\nبا نزديك شدن زمان مشروطيت و بلند شدن زمزمهء قانونخواهى و عدالت‌طلبى و آزادى و درآمدن ناظم الاسلام بمحافل طلاب پرشور قانون‌طلب توجهش رفته‌رفته از مدرسه و تدريس و تأليف برداشته شد و بسياست و تشكيل انجمنهاى سرّى و تأسيس روزنامه و نشر مقالات پرداخت چنان كه همقدم فرهنگى وى آقاى طباطبائى هم‌چون بامور سياسى پرداختند و سپس وكيل شدند نتوانستند به كار رياست مدرسهء\r\n\r\n\r\n","description":"","footnote":"\r\n( 1 ) نگارنده اوراق استنساخ شده و ممتاز را در نزد ناطم الاسلام ديدم و چون خود مقامات حريرى را در نزد پدرم ( مرحوم آقاى حاج سيد باقر تبريزى ) درس خوانده بودم و موارد مشكل آن را ميدانستم در آن اوراق به چند مورد مشكل مخصوصا مراجعه كردم و ديدم ناظم الاسلام آن موارد را درست ترجمه كرده از اينرو ميتوان گفت كه روى آن زحمتى كشيده بوده و فقدان آن نسخه قابل تأسف است .\r\n","page_name":" مقدمه 29 ","page_number":33},
  {"content":"\r\n\r\nاسلام و رسيدگى بامور آن بپردازند و ادارهء امور مدرسه بعموى ايشان مرحوم سيد اسد اللّه طباطبائى واگذار گرديد و ناظم الاسلام نتوانست بعد از رفتن آقاى سيد محمد صادق از مدرسه با رئيس جديد كه عم و پدرزن رئيس سابق بود بسازد يعنى آن رفاقت حقيقى و حسن تفاهمى كه با جناب آقاى طباطبائى داشت ديگر با رئيس جديد وجود نداشت ازينرو كار مدرسهء اسلام را ترك و سالى چند را صرف تأليف تاريخ بيدارى كرد ، چنان برميآيد كه در استبداد صغير گرفتار مضيقهء مالى بوده و چون در اينموقع داراى زن و فرزند هم شده بود برايش سخت گذشته . ( ناظم الاسلام بعد از سال 1320 قمرى هجرى از حال تجرد در تهران خارج شد و پس از يكى دو سال داراى پسرى شد بنام على كه ميرزا على ناظم‌زادهء شعاعى باشد كه در 1362 قمرى هجرى در كرمان وفات كرد ) ميتوان گفت در حوادث مقدماتى مشروطه و وقايع حاصلهء از آن ناظم الاسلام نه مانند بعض همقدمانش بوكالت و مقاماتى رسيد و نه مانند عدهء ديگر گرفتار مشقات و بليات و شكنجه و حبس گرديد گويا يگانه نتيجهء كه از سالها مجاهدت و كوشش برد همان نمايندگى مجلس برادرش ميرزا هدايت اللّه شمس الحكماء بود كه آن هم در دورهء اول فقط عنوانى بود لا غير .\r\nچندى كه از استقرار مشروطيت گذشت و ناظم الاسلام را بواسطهء بالا رفتن سن و گرفتارى پاىبند عيال حال مجاهده و تلاش براى زندگانى در تهران نماند يكباره ميل برگشت به وطن مالوف را در خود يافت و عزم خود را جزم كرد كه بقيهء عمر را در كرمان بگذراند به تكليف دوستان قديمى و همقدمان صميمى شغل قضاء در دادگسترى ( عدليه آن روز ) كرمانرا قبول كرد و با چند تن از محترمين كرمان كه در تهران بودند در حدود سال 1330 قمرى ( گويا يكى دو سال بعد از سال سى قمرى ) به كلى از مركز قطع علاقه كرد و با عايله روانهء كرمان گرديد و آنگاه طرق و شوارع مغشوش و هيچ راهى از دزدان و راهزنان در امان نبود و علاوه براى مسافرت وسيله و مركوبى جز همان وسايل و مراكب قديم نبود و طى مراحلى بسيار و راهى دور و دراز از تهران تا كرمان با چنان وسايل و بيم دزد بسيار متعسر بود و حقيقت السفر قطعة من السقر را هر آن مجسم و ممثل مينمود ناظم الاسلام و قافلهء كرمانيان بيشتر طول مسافت را طى كردند و از راهزنان حول‌وحوش كاشان و اصفهان جان بسلامت بردند ولى در اول خاك كرمان و آخر خاك يزد نزديك قلعهء شمش گرفتار دزدان فارسى گرديدند و مختصر اموال ايشان را راهزنان بردند .\r\nچنين بخاطر دارم كه از وى شنيدم گفت « در آنحال تمام همّ من مصروف بحفظ اوراقى كه نوشته بودم بود و آن اوراق در دستمال يا جعبهء ( ترديد از نگارنده است ) كوچكى بود و از دزدان خواهش كردم كه فقط آن اوراق و بستهء كاغذ را به من واگذارند در اول خيال كردند كه آن بستهء اسكناس است و چون اوراق را بايشان نشان دادم راضى شدند كه آن را به من واگذارند » ( برنگارنده معلوم نشد كه در آن گرفتارى باز اوراقى از تاريخ بيدارى از قسمت‌هاى چاپ نشده از ميان رفته يا پس از آن ) بهر حال بدانحال ناظم الاسلام پس از يكسفر بسيار طولانى ( افزون از بيست سال ) بكرمان وارد شد .\r\n\r\n","description":"","footnote":"","page_name":" مقدمه 30 ","page_number":34},
  {"content":"\r\n\r\nناظم الاسلام در كرمان - چون بكرمان وارد شد بلافاصله در دادگسترى ( محكمهء استيناف ) به كار قضا مشغول گرديد در آنوقت عدليهء كرمان مانند دادگستريهاى ديگر داراى بودجه مقرر و مرتبى نبود و از اكثر ادارات و محاكم حقوقى و دادگسترى از حيث بىحقوقى مختلتر بود و به همين ملاحظه و روى احتياج كمتر قاضى و عضو محكمه و دادگاهى ميتوانست دامان خود را پاك نگاهدارد و از هديه و رشوه مصون ماند و عامل مهم تضييع قضات و انحراف آنان از راه راست و نيز آلودگى اعضاء دفترى در كرمان غالبا بعض وكلاء عدليه در آن زمان بودند كه قبلا بر در خانهء مجتهدينى كه محاكمه ميكردند بمحررى اسناد و وكالت اشتغال داشتند و در اينموقع عنوان وكالت عدليه بر خود گذاشته و همان اعمال سابق قديم را بعدليهء جديد كشيده بودند و به زور هديه و رشوه‌هاى شبانه از قضات بنفع موكلين خود حكم صادر مىكردند .\r\nدر چنين موقعى ناظم الاسلام دزد زده و تهيدست در چنان عدليهء به قضا اشتغال ورزيد و با آنكه كمال احتياج را داشت و حقوقى مقرر هم عايد وى نميشد و ابواب همه‌گونه استفاده براى او و به روى وى باز بود معذلك از اكثر قضات پاكتر و تميزتر ماند و بد از بوتهء امتحان برنيامد و اين صيانت نفس در چنان اوضاع و احوالى خالى از اهميت نبود .\r\nبىمناسبت نيست كه بتشريح روحيهء وى در اين بازگشت بموطن اصلى نيز بپردازيم : ناظم الاسلام در اين برگشت به وطن اصلى خود كرمان ميرزا محمد و ناظم الاسلام اول يعنى قبل از مسافرت نبود ، در اول با يك عقايد تعصب‌آميز و يك فكر محدود از كرمان رفته بود و در اينموقع با اخلاق و افكار تعديل شده برگشته بود .\r\nمحيط تهران و ورود در دستهء آزاديخواهان و اطلاع از دنياى وسيعتر اخلاق او را تصفيه و سطح فكر او را بالا برده و جامه‌هاى ضخيم تعصب‌هاى بىمورد را از روح وى انتزاع كرده بود و چون معتقدات و مكنونات قلبيهء خود را اظهار ميكرد گاهى گفتارش در پيش عامهء منهمك در تعصبات محلى غريب مىنمود .\r\nدر اين بازگشت نخست مجتهدين كرمانرا با بعض امور از قبيل سحرخيزى و قيد به نماز صبح در اول وقت و مقيد بودن بظواهر شرع مقدس و حكم ندادن مخصوصا حكم ناحق بيازمود و معدودى كه از امتحان وى خالص بيرون آمدند در نظرش خوب جلوه كردند و در اين پيش‌آمد بافرادى خوشبين گرديد كه شايد قبلا روى عادت به آن اشخاص خوشبين نبود و اين تغيير عقيده يا خوشبينى را هم دربارهء آن عده در دل نگاه نداشت و صريحا بيان ميكرد و البته آنگونه اظهارات بر طبع ديگر مجتهدين خاصه مخالفين آن عده كه مورد پسند ناظم الاسلام واقع شده بودند زياد هموار نبود « 1 » مخصوصا سالى ده روز\r\n\r\n\r\n","description":"","footnote":"\r\n( 1 ) چون هنوز در كرمان موطن و مولد نگارنده و ناظم الاسلام تعصبات چندى وجود دارد نگارنده از شرح بيانات ناظم الاسلام و تمجيد او از افراد و تصريح بنام آن اشخاص خوددارى كرد خاصه كه وى و كسانى كه از ايشان انتقاد و يا بايشان اظهار اعتقاد ميكرد همه از اين گيتى رخت بربسته‌اند و رحم اللّه معشر الماضين .\r\n","page_name":" مقدمه 31 ","page_number":35},
  {"content":"\r\n\r\nمجلس ذكر مصيبتى در منزل خود تشكيل ميداد و در آخر مجلس پس از اهل منبر خود يكساعت يا يكساعت و نيم بالاى منبر صحبت و وعظى آميخته بانتقاد ميكرد و آنچه را كه در اين بازگشت در كرمان ديده بود ميگفت و ارباب عمايم و يا بعض مجتهدين غير متقى را سخت مورد حمله قرار ميداد ، اينهم مزيد بر موضوع گذشته يعنى بدبينى جماعتى به دو ميگرديد ، سرانجام ناظم الاسلام شخصى شد كه نه عوام متشرعه ( باصطلاح كرمان بالاسريها ) او را قبول داشتند و نه عامهء شيخيه روى سابقه و گذشته زيرا كه افكارش از حدود پندارهاى عوام دو طايفه خارج شده بود ولى خواص بيغرض او را روى بيغرضى و حقيقتگوئى مىپسنديدند و مىستودند و بهترين ثناها هم آنست كه بر زبان اشخاص بيغرض و شرافتمند جارى گردد در سال آخر زندگانى وى گوئى بيانش مؤثرتر شده بود نگارنده را خوب بخاطر است كه در محرم و يا صفر سال 1337 قمرى كه آخرين سال زندگانى ناظم الاسلام بود در منزل و مجلس خود منبر ميرفت بياناتش بواسطهء صراحت در حقيقتگوئى باگذشته از حيث تأثير امتيازى داشت و در آنموقع بلاى عام آنفلوانزا در كرمان مانند همه‌جا مشغول بكشتارى مهيب بود و حسن تأثير مواعظ صاحب ترجمه در مستمعين گذشته از عقيدهء وى شايد بنا بمقتضيات وقت و گرفتارى سامع و قايل بدان بلاى عام بود بهرحال سخنى بود كه از دلى متأثر برميآمد و بر دلها مىنشست در همانموقع شبى خوابى ديد و بر منبر بيان كرد كه خلاصهء آن اين بود كه دعوت به زيارت حضرت ثامن الائمه ع شده بود و آن را تعبير به زيارت مشهد مقدس يا مرگ خود نمود و پس از انجام مجلس ذكر مصيبت چند روزى بتب و عوارض آنفلوانزا گرفتار شد و در اواخر صفر 1337 قمرى هجرى مطابق با آبان 1297 خورشيدى درگذشت رحمة اللّه عليه .\r\nچنان كه در زندگانى تظاهرى نداشت مرگ وى هم بىصدا و بدون تظاهرات و تشريفات معمولهء عصر برگذار گرديد يعنى شبانه از دنيا رفت و در مدفن سيد علويه كه در نزديكى منزل وى واقع بود مدفون گرديد و در آن روزها كشته آنقدر فزون بود كه مجال تشريفات بر كسى باقى نميگذارد « 1 » از وى سه پسر بنام على و حسين و احمد و يك دختر باقى ماند بضميمهء ذكر خير و نام نيكى .\r\n فكن حديثا حسنا ذكره * فانما الناس احاديث\r\nبارى چو فسانه ميشوى اى بخرد * افسانهء نيك شو نه افسانهء بد \r\nاسفندماه 1332 خورشيدى\r\n\r\n\r\n","description":"","footnote":"\r\n( 1 ) نگارنده در مرگ وى ماده تاريخى در ضمن دو سه شعر گفته بود كه اينك نسخهء آن در دست نبود كه چاپ شود .\r\n","page_name":" مقدمه 32 ","page_number":36},
  {"content":"\r\n\r\nكتاب تاريخ بيدارى ايرانيان از قلم و نتيجهء زحمت جناب مستطاب آقاى ناظم الاسلام كرمانى سلمه الله تعالى از جمله كتب نافعهء مفيده از حيث سلامت الفاظ و صحت معانى داراى كمال امتياز است . وزارت معارف اجازه طبع آن را بمؤلف محترمش داده غدغن اكيد مينمايد كه بىاجازه ايشان ديگرى مداخله در طبع آن نكند و اين حق مخصوص خود ايشان باشد\r\nوزارت معارف\r\nبسم اللّه الرحمن الرحيم\r\nبنده ضعيف فانى ابن على محمد الشريف الكرمانى مدعوّ بناظم الاسلام چنين مينگارد . گاهى كه از درس و تدريس و تأليف و تصنيف علوم متداوله معموله زمان دماغم خسته و خاطرم را ملالى حاصل ميشد قدرى مشغول مطالعه كتب تواريخ و وقايع گذشته ميشدم تا آينده را از گذشته قياس كنم و از حوادث ماضيه عبرت گيرم پس از مطالعه كتب تاريخ ايرانى آنچه مقصود بود نيافته زيرا كه بعضى از آن كتب پر بود از شرح حالات سلاطين بعبارات متملّقانه كه گويا هر پادشاهى مدّاحى مخصوص داشته كه عيوب او را مستور كرده و هر مدح و فعل حسنى كه در عالم گمان داشته از شجاعت رستم و سخاوت حاتم و عدل نوشيروان و حلم احنف و حكمت افلاطون و فصاحت قس و زهد سلمان درباره او نگاشته و به او منسوب داشته شايد آن پادشاه از جبن در حمام بىكشيكچى باشى نميرفته يا از غرش رعد در دامن كسى پنهان ميشده و از امساك بدرجهء نبوده كه كفش نه اندر نه و سه اندر چهار بوده و از علم و حلم سلام‌كننده را دشنام و فحش‌دهنده را خلعت بخشيدى و سواد فارسى نداشته و براى تكلم محاوراتى معطل و جز ما فرموديم چيزى نميگفته و زهدش باندازهء بوده كه آلت دادوستدش هيچگاه فارغ نبوده و و و . . .\r\nو برخى مملو بود از تعصبات مذهبى كه اشخاص جاهل براى جذب قلوب عامه جمع نموده و كم‌كم جزو تاريخ قرار داده‌اند كه هنوز نگارنده را از جهلا بيم است كه پرده از روى اين كار بردارد بالاخره آنچه مقصود از ضبط تاريخ گذشتگان است براى عبرت آيندگان از حالات سلاطين يا انقراض دول و سبب انقراض آنها يا حالات علماء و مردمان بزرگ كه در هر وقتى خدمتى بهيئت جامعه انسانيت كرده‌اند يا خيانت مردمان پست‌فطرت كه باعث خرابى مملكتى شده‌اند كه از مطالعه آنها خواننده بداند نتيجه عمل ثبت است بر جريده عالم و همواره زمانهائيكه هنوز در زير هزاران پردهء\r\n\r\n","description":"","footnote":"","page_name":" 1 ","page_number":37},
  {"content":"\r\n\r\nغيب است بمدح و قدح او گويا است كه سائق غيرت نيكوكاران شود و مانع از اقدام بدكاران در اين كتب نديدم و پيوسته در انديشه بودم كه بر سبك مورخين اروپ كتابى در تاريخ ايران بنگارم و نكات تاريخى را در آن مندرج دارم مدتى در صدد تهيه اسباب اين كار بودم هنوز جمع نشده بود كه ديدم بعضى از علماى ايران و تربيت‌شدگان اين دوران پاى بميدان معارف گذارده و گوى سبقت را از من ربوده از آن جمله مرحوم ميرزا آقا خان كرمانيست كه كتاب تاريخى نثرى موسوم بآينه سكندرى و ديگرى نظمى موسوم بنامه باستان نگاشته افسوس كه بانتها نرسيد و از مرحوم ذكاء الملك فروغى به ظهور رسيد و فرزندش ذكاء الملك دوم در آن جاده قدم گذارده و وعدهء انجام و تكميل اين نقيصه را داد از اين مسابقت كه ميبايست سبب حزن من شود بىاندازه مسرور شدم و از صميم قلب بر روان گذشتگان آنها درود فرستادم و ازدياد توفيق و سعادت حاضرين را از خدا مسئلت نموده و باز به همين قناعت نكرده دست روى هم نگذارده و آنچه خود از عجايب و غرائب روزگار ديده و از اخبار صحيح آنچه شنيده و حوادث بزرگ اين دوره تمدن و بيدارى ايرانيان كه خود مشاهده كرده و خدمات بزرگ مردمان سترك كه كوشش در بيدارى خفتگان ايران كرده‌اند و زحماتيكه رجال با عزم در اصلاح مفاسد اين خاك پاك نموده و جانها كه در سر آزادى هموطنان خود داده‌اند جمع و تدوين نموده بطريق روزنامه بر خلاف سياق و شيوه غير مرضيه متملّقان چاپلوس بدون ملاحظه بعبارت ساده مصطلح خالى از اغراقات شاعرانه و اغلاقات منشيانه در اين صحايف درج و برخى از عمر گرانمايه در آن خرج كردم .\r\n ( مگر صاحب دلى روزى به رحمت * كند در حق درويشان دعائى ) \r\nو ابتداى دوره اين تاريخ را از ابتداى دوره زندگانى خود قرار دادم باللّه التوفيق و به نستعين .\r\n\r\n","description":"","footnote":"","page_name":" 2 ","page_number":38},
  {"content":"\r\n\r\nترتيب داده مىشود اين تاريخ بيدارى ايرانيان بر يك مقدمه و ده كتاب\r\n\r\n","description":"","footnote":"","page_name":" 3 ","page_number":39},
  {"content":"\r\n\r\n\r\nمقدمه [ مؤلف 
  ]\r\nو آن مشتمل است بر چند فصل\r\n\r\nفصل اول [ در معرفى نويسنده 
  ]\r\nتولد بنده نگارنده در شهر دار الامان كرمان شده در سال 1280 قمرى هجرى نبوى مطابق با سال ( 1260 ) شمسى هجرى مطابق با سنه ( 1864 ) مسيحى در اين سال كه من پاى بعرصهء زندگانى گذاردم ( ناصر الدين شاه ) قاجار پادشاه ايران بود كه كيومرث ميرزا پسر قهرمان ميرزا حكمران كرمان بود ليكن او را از حكومت فقط اسمى بود و محمد اسمعيل خان وكيل الملك نورى مسئول اخذ ماليات و نظم مملكت بود .\r\nمحمد اسمعيل خان وكيل الملك اول پسر فتحعلى خان معروف بكوه نور است كه از به دو ظهور دولت قاجاريه خدمات لايقه بسلاطين اين دودمان كرده در سنه ( 1261 ) مأمور توقف كرمان گرديده املاكى از خالصجات ديوان بتيول داشته و همت در آبادى املاك گماشت تا در سنه ( 1275 ) بپيشكارى كيومرث ميرزا منصوب شد و تا سنه ( 1284 ) كه بدرود زندگانى نمود آنى وقت خود را ضايع ننمود املاك زياد احداث كرد و عمارات عاليه بنا نهاد كاروانسراها در طرق و معابر ساخت اگر آباديهاى آن مرحوم را از شهر و بلوك كرمان بردارند چيزى باقى نميماند .\r\nچون هفت سال از عمرم سپرى شد پدر و مادر بمعلمم سپردند و در اينسال ( 1287 ) فاضل عليم و عالم حكيم حاجى سيد جواد شيرازى امام جمعه كرمان بدرود زندگانى فرمود .\r\nجنابش جامع معقول و منقول بود در سنه ( 1253 ) به امام جمعگى كرمان منصوب شده و بعد از هجرت آخوند ملا على اكبر زمان مرحوم « 1 » كه از فحول علماء اماميه بود كه در سنهء ( 1254 ) به يزد مهاجرت فرموده و در سنهء ( 1275 ) در ارض اقدس برحمت ايزدى پيوست . رياست شرعيه كرمان با مرحوم حاجى سيد جواد بود .\r\n\r\n\r\n","description":"","footnote":"\r\n( 1 ) آخوند ملا على اكبر زمان از علماى اماميه بود از كرمان بواسطهء امر بمعروف و نهى از منكر تبعيد به يزد شد از آنجا به همين سبب بطهران و از طهران به همين علت بارض اقدس مشهد رضوى ( ع ) منفى و در آنجا به اشاره دولت ايران مسموم و بعالم جاويد شتافت .\r\n","page_name":" 4 ","page_number":40},
  {"content":"\r\n\r\nدر مرحلهء هشتم ( 1288 ) حاج محمد كريمخان مقتداى شيخيه كرمان بدرود جهان گفت جنابش از شاگردان مرحوم حاج سيد كاظم رشتى است مريدانش او را وصى سيد و حامل علوم شيخ احمد احسائى ميدانند و ركن رابع و شيعه كامل هم .\r\nمرحوم حاج محمد كريمخان كرمانى\r\nدر مرحله پانزدهم كه سنهء ( 1295 ) بود مشغول تدريس مقدمات و ادبيات بودم در اين سنه عالم عامل فقيه كامل حاج آقا احمد مجتهد كرمانى بعالم ديگر شتافت جنابش در سنهء ( 1220 ) متولد شده روزگارى در يزد و ارض اقدس مشغول تحصيل و زمانى در عتبات عاليات در حوزهء درس شيخ محمد حسين صاحب فصول و حاج شيخ محمد حسن صاحب جواهر الكلام و غير هم مشغول و بالاخره مجاز شد چندى هم بدرس مرحوم حاج سيد كاظم رشتى حاضر ميشدند و تقريبا در سنهء ( 1257 ) مراجعت كرده مشغول تدريس فقه و اصول و ترويج احكام شرعيه شدند كه ميتوان گفت رواج فقه و اصول در كرمان بوجود ايشان شده و تقريبا بايشان ختم و چهل سال مشغول قضاوت بودند دوست و دشمن در زهد و ورع ايشان متفق الكلمه بودند .\r\nدر مرحلهء بيستم سنهء ( 1300 ) از صرف و نحو و حساب و منطق و هيئت قديم بدرجه بهره‌ور گشته و اكثر اين علوم را تدريس ميكردم و از اساتيدم يكى مرحوم ميرزا عبد الحسينخان معروف بميرزا آقا خان بود كه منطق شرح اشارات را خدمت آن مرحوم تلمذ نمودم پدرش مرحوم آقا ميرزا\r\n\r\n","description":"","footnote":"","page_name":" 5 ","page_number":41},
  {"content":"\r\n\r\nعبد الرحيم بردسيرى بود ( بردسير از بلوكات كرمانست ) مادرش صبيه مرحوم ميرزا كاظم بن ميرزا محمد تقى مظفر عليشاه است .\r\nتولدش در سنهء ( 1270 ) هجرى واقع شده در كرمان مشغول تحصيل بود اديب كاملى شد در علوم رياضى و طبيعى بهره وافى برد و از حكمت الهى نصيب كافى بدست آورد زبان فارسى و تركى را به خوبى ميدانست زبان فرانسه و انگليسى را بياموخت در سنهء ( 1302 ) از تعدى و ظلم ناصر الدوله سلطان عبد الحميد ميرزا هجرت كرده باصفهان رفت و چندى شاهزاده ظل السلطان مسعود ميرزا او را نگاهداشت و ميخواست كه همواره مصاحب خودش بدارد ميرزا آقا خان سر بنوكرى فرود نياورده مرحوم ميرزا آقا خان كرمانى\r\nروانهء طهران شد و پس از چندى بمصاحبت شيخ احمد روحى كرمانى باسلامبول رفته زمانى در اداره اختر خدمت بعالم معارف مينمود و در آن صفحات مرحوم سيد جمال الدين اسدآبادى مشهور بافغان را ملاقات كرده جاذب و مجذوب شدند .\r\n ( ذره ذره كاندرين ارض و سماست * جنس خود را همچو كاه و كهرباست ) \r\nو همت در بيدارى ايرانيان كردند ليلا و نهارا همّشان مصروف نجات دادن ايرانيان بود از قيد رقيت و عبوديت سلاطين مستبده لوايح و خطابات زياد نوشته و بايران ميفرستادند و اغلب از تأليفات و منشآت ميرزا آقا خان بود و مقاصد خود را در ضمن كتب تواريخ و رمان و اشعار نوشته منتشر ميكردند اتحاد دول اسلامى را مدعى بودند و تأسيس قانون\r\n\r\n","description":"","footnote":"","page_name":" 6 ","page_number":42},
  {"content":"\r\n\r\nاسلامى را خواهان و در بركندن ريشه استبداد مجدّ و در زايل كردن رسوم ظالمانه مجتهد بودند و از تأليفات ميرزا آقا خانست تاريخى نثرى موسوم بآينهء سكندرى و ديگرى نظمى موسوم بنامهء باستان كه در سنهء ( 1313 ) در محبس طرابزون تأليف كرده چنانچه خود گويد :\r\n ز تاريخ هجرت پس از يك هزار * چه بر سيصد و سيزده شد شمار\r\nز شعبان گذشته همىروز ده * مطابق به آغاز اسپند مه\r\nكه پايان شد اين نامبردار گنج * به يك ماه بردم در اين كار رنج\r\nسپاسم ز يزدان پيروزگر * كه اين نامهء نامى آمد بسر\r\nغرض بود تاريخ نى شاعرى * كه طبع من از شعر باشد عرى\r\nبويژه كه بودم ببند اندرون * چه لطف آيد از طبع‌بندى برون \r\nبالجمله تاريخ نظمى مرحوم آقا خان را فرمانفرما سالار لشگر در سنهء 1315 بفرمود بعض اشعار آن را كه در آن ايام نامناسب بود برداشته و از ظهور اسلام تا جلوس مظفر الدين شاه شيخ احمد اديب كرمانى بر وزن و سبك جلد اول بنظم كرده سالاريه نام نهاد و بطبع رسانيده نگارنده آنچه از آنكتاب برداشته‌اند بدست آورده بعض اشعار آن را كه سائق غيرتست در فصل آخر مقدمه مينگارد و نثرى آن را علاء الملك بطبع رسانده و در طبع آن زحمت و مخارج گزافى را بر خود گرفته و مرحوم ميرزا جهانگير خان مدير صور اسرافيل در تصحيح نسخهء آن خيلى رنج برده و در واقع ميتوان گفت علاء الملك جبران نسبتى را كه به او ميدادند نمود و روح آنمرحوم را شاد و از خود راضى نمود . از قرار مسموع اسباب گرفتارى ايشانرا در اسلامبول علاء الملك فراهم آورد و بسلطان عثمانى سلطان عبد الحميد خان عرضه داشت شورش ارامنه كه در سنهء ( 1312 ) در اسلامبول روى داد بتحريك سيد جمال الدين و ميرزا حسنخان خبير الملك جنرال گونسل دولت عليه ايران و ميرزا آقا خان كرمانى و شيخ احمد روحى است بعلاوه بواسطه مكاتيب و نوشتجات در ايران هم بعض فتنه‌ها كرده‌اند و دور نيست در ايران هم حادثه اتفاق افتد و از سيد سندى دست نيامد لكن بعض نوشتجات ميرزا حسن خان و ميرزا آقا خان و خط شيخ احمد روحى بدست آمد لذا اين سه نفر را بطرابزون فرستاده در آنجا حبس كردند تا ماه ذى القعده ( 1313 ) كه ناصر الدين شاه به تير ميرزا رضاى كرمانى مقتول شد باز سفير ايران جلوه داد ميرزا رضا بتحريك اينها بود كه مرتكب اين امر شده است .\r\nچون مظفر الدين شاه بطهران آمد و بتخت نشست اين سه نفر را از طرابزون بتبريز آوردند و در تبريز بامر وليعهد محمد عليميرزا در سنه ( 1314 ) بقتل رسانيدند چنان كه در ذيل حالت شيخ احمد روحى ذكر شده است .\r\nحاج شيخ احمد روحى پسر دوم مرحوم شيخ العلماء آخوند ملا محمد جعفر كرمانى طاب ثراه در مجارى سنه ( 1272 ) هجرى در بلده كرمان متولد گرديده صاحب معالى صفات و محاسن اخلاق بود طبع شعر نيز داشت و روحى تخلص مينمود علوم عربيه و مقدارى از مبادى علم فقه و اصول و حديث را در كرمان خدمت والد خود تحصيل نمود و صاحب قدس و زهد و خيرخواه عامه و طرف توجه و قبول اهالى گرديد چندى در مسجد ميدان قلعه و مسجد ميرزا جبار كرمان امامت\r\n\r\n","description":"","footnote":"","page_name":" 7 ","page_number":43},
  {"content":"\r\n\r\nجماعت مينمود در منبر و موعظه يدى طولا داشت در مجارى سنه ( 1302 ) از كرمان با مرحوم ميرزا شيخ احمد روحى\r\nآقا خان معروف به طرف اصفهان مسافرت نموده شاهزاده ظل السلطان خواست از آنها نگاهدارى كند حضرات قبول نكردند چنان كه سابقا ذكر شد لذا از اصفهان بطهران مسافرت نمودند شيخ احمد روحى چندى در طهران مشغول بتدريس تفسير قرآن شده از طهران با ميرزا آقا خان برشت رفتند مؤيد الدوله والى رشت چندى از ايشان پذيرائى كرده و چون دانست حضرات در دربار ناصر الدين شاه متهم ميباشند انديشه كرده عذر ايشان را خواست بعليّه اسلامبول رفتند و در آنجا حاج شيخ احمد زبان فرانسه و انگليسى و تركى اسلامبولى را تحصيل و تكميل نمود چندى در اسلامبول مشغول تعليم السنه مزبوره و فارسى بود و چندين نسخه از كتب و رسائل رمان و علوم انگليسى و فرانسه را ترجمه به فارسى نمود بعد از آن از اسلامبول عزيمت بيت اللّه را نمود بعد از مراجعت از مكه معظمه مدتى در حلب اقامت داشت بعد از مدتى اقامت در حلب بعزم ديدن ميرزا آقا خان باسلامبول عودت نمود در ايندفعه حاج ميرزا حسن خان خبير الملك جنرال گونسل دولت عليه ايران كه از جملهء اجلهء اهل فضل و هنر و مدتى از خدمت دولت ايران مستعفى و به سمت ضيافت خاصه سلطنتى مقيم بود ثالث ثلثهء آنها شده اين سه نفر جدا بهواخواهى و همراهى سيد جمال الدين اسدآبادى در مقام دعوت اتحاد اسلاميه برخواسته مراسلات و مكاتبات عديده بعلماء و اشراف عامه بلاد ايران نوشته آنها را دعوت باتحاد اسلامى نموده حتى آنكه حاج شيخ احمد روحى سجع مهرى كنده بود به اين عبارات\r\n ( داعى اتحاد اسلامم * احمد روحى آمده نامم ) \r\nو معلومست اين مطلب تا چه درجه مزاحم درباريان دولت ايرانست خاصه به آن قبايح و ذمائميكه از ميرزا على اصغر خان امين السلطان در جزو مراسلات خود مينمودند امين السلطان جدا در صدد گرفتارى و اذيت آنها برآمده سفارشاتى در اينباب بميرزا محمود خان علاء الملك كه آنوقت در اسلامبول سفير كبير ايران بود نوشت و علاء الملك بمأموريت خود عمل نموده تا در مجارى سنه ( 1312 ) از طرف بابعالى حكم بطرد\r\n\r\n","description":"","footnote":"","page_name":" 8 ","page_number":44},
  {"content":"\r\n\r\nو تبعيد ميرزا آقا خان و حاج شيخ احمد و ميرزا حسنخان خبير الملك از اسلامبول به طرابزون صادر شد آنها را بطرابزون تبعيد نموده در آنجا تحت الحفظ بودند . در اين اثنا كه حضرات در محبس طرابزون بودند ميرزا رضاى كرمانى از اسلامبول با شيخ ابو القاسم برادر شيخ احمد روحى تذكره گرفته مرور و با شپورت دو نفرى گرفته بلكه ميرزا رضا خودشرا به سمت نوكرى شيخ ابو القاسم معرفى كرده به طرف ايران آمده در طرابزون ملاقات كرده و در آنجا معاهدات خود را نموده به طرف ايران آمده تا باطوم با شيخ ابو القاسم همراه از آنجا از هم‌سوا شده شيخ ابو القاسم به طرف كرمان و ميرزا رضا بطهران آمده ناصر الدين شاه را كشت از علاء الملك مؤاخذه كردند كه چرا باشپورت بميرزا رضا دادى جواب داد من او را نشناختم من باشپورت بشيخ ابو القاسم دادم كه برادر شيخ احمد روحى است و ميرزا رضا نام نوكر او بود بارى بتوسط سفير مزبور شكايت از طرف دولت ايران ببابعالى از حضرات شده آنها را قاتل ناصر الدين شاه معرفى كردند و فرستادن آنها را به طرف ايران از باب عالى خواستند سفير علاء الملك هم بعنوان دوستى اين تمنا را به لباس رسمانه درآورد تا اينكه مأمورين دولت عثمانى آنها را تحت الحفظ تا سرحد آورده از طرف ايران هم رستم خان سرتيپ سواره از تبريز با عدهء از سواران ابو ابجمعى خودش آنها را تا سرحد استقبال كرده از مأمورين عثمانى گرفته بتبريز آورد در عمارت دولتى حبس كردند از ميرزا صالح خان وزير اكرم كه آن اوقات از اجزاء ايالت آذربايجان بود نقل كرده‌اند كه حضرات در محبس با كمال قدس و زهد هميشه مشغول عبادت و تلاوت قرآن بودند خاصه شيخ احمد روحى كه اغلب اوقات بصوت حسن تلاوت قرآن ميكرد و صوتش خيلى جذابيت داشت بنوعيكه تمام خلوتيها در اطاق محبس جمع شده گوش بتلاوت قرآن او ميدادند و اغلب گريه ميكردند بارى هنوز ميرزا رضا كه قاتل اصلى ناصر الدين شاه بود بملاحظه احترام ماه محرم و صفر در طهران زنده بود كه امين السلطان حكم قتل آنانرا صادر نمود و چون مرحوم ميرزا عليخان امين الدوله مأمور و پيشكار آذربايجان شد بملاحظهء اينكه مبادا آنها را از كشتن نجات دهد لذا تعجيل در قتل آنها كرد و در عصر ششم ماه صفر ( 1314 ) در باغ شمال محمد على ميرزا وليعهد خودش با مير غضب بر بالين آنها آمده نخست شروع باستنطاق آنها كرده هرچه پرسيد جواب صريح و صحيح به او دادند عاقبت عاجز شد بناى رذالت و بدگوئى را گذارده كه شما بابى و قاتل شاه شهيد هستيد چون حاج شيخ احمد حدت مزاج داشت و صفراى او غالب بود فحش زيادى در جواب او داد بنوعيكه نوكرهاى او از خجالت از پشت سر او فرار كردند آنوقت خود حاج شيخ احمد مير غضب را به طرف خويش دعوت نمود كه زود باش اول مرا آسوده كن همين كه مير غضب نزد او آمد ميرزا آقا خان دامان مير غضب را گرفته او را قسم داد كه اول مرا بكش او را رها كرده نزد ميرزا آقا خان آمده حاج ميرزا حسن خان خبير الملك دامان او را گرفته و او را قسم داد كه اول مرا بكش مدتى مير غضب در ميان آنها سرگردان بود تا عاقبت اول حاج شيخ روحى را و بعد ميرزا آقا خان و آخر ميرزا حسنخان را بقتل رسانيد و بموجب حكم امين السلطان سرهاى آنها را پوست كنده و در آنها آرد كرده بطهران نزد او فرستادند  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ . \r\nبندهء نگارنده از جناب علاء الملك ميرزا محمود خان بطريق استعلام سؤالاتى نموده كه از آن جمله\r\n\r\n","description":"","footnote":"","page_name":" 9 ","page_number":45},
  {"content":"\r\n\r\nگرفتارى حضرات بود در جواب مذكور داشت كه وقتى كه من بسفارت اسلامبول رفتم اين سه نفر طرف سوءظن دولت ايران واقع شده بودند از جهة كاغذهائيكه بعلماء عتبات و ايران نوشته بودند كه اتحاد اسلامى را استدعا كرده بودند و من كاغذى نوشتم بعنوان ميرزا على اصغر خان امين السلطان و در آن كاغذ نوشته بودم فوائد اين اتحاد راجع بايران خواهد بود و نيز در آن كاغذ مطالبى را نوشته بودم كه اگر آن نوشته من بامين السلطان رسيده بود ديگر خطرى براى آنها نبود برادر شيخ احمد كاغذ مرا گرفت عوض آنكه بفرستد بايران نزد صدر اعظم ، داده بود بصدر اعظم عثمانى كه مصدق و شاهد بيگناهى برادرش گردد و تا يك اندازه باعث اتهام من هم شد و صدر اعظم عثمانى از من رنجش حاصل نمود اما در امور سيد جمال الدين ميرزا على اصغر خان صدر اعظم اصرار غريبى داشت و از طرف دولت ايران اعدام سيد را مستدعى و ملتمس بود و منهم سعى خود را دربارهء سيد نمودم و آنچه در قوه داشتم بفعل آوردم لكن بجهاتى كه در حالات سيد ذكر مىشود مثمر ثمر نگرديد .\r\nو از اساتيدم مرحوم حجة الاسلام شيخ ابو جعفر فقيه كرمانى بود كه تكميل فقه و اصول را در خدمت آنمرحوم نمودم و در حوزهء درس آنمرحوم طرف توجه ايشان بودم و مكرر بنده را مخاطب داشته ميفرمود قدر اين درس را بدان كه آنچه در اينجا برايت حاصل مىشود خلاصه و نتيجهء زحمات اساتيد است كه گمان ندارم جاى ديگر بتوانى تحصيل كنى و الحق حق و صدق بود . شرح حال آن بزرگوار از اينقرار است والدش مرحوم حاج آقا احمد فقيه كرمانى ولادتش در سنهء ( 1258 ) واقعشده و در حجر پدرش تربيت شده و چنانچه شايسته بود شد والد مؤلف نقل كرد كه در اوان صبى هيچگاه فراغت نداشت و قبل از بلوغ بعبادت و زهادت معروف بود و هم از جوانى بوقار و سكينه حركت ميكرد تا سن آن جناب به بيست و يك رسيد در خدمت پدر به مكه معظمه و عتبات عاليات مشرف شد و پس از مراجعت از پدر مجاز شد و به حكم\r\n ( شبان وادى ايمن گهى رسد بمراد * كه چندگاه بجان خدمت شعيب كند ) \r\nايشانرا امر به مسافرت و درك فيوضات خدمت اساتيد فرمود از كرمان باصفهان سفر كرد و از مرحوم حاج شيخ محمد باقر و بعضى از علماء مجاز شده بعتبات سفر فرمود كه درك صحبت علماء عتبات را بفرمايد والد ماجدشان امر بمراجعت باصفهان و ملازمت مرحوم حاج سيد اسد اللّه و مرحوم حاج سيد محمد شعشعانى و آقا مير محمد هاشم چارسوئى فرمود و بايشان فرموده بود مقصود من اجازه گرفتن از علماء نيست بلكه بايد مدتى در اصفهان توقف كرد و با اين سه بزرگوار معاشرت نمود كسب اخلاق از اين سه نفر بنمائيد و همين قسم كه فرموده بود شد هركس آن سه نفر عالم بزرگوار را ديده بود و مرحوم استاد را ملاقات كرده بود ميديد زهد و تقوى و فقه مرحوم حاج سيد اسد اللّه دقت و كنجكاوى در اصول و اجتهاد در جزئيات حتى امور معاشيه مرحوم حاج سيد محمد شعشعانى و ادب و حسن معاشرت و بزرك‌منشى مرحوم آقا مير محمد هاشم در ايشان هويدا بود بالاخره در سنه ( 1287 ) مراجعت به وطن فرمود و بدرس و قضاوت روزگار خود را بسر آورد تا محرم ( 1314 ) كه بدرود زندگانى فرمود . دوست و دشمن بزهد و تقوى ايشان متفق بودند در احكام و نوشتجات ايشان كسى نسبت سهوى هم بايشان نداد رحمة اللّه عليه .\r\nدر مرحلهء ( بيست و هشتم ) زندگانى مطابق سنهء ( 1308 ) عزمم بر مسافرت جزم شد از حجة الاسلام استادى العلامه اجازت مسافرت خواسته و با ايشان مشاورت نموده فرمود گمان ندارم در اصفهان و جاى ديگر از بلاد ايران بر معلومات تو افزوده شود بهتر اينست بعتبات عاليات سفر\r\n\r\n","description":"","footnote":"","page_name":" 10 ","page_number":46},
  {"content":"\r\n\r\nكنى و بسامراء توقف نمائى كه امروز مركز علم است و منبع فضل و مهبط رجال از علماء است و محط رجال فقها و بالجمله روانه شدم و بر چيزى كه زياد متأسف بودم فرقت ابوين و دورى احباب بود ( يقولون ان الموت صعب و انّما مفارقة الاحباب باللّه اصعب ) و از ميانه دوستان و همصحبتان دورى جناب آقا يحيى برادر مرحوم استاد بيشتر بود كه ده سال فزون ليلا و نهارا با من انيس و جليس بود رفيق حجره و همخوابه گلستان بوديم و بهترين ايام زندگانى ما همان ايام بود كه باهم زندگانى داشتيم مختصر شرح حال زندگانيش از اين قرار است :\r\nوالد ماجدش مرحوم حاج آقا احمد فقيه كرمانى بود تولدش در ربيع الاول سنهء ( 1287 ) و چون از مكاتيب ابتدائى فارغ شد براى تحصيل مقدمات عربى از جانب حاج شيخ ابو جعفر برادر و الا گهرش به اين بنده سپرده شد و ده سال فزون پيوسته باهم بوديم تا سطح شرح لمعه و قوانين را تا قبل از مسافرت من ديد و از ادبيات و رياضيات بهره كافى بدست آورد و از تاريخ و هيأت و جغرافيا نصيبى وافى برد چون من سفر كردم بواسطه ازدواج نتوانست سفر كند بضرورت مفارقت بين ما واقع شد و از اين رهگذر هفده سال دلتنگ بودم تا سنهء ( 1325 ) كه به سمت وكالت مجلس مقدس ملى از جانب كرمانيان منتخب شد و در ربيع الاول اين سنه با برادرم شمس الحكماء كه هم سن ايشان و همدرس و هم‌شغل در وكالت وارد دار الخلافه شدند و در روز ورودشان احترام فوق العاده از ايشان به عمل آمد و استقبال خوبى از ايشان كردند و همواره براستى و درستى خدمت كرد و مورد هيچگونه ايرادى واقع نشدند با اينكه كلى ضرر جانى و مالى را متحمل شدند و هيچگاه اظهار شكايت نكردند و بنهايت عفت و پاكدامنى در طهران بسر بردند و در ايام فترت و تعطيل مجلس نيز متوقف و منتظر فرج و هم‌اكنون چشمم بوجود ايشان روشن و دلم گلشن و از آثار ايشان تاريخ هفت هزار سال كه از ظهور آدم ابو البشر تا سنهء ( 1327 ) وقايع معظمه را فهرست نموده از ظهور انبياء و حكما و علماء و عرفاء و جلوس سلاطين و اختراعات عمده و غيره و تاريخ كرمان و جغرافياى آنسامان و كتابهاى كوچك در هيئت و جغرافيا كه مشاهده نمودم .\r\nبالاخره در محرم ( 1309 ) از شهر كرمان هجرت كرده چون ميل داشتم قدرى هم تحصيل حكمت الهى كرده باشم بطهران آمدم و بدرس مرحوم ميرزاى جلوه حاضر شده ولى استفاده كامل در حوزه درس مرحوم آقا سيد شهاب الدين شيرازى نمودم و حاضر درس مرحوم حاج ميرزا حسن آشتيانى و مرحوم حاج شيخ هادى نجم‌آبادى نيز ميشدم و از هردو بزرگوار فوايد كلى بردم .\r\n\r\nدر بيان واقعهء رژى\r\nدر سنهء ( 1309 ) كمپانى رژى امتياز دخانيات را از ناصر الدينشاه گرفت كه بيع و شراى دخانيات منحصر بيك اداره باشد و بعوض چند كرور بشاه و درباريها داد و بهمهء بلاد ايران گماشتگان فرستاد و اداره خود را داير نمود حتى در قرى و دهات كس فرستاد و بمردم سخت گرفتند بزرگان ايران از علماء و غيرهم بر معايب و وخامت اين عمل واقف شدند كه امروز دخانيات محدود شد فردا نمك و روز ديگر هيزم و ذغال و آب و غيره و بازاى آن مبالغى گرفته خواهد شد و صرف آبادى مملكت نخواهد شد يا تفاوت مواجب فلان شاهزاده است يا مدد معاش فلان آقازاده يا خرج مسافرت فرنگ يا نياز خانم قشنگ ملت متضرر شده است نفع را خارجه برده و بر مملكت هم مسلط و نفوذ تامى حاصل خواهند كرد جمعى\r\n\r\n","description":"","footnote":"","page_name":" 11 ","page_number":47},
  {"content":"\r\n\r\nاز عقلاء خدمت مرحوم حاج ميرزا حسن مجتهد آشتيانى رسيده معايب متضمنه و مستترهء در اين كار را عرضه داشتند و هم بعلماء اصفهان ضرر و عاقبت امتياز و نتايج مترتبه بر آن را نوشتند لذا مرحوم ميرزاى آشتيانى حكم بحرمت استعمال دخانيات كرده و حكمى به اين عبارت نوشتند و نسبت آن را بمرحوم حجة الاسلام حاج ميرزا حسن شيرازى دادند و منتشر ساختند .\r\n\r\n( صورت حكم بحرمت دخانيات )\r\nبسم اللّه الرحمن الرحيم - اليوم استعمال تنباكو و توتون باى نحو كان در حكم محاربه با امام زمانست عجل اللّه فرجه .\r\nقبل از انتشار شرح را به حجة الاسلام حاجى ميرزا محمد حسن شيرازى كه در سامراء متوقف و رئيس اماميه بودند نوشتند ايشان هم امضاء فرمودند و خوب ايستادگى فرمودند بالجمله در تمام بلاد ايران اين حكم منتشر شد و همه اطاعت كردند ترك استعمال دخانيات نمودند چون حال بدينمنوال شد كمپانى بتوسط قوام الدوله وزير امور خارجه شكايت بناصر الدينشاه برد شاه عبد اللّه خان والى را خدمت ميرزاى آشتيانى فرستاد كه يا بايد در ملاء عام غليان بكشيد و يا از ايران خارج شويد مرحوم ميرزا شق اخير را قبول فرمود و عازم بر حركت شد كه اهالى طهران از اعلى و ادنى زن و مرد سياه و سفيد غريب و خودى بومى و شهرى حرّ و مملوك از صغير و كبير بهيجان آمده زلزله در اركان شهر افتاد و همه ناله‌كنان و فريادزنان وا شريعتاگويان بهرطرف در حركت و دور خانه ميرزا طواف‌كنان بودند و بفاصله يكساعت تمام دكاكين و سراها بسته و تعطيل عمومى شد .\r\nراستى شور ملى را چه اثر است بخاطر دارم كه در آن هنگامه چون ابر بهارى گريان بودم و سبب آن گريه را تاكنون ندانسته‌ام بارى مرحوم آقا سيد محمد رضاى مجتهد طباطبائى با فاميل خود و مرحوم آقا سيد على اكبر مجتهد تفرشى و ساير علماء اطراف جناب ميرزا را گرفته هنگامه برپا شد مجددا ميرزا عيسى وزير و عبد اللّه خان والى و مجد الدوله خدمت جناب حجة الاسلام ميرزاى آشتيانى رسيده عرض كردند شاه فرموده است امتياز داخله ايرانرا موقوف كرديم كه در داخله ايران اهالى آزاد باشند و بيع و شرى منحصر نباشد لكن امتياز خارجه با كمپانيست حالا از صرافت و ضديت با دولت منصرف شويد و در ملاء عام غليان بكشيد جناب حجة الاسلام فرمود خلاف حكم را نميتوان نمود و شق عصاى مسلمانان را نمينمايم عبد اللّه خان والى در مقام اجراء حكم شاه برآمده و گفت حتما بايد غليان بكشيد كه يك دفعه مرحوم آقا سيد محمد رضاى طباطبائى از حالت طبيعى خارج شد و بناى بد گفتن را گذاشت كه شاه . . . .\r\nو تو نايب السلطنه غلط كرديد دور شو اى ملعون از مجلس مسلمانان الخ . مردم كه اين تغيّر آقا را ديده بهيجان آمدند مجد الدوله از مجلس حركت كرد كه فرار كند او را بميان گرفتند نزديك بود كار او را يكسره نمايند كه حاج على اكبر بروجردى كه همه وقت در پى بهانه و مستمسكى بود كه با مجد الدوله دوستى مخصوص داشته باشد و خدمتى به او بنمايد مستمسك دست او آمد فورا دست مجد الدوله را گرفت كه الآن ما باهم ميرويم به ارك و اين امر را به اصلاح ميگذرانيم مجد الدوله كه براى خود نجات را فورى ميدانست تصديق حاج على اكبر را نمود و دست هم را گرفته از خانه حجة الاسلام خارج و به طرف ارك\r\n\r\n","description":"","footnote":"","page_name":" 12 ","page_number":48},
  {"content":"\r\n\r\nرهسپار شدند جمعى از مردم هم با حاج على اكبر و مجد الدوله به راه افتاده كه نتيجه را بدانند نزديك به دروازه ارك كه رسيدند نايب السلطنه كامران ميرزا با جمعى از اهل نظام بمجد الدوله برخورده و چون حاج على اكبر با او ديد بناى تشدّد و تغيّر را گذارد و عدهء از مردم كه مسبوق بمطلب نبودند در مقام حمايت از حاج على اكبر برآمده هياهو و فريادكنان به طرف نايب السلطنه و حاج على اكبر جمع شده نايب السلطنه كه اينحال را ديد وارد ارك شده و حكم داد كه درب ارك را ببندند مستحفظين و قراولان ارك در مقام ممانعت مردم درآمده مردم بازارى چون منع را ديدند حريص‌تر شدند هجوم آورده كه وارد ارك شوند آقا بالا خان معين نظام كه اين اواخر بسردار افخمى ملقب شده چون حال را بدينمنوال ديد حكم داد سرباز شليك نمايد سرباز اطاعت او را ننمود كه در اين اثنا يك دسته از فوج مخصوص او رسيد به آنها حكم شليك داد آنها هم بدون ملاحظه اطاعت او را نموده به طرف هوا شليك نمودند چند نفر از آنها تفنگها را به طرف مردم گرفته شليك نمودند گروهى از مردم بيطرف و بيچاره به خاك هلاك افتاده هدف تير اغراض آنها شدند باقى مردم فرار نمودند دولتيها درهاى ارك را بستند و نعشها را در ارك پنهان كردند جز چند نفر كه در حال فرار در خارج ارك افتادند آنها را ملت برداشته آمدند درب خانه مرحوم ميرزاى آشتيانى هيجان مردم زيادتر شد و جمعيت بيشتر . زنهاى اندرون ناصر الدينشاه هم بناى گريه و زارى را گذارده ديگر از ترس جان خود گريه ميكردند ، يا شور ملى آنها را بگريه انداخته بود شنيدم يكى از كنيزهاى اندرون بيحد گريه ميكرده است ناصر الدينشاه به او برميخورد ميگويد اينحكم از حجة الاسلام ميرزاى شيرازى نيست و الا من اطاعت آن را ميكردم آن كنيز عرض كرده بود اين صداى تفنگ كه به طرف سادات و علماء خالى شده است آيا ميشنويد شاه گفت اين تيرها را به هوا خالى ميكنند كه در اين بين نايب السلطنه رسيد و واقعه را عرض كرد ناصر الدينشاه جناب عضد الملك و مرحوم ميرزا عيسى وزير طهرانرا خدمت مرحوم ميرزا فرستاد كه از حركت و مسافرت منصرف شويد مجلسى در دربار منعقد كنيد عقلاء ملت با وزراء دولت در اصلاح اين امر مشاورت نمايند مردم متفرق شدند روز ديگر بازارها باز شد و مجلس دربار منعقد گرديد پس از مذاكرات بسيار در چند مجلس و بد گفتن آقا سيد على اكبر تفرشى بقوام الدوله بلكه بطور كنايه بشاه نتيجه اين شد كه امتياز مرتفع باشد و شش كرور خسارت كمپانى را دولت قبول كرد و اين اول قرضى بود كه دولت ايران بخارجه مديون شد اگرچه اين خسارت بايران وارد آمد لكن در عوض ملت ايران به خود آمده و اندكى رو ببيدارى كرده چه از اين ارتفاع امتياز رژى ملت ايران دانست كه مىشود در مقابل سلطنت ايستاد و حقوق خود را مطالبه كرد و ديگر معلوم شد كه با اين اختلاف مذهبى بين ملت ايران ممكن است همگى در امرى متفق شوند چنان كه از انتشار حكم مزبور در همه بلدان ايران عموم مردم بهر مذهبى كه بودند متفق شده غليان و چپوق و سيگار را ترك كردند مردم بدست خود غليانها را شكسته و بسيارى از تنباكوها را آتش زدند شنيدم در كرمان از مرحوم حاج محمد خان رئيس شيخيه تكليف را استعلام كرده بودند در جواب گفته بود ما با متشرّعه در فروع اختلاف داريم در امور سياسى البته اطاعت حكم را بنمائيد و اول خودش غليانرا ترك نمود و نيز در طهران در بعض سفارتخانها اجزاء مسلمان از خدمات دخانى امتناع كرده و معذور هم شدند حتى آنكه از قرار مذكور كلفتها و خدمه اندرون ناصر الدينشاه\r\n\r\n","description":"","footnote":"","page_name":" 13 ","page_number":49},
  {"content":"\r\n\r\nدست بغليان و ساير دخانيات نميرسانيدند .\r\nاز علماء طهران آقا سيد عبد اللّه بهبهانى تبعيت ميرزاى آشتيانى را ننمود كه اولا من مقلد نيستم و مجتهدم و ثانيا اين صورت حكم كه نسبت بجناب ميرزاى شيرازى ميدهند حكم است يا فتوى اگر حكم است كه بايد بين مدعى و مدعى عليه و در مقام ترافع باشد و اگر فتوى است كه بايد كليت داشته باشد و فتوا نسبت بمقلدين لازم العمل است نه نسبت بمجتهد بارى جنابش با حضرات همراهى نفرمود . مرحوم حاج شيخ هادى نجم‌آبادى هم در مجالس مذاكره حاضر نشد لكن پيغام داد من استعمال دخانيات را مطلقا حرام ميدانم مخصوص بوقتى دون وقتى نيست و اگر بناى آقايان بر حركت از طهران و مهاجرت بعتبات شد اول كسى كه ردا بر دوش كند و با پاى پياده مهاجرت نمايد من ميباشم بنده نگارنده در مجلس مرحوم حاج شيخ هادى بودم كه اين مذاكره را فرمود از پارهء مكاتيب و تلگرافاتى كه در امر تنباكو بين اولياى امور مكاتبه و مخابره شده است و ما بدست آورديم بسيارى از نكات و دقايق استنباط مىشود و ما بدون ملاحظه ترتيب نخست مكاتيب سپس تلگرافات را درج مينمائيم نوشتجاتيكه از طرف ناصر الدينشاه صادر شده است اكثر آنها به خط خود ناصر الدينشاه نوشته شده است .\r\n\r\nدستخط اعليحضرت ناصر الدين شاه به حضرت مستطاب حجة الاسلام ميرزاى آشتيانى\r\nجنابا بعضى احكام بود خواستم با يكنفر زبانى براى شما پيغام بدهم ديدم مفصل بود بهتر دانستم بنويسم و بعد از آنكه اين دستخط را ملاحظه كرديد جواب عرض نموده و همين دستخط را پس بفرستيد بحضور .\r\nدر فقرهء عمل دخانيات هيچكس عقل كل نيست و احاطه كلى در بشريت منحصر است بوجود پاك پيغمبر ما عليه السلام و الصلاة انسان گاهى يك خيالى و كارى مىكند بالاخره از آن پشيمان مىشود در همين عمل دخانيات مدتى بود كه من ميخواستم انحصار داخله را از كمپانى فرنگى سلب نمايم و بجناب امين السلطان دستور العملها داده بودم كه كم‌كم با فرنگيها حرف زده طورى بكند كه هم عمل داخله انجام بگيرد و هم آنها نتوانند ايرادى بگيرند و از دولت خسارات عمده مطالبه كنند و مردم هم آسوده از اين مداخله داخليه فرنگيان كه الحق مضر بود شوند مشغول و در تدارك بوديم كه اين انتشار حكم ميرزاى شيرازى در اصفهان يا جعلا يا حقيقة بروز كرد و كم‌كم بطهران رسيد و شما كه علماء عاقل بزرگ هستيد بدون اطلاع دادن بدولت بدهن خواص و عوام انداختيد كه غليانرا ترك نمائيد و اينهمه قال و مقال و اسباب بىنظمى را در پاىتخت فراهم آورده آيا بهتر نبود كه متفقا يا تنها عريضه ميكرديد در دفع عمل ما هم كه در تدارك بوديم بدون اين هاىهو و ترك غليان همينطور كه بانجام رسيد احكام صادر ميشد بعد از آن از جاجرود بجناب امين السلطان و نايب السلطنه حكم شد مجلسى از علماء و وزراء فراهم بياورند سئوال شود كه خلاف شريعت در اين قرارنامه در كجاست بنمائيد تا رفع شود مجلس اول همه حاضر شدند بجز شما كه تمارض كرده بوديد جهة و معنى اينرا نفهميدم مجلسى كه به حكم\r\n\r\n","description":"","footnote":"","page_name":" 14 ","page_number":50},
  {"content":"\r\n\r\nما شما را براى همچو كارى احضار بكنند و حاضر نشويد مجلس ديگر كه حاضر شديد بعض عبارات گفته بوديد كه هيچ ربطى به عمل نوشته نداشت مثلا بانك و راه‌آهن و غيره را عنوان كرده بوديد ، بعد از آن عرايض حسابى شما در باب دخانيات بما رسيد آن بود كه حكم فرموديم جناب امين السلطان بشما قول بدهد كه موقوف خواهد شد در داخله كتبا و تلگرافا اظهار تشكر و مسرت عامه بعرض رسيد مگر از شما ، معنى اينرا هم نفهميدم كه يعنى چه و عمل صحيح بقاعده با احتراز از فساد و فتنه آن بود كه بعد از موقوفى عمل دخانيات فورا شما ميرفتيد در مسجد و منبر بمردم مرحمت و التفات ما را اعلان ميكرديد و هم استعمال دخانيات را فورا تجويز ميكرديد چرا كه بقول ملاها مانع مفقود و مقتضى موجود بود آن سببى كه تنباكو را حرام كرده بود رفع و تمام‌شده چرا اين كار را نكرديد سبب و جهتش را هيچ نفهميدم و مثل اينستكه ابدا دولت در موقوفى اين كار اقدام نكرده باشد اينطور قرارداد نبود بكنيد بعوام كالانعام يعنى چه آيا عوام فريبى به نظر شما رسيده يا مسند خود را ميخواهيد به اين واسطه رونقى بدهيد و باز هم در مجالس و محافل خودتان در عوض تحسين و تمجيد بر ضد دولت و اولياى دولت حرف ميزنيد يعنى چه من شما را آدم فقير و شخصى ملاى بيغرض و دولت‌خواه ميدانستم حالا بر ضد آن ميبينم كه اقتباس بمجتهد تبريز و آقاى نجفى اصفهانى و غيره ميكنيد آيا نمىدانيد كه كسى نميتواند بر ضد دولت برخيزد آيا نميدانيد كه اگر خدانكرده دولت نباشد يكنفر از شماها را همان بابيهاى طهران تنها گردن ميزنند آيا نميدانيد كه اگر دولت نباشد زن و بچهء شماها هركدام بدست قزاق روسى و عسگر عثمانى و قشون انگليس و افغان و تركمان خواهد افتاد حيف از شما است با علم و عقليكه داريد عقل خود را بدست چند نفر طلاب و اراذل و اجامر محله و شهر بدهيد و بميل آنها حركت كنيد خلاصه چون خيلى لازم بود محرمانه اين دستخط را بشما نوشتيم ديگر خود دانيد يك دفعه نصيحت لازمست و عجب خدمتى بملت و مردم مىكنيد هركس هم كه ترياك‌كش نبود حالا چپوق ترياك ميكشد غليان چرس را عجب رواجى داديد مرد كه بيجهة غليانرا ترك نميكند لا بد است برود يا ترياك بكشد يا چرس يا هر نجاستى كه گيرش بيايد سر غليان بگذارد بكشد و ديوانه شود ناخوش شود بميرد حقيقة خيلى اسباب استسقاء شده و السلام .\r\n\r\nجواب دستخط از طرف حضرت حجة الاسلام ميرزاى آشتيانى\r\nبشرف عرض اقدس اعليحضرت شاهنشاه اسلاميان پناه مىرساند - دعاگو سابقا عازم بود كه عريضه بحضور مبارك عرض نمايد كه هم حاكى از تشكر مراحم ملوكانه نسبت بعموم رعايا و دعاگويان خاصه بر سلسله جليله علماء كه رؤساى دين و ملت و حلهء شريعت و بواسطهء همين مزيّت شايستهء مزيد مكرمت و مرحمت باشد و هم اشعار بر برخى عرايض صادقانه و دولت‌خواهى بيغرضانه كه انكشاف صدقش از ملاحظه سطور و فقراتش به عين مرحمت و مكرمت ظاهر و پيدا و گمان راستى و استقامت و خلوص از ابتناء وى بمصالح عامه ملت و دولت و قوام مملكت و دوام سلطنت روشن و هويداست داشته باشد لكن باحتمال آنكه اطاله‌اش شايد موجب ملالت خاطر عاطر بندگان اعليحضرت گردد يا خدا نخواسته محمول بغرض و بدينواسطه نقض غرض گردد تكاهل نموده و تساهل ورزيده تركش را اولى وانسب دانستم\r\n\r\n","description":"","footnote":"","page_name":" 15 ","page_number":51},
  {"content":"\r\n\r\nتا ديشب گذشته كه به زيارت دستخط مباركى كه فقراتش مبنى بر كمال بىمرحمتى و سلب مراحم ملوكانه و عواطف خسروانه و منتج عكس امنيه و آمال و خلاف خدمات و دولت‌خواهىها بود مشرف شده لازم بل متحتم دانسته كه درصدد رفع بعضى از شبهات كه شايد ناشى از عرايض بعضى از مغرضين هداهم اللّه الى صراط المستقيم باشد برآيم كه خاطر عاطر بندگان اعليحضرت همايونى را آسوده و فارغ و بىمرحمتى مبدل بكمال مرحمت و انشاء اللّه مشمول مراحم كامله ملوكانه و مكارم شامله خسروانه شوم . لذا بشرف عرض بندگان اعليحضرت همايونى مىرساند كه حالت خلوص و دعاگوئى كليه دعاگويان خاصه دعاگو نسبت بسلطان اسلام مد اللّه اظلا اللّه على رؤس الخواص و العوام بمرتبه‌ايست كه گوش از بيان و تحديدش كر و اصمّ و لسان از توصيفش الكن وابكمست و بنابراين مطلب گذشته از آنكه از مستقلات عقليه بل از فطريات اوليه است نفوس مطلوب حضرت احديّت عزّ اسمه و منظور حضرت ختمى مرتبت صلى اللّه عليه و آله و سلم است چه سلطان اسلام حامى دين مبين و حافظ شريعت سيد المرسلين و استقرار دولت و دوام سلطنتش موجب بقاى امن و امان كه اعظم نعماى الهيه است مىباشد و بالضرورة نفس مباركش مورد مراحم الهيه و مشمول حفظ و تأييد مكارم غيبيه خواهد بود و با اينمطلب چگونه مىشود كه تساهل در امتثال امر احضار شود و بدون عذر عقلى تمارض نموده و معتذر شده متقاعد از شرفيابى گردد با آنكه خود استدعاى مجلس اجتماع را نموده و سبب حضور ساير علماء شده و معلومست كه مقتضاى اتحاد دولت و ملت و خلوص مفرط بدعاگوئى و دولت‌خواهى صميمى كه شهد اللّه و كفى به شهيدا مشوب بهيچگونه از اغراض فاسده عاطله و خيالات كاسده باطله نيست آنست كه اگر مطلبى را ببيند كه خالى از صلاح دولت و ملت بل موجب فساد انتظام امور مملكت و سلطنتست با حسن الوجوه دفع و بداعى حفظ نفس نفيس سلطنت كه اعزّ نفوس است مهما امكن متقاعد از رفعش نشوند و از اين قبيل است عرايض صادقانه جناب مستطاب حجة الاسلام آقاى ميرزاى شيرازى سلمه اللّه تع در خصوص امتياز دخانيات و مداخله خارجه در داخله مملكت ايران و دعاگو و ساير دعاگويان كه كرارا تلگرافا بعرض حضور مبارك رسانيده و مفاسد اين امر را مشروحا نصب العين اولياى دولت قوى شوكت نموده كه موجب اخلال نظام امر مملكت و رفته‌رفته سبب عدم استقلال سلطنت و على الانصاف هادم اساس دين مبين و ما فى غرض از صدمات و ابتلاءآت حضرت خاتم النبيين صلى اللّه عليه و آله و بعثت انبياء و مرسلين است و چون مدت متمادى از زمان عرض عريضه گذشت و به زيارت جوابيكه حاكى از رفع كليه اين بليه كبرى و مفسدهء عظمى كه ناشى از سوء تدبير اولياى دولت قوى شوكت است باشد مشرف نگرديدند چنين گمان كردند كه شايد اولياى دولت مساهله در عرض و ايصال عرايض كرده و مفاسد اين امر را اغفال نموده باشند و يا بواسطه تنجّز امتياز و استيلاى كمپانى ممتاز سلب قدرت از رفعش شده متمكن از اصلاحش نباشند تأملات و افكار نموده بل انتصار از اولياى دين مبين نموده و بوجهى كه نه موجب كشف خلاف كلمهء دولت و نه سبب شق عصاى كلمهء رعيت باشد طريقى را انتجاب و انتخاب فرموده و مردم را از استعمال تنباكو و توتون منع نموده كه بدون ترتب مفسده بالاضطرار موجب انصراف شود قهرا رفع مينمايد و ساير علماء هم يا انشاء بواسطه رفع اين مفسده مؤبقه و يا اقتداء اين طريق را احسن الوجوه و اقرب الطرق دانسته موافقت و متابعت نمودند و چون رفع اين مفسده بجز رفع\r\n\r\n","description":"","footnote":"","page_name":" 16 ","page_number":52},
  {"content":"\r\n\r\nكلى امتياز از خارجه و داخله متصور و تبعيضش مؤثر نبود و اظهار اين مطلب از دعاگو در مجلس احضار شايد محمول بر بعضى اغراض فاسده باشد و مورد افكار ميشد لذا دعاگو هم بواسطه عدم مخالفت با علماء و قبح شق عصا و مصلحت‌بينى ايشان صلاح چنين ديده كه بجناب آقاى معظم سلمه اللّه تع تلگراف و مطلب را على ما هو الواقع اعلان دارند و قبل از ملاحظه جواب چون رافعى از براى حكم سابق نبود و مانع بالكليه رفع نشده همان حكم را معمول داشته اجرا نمايند بواسطه آنكه تحريم استعمال دخانيات از ايشان بوده و لا بد حكم تحليلش هم بايد مستند بايشان باشد اولياء دولت مطلب را على ما هو الحق تلگراف نكرده و آقاى معظم را از كيفيت و حقيقت مطلب اعلام ننمودند بل مجمل و سربسته به تمام اطراف بلاد ممالك محروسه اعلان و تلگراف نمودند كه حسب الامر امتياز برداشته شد و علماء ساير بلدان هم به اعتقاد آنكه رفع بليه بالكليه شد عرايض متشكرانه عرض نمودند .\r\nبالمآل كه عمّا قريب معلوم شود و كشف خلاف گردد بالكليه از مراحم ملوكانه مأيوس و ديگر اعتمادى از براى ايشان بل عموم رعيت نسبت باولياى دولت نخواهد ماند و در مسئله بانك و راه‌آهن و غيره كه عرض كرده‌اند دعاگو طرف بوده و دستخط فرموده‌اند مطالبى بيربط بوده خلاف عرض شده بواسطه آنكه در مسئله بانك بهيچوجه گفتگوئى نشد و از راه‌آهن به همين قدر عنوان شد كه مفاسد اين امتيازات هم بسيار است و منجمله آنست كه فرنگيان بعد از آنكه قضاى حاجتشان شود بقانون و زاكون خود هم عمل نخواهند كرد بل بميل خود سلوك خواهند نمود مثل آنكه ملك رعيت را خراب ميكنند .\r\nو عوض نداده از طريق عبور مينمايند و اما ساير مسائل مثل دعوت كشيش نصارى مسلمين را بدين عيسوى و ترغيب نمودن بكتاب و قول و تأليف لسانى به اين مناسبت گفتگو شد كه وزراء اظهار نمودند كه همّ سلطنت همواره بر ترويج و تشييد ملت بوده دعاگو تصديق نموده لكن اظهار داشتم كه اولياى دولت تقصير دارند كه اين گونه از مفاسد را كه موجب هدم اساس دينست بحضور مبارك عرضه نميدارند و بالجمله داعى گمانم اين بود كه در ازاى اين دولت‌خواهيها و زحمات قاطبهء علماء مورد مراحم و بيشتر از پيشتر مشمول مكارم و عواطف ملوكانه شوند حال كه معلوم مىشود بقول شاعر عرب\r\n ( ما كل ما يتمنى المرء يدركه * تجرى الرياح بما لا تشتهى السفن ) \r\nنتيجه برعكس داده و بر خلاف معمول ثمر بخشيده و خاطر عاطر مبارك از دعاگو رنجيده‌تر شده .\r\nبل حسن خدمت و نيكوئى تدبير علماء بلدان هم از قبيل مجتهد تبريزى « 1 » و آقاى نجفى اصفهانى سلمهما اللّه تع كه هميشه خيرخواه دولت بوده‌اند بسوء تدبير به نظر انور رسيده كه دعاگو را هم قياس به آنها نموده و دستخط فرموده‌اند كه تبعيت اجامر و اوباش ميكنى و اينمطلب يا معمول بعوام فريبى و يا بواسطه رونق دادن مسند است و بسيار عجب دارم ازين بىمرحمتى شديده ملوكانه كه تصور خيال فساد در حق دعاگو شود و بتبعيت عوام و جهّال و حب مسند منتسب گردد با آنكه فقرهء اولى كاشف از بيعقلى و نابخردى و سنخيت با جهّال و اوباش و العياذ باللّه تع منه است چه تبعيت عاقل از جاهل نامعقول و پيرويش در نظر عقلاء مردود و غير معقولست و فقرهء ثانيه حاكى از ضعف و بطلان مستند است بملاحظه امتثالش بدعاگو زيرا كه مسند شرع مبين را رونق از خاتم النبيين و مروّجش به حمد اللّه تعالى نفس نفيس بندگان اعليحضرت است گذشته از آنكه دعاگو در اين بلد مسندى نمىبينم و جز دعاگوئى و تدريس غرض و اشتغالى\r\n\r\n\r\n","description":"","footnote":"\r\n( 1 ) مراد مرحوم حاج ميرزا جواد آقا مجتهد تبريزيست .\r\n","page_name":" 17 ","page_number":53},
  {"content":"\r\n\r\nندارم و بعضى از بيمرحمتيهاى ديگر كه خود را در دعاگوئى شايسته و مستحق آن نميدانم كه مذاكره كنم و فى الحقيقة خيلى مأيوس از مراحم ملوكانه شدم كه تقريبا بعد از پنجاه سال زحمت و خدمت در ملت و دعاگوئى دوام دولت و سلطنت با خلوص عقيدت در نظر انور همايونى مقدار يك قاضى سنّى و كشيش ارمنى را در نظر سلطان روم و سلاطين عيسوى نداشته باشم با آنكه شايد مشهور جمله از اهل علم باشد كه اگر تمدن و توقف و توطن در عراق عرب كرده بود در حوزه علمى اسلام منحصر و معروف به شخص اول بودم انصاف آنست كه در اين مملكت خيلى ترقى كردم و بعد از زحمات بسيار و دعاگوئى خالصانهء بيشمار مفسد بخرج رفته و بكينفر آن مورد بيمرحمتى و الطاف ملوكانه شدم گمان ندارم كه در هيچ دولتى جزاى چون من دعاگوى دولت‌خواهى را كه سر تا پا وجودش دعاگوئى دولت و همواره بر صلاح امر مملكت و تشييد ملت است بدينگونه دهند بارى هرچه آن خسرو كند شيرين بود . اگر فى الحقيقة بعد از ملاحظه صدق عرايض و حسن مقال باز هم شايبهء خلاف واقعى العياذ باللّه در عرايضم رود و خاطر مبارك از غبار كدورت و گرد كدرت صافى و پاك نشود و مع ذلك دعاگو را مفسد در انتظام امور مملكتى بدانند با امتنان و تشكر از مراحم ملوكانه استدعاى مرخصى دارم كه معجلا به اندازه خود در تدارك هجرت از اين مملكت برآيم و بيكى از زواياى مقدسه عتبات عاليات مشرف شده اين دو روزه عمر را كه فى الحقيقة كالعدم است بدعاگوئى مشغول بر وجود مفسدم در اين مملكت مفسده مترتّب نشود بواسطهء آنكه دعاگو نه در اين مملكت ضياع و عقارى دارد و نه به حمد اللّه تعالى بعلايق دنيويه علاقه بيشمارى اما اميدوارم كه انشاء اللّه صدق عرايض گفتارم بر بندگان اعليحضرت همايونى پوشيده و مستور نماند و ملاحظه صلاح امر مملكت و سلطنت و بقاء ملت و تشكر و دعاگوئى كليه رعيت را فرموده اين بليهء عظيمه را بهمت علياى ملوكانه بالكليه رفع فرموده در ترويج شريعت و علماء كه اخصّ دعاگويانند بذل جد و جهد خسروانه نمايند تا يأس رعايا و دعاگويان از مراحم ملوكانه مبدل باميدوارى و رجاء و بدعاگوئى ذات خجسته صفات مبارك اعليحضرت شاهنشاه جمجاه اسلاميان پناه مشغول شوند الامر الاقدس الاعلى مطاع .\r\n\r\nدستخط اعليحضرت ناصر الدين شاه در جواب مكتوب جوابيه مرحوم ميرزاى آشتيانى\r\nجنابا - عريضه شما را ملاحظه كردم اولا اين دستخط محرمانه بود و احدى نميدانست اگر بد نوشتم يا خوب ثالثى نميداند و نخواهد دانست ثانيا از كثرت اوقات تلخى و اينكه بعد از اينهمه زحمت و مرارت كار را به اين پايه با كمپانى خارجه تمام كرده و به اين خوبى انجام داده‌ايم چرا بايد مثل شما علماى بزرك بمردم نادان عوام اينطور اهتمامات و مراحم ما را حالى نكنند كه مردم آسوده شده پى كار خود بروند مگر شوخى بود كه بعد از دادن همچو قرارنامه بفرنگى و آن همه مخارجى كه او كرده است به اين سهولت از عمل خود دست بردارد و برود پى كارش در فقرهء تجارت خارجه هم ابدا ضررى برعيت و تجار ما ندارد و نخواهد داشت و اينحرف مفصل است بايد يك نفر از اولياى دولت بشما حالى نمايد و اينها موافق عهدنامه‌هاى قديم حق تجارت دارند كار تازهء نيست در حقيقت تمام آن قرارى كه با كمپانى دخانيات در داخله ايران داده بوديم تماما باطل و نسخ شد اين كار را بيش از اين نبايد\r\n\r\n","description":"","footnote":"","page_name":" 18 ","page_number":54},
  {"content":"\r\n\r\nدنبال كرد و البته شما در روى منبر و مجلس درس بايد به تمام مردم حالى بكنيد كه اين كار تمام‌شده و گذشته است بر شما فرض است كه هرچه زودتر به همه حالى بكنيد غليان نميكشند نكشند اما بدانند كه ديگر براى احدى مجبوريّت باقى نمانده است و همه آزاد هستند در بيع و شرى و اختيار مال خودشانرا دارند و كمال اميدوارى و تشكر را از دولت داشته باشند كه رفع همچو كار بزرگ را كرده است حالى كردن اين فقره بمردم عوام با شما است كه شاكر و دعاگو باشند شما ميدانيد كه من هميشه احترام علماء را لازم ميدانم بخصوص در حق شما يك مرحمت قلبى داشته و داريم البته كمال اطمينانرا از التفات باطنى ما داشته باشيد و ابدا حالت يأس از آن نداشته باشيد زياده زحمتى نيست جواب را عرض بكنيد .\r\n\r\nجواب دستخط مزبور از طرف حجة الاسلام آشتيانى اعلى اللّه مقامه\r\nبشرف عرض اقدس بندگان اعليحضرت قدر قدرت شاهنشاه جمجاه اسلاميان پناه ابد اللّه دولته مىرساند كه دعاگو مأيوس از مراحم ملوكانه نشده و نيستم و چون دستخط مبارك سابقه مشعر بر بعضى بىمرحمتيها بود كه كمال تنافى بافرط دعاگوئى و خلوص دعاگو داشت به داعى طمع ازدياد مرحمت و اشتداد مرحمت و مودت و مكرمت بعريضه سابقه جسارت ورزيدم و اما در خصوص امر به تشكر عموم علماء و دعاگو رعايا از مراحم ملوكانه و مذاكره دعاگو در مجلس درس و غيره كه دستخط مبارك صدور يافته گذشته از آنكه در مجلس احضار بليهء مرفوعه و مفسدهء ممنوعه را اول المتشكرين بودم در امتثال امر حاضر و تشكر مراحم ملوكانه را در مجلس درس و غيره نموده كثرت مرحمت و شدت زحمت و مشقت بندگان اعليحضرت همايونيرا در خصوص اصلاح فى الجملة عمل دخانيات و تقاعد كمپانى و امتثال امر همايونى نصب العين خاص و عام خواهد شد كه انشاء اللّه كما فى السابق بلكه بيشتر از پيشتر رجاء بمراحم ملوكانه حاصل شده با حسن الوجوه عموم رعيت اشتغال بدعاگوئى و مسئلت دوام دولت داشته باشند لكن مسئله غليان را همانطور كه اعليحضرت قدر قدرت همايونى دستخط فرموده‌اند نبايد متعرض شد كه بر امر شرب و استعمالش جز ترتّب مفسده ثمرهء مترتّب نخواهد شد و تا مشاهده حكم تجويز و تحليل از آقاى حجة الاسلام شيرازى سلمه اللّه تعالى نكنند مرتدع نخواهند گرديد دعاگو هم محض امتثال امر قدر قدرت اگر رأى مبارك تعلق گيرد رقعهء بجناب آقاى معظم عرض نمايد كه مشتمل بر تشكر از مراحم ملوكانه باشد و محتوى بر عدم اصلاح بالكليه لكن محرمانه - الامر الاقدس الاعلى مطاع .\r\n\r\nصورت مكتوب ميرزاى آشتيانى مرحوم باعليحضرت ناصر الدين شاه\r\nبشرف عرض اعلى مىرساند - كه انزجار و وحشت قلوب رعيت از اين مسئله و تصرف خارجه در داخله بمرتبه‌ايست كه گمان ندارم به غير عدم تصرف كلى و رفع اصلى و عود به صورت اولى آسوده‌خاطر و اميدوار شوند بلكه شايد تكذيب دعاگو را نمايند خاصه با وضع حاليه كمپانى و اشتغال تام بلوازم امتياز بجز سخت‌گيرى در امر توتون و تنباكو كه سابقا مينمود و بجبر و عنف از تجار مأخوذ ميداشته\r\n\r\n","description":"","footnote":"","page_name":" 19 ","page_number":55},
  {"content":"\r\n\r\nاز قبيل صنعت و اعمال گروانكه و غيره كه از لوازم تصرف در داخله است و عدم علم باسترداد و ملاحظه قرارنامه نسبت بعامهء رعيت و اختصاصش ببعضى از اولياى دولت شايسته آنست كه بملاحظه جذب قلوب رعيت و اميدوارى بمراحم ملوكانه مقرر فرمايند كه عجالة كمپانى از تصرفات متعلقه بداخله كه سبب استيحاش رعيت و اهل ملتست ممنوع و قرارنامهء كه استرداد شده مشهود نظر خاص و عام گردد الامر الاقدس الاعلى مطاع .\r\n\r\nاستفتاء از حضرت آية اللّه ميرزاى شيرازى اعلى اللّه مقامه كه در باب غليان شده است\r\nحجة الاسلاما متّع اللّه المسلمين به طول بقائكم صورت سئوال و جوابى بتفصيل ذيل منسوب بجنابعالى شيوع يافته مستدعى آنكه اگر صحيح است به خط مبارك تصريحا مرقوم فرمائيد و بر تقدير صحت هرگاه اين عمل امتياز برداشته شد اينحكم باقيست يا خير .\r\n\r\nصورت سئوال از حجة الاسلام\r\nادام اللّه ظلكم العالى با اين وضعى كه در بلاد اسلام از بابت عمل تنباكو پيش آمده فعلا كشيدن غليان شرعا چه صورت دارد تكليف مسلمانان چيست مستدعى آنكه تكليف مسلمانان را مشخص فرمائيد .\r\nجواب - بسم اللّه الرحمن الرحيم اليوم استعمال تنباكو و توتون باى نحو كان در حكم محاربه با امام زمان عجل اللّه فرجه است .\r\n\r\nجواب از سئوال اول\r\nبسم اللّه الرحمن الرحيم - بلى صحيح است و سئواليكه از بقاء حكم بر تقدير رفع امتياز شده جواب اينست كه بر تقدير رفع از اينجهت منعى ندارد و اللّه العالم حرره الاحقر محمد حسن الحسينى\r\n\r\nدستخط ناصر الدين شاه\r\nجناب امين السلطان - امتياز دخانيات داخله كه چند روز قبل موقوف شده بود اين روزها كه امتياز خارجه را هم موقوف فرموديم و كلية اينعمل به طرز سابق شد حالا به تمام علماء و حكام و مردم اطلاع بدهيد كه مطمئن باشند و به تمام رعايا حالى نمايند . ( 1309 )\r\n\r\nايضا صورت دستخط ناصر الدين شاه\r\nشرح سر پاكت - جناب امين السلطان و نايب السلطنه ملاحظه كرده فورا مجرى داريد لازمست نايب السلطنه و جناب امين السلطان و ساير وزراء محترم دولت اين يادداشت ما را ملاحظه كرده براى تجار معتبر و غيره و تجار معتبر تنباكو فروش قرائت نمائيد .\r\n\r\n","description":"","footnote":"","page_name":" 20 ","page_number":56},
  {"content":"\r\n\r\nحكمى كه پادشاه و دولت مىكند او را خود دولت لازم الاجراء ميداند و هر حكمى كه مىكند چه در داخله و چه در خارجه از روى خدعه و اشتباه نخواهد بود يك وقتى مقتضى شد عمل دخانيات را بكمپانى انگليس بدهند و دادند چندى بعد مقتضى شد كه آن امتياز را از كمپانى بگيرند و گرفتند اعلان دولتى هم نوشته و بهمه‌جا انتشار داده شد كه اينعمل از كمپانى گرفته شده است علاوه بر اين خود كمپانى انگليس هم اعلان نوشت كه دولت ايران اين امتياز را از من پس گرفت و كف يد از من شد هركس در طهران يا ولايات ديگر تنباكوئى به من فروخته است بيايد پول خود را بدهد و تنباكو را پس بگيرد و بهمهء معابر چسبانيده و همه مردم را مطلع و مستحضر كرد كه اين امتياز از من خلع شده است باوجود اين همه توضيحات و اسناد و احكامى كه صادر شد در نسخ و ابطال اين قرارنامه‌هاى دخانيات با كمپانى كمال تعجب را دارم از اينكه باز ميشنويم در ميان مردم و تجار و غير ذلك اشتباهى در اين فقره حاصلست كه رفع دخانيات نشده و اگر شده باشد موقتى است اولا معلومست كه اين انتشارات را اشخاص مفسد رذل كه بدخواه دولت و ملت هستند ميدهند و اين اراجيف را شهرت داده‌اند البته هيچ شخص عاقل دولتخواهى نبايد به اين حرفهاى بىمعنى و اقوال مجعول اعتنائى بكند بلكه بر همهء اعالى و ادانى و بر همهء نوكرها و رعيتهاى دولتخواه صادق صميمى لازم و واجبست كه بعد از اين از هر شخص مفسد مغرض كه اينحرفها را بشنوند يا اعلانى بنويسند و نصب نمايند و او را ببينند گرفته بحكومت تسليم نمايند كه آنها را تنبيه شايسته نمايند چرا كه اين نوع شهرت‌هاى بىمعنى مفسده‌انگيز باعث ناامنى تجار و كسبه و رعايا بر تمام اهالى مملكت و اهل طرق و شوارع شده و كسب و تجارت از ميان خواهد افتاد و آنوقت دولت لا بد مىشود كه براى نظم امور جمهور تشدّدات فوق العاده بظهور برساند و خود شخص رئيس دخانيات البته نمىتواند بعد از موقوفى مجددا دخيل امور دخانيه بشود بقاى اين شخص رئيس دخانيات عجالة در طهران براى اينست كه محاسباتى كه با مردم دارد مفروق و ادعاى مخارجى كه در اين امور كرده و با دولت دارد قرارش را داده و كار خود را تمام كرده راهش را بگيرد از اين دولت برود و اينهم البته يك دو ماهى طول دارد كه كارش تمام شده آن وقت برود از آنطرف رئيس تنباكو در تمام شهرها و بلاد ايران مأمور و علمه‌جاتى كه براى انجام اين كار داشت چه از فرنگى و چه از ايرانى تماما را متفرق و احضار و جواب داد چنانچه يك نفر در دولت و بلاد ايران از اين اشخاص نيست و اگر در جائى باشد و كسى مطلع است بعرض رساند تا دولت او را خارج نمايد و باز هم تكرار ميكنيم كه اين كار بالمره خارجا و داخلا متروك و موقوف شده دائميست و ابدا موقتى نيست و اين امتياز را بعد از اين دولت باحدى از تجار خارجه و داخله نخواهد داد تمام آسوده و مطمئن باشند ( صحهء همايونى و دستخط )\r\nتمام اين يادداشت به حكم و فرمايش ما است كه در اينورقه نوشته‌اند و سوادى از اين فرمايشات را ملك التجار برداشته بهمه‌جا منتشر نمايد ( توشقان ئيل 1309 )\r\nتعجب در اينست كه بعد از اعلان چرا آنهائى كه بكمپانى تنباكو فروخته نميروند پول داده تنباكوى خود را پس بگيرند .\r\n\r\n","description":"","footnote":"","page_name":" 21 ","page_number":57},
  {"content":"\r\n\r\n\r\nصورت اعلانيكه از جانب رئيس دخانيات در باب فسخ امتياز شده است\r\nاعلان - چون دولت اعليحضرت اقدس شاهنشاهى خلد اللّه ملكه و سلطانه منو پول و انحصار دخانيات را كلية از داخله و خارجه موقوف فرمودند و به من رسما نوشتند لهذا بعموم تجاريكه باداره ( رژى ) تنباكو و توتون فروخته‌اند اعلان مينمايم هركس بخواهد تنباكو و توتون خود را پس بگيرد بادارهء دخانيات رفته و قيمتى را كه براى آن دريافت نموده رد كند و جنس خود را تحويل بگيرد ( ارنستين ) .\r\n\r\nمكتوب امين السلطان به حضرت حجة الاسلام مرحوم ميرزاى آشتيانى\r\nعرض مىشود جناب حاج ملك التجار فرمايشات جناب مستطاب عالى را كاملا رساندند مايهء كمال امتنان شد و يقين دارم كه عرايض اخلاص كيش را هم تماما و صحيحا رسانده است و خاطر عالى را مستحضر داشته است لازم دانستم كه اين مختصر را هم تحريرا مصدع خاطر عالى شوم كه خاطر جناب مستطاب عالى از اين طرف خاصه بندگان اعليحضرت اقدس همايون شاهنشاه روحى فداه و از ارادت و اخلاص اين بنده از حالا تا هروقت بلكه بعون اللّه تعالى مادام العمر مطمئن باشيد كه بهيچوجه خللى و نقصى در آن حاصل نخواهد شد مشروط بر اينكه جناب مستطاب عالى هم بشبهات مفسدين و ارباب غرض اعتناء نفرمائيد و هروقت هرچه عرض شود از اين بنده استفسار فرمائيد تا حقيقت معلوم شود زياده عرضى ندارم ( ايام افادت مستدام )\r\n\r\nجواب مكتوب مزبور\r\nعرض مىشود جناب ملك التجار همان قسميكه فرمايشات جنابعالى را كاملا ابلاغ نموده قاطع هستم كه عرايض داعى را هم تامّا و كاملا بعرض رسانيده است اگرچه به همان بيانات ايشان كمال استظهار و اطمينان حاصل گشته بود ثانيا هم كه رقعهء شريفهء جنابعالى را رساندند بر مراتب استظهار و اطمينان داعى افزود و محض رعايت ادب لازم ديدم كه كتابة در مقام تصديع برآمده و اين فقره را تصريح نمايد كه به صاحب شريعت مقدسه قسم است اين داعى دوام دولت ابد مدت قاهره هيچوقت از دعاى بقاى ذات اقدس ملوكانه غفلت ننموده و نخواهد نمود بلكه دعاى آنوجود مبارك را بر خود و بر قاطبه اهل اسلام خاصه سلسله جليله علماء واجب ميداند از شخص محترم جناب عالى هم از هر جهة همه وقت كمال امتنان را داشته و دارم و مخصوصا جنابعالى را از غالب وزراى سابق و لاحق نيك نفس‌تر و خوش اعتقادتر ميدانم و يقين دارم كه بهيچوجه من الوجوه از هيچ بابت از خير دولت و ملت چشم نخواهيد پوشيد حتى بجناب ملك التجار گفتم از روى انصاف وقتى كه انسان ملاحظه نمايد براى اين منصب جليل حال هيچ شخص عاقلى از جناب عالى تعدى نخواهد نمود و همانطوريكه جناب عالى امر فرموده‌ايد كه اعتنا بشبهات ارباب غرض نشود داعى هم خواهش و استدعا مىكند كه جناب عالى هروقت چيزى بشنويد بتوسط خود جناب ملك التجار كه معتمد جنابعاليست و داعى هم وثوق و اعتماد دارد پيغام فرمائيد تا فورا رفع\r\n\r\n","description":"","footnote":"","page_name":" 22 ","page_number":58},
  {"content":"\r\n\r\nشبهه شود ائمه جماعت هم كه در اين دو روزه به مسجد نرفته بودند فورا به همه اطلاع داد كه منبر رفته وجود مسعود اعليحضرت همايونى ايّد اللّه جيشه و ابّد عيشه را دعا كنند با بيانات كافيه جناب ملك التجار زياده بر اين تصديع و جسارت است . ايام افادت مستدام\r\n\r\nصورت مكتوب امين السلطان به حضرت مستطاب ميرزاى آشتيانى اعلى اللّه مقامه\r\nعرض مىشود اميدوارم انشاء اللّه تعالى وجود مسعود عالى مقرون بسلامتست رقيمه مطاعهء عالى با عريضه تلگرافى جناب مستطاب حجة الاسلام ميرزا مدّظله العالى رسيد فورا از عرض لحاظ اقدس همايون مرحوم حاج ميرزا حسن آشتيانى\r\nگذرانده از اين نوع اظهار دعاگوئى جناب معظم اليه خاطر مهر مظاهر خيلى خرسند و خوشنود شدند و هم از اقدامات جناب عالى خاطر همايون راضى شدند بديهيست مراتب را چنانچه بايد و شايد\r\n\r\n","description":"","footnote":"","page_name":" 23 ","page_number":59},
  {"content":"\r\n\r\nخاطرنشان ايشان فرموده‌اند و رفع اشكالات شده است جواب تلگراف جناب آقاى ميرزا را هم صادر و مرحمت فرموده‌اند لفا ارسال داشت كه بملاحظه شريف جناب مستطاب عالى هم برسد و بعد بتلگرافخانه ارسال فرمايند كه تلگراف شود و چون از تلگراف خود جناب عالى هم اظهار لطف درباره ارادت كيش فرموده‌اند خواهش دارم امتنان و تشكر بنده را بنحويكه شايد و بايد خدمتشان مرقوم فرمائيد ( ايّام افادت و افاضت مستدام )\r\n\r\nاول تلگرافيكه مرحوم آية اللّه حجة الاسلام حاج ميرزا محمد حسن شيرازى اعلى اللّه مقامه باعليحضرت ناصر الدينشاه مخابره نموده\r\nبسم اللّه الرحمن الرحيم - بتوسط حضرت اسعد امجد ارفع و الا شاهزاده اعظم نايب السلطنه دام اقباله العالى بشرف عرض حضور اعليحضرت اقدس شاهنشاه خلد اللّه ملكه مىرساند - اگرچه دعاگو تاكنون بمحض دعاگوئى اكتفا نموده تصدى استدعائى از حضور انور نكرده ولى نظر بتواصل اخبار بوقوع دقايقى چند كه توانى از عرض مفاسد آنها خلاف رعايت حقوق دين و دولتست عرضه ميدارد كه اجازه مداخله اتباع خارجه در امور داخله مملكت و مخالطه و تودّد آنها با مسلمين و اجراى عمل بانك و تنباكو و راه‌آهن و غيره از جهاتى چند منافى صريح قرآن مجيد و نواميس الهيه و موهن استقلال دولت و مخل نظام مملكت و موجب پريشانى عموم رعيت است واقعه شيراز از قتل و جرح جماعتى از مسلمانان در حماى مطهر حضرت احمد بن موسى عليهما السلام و هتك آن بقعه مباركه و تبعيد جناب شريعت مآب حاج سيد على اكبر « 1 » سلمه اللّه به وضع ناشايسته نمونهء از نتايج اين امور است البته مفاسد اين امور از عرض حضور اقدس نگذشته و الا از فرط اهتمام خاطر همايون در ترقيات ملت و دولت رضا باجراى اين امور مترقب و مأمول نبوده دعاگو هيچ در مقام دولت‌خواهى هم رضا نميدهد كه بعد از استمرار نعمت خداوند جلّت عظمته باعليحضرت شهريارى عزّ نصرة و به قوت شوكت و دوام سلطنت اين امور كه مفاسد آنها در اعصار لاحقه دامنگير دين و دولت و رعيت است در اين عهد همايون جارى شده نام نيك چند ساله دولت خداى نخواسته بخلاف مذكور شود رجاء واثق از مراحم ملوكانه آنكه اگر اولياى دولت در اين امور ترخصى فرموده‌اند باتفاق كلمه ملت معتذر شده اين مفاسد را باحسن وجه تدارك و جناب معظم را كه تاكنون پناهنده ناحيه مقدسه است بتلافى اين وهن مورد عواطف خسروانه فرمايند تا سبب مزيد دعاگوئى و اميدوارى كافه علماء و رعايا گردد الامر الاقدس الاعلى مطاع .\r\n\r\nتلگراف ثانى حضرت آية اللّه ميرزاى شيرازى بحضور اعليحضرت ناصر الدين شاه\r\nبشرف عرض حضور اعليحضرت اقدس شاهنشاهى خلد اللّه ملكه مىرساند سابقا دعاگو عريضهء تلگرافا در باب مفاسد مداخلهء خارجه در داخله مملكت ايران بحضور مبارك عرض نموده بود جوابى\r\n\r\n\r\n","description":"","footnote":"\r\n( 1 ) مراد آقا سيد على اكبر فال اسيرى است كه او را از فارس نفى و بعتبات تبعيد نمودند .\r\n","page_name":" 24 ","page_number":60},
  {"content":"\r\n\r\nاز جانب اولياء دولت قويشوكت نقل نمودند كه كاشف بود از آنكه بمفاسد اجراى اين امور حق التفات نفرمودند و چون اغماض از آن منافى رعايت حقوق اسلام بود لهذا ثانيا بعرض حضور مبارك مىرساند كه مفاسد انفاذ اين امور بمراتب اعظم از مفاسد صرف‌نظر از آنها است كدام مفسده با اختلال قوانين ملت و عدم استقلال سلطنت و تفرق كلية رعيت و يأس آنها از مراحم ملوكانه برابرى مىكند چگونه مىشود كه باوجود اينكه در قرون متداوله اولياى دين مبين و سلاطين مسلمين شكر اللّه مساعيهم آنهمه اتلاف نفوس و بذل اموال خطيره در اعلاى كلمهء اسلام بفرمايند امروزه باندك فايده با ترقّب ترتّب مفسده از تمام اغماض نموده و كفره را بر وجوه معايش و تجارات آنها مسلط كرد تا بالاخره اضطرار با آنها مخالطه و موادّه كنند و بخوف يا رغبت ذلت نوكرى آنها را اختيار نمايند و كم‌كم بيشتر منكرات شايع و متظاهر شود و رفته‌رفته عقايدشان فاسد و شريعت اسلام مختل النظام گشته و خلق ايران بكفر قديم خود برگردند البته شدت و اضطراب و وحشت رعيت و استنكاف علماء اعلام را در انفاذ اين امور بعرض حضور مبارك نرسانيدند و بر دولت اغفال نمودند زيرا كه اين امور قابل انفاذ نيست و نخواهد شد هرچند منجر باتلاف نفوس شود و الا از حزم خسروانه مأمول نبود رضا دهند رعيت كه فى الحقيقة خزانه عامره دولتند بالمره از وجوه تجارت و مكاسب خود مسلوب الاختيار و مقهور كفار باشند بديهيست اولياى دولت قويشوكت را از اجراى اين امور جز ترقى دولت مقصدى در نظر نيست بهتر آن بود كه اين رنج را در تربيت اتباع دولت قويشوكت متحمل شوند كه هم سبب جمعيت قلوب رعيت و اميدوارى آنها گردد و هم منافى با قوانين ملت و استقلال دولت نباشد مأمول از عنايات ملوكانه چنانست كه عرايض صادقانه دعاگو را با تأمل ملحوظ نظر انور و در جمع قلوب رعيت بذل مرحمت فرمائيد تا بكمال اميدوارى و شكرگذارى مشغول دعاگوئى دوام دولت جاويد مدت باشند - الامر الاقدس الاعلى مطاع - تاريخ وصول اين تلگراف چهارم شهر رجب ( 1309 )\r\n\r\nتلگراف آقايان علماء طهران حضور حضرت آية اللّه ميرزاى شيرازى اعلى اللّه مقامه\r\nخدمت سراسر سعادت بندگان جناب مستطاب حجة الاسلام و المسلمين آقاى حاج ميرزا محمد حسن دام ظله العالى - امتياز و اختصاصى كه در مسئله دخانيات از جانب اولياى دولت ايران بفرنگيها داده شده بود به حكم اعليحضرت اقدس شاهنشاهى خلد اللّه ملكه از كل ممالك محروسه ايران برداشته شد و كل اهالى ايران از زارع و كسبه و تجار و مالكين تنباكو و تنباكو فروشها و غيره از امروز ببعد آسوده و مختارند كه تنباكو و توتون و عموم اجناس عايده دخانيه خودشانرا بهركس و بهر قيمت و هر نحو كه دلخواه آنها است بيع و شرى در ممالك محروسهء ايران و بدون استثناء بنمايند لهذا لازم شد كه تفصيل را بعرض حضور جناب مستطاب عالى برسانيم كه چون بنابر احترام تلگراف جناب عالى و بعض مذاكرات منسوبه بجنابعالى اعليحضرت اقدس شهريارى ماها را خواسته تحقيقات فرمودند كه آيا اين شهرت حكم منسوب بجنابعالى صحيح است يا خير ، بمحض اينكه عرض شد صحيح است فورا\r\n\r\n","description":"","footnote":"","page_name":" 25 ","page_number":61},
  {"content":"\r\n\r\nجناب امين السلطان را مأمور فرمودند با دستورالعملهاى مؤكده و زحمات زياد اينعمل را موقوف و انحصار را برداشته خوبست كه جناب مستطاب عالى در اينموقع تشكر اين توجه ملوكانه را تلگرافا بعرض حضور همايونى برسانيد امضاء ( محمد حسن آشتيانى ) ( سيد على اكبر تفرشى ) ( محمد رضا طباطبائى ) ( فضل اللّه نورى ) ( امام جمعه ) 16 جمادى الاولى ( 1309 )\r\n\r\nجواب تلگراف آقايان از ميرزاى شيرازى\r\nخدمت آقايان عظام دار الخلافه ضاعف اللّه اقدامهم - بشارت رفع دخانيه موجب مزيد تشكر و اميدوارى و دعاگوئى ذات اقدس همايون اعليحضرت شاهنشاه خلد اللّه ملكه گرديد انشاء اللّه بهمت عاطفت ملوكانه دست خارجه بالمره از ايران كوتاه خواهد شد . ( محمد حسن الحسينى )\r\nتاريخ وصول تلگراف 30 شهر جمادى الاولى ( 1309 ) .\r\n\r\nتلگراف حضرت مستطاب ميرزاى آشتيانى به حضرت آية اللّه ميرزاى شيرازى اعلى الله مقامهما\r\nبعرض بندگان حضرت مستطاب حجة الاسلام آقاى حاج ميرزا محمد حسن دام ظله مىرساند عريضهء تلگرافى شما تشكر از مراحم ملوكانه در باب رفع امتياز كه بتوسط دعاگو بحضور مبارك بندگان اعليحضرت اقدس شاهنشاه جمجاه اسلام پناه ظل اللّه تعالى خلد اللّه ملكه و دولته و ادام اللّه ظله العالى عرض شده بود بعاكفان حضور مبارك به توسط حضرت مستطاب اسعد اشرف اجل افخم وزير اعظم آقاى امين السلطان دام اجلاله رسانده جواب را بتوسط ايشان تحصيل كرده مخابره نمودم معلومست همواره در دعاگوئى وجود مبارك بندگان اعليحضرت اقدس ظل اللّه خلد اللّه ملكه كه سبب قوام دين و دولت است اهتمام داشته و دارند كه ساير علماء اعلام فضلا از رعيت و عوام اقتدا نمايند و حضرت مستطاب اجل وزير اعظم دام اجلاله كمال مسرت و اطمينان امتنانرا از تفقّدات حضرت عالى از تلگرافاتى كه بدعاگو شده و از نظر ايشان گذشته دارند و مستدعى هستم كه در مظانّ اجابت دعا از نظر حضرت عالى نروند ( الداعى المخلص محمد حسن الآشتيانى )\r\n\r\nتلگراف حضرت آية اللّه ميرزاى شيرازى بجناب حجة الاسلام ميرزاى آشتيانى اعلى الله مقامهما\r\nبسم اللّه الرحمن الرحيم - خدمت جناب مستطاب شريعتمدار افتخار المجتهدين العظام حجة الاسلام آقاى ميرزا محمد حسن سلمه اللّه تع - تلگراف جناب عالى در باب رفع امتياز دخانيه و اعلان بر ترخيص استعمال بموجب نوشته احقر رسيد البته آنچه صلاح دانسته‌ايد عين صوابست و من بعد هم منعى از استعمال چنانچه اعلام فرموده‌ايد نيست و الحق از مراحم ملوكانه كه مايهء قوام دين و دولت بود كمال امتنان و شكرگذارى دارم تلگراف تشكرى بحضور مبارك عرض كرده‌ام كه انشاء اللّه بمرحمت جناب\r\n\r\n","description":"","footnote":"","page_name":" 26 ","page_number":62},
  {"content":"\r\n\r\nعالى خواهد رسيد و از حسن اقدامات و اهتمامات جناب مستطاب اجل آقاى امين السلطان دام اقباله العالى هم جناب عالى اظهار كمال امتنان احقر را خواهيد فرمود عريضهء هم بحضور مبارك با جواب رقيمه جناب اجل زيد اجلاله بصحابت جناب مستطاب عمدة الفضلاء و المحترمين حاج ميرزا باقر واعظ ايّد اللّه افاداته كه براى اظهار شكر اين نعمت بطهران معاودت نموده انشاء اللّه خواهد رسيد .\r\n( الاحقر محمد حسن الحسينى )\r\n\r\nتلگراف تشكر حضرت آية اللّه ميرزاى شيرازى بحضور اعليحضرت ناصر الدينشاه\r\nبسم اللّه الرحمن الرحيم - بتوسط جناب مستطاب شريعتمدار افتخار المجتهدين العظام حجة الاسلام آقا ميرزا محمد حسن سلمه اللّه تعالى - بشرف عرض حضور اعليحضرت اقدس شاهنشاه خلد اللّه ملكه مىرساند . بشارت رفع اختصاص دخانيه بر حسب تلگرافات علماء اعلام دار الخلافة كثر اللّه امثالهم موجب كمال شكرگذارى و اميدوارى و سبب مزيد دعاگوئى گرديد ، بر اهالى مملكت لازمست بمرزبانى شاهنشاه اسلام پناه اعزّ اللّه نصره مباهات نمايند كه با كمال استقلال و نهايت مطاوعت رعيت همين‌كه محقق شد كه اين اختصاص منافى ملت و بر عموم رعيت شاقّست محض اعلاء كلمهء ملت و رفاه عموم رعيت صرف توجه ملوكانه و همت خسروانه فرموده باستمداد از ميامن الطاف امام زمان عجل اللّه ارواحنا فداه بالمره رفع همهء مفاسد مترقّبه را فرموده‌اند و اين سنّت عادلانه را كه واقعا موجب حفظ دين و دولت و مايه احياء مساعى جميله سلاطين سلف شكر اللّه مساعيهم و سرمشق ملوك اعصار لاحقه در نشر عدل و ترفيه حال رعيت و محافظت حدود دولت و ملت و بسط بساط امن و امان بود اجراء فرموده‌اند تا دليل فرط معدلت و رعيت‌پرورى شاهنشاه اسلام پناه خلد اللّه ملكه باشد و اين معنى سبب مزيد تشكر كافه علماء و عموم رعايا گرديد همواره از حضرت احديت عزّ اسمه خواستارم كه نعمت وجود سلطان عادل و پادشاه دين‌پرور را مستمر فرمايد و ظل عواطف ملوكانه را بر مفارق مسلمين جاويد و پاينده دارد .\r\n( الاحقر محمد حسن الحسينى )\r\nتاريخ وصول تلگراف شهر رجب المرجب ( 1309 )\r\n\r\nجواب تلگراف مزبور از طرف اعليحضرت ناصر الدين شاه قاجار\r\nجناب مستطاب حجة الاسلام آقاى حاج ميرزا محمد حسن شيرازى سلمه اللّه تعالى - تلگرافنامهء آن جناب متضمّن تحسين الغاء عمل تنباكو و شكر نسخ قرارداديكه موجب بعضى توهمات و شكايتها شده بود ملحوظ افتاد نيت پاك آن جناب در اصلاح اسلام و مسلمين و خير دولت و دين معلوم است البته از نظر حق آن جناب پوشيده نيست كه حفظ صرفه و آسايش رعيت را فريضه ذمّت خود شمرده و هرگز از اين وظيفهء اصليه غافل نمانده‌ايم ، دعوات خيريه و توجهات مقدسه آن جناب را منتظريم در هر مرحله بنيات ما مدد كند و آنچه مايهء سعادت و سلامت اين ملت است بخواست خدا تكميل نمائيم\r\n\r\n","description":"","footnote":"","page_name":" 27 ","page_number":63},
  {"content":"\r\n\r\nو انشاء اللّه بهمت آن جناب مستطاب و اهتمام علماء اعلام اساس دين مبين محكم و اين اخلاق و معارف كه مزيّت مسلمين در اين است ترويج شود تا بعون و عنايت باريتعالى بتوانيم تكليف واجب خود را ادا كنيم . باز از آن جناب التماس دعا داريم .\r\n\r\nتلگراف حضرت آية اللّه ميرزاى شيرازى به حضرت آية اللّه ميرزاى آشتيانى\r\nبسم اللّه الرحمن الرحيم - خدمت سركار شريعتمدار مجتهد الزمان ملاذ الانام حجة الاسلام آقا ميرزا محمد حسن سلمه اللّه تعالى . سابقا تلگرافى در امر دخانيات و تعليق اذن بر وصول خط شريف عرض شده ولى فعلا محرمانه مينويسم كه در اصلاح اين امر ، حال كه اولياى دولت قاهره اقدام دارند بايد جناب عالى بر مكنون خيالات ايشان مطلع باشيد و از كيفيت علاجى كه در اين باب متصدى مىشود مستحضر شويد كه مؤدى بفساد ديگرى نباشد كه در علاج او باز گرفتارى جديد براى دين و دولت دست بدهد و البته عين آن سنديكه دولت بفرنگى داده‌اند مسترد خواهند داشت كه ديگر اجانب اميدى در مملكت ايران نداشته باشند و يكسره مقطوع الرجاء بشوند و بايد از جانب دولت اطمينان كاملى برعيت داده شود و فرمانى مستحكم در رفع ابدى اين امر و مختاريّت رعيت صادر شود كه بر بيع و شراى دخانيات در داخله و حمل بخارجه مسلط و مختار باشند و از هر جهت قلوب رعيت از وحشت و اضطراب بياسايند و از وخامت عاقبت اين كار مأمون شوند و با رفاهيت و آسايش مشغول دعاگوئى و شكرگذارى ذات همايون شاهنشاه اسلاميان پناه اعزّ اللّه نصرته باشند و تا تفصيل مطلب به همين وجه بر خود احقر بتصريح جناب عالى معلوم نشود اذن نميتوانم داد و حكم بحرمت مستمر است و خوبست همين مطلب را بجناب مستطاب اجل آقاى امين السلطان دام اقباله العالى در موقع مناسب مذاكره نموده مسئله را موافق صلاح دين و دولت فيصل بفرمائيد ( محمد حسن الحسينى ) تاريخ وصول تلگراف ( 4 شهر رجب 1309 ) .\r\n\r\nصورت تلگراف امين السلطان به حكام ولايات ايران\r\nبحكام ولايات عموما بر حسب امر قدر قدرت اعليحضرت اقدس همايون شاهنشاهى روحنا فداه ابلاغ مىشود . بنا بمرحمت و رأفت همايون شاهنشاهى نسبت بعموم ممالك محروسهء ايران بعد از آنكه معلوم شد كه عمل انحصار تنباكو و منوپل آن بر عموم اهالى قدرى شاق است و از خاكپاى اقدس همايونى مستدعى معافى و موقوفى آن شدند براى آسايش خاطر عموم اهالى و رعايا و تكميل مزيد دعاگوئى وجود مبارك اين انحصار و منوپل در تمام ممالك محروسه ايران از امروز متروك و موقوف فرمودند و ضرر و خسارت كمپانيرا از ممرّ ديگر معين و مقرر خواهند فرمود كه بمرور بكمپانى پرداخته خواهد شد از تاريخ اين تلگراف بدانيد و بعموم اهالى و علماء و اعيان و تجار و غيرهم اطلاع بدهيد تنباكو و تتن و عموم اجناس دخانيه خودشانرا بهركس و بهرقيمت و بهر نحو كه ميل\r\n\r\n","description":"","footnote":"","page_name":" 28 ","page_number":64},
  {"content":"\r\n\r\nدارند بيع و شرى نمايند بمأمورين و كسان ادارهء دخانيه اگرچه رئيس آنها يقينا اطلاع داده است شما هم اطلاع بدهيد كه حكم از اينقرار است و ضمنا بموجب امر همايونى روحنا فداه تأكيد مىشود مبادا نسبت بمأمورين آنها خلاف قاعده و خلاف احترامى حركت بشود كه موجب تنبيه و سياست شديدى خواهد شد . مردم هم خودشانرا از اين زحمت آسوده دانند و بدعاگوئى وجود مسعود همايونى و شكرگذارى مراحم كاملهء همايون خسروانه بيفزايند و بعضى حركات جاهلانه را به كلى موقوف نمايند و عرايض تشكرانهء علماء اعلام را بخاكپاى مبارك برسانند .\r\n( 16 ) جمادى الاولى 1309 ( امين السلطان )\r\n\r\nتلگراف حاج حسن وكيل الدولهء كرمانشاهى بتوسط حاج عبد الرحيم\r\nحضور مبارك بندگان حجة الاسلام آقاى ميرزا روحى فداه جسارت عرض مينمايد - علماء دار الخلافه سه طغرا تلگراف بحضور مبارك عرض كرده و بتوسط جناب آقاى ملك التجار دار الخلافه كه از اجلّاء اشخاص و دوستان فدويست استدعاى بذل مرحمت و عنايت در صدور جواب كرده‌اند مستدعى آنكه از مرحمت جواب ، جناب معزى اليه و فدوى را قرين سرافرازى و افتخار فرمائيد .\r\n( فدوى - حسن )\r\n\r\nتلگراف آقا ميرزا حسن آشتيانى به حضرت آية اللّه ميرزاى شيرازى\r\nكرمانشاهان - بغداد - بتوسط حاج عبد الرحيم وكيل الدوله . خدمت ملاذ الانام حضرت مستطاب حجة الاسلام و المسلمين آقاى حاج ميرزا محمد حسن دام عمره و مدّ ظله - عرضه مىدارد كه امتياز دخانيات از داخله ايران و خارجهء آن به كلى بهمت ملوكانه خسروانه و تدبيرات كافيه از جانب سنىّ الجوانب اعليحضرت اقدس شاهنشاه اسلام پناه خلد اللّه ملكه و دولته بتوسط حضرت مستطاب اجل اشرف وزير اعظم آقاى امين السلطان دام اجلاله و كفايت ايشان از بابت آسودگى عامه رعايا و احترام حكم شرع كه منسوب به حضرت عالى شده در باب منع از استعمال تنباكو و توتون رفع شده هرچند سابق بر اين هم مطلب عرض شده بود چون سربسته بود و فى الجمله اجمالى داشت لهذا مجددا حاجت بعرض شد كه صريحا اذن كشيدن غليان و غيره را داده و ضمنا اظهار دعاگوئى از اين مرحمت ملوكانه بفرمائيد و خدمت حضرت اجل را هم در ملت و دولت منظور داشته باشيد .\r\n( الداعى المخلص - حسن آشتيانى )\r\n\r\nتلگراف آقا سيد على اكبر تفرشى\r\nكرمانشاهان - بغداد - بتوسط حاج عبد الرحيم وكيل الدوله . بشرف عرض حجة الاسلام آقاى حاج ميرزا محمد حسن ادام اللّه افاضته مىرساند كه آنچه جناب شريعتمدار ملاذ الاسلام بعرض\r\n\r\n","description":"","footnote":"","page_name":" 29 ","page_number":65},
  {"content":"\r\n\r\nرسانيده‌اند مطابق واقع مىباشد انشاء اللّه مرحمت فرموده تجويز شرب تتن و تشكر از مراحم ملوكانه خديوانه خواهند فرمود . ( خادم شريعت مطهره - على اكبر حسينى تفرشى )\r\n\r\nتلگراف آقا شيخ فضل اللّه\r\nكرمانشاهان - بغداد - بتوسط حاج عبد الرحيم - خدمت حضرت مستطاب حجة الاسلام و المسلمين ادام اللّه تعالى ظله - عرض مىشود كه چون سابقا بحسب حكمى كه از جناب مستطاب عالى سمت انتشار پذيرفت در نهى استعمال دخانيات به مجرد استماع ، عامه مسلمين اطاعت نمودند و به كلى ترك كردند و فعلا نيز متروكست از آنجا كه ذات اقدس همايون اعليحضرت قدر قدرت شاهنشاه دين پناه ابد اللّه شوكته همواره بتبعيت قواعد دين مبين كمال اهتمام و بذل جهد ميفرمايند بتوسط حضرت مستطاب اجل اشرف وزير اعظم آقاى امين السلطان و كفايت ايشان استدعاى حضرت عالى و رعايت رعاياى ممالك محروسهء ايران رأفت و مرحمت فرمودند امتياز انحصاريكه بخارجه مرحمت شده بود موقوف و يد خارجه را از تصرفات دخانيات ايران در داخله و خارجه كوتاه و مسلوب الاختيار فرمودند و حسب الامر اقدس اعلانات شافى بعموم رعايا شد كه با كمال اميدوارى بمراحم ملوكانه بدعاگوئى و كسب تجارت خود كما فى السابق من غير تفاوت باشند و سابقا بنحو اختصار تلگرافى داير بتشكرات عرض شده بود چون فعلا رفع مانع به كلى شده و بالمرّه امتياز را برداشته امر به حد خود كما فى السابق رسيد مستدعى از حضرت عالى آنكه بعبارت صريح واضح بعد از تشكر از مراحم ملوكانه اجازه بفرمائيد كه خلق مشغول استعمال دخانيات كما فى السابق باشند و از مكاسب خود بازنمانند و مشغول بدعاگوئى سلامت ذات اقدس همايون شاهنشاه دين‌پناه متّع اللّه المسلمين به طول بقاء دولته باشند و اين عرايض صادقانه از احقر فضل اللّه نورى است بنشان و علامت تفويض وكالت مطلقه در امر مرحوم حاج محمد على اصفهانى شهير بتاجر شاهرودى . فورا جواب لازمست سلام عليكم و رحمة اللّه و بركاته ( شيخ فضل اللّه نورى )\r\n\r\nتلگراف آقا سيد محمد رضا طباطبائى\r\nكرمانشاه - بغداد - بتوسط جناب وكيل الدوله دام مجده - خدمت جناب مستطاب حجة الاسلام و المسلمين آقاى حاج ميرزا محمد حسن ادام اللّه ظله عرضه مىدارد . مسئله انحصار دخانيات همان قسم است كه آقايان عظام سلمهم اللّه مشروحا معروض داشته‌اند فى الحقيقة بندگان اقدس همايونى خلد اللّه ملكه و سلطنته در آن مرحمت تمامى بعموم ملت ايران تفضل فرموده و كليه اين فقره صورت قديم شد و حضرت اجل اشرف وزير اعظم آقاى امين السلطان دام اجلاله لازمهء جدّ و جهد را در رفع اين كار به عمل آوردند اكنون استدعاى همه آنست كه معجلا اجازه استعمال تنباكو و تتن را مرحمت فرمائيد كه در تأخير اجازه خدا نخواسته فسادى مترتّب نشود باحتمال اينكه جناب آقاى آقا سيد محمد اخوى به سمت كربلا مشرف شده باشند مستقيما جسارت شد . ( اقل خدام اهل علم - سيد محمد رضا )\r\n\r\n","description":"","footnote":"","page_name":" 30 ","page_number":66},
  {"content":"\r\n\r\n\r\nتلگراف آقا ميرزا زين العابدين امام جمعه طهران\r\nبغداد - بتوسط حاج عبد الهادى تاجر استرآبادى - خدمت حضرت حجة الاسلام و المسلمين آقاى حاج ميرزا محمد حسن دام ظله العالى در فقره دخانيات تفصيلى واقع گرديد كه عرضش حضور عالى لازمست سواد دستخطى از حضرت عالى معروف گرديد كه عين عبارت اينست :\r\n« بسم اللّه الرحمن الرحيم - اليوم استعمال تنباكو و تتن باى نحو كان در حكم محاربه با امام زمان صلوات اللّه عليه است » ( حرره الاحقر - محمد حسن الحسينى )\r\nبعضى گفتند دستخط حضرت عالى اين نيست بعضى گفتند هست چون نسبت به حضرت عالى داده شده بود شاهنشاه اسلام پناه بجناب امين السلطان امر فرمودند امتياز دخانيات به كلى موقوف و برداشته شود و به حالت اوليه رجوع گردد و به زحمت زياد امتياز و انحصار دخانيات را از خارجه و داخله برداشتند و داعى و ساير آقايان علماء بشكرانه اين مرحمت تلگرافى حضور حضرت عالى عرض نموديم جواب رسيد چون تصريح نسبت بحليّت غليان نشده بود بين عوام غائله مرتفع نشده است حال لازم شد تلگرافا عرض كنم كه چنانچه غليان حرمت ابدى دارد تلگراف فرمائيد كه ديگر احدى غليان نكشد و چنانچه اصلا حرمت نداشته و يا بعد از رفع علت و برداشتن امتياز حرمت پيدا كرده نيز مفصلا تلگراف فرمائيد كه جميعا اطاعت نموده و رفع ترديد و فساد عوام بشود تعليقه‌اى كه در حق جناب شريعت مآب آقاى حاج سيد على اكبر سلمه اللّه تعالى فرموده بوديد كتبا جواب عرض كرده‌ام علاوه بر اين تلگراف كه ميفرمائيد جواب اين عريضه را نيز كتبا دستخط مبارك باذن و رخصت يا حرمت غليان و منع مفسدين فرمائيد كه لازم است . ( امام جمعه )\r\n« جواب مكتوبى كه امام جمعه نوشته است چون محتوى بر مطالب »\r\n« تاريخى است در اينمقام درج مينمائيم »\r\n\r\nمكتوب امام جمعه به حضرت آية اللّه شيرازى\r\nبشرف عرض عالى مىرساند - تعليقه شريفه حضرت حجة الاسلام عالى مدظله كه بداعى مرقوم فرموده بودند زيارت نمود و كمال مسرت از سلامت وجود مقدس حاصل گرديد حضرت احديت جلّ اسمه را به تمام نعمائيكه باهل اسلام عنايت فرموده شكر ميكنم خصوصا بنعمت وجود مبارك حضرت عالى كه باهل اسلام عنايت فرموده سلامتى وجود مبارك را از درگاه احديت مسئلت ميكنم كه به حمد اللّه ترويج شرع با آنوجود مبارك است . در فقرهء جناب شريعتمدار آقاى آقا سيد على اكبر سلمه اللّه تعالى اظهار مرحمت فرموده بودند خداوند شاهد حالست كه از وقتى كه واقعه ايشانرا شنيدم در اصلاح آن كوتاهى نكردم و آنى آسوده نبوده‌ام و بعد از آنكه بسمع مبارك اعليحضرت اقدس همايونى خلد اللّه ملكه رسيد كه با ايشان اين نوع حركت شده است نهايت افسردگى بر ايشان دست داده است و در صدد تلافى و اصلاح برآمدند و جناب اجل افخم عالى وزير اعظم دام اقباله هم نهايت اهتمام را در اصلاح اينمسئله فرمودند ، بجعل اكاذيب خاطر شاهنشاه اسلام پناه را از مفسده مشوّش نموده عرض\r\n\r\n","description":"","footnote":"","page_name":" 31 ","page_number":67},
  {"content":"\r\n\r\nنموده بودند كه جناب سيد در منبر صريح گفته كه تمام فرنگيها كه در شيراز هستند بايد كشت و جمعى را ايشان براى كشتن فرنگى و خلاف مذهب در دور خود جمع‌آورى نموده قلب مبارك شاهنشاهى را مشوش ازين فقرات نمودند اين بود كه همين‌قدر تلگراف فرمودند كه جناب آقاى معظم به زيارت عتبات مشرف شوند چند وقتى در شيراز نباشند كسانى كه سابقه عداوت با ايشان داشتند آن حركات خلافى كه بسمع مبارك رسيده و نسبت بجناب ايشان كردند و خدا و رسول و ائمه را بغضب آوردند خداوند آنها را لعنت كند كه براى چند روزه دنيا اينقسم حركات ميكنند و سيد بزرگواريرا به اين صدمات مياندازند از بركات اجداد طاهرين و توجه خاطر مبارك اميدوارم كه امور جناب ايشان بعد از ورود بطريق دلخواه حضرت عالى و ايشان انجام داده شود ولى همين‌قدر عرض ميكنم و لازم دانستم كه جسارت كنم كه قلب مبارك شاهنشاه اسلام پناه راضى به اين قبيل امورات كه عرض شده و مىشود نبوده و نيست و هرگز باينكه كفر باسلام غلبه پيدا نمايد نبوده و نيست و نخواهد بود . و همچنين جناب اجل وزير اعظم دام علاه كه در اين جوانى معرّى و مبرى از كافهء معاصيست و مطيع شرع و شريعت ، و اخلاصى نسبت بسادات .\r\nخاصة دارد كه هيچيك از دولتيان مثل او نيستند « 1 » و هر امريكه از حضرت عالى نسبت بايشان صادر بشود در اطاعت و اجراى آن حاضر بوده و هستند در رقيمه مباركه كه بداعى مرقوم فرموده بودند اظهار مرحمت و عنايت هم بايشان فرموده بودند لهذا لازم دانست كه بعضى از حالات ايشانرا بعرض عالى برسانم و خود ايشانهم عريضه محض اظهار ارادت و اخلاص بحضور مبارك عرض نموده‌اند چنانچه صلاح دانند جواب عريضه ايشانرا مرحمت فرمايند كه بيشتر مايه ارادت ايشان خواهد شد . منتظر صدور اوامر و نواهى حضرت عالى بوده و هستم خداوند وجود مبارك را از براى اهل اسلام پاينده بدارد . ( الامر العالى مطاع و اسئلكم الدعاء )\r\nدر نوزدهم ماه جمادى الاولى ( 1309 ) چند تلگراف از سامره رسيد كه عينا درج مىشود\r\n\r\nتلگراف حضرت آية اللّه ميرزاى شيرازى به حضرت حجة الاسلام ميرزاى آشتيانى\r\nسركار شريعتمدار افتخار المجتهدين العظام عماد الاسلام آقا ميرزا محمد حسن سلمه اللّه تعالى - تلگراف جنابعالى و ساير علماء اعلام در باب رفع دخانيه رسيد اگرچه بمراحم ملوكانه و التزام شاهنشاه دين‌پناه خلد اللّه ملكه به احكام شرع و فرمودهء جنابعالى و ساير علماء كثر اللّه امثالهم كمال وثوق و اعتماد هست ولى چون تلگراف در اينوقت محل اعتماد نيست ، متوقع آنكه به خط شريف تصريح فرموده كه اختصاص بالكليه از داخله و خارجه بحسب واقع از ايران مرتفع و دست اجانب را از اينعمل بالمره قطع نموده‌اند\r\n\r\n\r\n","description":"","footnote":"\r\n( 1 ) وقتى كه مثل امام جمعه كسى را ، اين گونه ترويج و تعديل نمايد از مثل امين السلطان فاسقى و ظالمى كه او را بمرتبهء عصمت رسانيده است ديگر ما از سايرين چه بنويسيم همين مدايح بىمأخذ بود كه ما را بآنروز نشانيد .\r\n","page_name":" 32 ","page_number":68},
  {"content":"\r\n\r\nو احتمال عود و تبديل و تبعيض بهيچوجه نيست تا سبب خاطر جمعى اينجانب شود و الا بموجب شريعت مطهره استعمال دخانيات جايز نيست و حكم بحرمت كما كان برقرار است تغيير نخواهد يافت .\r\n( محمد حسن الحسينى )\r\n\r\nتلگراف حضرت آية اللّه ميرزاى شيرازى بجناب امام جمعه طهران\r\nجناب مستطاب ملاذ الانام ظهير الاسلام آقاى امام جمعه سلمه اللّه تع - تلگراف جنابعالى درباره دخانيه رسيد از صدور حكم سابق و ارتفاع آن سؤال فرموده بوديد بلى سابقا حكم كرده‌ام و هرچند مير سيد زين العابدين امام جمعه تهران و داماد ناصر الدين شاه\r\nجنابعالى و ساير علماء اعلام تصديق برفع اختصاص فرموده‌اند و نهايت اطمينان و سكون نفس بمعدلت و حسن نيت اعليحضرت ظل اللّه عزّ نصره دارم ولى به جهت عدم اعتماد بر طريق تلگراف در اين اوقات فعلا رخصت موقوفست بر اينكه از طريق معتبر و فكر واقع ، حال بر خود حقير معلوم شود و خود اخبار ميكنم و الا حكم بحرمت كما فى السابق باقيست . رقيمهء شريفه كه در امر جناب مستطاب شريعت مآب آقا سيد على اكبر فرموده بوديد و مشتمل بود بر رقيمه جناب مستطاب اجل آقاى امين - السلطان دام اقباله رسيد اقدامات و اهتمامات جناب اجل موجب امتنان شد از صدق نيت و حسن فطرت ايشان همين قسم مترقب بوده و هست و انشاء اللّه تعالى در پيشرفت مقاصد راجعه بصلاح دين و دولت باستمداد از توجهات امام عصر ( عج ) كمال همراهى و مساعدت خواهند فرمود . جواب كتبى انشاء اللّه با پست ميرسد .\r\nاز وصول اين جوابها كه بدين صراحت و وضوح در منع از دخانيات تأكيد و تشديد شده بود بر تشويق و اضطراب اولياى دولت افزوده اين بود كه اولياى دولت اظهار اين تلگرافات را موافق صلاح وقت ندانسته بتلگرافخانهء دار الخلافه و ساير تلگرافخانه‌هاى بلاد محروسه قدغن اكيدى شد كه در اينخصوص هر تلگرافى كه منافى مقاصد حاليه دولت باشد پنهان داشته اصلا اظهار ندارند لهذا تلگرافاتيكه در اينخصوص از جانب حجة الاسلام ساير بلاد محروسه نيز فرستاده شد همه‌جا مأمور تلگرافخانه پنهان داشته و تا اين غائله در ميان بود اظهار ننموده‌اند . صورت پاره‌اى از تلگرافات را كه بوسايلى چند بدست آورده‌ايم عينا درج مينمائيم .\r\n\r\n","description":"","footnote":"","page_name":" 33 ","page_number":69},
  {"content":"\r\n\r\n\r\nتلگراف بتبريز\r\nتبريز - جناب مستطاب شريعتمدار ملاذ الانام ظهير الاسلام آقاى حاج ميرزا جواد آقا دام علاه - از آذربايجان سؤالاتى از حكم حقير بحرمت استعمال دخانيات رسيده بلى حكم كرده‌ام ولى اكنون تغيير نيافته و برقرار است و تا خبر محقق برفع حكم از خود حقير بجنابعالى نرسد البته امر باستمرار ترك بالمره خواهيد فرمود ( محمد حسن الحسينى )\r\n\r\nتلگراف باصفهان\r\nاصفهان - جناب مستطاب شريعت مآب آقاى حاج شيخ محمد تقى سلمه اللّه تع . از اصفهان سؤالاتى از حكم حقير بحرمت دخانيات شده بود بلى حكم كرده‌ام و فعلا حرامست و تا رفع يد فرنگى بالمره از داخله و خارجه بطريق تحقيق معلوم نشود و خود اخبار برفع نكنم حكم منع باقى و اجتناب لازم و رخصت نيست . ( محمد حسن الحسينى )\r\n\r\nتلگراف بشيراز\r\nشيراز - جنابان مستطابان شريعتمداران آقا ميرزا محمد على و آقا شيخ محمد حسن سلمهما اللّه تع - سؤال از حكم حقير بحرمت استعمال دخانيات فرموده بوديد . بلى حكم كرده‌ام و فعلا حرامست و تا رفع يد فرنگى بالمره از داخله و خارجه بطريق تحقيق معلوم نشود و خود اخبار برفع نكنم منع باقى و اجتناب لازم و رخصت نيست . ( محمد حسن الحسينى )\r\n\r\nتلگراف بكرمانشاه\r\nكرمانشاهان - جناب مستطاب عمدة العلماء العظام آقاى حاج آقا سلمه اللّه تع ( الى آخر مثل سابقست )\r\n\r\nتلگراف بيزد\r\nيزد - خدمت سركار شريعتمدار آقاى آقا مير سيد على مدرس دام علاه - از تفصيل احكام محكمه بندگان حضرت مستطاب حجة الاسلام دام ظله العالى بحرمت استعمال دخانيات باى نحو كان البته اطلاع داريد ولى اكنون بر حكم باقيند و مقرر فرموده‌اند كه مادام كه رفع امتياز بالمره از داخله و خارجه بطريق تحقيق بر خودشان محقق نشود و اعلام جديد برفع حكم نفرمايند حكم بحرمت باقى و اجتناب لازم و رخصت نيست . دستخط مبارك به همين مضمون خواهد رسيد . ( حسين النورى )\r\n\r\nتلگراف بسبزوار\r\nسبزوار - جناب مستطاب عماد الاسلام آقاى آقا ميرزا ابراهيم شريعتمدار دام علاه - چون به جهت مفاسد مداخلهء اجانب در بلاد اسلام بندگان حضرت حجة الاسلام دام ظله العالى حكم بحرمت استعمال مطلق دخانيات باى نحو كان فرموده‌اند كه البته به اطلاع جناب عالى رسيده محض اعلاء كلمه حق عرض مىشود كه فعلا هم حكم بحرمت باقيند و تا رفع مداخلهء آنها از داخله و خارجه بخودشان محقق نشده اعلام برخصت نفرمايند حكم بحرمت باقى و اجتناب لازم و رخصت نيست . ( حسين النورى )\r\n\r\n","description":"","footnote":"","page_name":" 34 ","page_number":70},
  {"content":"\r\n\r\n\r\nتلگراف بطهران بتاريخ 15 جمادى الاولى ( 1309 )\r\nجناب شريعتمدار آقا شيخ فضل اللّه نورى سلمه اللّه تعالى - از طهران جمعى سؤال نموده‌اند از حكم حضرت حجة الاسلام در خصوص دخانيات ، عجب است ، بلى حكم صادر مجددا هم بدستخط مبارك با پست ميرسد . ( حسين النورى )\r\nدر اواخر ماه جمادى الاولى 1309 مقالهء سودمندى از طرف يكى از علماء نوشته و بدر و ديوارها چسبانيده و در مدارس و مساجد انداخته كه صورت آن از اينقرار است :\r\n\r\nمقالهء ملّى\r\nبسم اللّه الرّحمن الرّحيم - در مسئله تتن و تنباكو و شخص مستأجر انگليسى و حكايت منع از استعمال آنها كه منتسب برؤساء ملت گرديده است منباب المقدمه عرضه ميدارد كه از اصول موضوعه و مسلمات تمام ارباب عقولست كه بايد شخصى كه مالك نقطه‌اى از نقاطست سدّ احتمالات ورود اجنبى را بر آن نقطه بنمايد حتى هرگاه عاقل احتمال بدهد فلان كه اقرب مردمست به او ، اگر چندى در خانهء او بنشيند اظهار مالكيت خواهد نمود و اخراج نتوان كرد مگر بمشقت ، فرمود از اول ممنوع از دخول خواهد بود چه رسد باينكه اگر كسى دشمن قوىپنجه داشته باشد و احتمال بدهد شايد شبيخون بخانهء او بزند يا درصدد قتل او برآيد ويرا راحت نشايد و ثقبات و ثغور آنخانه را كمال محافظت و مراقبت بايد بنمايد و ديگر آنكه الملك عقيم از شيم نفوس و مسلمات ملوكست چه بسيار عقود و عهود نبود بسته شد و بصلاح حفظ مملكت و سلطنت در انتقاض آن منتقض گرديده و دشمنانرا بايمان مغلظه مطمئن ساخته پس از استيلاء از پايش درآوردند .\r\nو ديگر قطع حاصل از تجربه كه عبارت از تكرّر مشاهده است از اصول برهان و امور قوى بينانست و بتكرر مشاهده از حالت اهالى انگليس و مكر و خيال آنها نسبت باهالى هندوستان و مصر و ساير جاها واضح و هويدا كالشمس فى وسط السماء گرديده كه قرارداد آنها پايه و اصلى ندارد چنانچه در به دو ضبط هند باسم تجارت رعاياى آنجا را تبعه ساخته و از خود هم جماعتى منضم نموده بالاخره بدون زحمت منازعه بر تمام مملكت استيلا يافتند و به قرارهاى اوليه وفا ننمودند ، مصر را هم به همين نهج مقهور ساختند و الآن آن نابكاران درصدد ضبط و بردن مملكت ايران برآمده‌اند اعاذنا اللّه تعالى من ذلك از طرف فارس كه اول ثغور اسلامست راه را مفتوح ساخته و در سرحد خراسان كه از موقوفهء قديمهء آستان ثامن الائمه ( ع ) است بناى شهر به آن تفصيل گذاردند و اسباب و آلات جنگ در آن نقطه بنحواتم و اكمل فراهم آوردند مستأجر تنباكو را چه واداشته كه همچو بناى عظيمى باسم محل تنباكو در نقطهء باغ ايلخانى كه مشرف بر تمام شهر و ارك و ساير نقاط اينشهر است بنمايد . قريب چهار ذرع عرض ديوار از گچ و آجر ساخته‌اند مانند كشتى زره‌پوش توپ بر او گردش مىكند با اينكه براى او ممكن بود سراى امين الملك را خالى از اغيار اجاره نمايد از كجا به اشاره دولت آنها نباشد . بلكه مظنون اينست كه تمام اين مخارج گزاف از مالك مملكت آنها است و الا تاجر را چكار بهفت كرور يا دوازده كرور مخارج اجاره دارى بنمايد . كى ميتواند اصل مايهء خود را از اين اهالى فقير ايران دريافت دارد . از كجا ميتوان اطمينان تحصيل نمود كه دربارهاى قماش و تنباكو و غيره توپ و تفنگ به اين محل حمل ننمايد كه در مقام حاجت به كار برند و تمام شهر را در آن واحد خراب و منهدم سازند . باسم مفتش تا سى تومان بسرگردها دادن و غلامها در اطراف مهيا ساختن\r\n\r\n","description":"","footnote":"","page_name":" 35 ","page_number":71},
  {"content":"\r\n\r\nدليل واضحيست بر طول آمال و بلندى خيال و دفع ضرر مظنون بلكه محتمل عقلا لازم و از آن جائى كه امام عصر حجت بن الحسن ( عج ) را توجهى تامّست بشيعيان و بقاء سلطنت سلطان ايران چنان كه متكلمين فرمايند وجوده لطف و بقائه لطف آخر از بابت لطف جارى فرمود بقلم شريف جناب مستطاب قبلة الانام حجة الاسلام آقاى حاج ميرزا محمد حسن شيرازى دام ظله العالى كه از خواص بندگان امام همام خدا و شيعيان امام ( ع ) است و قريب نود سال در خدمتگذارى شرع مبين و ترويج دين خانم النبيين ( ص ) زحمات بلا نهاية كشيده و متوسل بناحيهء مقدسه امام زمان گرديده كه ( اليوم استعمال تنباكو و تتن باى نحو كان در حكم محاربه با امام زمانست ) و الحق اينكلمهء جامعهء شريفه كه مشتمل بر معانى كثيره است داخل در امثال توقيعات رفيعه و الفاظ صادره از لسان صاحب الزمان ( ع ) است و چنان ابهّت و وقعى در قلوب و ضيع و شريف و عالم و جاهل افكند كه با هزار توپ و تفنگ ممكن نبود ممانعت اين خلق را از شرب دخانيه كرد . گويا منادى امام عصر ( عج ) ندا درداد كه ( اى مطيعين امام ( ع ) حفظ اسلام موقوف بعدم استيلاى كفار است )  وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا  دادن تنباكو و تتن بدست كفار مثل ساير چيزها سبب استيلاء و رخنه و كثرت نفوذ آنها است و بالمآل سلطنت شيعه به يد بدآنها قرار خواهد گرفت پس چيزى كه ممكن التركست بايد تمام مردم فعلا ترك كنند لعل اللّه يحدث بعد ذلك امرا و حفظ بيضهء اسلام داخل در اصول و فرائض عينيه است بر تمام آحاد مسلمانان با عدم من به الكفاية واجب عينى است و اصل مسئله ما داخل در احكام و موضوعات مستنبطه نيست تا اينكه اطاعت آن تنها بر مقلدين واجب باشد بلكه از قبيل حكم در موضوعات صرفه است كه اطاعت حكم حاكم شرعى مطاع بر مجتهد ديگر و مقلدين لازم و متحتم است بمقتضاى فرمايش حضرت صادق ( ع ) ( اذا حكم بحكمنا فلم يقبل منه فانما به حكم اللّه استخف و علينا ردّ و الرادّ عليه رادّ علينا و هو على حدّ الشرك باللّه تعالى ) مثل حكم جناب حجة الاسلام ميرزا ادام اللّه ظله العالى حكم حجت امام عصر است بر خلق و نقض حكم ايشان نقض حكم امام ( ع ) است و وسوسه و بودن حكم از جناب ايشان مثل وسوسه در قرآنست كه آيا كلام خلقست يا فرمايش خالق گذشته از اينكه خط و مهر ايشان بالعيان ديده شده است اينكلمهء شريفه نظير توقيعات رفيعه است كه بر اين عالم ربانى كه داخل در مرتاضين و اهل اللّه و خواص اوليا است ورود نمود و انقطاع سفارت در غيبت كبرى منافى با ورود توقيع بر خواص نيست چنانچه بر شيخ مفيد و ديگران نازل گرديد . نعوذ باللّه من سيئات العمل و قبح الزلل و به نستعين .\r\n\r\nاين مقاله نيز در رفع شكوك و شبهاتى كه در اينخصوص باذهان مردم عوام جا داده شده خيلى مؤثر و مفيد افتاد\r\nصورت اعلانى روز جمعه بيست و سوم جمادى الاولى سنه 1309 به ديوار شمس العماره و ساير گذرها و مجامع شهر چسبانيده بدين مضمون كه :\r\nبر حسب حكم جناب حجة الاسلام آقاى ميرزاى شيرازى يوم دوشنبهء آتيه جهاد است مردم مهيا شويد .\r\nاين شايعهء شورانگيز دروغين به زودى در شهر منتشر گرديده عامه مردمرا مهيج گرديد مردم راستى به خيال جهاد افتادند درصدد كارسازى تهيه و تدارك و فراهم كردن اسلحه برآمدند و آذوقه جمع و فراهم آوردند . مردمان در مقام وصيت و وداع با اهل و عيال خودشان بناله صدا بلند نمودند فرنگيانى كه مقيم دار الخلافه بودند از سفرا و غيرهم همگى از اين معنى سخت مضطرب\r\n\r\n","description":"","footnote":"","page_name":" 36 ","page_number":72},
  {"content":"\r\n\r\nو پريشان شده براى حفظ خودشان از دولت در اينخصوص امنيت و اطمينان طلبيدند كه ما باطمينان دولت بدين مملكت آمده‌ايم اكنون كه مردم ملت را حكم بجهاد آمده و رعيت در خيال شورش و ستيزگى با دولتند تكليف ما چيست و از طرف حفظ خودمان چگونه و بچه وسيله مطمئن باشيم اولياى دولت كه دربارهء خود و حرمسراى سلطنتى و ساير اجزاء سلطنت بغايت مضطرب و هراسان بودند از اين اطمينان خواستن خارجه نيز چند درجه بر وحشت و اضطراب ايشان افزوده لذا از يكطرف مستمسك باذيال علماء گرديدند كه اين شايعه را تكذيب كنند از يكسو مجلسى در دربار تشكيل دادند كه صورت آن مجلس از اينقرار است :\r\nاجزاء حضار مجلس از طرف ملت ( جناب آقا ميرزا حسن آشتيانى - جناب آقا سيد على اكبر تفرشى - حاج شيخ فضل اللّه نورى - جناب امام جمعه - جناب آقا سيد محمد رضا طباطبائى - جناب آقا سيد عبد اللّه بهبهانى - جناب آخوند ملا محمد تقى كاشى ) اجزاء حاضرين مجلس از طرف دولت ( نايب السلطنه كامران ميرزا - وزير اعظم امين السلطان - حاج امين السلطنه - امين الدوله - مشير الدوله - قوام الدوله - مخبر الدوله ) .\r\nاز جانب ناصر الدينشاه صورت فرمان امتيازنامه عمل اين امتياز را بميان گذارده كه بر حسب امر همايونى شما كه علماء شريعت و رؤساى ملت هستيد صورت اين امتيازنامه را ملاحظه بفرمائيد و در خصوص قرارداد عمل اين امتياز هرگونه تعهد و شرطيكه دولت بموجب اين امتيازنامه بر خلاف مقاصد ملت و احكام شريعت ملتزم گرديده تغيير بدهيد شروع به خواندن امتيازنامه كردند نخستين كلمهء كه عنوان فرمان اينعمل در صدر اين نامه نوشته شده كلمه ( منوپل ) است اولياى شريعت نخست از معنى اين كلمه پرسش نمودند جواب گفته شد اين كلمه لفظيست فرنگى و برحسب وضع اين لغت در اصل معنى امتياز و انحصار است ( منوپل ) خريد و فروش تنباكو يعنى انحصار معامله تنباكو و تتن مملكت به شخص صاحب امتياز بطوريكه معامله اين اجناس مخصوص او باشد و در مملكت هيچ‌كس را حق اينمعامله جز باذن و اجازه او نباشد و صاحبان اين اجناس مجبورا بايد به او بفروشند و به ديگرى نميتوان فروخت . پس از شرح و تفسير اينكلمه اولياى ملت فرمودند كه اين نخستين التزاميست كه در اين امتيازنامه بر خلاف احكام شريعت و اصول مسلمهء ملت واقع شده است ( الناس مسلطون على اموالهم ) در شريعت اسلام مالك در مال خود صاحب اختيار است مالك را از هيچ رو بر مالش جبر و قهر نتوان نمود . بناى حك و اصلاح شد . اين كلمهء اولين بايد حك شود اولياى دولت در اينخصوص كه اصل عنوان اين عمل و تمام مطلب و مدعاى ايشان بود بكوشش افتاده كه بلكه بتوانند بمداهنه و صورت‌سازى يك نحو كلاه شرعى بر سر اين عمل گذارند و بعضى از منتسبان بشريعت كه در باطن كمال موافقت و همراهى را با خيالات ايشان داشتند نيز در مقابل علماء بناى لم و لا نسلّم را گذاشتند علماء نيز در اين مقام سخت ايستاده كه ما پيغمبران مشرّع و شريعت‌آور نيستيم تا بتوانيم حرامى را حلال كنيم وظيفهء ما علماى اسلام تنها بيان حلال و حرام شريعت اسلام است حكمى كه در اينخصوص در شريعت اسلام مقرر گشته همانست كه بيان شده از اين گونه جوابهاى سخت علماء ابواب هرگونه مداهنه بر اولياى دولت بسته شده عرصه از هرجهت بر ايشان تنگ گرديد اين بود كه امين السلطان جان مطلب را اظهار نمود كه آقايان بىپرده ميگويم اعليحضرت شاهنشاهى صريحا\r\n\r\n","description":"","footnote":"","page_name":" 37 ","page_number":73},
  {"content":"\r\n\r\nفرموده‌اند تغيير و تبديل اين امتيازنامه از هيچ‌رو دولت را ممكن نتواند بود اينمعنى محال و ممتنع است شما از اينمعنى قطع نظر نموده فكر ديگر بكنيد . علماء نيز در كمال صفا گفتند ما هم بىپرده ميگوئيم حرام شريعت اسلام را از هيچ‌رو نميتوانيم حلال نمود مساعدت با دولت در خصوص اين امتيازنامه از ما نيز محال و ممتنع است علاوه بر اينكه غرض دولت از انعقاد اين مجلس هرگاه تدبيرى براى برداشتن منع و متاركه دخانيات است شما خود ميدانيد كه در اين منع ما را از هيچ‌رو مدخليتى نبوده و نيست .\r\nاز جانب رفيع الجوانب حضرت حجة الاسلام كه نايب امام و حكم جنابش دربارهء مجتهد و مقلد نافذ و واجب - الاتباع است در سرّ من رأى حكمى بمنع استعمال دخانيات به تفصيلى كه ميدانيد شرف صدور يافته و اين حكم به مجرد رسيدن در كمتر از نيمروز در اين بلد همه‌جا شايع و همه‌كس اطاعت نمود ما نيز در اينخصوص مانند ساير مردم اطاعت نموديم . اولياى دولت از اين در راهى به مقصد نيافته از در تهديد بدرآمدند مشير الدوله خطاب بعلماء كرده و گفت آقايان اين امر براى شما خوبى ندارد . آقا سيد على اكبر تفرشى از اين سخن تهديدآميز برآشفت كه اين نامربوطها چيست چه معنى دارد چه مىكنند ما را .\r\nقوام الدوله بسخن درآمد و گفت برداشتن اين امتياز محال و ممتنع است باز جناب آقا سيد على اكبر گفت :\r\n( گويا رئيس دخانيات ورژى شما باشيد ) امين السلطان گفت خير ايشان جناب قوام الدوله وزير امور خارجه ميباشند . جناب آقا سيد محمد رضا فرمود اگر اينحكم را دولت داده است كه بايد بامضاى ملت باشد و اگر شخص شاه داده است كه . . . . حقى نداشته و ندارد . اولياى دولت كه عرصه را بر خود تنك يافته از خواندن امتيازنامه صرفنظر كرده شروع بقرائت تلگراف كردند كه سابقا نگارش يافت بالجمله پس از مذاكرات بسيار امين السلطان از طرف علماء وكالت گرفت و متعهد شد كه برحسب وكالت از جانب علماى ملت در فسخ و ابطال اين عمل اقدامات مجدّانه به كار برده و به قدر امكان در رفع اين امتياز كوشش نموده از هيچ‌رو فروگذارى نكند مشروط بر اينكه علماء هم پس از رفع اين امتياز در خصوص اباحهء دخانيات و تكذيب اعلان جهاد مضايقه روا ندانسته . مجلس بدينجا ختام يافت .\r\nآن مقاله و اين اعلان باعث شد كه سفير روس هم در سفارتخانهء روس مجلسى بعنوان ضيافت تشكيل داد كه ما صورت آن مجلس را درج مينمائيم لكن در اين مقام بهتر اينست كه صورت امتيازنامه را هم درج كنيم و هذا صورته .\r\n\r\nصورت امتيازنامه\r\nصورت فرمان امتياز تنباكو و تتن منوپل خريد و فروش و ساختن در داخل يا خارج - كل تتن و تنباكوئيكه در ممالك محروسه به عمل آورده مىشود تا انقضاى مدت پنجاه سال از تاريخ امضاء اين انحصارنامه به ( ماژور تالبوت ) و بشركاء خودشان مشروط بشرايط ذيل مرحمت و واگذار فرموديم .\r\nفصل 1 صاحبان اين امتيازنامه همه ساله مبلغ پانزده هزار ليره انگليسى بخزانه عامره اعلى كارسازى خواهند نمود اعم از اينكه از اين كار نفع ببرند يا ضرر اين پول هر ساله در پنج ماه از سال گذشته پرداخته مىشود .\r\n\r\n","description":"","footnote":"","page_name":" 38 ","page_number":74},
  {"content":"\r\n\r\nفصل 2 فقط محض تعيين از تنباكو و تتنى كه در ممالك محروسه به عمل آورده مىشود صاحبان اين امتياز ثبت از زارعى كه ميخواهد عمل زراعت اين امتياز را بكند نگاه خواهند داشت و دولت عليه بحكام محليه حكم اكيدى خواهد فرمود كه زارعين تنباكو و تتن را مجبور به دادن ثبت نمايند و اذن و اجازه‌نامچه از براى فروش و معامله و غيره تتن و تنباكو و سيگار و سيگارت و انفيه و غيره حق خالص صاحبان اين امتياز است و احدى جز صاحبان اين امتيازنامه حق صدور اجازه‌نامه‌جات مزبوره ندارند و نخواهند داشت اصناف تتن و تنباكو فروش كه مشغول اين حرفتند در كسب و معاملات داخله خود برقرار خواهند بود مشروط بداشتن اجازه‌نامه كه دارندهء امتياز خواهد داد .\r\nفصل 3 بعد از وضع جميع مخارج متعلق باينعمل و تقسيم صد و پنج سرمايه خودشان بين صاحبان اين امتياز يكربع منافع باقيمانده سال بسال تسليم خزانهء عامرهء اعلى خواهند نمود دولت ايران حق وارسى بدفاتر هر سالهء آنها خواهد داشت .\r\nفصل 4 جميع اسباب كارخانه و ملزومات اين كار كه صاحبان اين امتياز داخل ممالك محروسه مىآورند از جميع عوارضات گمركى و غيره آزاد خواهد بود .\r\nفصل 5 حمل و نقل تتن و تنباكو در ممالك محروسه بلا اجازه صاحبان اين امتياز ممنوعست مگر آنچه كه مسافرين براى استعمال يوميه خودشان همراه داشته باشند .\r\nفصل 6 صاحبان اين امتياز بايد جميع تتن و تنباكوئى كه در ممالك محروسه به عمل آورده مىشود ابتياع در عوض آن نقد كارسازى نمايند تا آن درجه كه قابل استعمال باشد بايد تمام تنباكو و غيرها كه فعلا موجود است ابتياع نمايند قيمت كه بايد به عمل آورنده يا مالك داده شود دوستانه بين عمل آورنده يا مالك و صاحبان اين امتياز قرار خواهد شد ولى در صورت عدم رضايت طرفين بحكميت مرضى الطرفين رجوع خواهد شد و حكم قطعى مجرى خواهد شد .\r\nفصل 7 دولت عليه متقبل مىشود كه بهيچوجه علاوه و اضافه بر ماليات و عوارضات و رسوم گمرك حاليه درباره تتن و تنباكو و سيگار و سيگارت و انفيه تا انقضاى مدت پنجاه سال از تاريخ امضاى اين امتيازنامه ننمايند همچنين دارنده امتياز و شركاى او متعهدند كه تمام رسوماتى كه بالفعل از تنباكو عايد دولت عليه ايران مىشود كما كان عايد گردد .\r\nفصل 8 هركس يا كسانى كه بخواهند از اين فصل گريزى اختيار نمايند مورد سياسات و مجازات دولت\r\n\r\n","description":"","footnote":"","page_name":" 39 ","page_number":75},
  {"content":"\r\n\r\nخواهند شد و هركس يا كسانى كه در پيش آنها خفية تنباكو و تتن و غيره به جهت فروش اين معامله پيدا بشود نيز بجريمه و سياست سخت دولت گرفتار خواهد شد دولت عليه حمايت و تقويت صريح هرچه تمامتر خود را درباره جميع عمال صاحبان اين امتياز مرعى خواهد نمود و صاحبان اين امتياز تعهد مينمايند كه بهيچ‌وجه از حقوق خود موافق اين امتياز نامچه تجاوز ننمايند .\r\nفصل 9 صاحبان اين امتياز مختار خواهند بود تمام حقوق يا امتيازات و يا تعهدات و غيره خود را بهركس يا كسانى كه ميل دارند منتقل نمايند ولى قبل از وقت باولياى دولت اطلاع خواهند داد .\r\nفصل 10 عمل آورنده يا مالك تتن و تنباكو هروقت تتن يا تنباكوى خود را حاصل نمود بايد خود بنزديكترين وكيل صاحبان اين امتياز اطلاع بدهد كه حاصل ايشان بچه مقدار است تا اينكه صاحبان اين امتيازنامه بتوانند تعهدات مقرره فوق را در فصل ششم بموقع اجراء گذارند و آن را به زودى ابتياع نمايند .\r\nفصل 11 صاحبان اين امتياز حق نخواهند داشت اراضى ابتياع نمايند مگر به اندازه لزوم اجراى اين امتيازنامه به جهت انبار و مورد لزوم آن .\r\nفصل 12 زارعين بر طبق تفصيل شروطات كه از جانب صاحبان اين امتياز بهمراهى دولت مقرر مىشود و محق ميباشند كه به اندازه ( فى ) براى حاصل خود پيشكى به آنها داده شود .\r\nفصل 13 اگر از تاريخ امضاء اين امتيازنامه تا انقضاء مدت يكسال كمپانى اجزاى آن تشكيل نشود و شروع به كار نشود اين امتيازنامه از درجه اعتبار ساقط و باطل خواهد شد مگر اينكه جنگ يا امثال آن كه مانع تشكيل كمپانى باشد واقع شود .\r\nفصل 14 در صورت وقوع اختلافات ما بين دولت عليه ايران و صاحبان امتياز آن اختلاف رجوع بحكميت مرضى الطرفين خواهد شد و در صورت عدم امكان رضايت طرفين حكم اختلاف را رجوع بحكميت قطعى حكمى بتعيين يكى از نمايندگان دولت اتازونى يا آلمان يا اطريش مقيم طهران خواهد شد .\r\nفصل 15 اين امتيازنامه به دو نسخه ما بين دولت عليه ايران و ( ماژور تالبوت ) بامضاى اعليحضرت همايون شاهنشاهى و ثبت وزارت امور خارجه مبادله شده و مضمون فارسى آن محل اعتنا خواهد شد . تاريخ مطابق ( 28 ) رجب 1308\r\nاين امتياز مشئوم را بدين تفصيل كه مرقوم افتاد در فرنگستان تحصيل نموده بمقتضاى آن\r\n\r\n","description":"","footnote":"","page_name":" 40 ","page_number":76},
  {"content":"\r\n\r\nمآل انديشى و اتقانى كه انگليسيانرا در كار است براى استحكام كار خود كه ديگر قابل نسخ نباشد حقوق و تعهداتيرا كه بموجب اين قرارداد بر عهده دولت ايران مىداشته به چندين دست نقل و تحويل داده پائى نيز از ساير دول بزرگ اوروپ در ميان كشيد به خيال خود تا آن جائى كه او را در امكان ميگنجيد مطلب را بزرگ كرد كه ديگر دولت ايرانرا مجال فسخ و ابطالى نباشد و پس از همه اين اساس بنديها و تمهيد ساير مقدمات كار بفاصله هفده ماه از معاودت موكب همايونى بمقرّ سلطنت ، جمعى از فرنگيان بنام هيئت كمپانى اين عمل بآرزوى وصل جوئى مقصود عمده خودشان با اشتهاى هرچه صافتر بايران شتافتند در اثناى همين مسافرت عبورشان باسلامبول افتاده صاحب روزنامه اختر را با رئيس اين جماعت ملاقاتى دست داده روزنامه گرامى را در اينخصوص مقاله‌ايست كه عينا نقل مىشود .\r\nصاحب روزنامه مذكور ميگويد ما را با صاحب امتياز در اينجا ملاقاتى دست داد در آن ملاقات در خصوص شرايط امتياز صحبتى در ميان گذشت مومى اليه مدعى اين شد كه انحصار تنباكو و تتن در ايران موجب منافع دولت و زرّاع تجارتست پرسيدم كه اولا از منافع زرّاع شرحى بيان نمائيد كه از اين معنى چه فايده دارند گفت كه زرّاع پيش از اين محصول را يا نسيه بتجار مملكت ميفروختند و يا اينكه با چيت و كرباس مبادله مينمودند اما من پس از برداشتن محصول پول نقد خواهم شمرد جواب دادم كه اين دعوى بىدليل و سخن ناتماميست زيرا كه زرّاع همه وقت محصول را بنقد ميفروختند سهلست كه بسا ميشد سه ماهه پيشكى هم از تجار پول ميگرفتند كه هنگام درك محصول جنس بدهند و فرقش اينست كه آنگاه مرد زارع صد نفر مشترى داشت و از روى رواج وقت مالش را بنحويكه دلش ميخواست ميفروخت حالا بايد تنها بيكنفر بفروشد آن هم بقيمتى كه خريدار معين مىكند پس اين معنى موجب مضرّت گرديد نه منفعت بفرمائيد منفعت دولت از اين امر چيست گفت ساليانه بعلاوه پانزده هزار ليرهء انگليس ربع مداخل نيز بدولت عايد خواهد شد جواب داده شد كه اين نيز حرفيست سست به علت اينكه دولت عثمانى در صورتى كه تتن ممالك محروسه خيلى كمتر از محصول تنباكو و تتن ممالك ايرانست ساليانه از اداره ( رژى ) يعنى انحصار معادل هفتصد هزار ليرهء عثمانى ميگيرد خمس مداخل نيز بدولت عايد است ( ببين تفاوت ره از كجا است تا بكجا ) و حال آنكه تتنى كه بخارج ميرود نيز از قيد انحصار آزاد است يعنى هم زرّاع مىتوانند بخارج بفرستند هم تجار حتى دولت نيز بملاحظه رفاه حال زرّاع و تجار محصوليكه بخارج ميرود حبه و دينارى گمرك نميگيرد تا دست رعيت باز شده رغبت زرّاع از كاشتن و پرورش دادن آن محصول نكاهد . بنابراين مبلغى كه سالانه شما بدولت خواهيد داد در جنب منافعى كه اداره ( رژى ) بدولت عثمانى ميدهد وقعى ندارد يعنى اينهمه مداخل بكيسه خود شما خواهد رفت دست تجار هم كه از امروز بالمره بسته شد به علت اينكه محصولى كه بخارج خواهد رفت نيز داخل شرايط امتياز است معلومست كه صاحب امتياز چندين تصعيبات درآورده مبالغى باسم مخارج و منافع انحصار بدان افزوده آنگاه بتجار خواهد فروخت كه هيچكس زير آن بار نتواند رفت مجملا از اين انحصار و امتياز منافعى بملك و ملت عايد نخواهد شد سهل است كه خيلى ضرر و خسارت از اينرو بمملكت وارد خواهد آمد كه از حالا تعداد آن ممكن نيست\r\n\r\n","description":"","footnote":"","page_name":" 41 ","page_number":77},
  {"content":"\r\n\r\nاين‌قدر هست كه در شرايط امتياز خيلى سماح شده واسطهء كار غفلت كرده است چنانچه امروز تنها انحصار براى تنباكوى اصفهان آن هم باستثناى داخله مملكت چند تن از معتبران تجار ايران هستند كه سالانه بيست هزار ليره بدولت ميدهند پس از اين يكى ميتوان دريافت كه در شرايط امتياز آن چقدر سماح شده است افسوس است كه اولياى دولت بچه ملاحظه زير اين‌بار گران رفته‌اند معلوم است در امثال اينكارها كه هنوز در ايران رواج نگرفته مأمورين بىخبر از وضع كار كه تاكنون امثال آن را در ملك خود نديده‌اند البته از ميدان مردمان محيل و چرب زبان و خوش‌آمدگوى فرنگستان گوى نتوانند ربود معايب و مضرات اين كار نه چندانست كه به نوشتن تمام شود عجالتا بايد سوخت و ساخت تا خداى خود به حال ملت ترحم فرمايد .\r\n\r\nمجلس ضيافت\r\nپس از آنكه اعلان جهاديه منتشر گرديد و مترتب بر آن مجلس علما و درباريان منعقد ، امين - السلطان متقبل گرديد كه امتياز را مرتفع سازد و معامله را فسخ نمايد آقايان هم متعهد شدند كه شايعهء جهاديه را مكذّب شوند و در بالاى منبر مردمرا امر بصبر و تأمل و انتظار تا روز چهارشنبه 21 ماه فرمودند و نيز بمردم رسانيدند كه شما با پادشاه طرف ميباشيد و استرداد حقوق خود را جاهديد اين مقاوله و مجاهده را جهاد گفتن خطاست امام جمعه در بالاى منبر به همين مضمون نطق نمود كه يك دفعه صداى زنها و ضجه آنها بلند شد كه امروز اگر مردان ما مانند زنان در خانه بنشينند ما زنان جامه مردان مىپوشيم و حق خود را از دست نمىدهيم اين چه فرمايش است كه ميفرمائيد ما نه با پادشاه طرفيم نه با كس ديگر ما اجراء حكم خدا را خواهانيم اين مذاكرات آقايان اگرچه قدرى مردم را ساكت و آرام نمود لكن باز از وحشت و اضطراب آسايش نداشتند اين شد كه سفير دولت روس مجلسى بعنوان ضيافت ترتيب داده و ساير سفراى خارجه را بانضمام رئيس كمپانى امتياز ( آرسن ) نام دعوت نموده همگىشان حاضر آن مجلس شدند پس از پذيرائى ورودشان چون هنگام دور باده رسيد صاحب منزل يعنى سفير روس خود ابتداء نموده جامى بدست گرفت و اين عبارت بگفت ( بسلامت اتفاق كلمه ملت اسلام ) و لا جرعه نوش جان كرد . حضار مجلس از استماع اين كلمه كه برحسب رسم و عادت مردم فرنگستان اين‌چنين كلمه در چنين موقعى كاشف از كمال اشتياق و آرزومندى گوينده باينمعنى است بغايت در عجب شده بديهيست ( سلامتى اتفاق كلمه ملت اسلام ) گذشته از اينكه به كلى منافى مقاصد عموم فرنگستان است امروزه همان اتفاق كلمه ملت اسلام است كه عرصه را بر همه مقيمين اين شهر بدين حد تنگ گرفته .\r\nسفير روس چون آثار تعجب از ايشان مشاهده نمود بگفتار آمده كه مرا از ترتيب اين مجلس غرض جز اين منظور نظر نبود كه همگى شماها را در يك مجلس جمع‌آورده همين عبارت را بگويم و شرح دهم اگر رخصت فرمائيد بىپرده سخن كنم گفتند همه گوشيم تا چه فرمائيد آغاز سخن كرد كه آقايان من : امروزه معادل دو كرور ماليت از اجناس و معمولات فرنگستان از قبيل غليان و سرغليان چينى و بلور در جاهاى خود موقوف و معطل مانده و حال آنها بالمآل هم معلوم نيست چه خواهد بود\r\n\r\n","description":"","footnote":"","page_name":" 42 ","page_number":78},
  {"content":"\r\n\r\nو سبب اينوضع اختلال‌آميز همگى را معلومست كه ( آرسن ) اينمرد صاحب امتياز دخانيه عملى را بر خلاف آئين مسلمانان با دولت گذرانيده و چون اين گونه عمل مطابق اصول اسلاميه نبوده است رئيس اسلاميان كه بمراحل از حدود ايران بيرونست رفع و ابطال اينعمل را در اين ديده كه مسلمانانرا از استعمال دخانيات ممتنع دارد در اين مقام برآمده دو كلمه در خصوص منع مسلمانان از اين عمل نوشت و فرستاد و اين نوشته بمحض وصول در ظرف يك نيم‌روز در شهر به اين عظمت همه‌جا منتشر گرديده و بمحض اشتهار اين يك دو كلمه نوشته تمامى مسلمانان با اينكه هنوز صحت و صدق اين نوشته بر اكثر و اغلب محقق نشده بود تنها باحتمال اينكه شايد صحيح باشد اين‌چنين عادت پانصدساله را يك دفعه چنان كه مىبينند بالمره متاركه نمودند حالا شما سفراى محترم كه وكلاى دول بزرگ اروپا هستيد و برحسب وظيفه و منصب بزرگ خودتان نظر در وجوه صلاح و فساد و منافع و مضار دولت و مملكت خود را در عهده داريد معين بفرمائيد كه منشاء اين خسارت و ضرر و تدارك آن را در چه ميدانيد . اينمطلب تا به اين حد هنوز جزئيست و اين مقدار ضرّ را ميتوان متحمل شد ولى هرگاه اين مرد صاحب امتياز اندكى ديگر اين معامله را دنبال كند و آن مرد بزرگ اسلام نيز براى دفع طرف مقابل بناى تشديد در امر گذارده بنويسد كه شرب چائى نيز همين حال دارد هيچ تصور كرده‌ايد چه مقدارها ماليه از اجناس و معمولات فرنگستان كه لوازم اين كار است از قبيل قند و چائى و سماور و قورى و سينى و استكان و نعلبكى و غير اينها بالمرّه عاطل و باطل مانده تا چه پايه سكته بكليهء تجارت فرنگستان وارد خواهد آمد اينهم گوئيم آسانست اگر اين مرد مسلم القول بنويسد كه تمامى امتعه و اجناسى كه از فرنگستان حمل و نقل بايران ميشوند كائنا ما كان حالش همين و استعمالش روا نيست بلكه ما يحتاج مسلمانان بايد مثل سابق از داخل مملكت فراهم شود شماره گرفته‌ايد چندين باب بزرگ از تجارت تمامى دول اروپ از اين رهگذر مسدود خواهد شد .\r\nاينرا هم سهل گيريم هرگاه اين شخص بزرگ نافذ الكلمه حكم بتّى بدهد كه بر مسلمانان حتم و لازمست كه تمامى فرنگيانى را كه در بلاد اسلام منتشرند همگى را بايد قتل و اعدام نمود هيچ ميدانيد آنگاه چه خواهد شد و چه‌قدرها نفوس از تبعه دول اروپا در اين مملكت عرضه دمار و هلاك خواهند شد و اينهمه نفوس تلف شده را آنگاه بچه ميتوان تلافى نمود و حال آنكه مىدانيد موافق قانون تمامى دول متمدنه روى زمين هر نفر كه در بلواى عمومى تلف شود خونش هبا و هدر خواهد رفت زيرا كه مواخذه داشتن عمومى را در اينخصوص از آنرو كه تلافى فاسد با فسداست نقض غرض و منافى مقاصد سياسيه دول متمدنه خواهد بود .\r\nبعد از اين بيانات گفت نه تنها دولت متبوعه من در معرض اين گونه مخاطرات واقعست بلكه دول متبوعه شما كه حاضرين اين مجلسيد حتى دولت انگليس نيز در اين مفاسد و مضار شريك و سهيم خواهند بود . من امروز شما خفته‌گانرا بيدار نمودم تا فردا هيچيك از شما را نزد دولت متبوعه خود عذرى نباشد تا هنوز وقتست پيش از اينكه اين فتنه چنان غلظت و اشتدادى گيرد كه رشتهء چاره بالمره از چنگ هركس بيرون شود فكرى بكنيد .\r\nچون سخن اين مرد خردمند كارآگاه بپايان ميرسد تمامى سفراء متوجه ( آرسن ) تنباكوئى\r\n\r\n","description":"","footnote":"","page_name":" 43 ","page_number":79},
  {"content":"\r\n\r\nشده ميگويند سخنان اين مرد دانشمند همگى درست و تمامست . اينوضع فسادآميز حالى و آنچه از اين مفاسد كه بدين رشته و ترتيب پيش‌آمد تمامى دول ميتواند گرديد ، نه منشاء همه اينها توئى ؟ و تحريك اين فتنه را بدين‌گونه كه امن و امان از مال و جان همگى در اين بلد برداشته شده است تو باعث بوده و هستى بايد البته حكما هرچه زودتر درصدد علاج كار برآمده يارأسا فسخ و ابطال اين عمل نموده بالمره دست از اين كار بردارى و يا اينكه مخصوصا از رؤساى اسلام در اينخصوص امضا بياورى .\r\n( آرسن ) امتيازى در جواب سفرا ميگويد من چگونه دست از اين معامله ميتوانم داشت حال آنكه اين كار تاكنون زياده از چهار كرور برشوه و تعارف و مرسوم و مواجب و تعميرات و ساير تهيه اسباب و لوازم خسارت كشيده‌ام .\r\nسفير روس نيز در جواب اين حرف او ميگويد مسلمانانرا ميرسد بگويند چون تو از اول ميدانستى اين‌چنين معامله بر خلاف اصول و قواعد ملت و بدون رضا و امضاى رؤساى اسلام است ، لاجرم اين خواهد شد كه خود برضرر خود اقدام نموده و اين مبلغ خسارت را دانسته بكيسهء خود وارد آورده‌اى و هركس دانسته برضرر خود اقدام نمايد البته غرامت او بركس ديگر نخواهد بود چنانچه اين مطلب نيز از اصول مسلمه ملت اسلام بلكه تمامى ملل است .\r\nسفراء نيز در اين خصوص تصديق از سفير روس نموده مرد امتيازى بالمره مفحم شده از هرگونه سخنى در جواب بماند اين شد كه لاعلاج در آن مجلس از سفرا مهلت ميطلبد تا به خيال خودش از رؤساى اسلام برشوه و نويد امضانامه بگيرد . استمهال‌نامه او را پذيرفته مجلس را برهم زدند بيچاره ( آرسن ) تنباكوئى متحير كه چكند چگونه چشم از همه اين خسارتها پوشيده دست از اين عمل برگيرد و اگرنه چگونه در مقابل اين دول بزرگ از عهده جواب بيرون آيد . رفته بامين السلطان وزير اعظم درآويخت كه من باطمينان دولت اقدام بر اين عمل نموده و زير بار گران اينهمه خسارت رفته‌ام حالا بسبب اين روش و غوغاى عمومى مردم مملكت از اصل عمل بازمانده‌ام سهلست كه طرف مسئوليت تمامى دول نيز واقع شده‌ام شما درباره من از دو كار يكى را اختيار كنيد يا خسارت‌هاى مرا غرامت كشيده و تدارك كنيد تا كمپانى دست از عمل برگرفته و پى كار خود رفته اين فتنه به خود فرونشيند و يا اينكه دولت ايران اقدام نموده اين فتنه و غوغاى عمومى را به اجازه و همراهى علماء ملت فروبنشاند .\r\nامين السلطان نخست امضاى علماء را متقبل شد يكى از علما را به خانه صاحب امتياز فرستاد كه سه هزار و پانصد تومان هم از اين ملاقات بر خسارت افزوده گرديد كه در اينجا قلم نگارنده تاريخ پيش نميرود و چشم از دو جزء و تاريخ خود كه خيلى باعث بيدارى خواهد گرديد پوشيده و براى احترام و حقوق آن عالم رشته تاريخ خود را به همين مقام ختم ميكنم كه اولياء دولت ديدند از هيچ‌رو استخلاص بر ايشان ممكن نيست لذا خسارت كمپانى را متقبل شده و يك ملت بزرگيرا زير قرض انداخته پولها پارك ساخته شد و خرج خانمها شد قرضى براى دولت و ملت باقى ماند .\r\nوااسفا ! اين قرض را كى مىدهد جز بيچاره ملت ! جز از مال رعايا ديگر از چه محل ميدهد نميدانم شايد از كدّ يمين و عرق جبين و اندوخته‌هاى آبا و اجدادشان . نه و اللّه نه باللّه .\r\nمحل اداء اين پولها همان فلاحين و زارعين همان فقراء همان بيچاره‌ها ميباشند و الا پوليكه بكيسه\r\n\r\n","description":"","footnote":"","page_name":" 44 ","page_number":80},
  {"content":"\r\n\r\nآقا و خان و شاه و وزير و اعيان رفت ديگر خارج نشده و نخواهد شد بالجمله در اين مقام اين رشته از تاريخ را ختم مينمائيم بپاره از مكتوب ميرزا على اصغر خان كه بمرحوم آية اللّه ميرزاى شيرازى قدس سره نوشته است و هو هذا .\r\n\r\nصورت عريضه امين السلطان به حضرت آية اللّه ميرزاى شيرازى\r\nملا ذالاناما ، حجة الاسلاما ، قبله‌گاها - چون اين مسئله اعطاء امتياز تجارت دخانيات بكمپانى امين السلطان\r\nدر انظار و اذهان محل بعض شبهات گرديد و حقيقت آن در پرده خفا مانده است و اين بنده لازم شمرده\r\n\r\n","description":"","footnote":"","page_name":" 45 ","page_number":81},
  {"content":"\r\n\r\nسبب اقدام و ارتفاع و جهت الغاء و ارفاع آن را من البدو الى الختم بطريق ايجاز كما هو الواقع به اطلاع خاطر شريعت مظهر جناب مستطاب عالى دامت افضاله برسانم كه از بادى و خاتمه آن مستحضر شده بالكليه كشف غطا از اين مسئله بشود .\r\nلهذا بتصديع ميپردازد : چون در ايامى كه مرحوم ميرزا حسينخان مشير الدوله به خدمت صدارت در اين دولت جاويد عدّت مفتخر بود با كمپانى انگليس قرارنامه تمديد راه‌آهن را از بوشهر تا گيلان منعقد ساخت و قرارنامه مزبور بقدرى متضمن خطرات دولتى و ملتى بود كه علاوه‌بر ثلمهاى حقوق دولتى تمام حدود ملكى و ملتى هباء منثورا معدود بود همان اوقات ذات كامل الصفات اعليحضرت قويشوكت اقدس همايون ظل اللّه روحنا فداه خطرات مزبوره را به نظر دقت ملاحظه و خود آنمرحوم را بالغاء آن قرارنامه مكلف و محكوم فرمودند هرقدر با كمپانى مزبور و دولت انگليس مذاكره كرد مقصود حاصل نگرديده بر اصرار آنها افزود تا مشار اليه مرحوم شد بعد از آن نيز تا مسافرت اخيره همايون بفرنگستان اين مسئله به حالت اوليه باقى بود كه تقريبا چهارده سال طول كشيد و بر قوام ادعاى كمپانى و مخاطرات آن افزوده بود در آن سفر با زحمات و تدابير و مشمول تفضلات خداوندى آن قرارنامه مشئومه لغو و اين امتياز تجارت دخانيات كه آنوقت همچو مينمود كه بهيچوجه ضررى براى دولت و ملت ندارد برقرار شد و از آن مخاطرات عظيمه آسودگى حاصل آمد بعد از اقدام باجراى فصول اين قرارنامه متدرجا معايب و مضار مخفيهء اين امتياز نيز بظهور پيوسته زرّاع و تجار و رعاياى دولت عليه بمقام عرض و اظهار مضار مزبوره آمدند نظر به آنكه ذات ملكوتى صفات همايونى رعايت رعاياى دولت ابد بنياد را كه ودايع محترمه رب العباد ميباشند همواره بر عهدهء شاهنشاهانهء خود فرض ميشمارند از فوايد اين كار به كلى صرف‌نظر و بامحاء آن عن الاصل امر و مقرر فرمودند مخلص نيز با كمال شعف بالجنان و الاركان مشغول اجراء اين ارادهء مطاعه مباركه بود كه در آن بين از لطايف غيبيه فقرهء احتراز شرب دخان الهام و مقوى اصل مقصود محمود همايونى گرديده شوق و جهد بنده نيز در الغاء امحاء اين امتياز بهزار چندان كشيده خالصا مخلصا كوشيده تا به حمد اللّه تعالى به كلى محو و كان لم يكن شيئا مذكورا شده عموم رعايا و برايا و تجار و زرّاع آسوده و آزاد شدند و الآن وجها من لوجوه و لو به قدر الذره احدى از خارجه مداخله در زراعت و بيع و شرى و تجارت و حمل و نقل و انتقالات دخانيات ندارد و عاملهائى كه در ولايات داشتند برداشتند برخى هم مشغولند كه محاسبات خود را با مردم پرداخته بروند بعضى اخراج شده عنقريب حوزه ايران از وجود آنها خالى و متخلى مىشود .\r\nمنتهى اينست كه دولت عليه خسارت وارده بر آنها و مخارج را كه كرده‌اند محض رفاه رعيت و اجراء حمايت ملت و ترويج شريعت از ممر ديگر كه ضررى بر احدى نخواهد داشت بمرور خواهد داد الخ .\r\nبقيه مكتوب تعارفات رسمى و خارج از ما نحن فيه است .\r\nدر مرحله 32 سنه ( 1312 ) بعزم عتبه بوسى ائمه عراق و تتميم تحصيل علم و تكميل اخلاق از طهران حركت كرده نخست درك فيوضات محضر مرحوم حجة الاسلام حاجى ميرزا محمد حسن شيرازى را كرده از آن پس بكربلا مشرف شدم در حوزه درس آقا ميرزا محمد حسين شهرستانى وارد شده\r\n\r\n","description":"","footnote":"","page_name":" 46 ","page_number":82},
  {"content":"\r\n\r\nاز رشحات فيوضات ايشان بهره‌ور گشتم چون هواى آنسامان مخالف مزاجم بود به حكم طبيب عودت بعجم را عازم گشتم در اينوقت نيز مرحوم حجة الاسلام حاج ميرزا محمد حسن شيرازى در ماه صيام ( 1312 ) بدرود جهان گفت ديگر اميدى در توقف نماند لا بد معاودت بطهران نمودم و به خدمت جناب حجة الاسلام آقا ميرزا سيد محمد طباطبائى مشرف شدم و نفخات قدس ايشان بنده را جذب و صفات طيبه و اخلاق مرضيه‌شان دل بنده را به خود جلب نمود و هماره ملازم حضرتش بودم و از معلومات جديده‌شان بهره‌ور گشتم مساعى جميله‌شان در ترقى نوع بشر بود و قطع شجرهء خبيثهء شرّ پيوسته مواعظ ايشان در تنوير عقول بود و هميشه جهدشان در تعليم جهول از اينرو امر بتأسيس مدرسه اسلامم نمود و تشكيل انجمن مخفى كه در آن نوباوگان وطن و رجال آتيه را به طرز جديد آموزگارى كنم و در اين خفتگان باديه و مردان حاليه را بيدارى دهم و ضمنا آنچه از اين دو مقصد نتيجه حاصل شود بيادداشت بنگارم و تجارب خود را محفوظ دارم .\r\nشروع در عمل شد مدرسه اسلام افتتاح يافت و شاگردان آن ترقيات فوق العاده كردند و انجمن مخفى نيز تأسيس شد و نتايج آن آشكار گشت و اين هردو سرمشق ديگران شد از آن پس مدارس زياد داير و انجمنهاى بسيار تشكيل يافت و يادداشتها بر اوراق بيشمار ثبت گرديد كه اينك تدوين مىشود در مرحله 38 سنهء ( 1321 ) كتاب شمس اللغات و شمس التصاريف و خلاصة العوامل و خلاصة النحو و اصول عقايد و رسالهء مسائل لازمه را كه از طهارت الى صلح جمع كرده و به امضاء جناب حجة الاسلام آقاى حاج سيد اسمعيل صدر اصفهانى رسانيده و ترجمهء مقامات حريرى و رسالهء در معانى و بيان جمع و تأليف نموده و لذت زندگانى خود را در اينمدت چشيده .\r\n\r\nفصل دوم در حالات آقاى آقا ميرزا سيد محمد طباطبائى كه اول كسيست از علماى شيعه و فقهاى اثنى عشريه كه در امور معاشيه مردم را بطريق تمدن تحريص و ترغيب فرمود\r\nجناب مستطاب حجة الاسلام آقا ميرزا سيد محمد طباطبائى پسر حجة الاسلام جنت مكان آقا سيد صادق طباطبائى قدس سره كه مدت شصت سال در دار الخلافه طهران بلكه تمام محروسه ايران رئيس بزرك ملت بود و آنمرحوم پسر مرحوم آقا سيد مهدى است كه آن سيد جليل در بلده همدان رئيس شريعت و مطاع بريت بود و او پسر مرحوم آقا ميرزا سيد على كبير است كه معروف آفاق بود والده آقا ميرزا سيد على خواهر آقا محمد باقر بهبهانى اعلى اللّه مقامه است كه در حوزهء اسلام صيت منزلت و مقامش مستغنى از بيانست والدهء ماجدهء مرحوم آقا سيد صادق دختر مرحوم آقا سيد محمد مجاهد است كه آن عالم اجل و سيد دين‌پرور غيور در عهد خاقان مرحوم فتحعليشاه پيشرو عسگر ايران در جنگ با روس بوده مؤلفاتش در فقه و اصول اكنون متداولست چون كتاب مفاتيح در اصول و رسايل در قواعد فقه و اصول و مناهل در فقه و مصابيح در فقه و آقا سيد محمد مجاهد پسر\r\n\r\n","description":"","footnote":"","page_name":" 47 ","page_number":83},
  {"content":"\r\n\r\nمرحوم آقا ميرزا سيد على صغير صاحب رياض معروف بشرح كبير است كه خواهرزاده آقاى بهبهانيست والده آقا سيد صادق دختر آقا سيد مهدى بحرالعلومست و والده آقا سيد محمد مجاهد دختر آقاى بهبهانى است و والد ايشان ملا محمد اكمل داماد مرحوم مجلسى اعلى اللّه مقامه است پس صاحب چنين نسب جليل و اصل اصيل را سزد كه مؤسس مشروطيت ايران شود علم عدالت را بدست گيرد ( اولئك آبائى فجئتنى بمثلهم ) و اين خاندان عظيم الشأن زياده از يك قرن است كه افتخار بزرگ ملت ايران بلكه تمام حوزه اسلامند و در علم و عمل و زهد و تقوى و قبول عامه و مطاعيت و شرافت نسب و كرامت حسب از طراز اول محسوبند .\r\nبالجمله جناب آقا ميرزا سيد محمد در نوزدهم ماه ذيحجة الحرام سنه 1257 هجرى در كربلاى معلا متولد شده و يكسال در آن شهر مقدس بوده آنگاه ايشان را بهمدان آورده شش سال در حجر جد بزرگوارش آقا سيد مهدى پرورش يافته از آن پس بطهران آمده خدمت پدرش نائل و مشرف گشته پس از تحصيل علوم عربيه و ادبيه مشغول تحصيل علوم عاليه شده معقول را در خدمت آقا ميرزا ابو الحسن جلوه و فقه و اصول را در خدمت مرحوم والدش و ساير اساتيد تحصيل نموده و كسب اخلاق از مرحوم حاج شيخ هادى نجم‌آبادى فرموده و همواره طالب صحبت بزرگان و جهانگردان دانا بوده و بمطالعه روزنامجات و اطلاع برحال اروپائيان مايل ، در شوال سال ( 1299 ) هجرى با اينكه مستطيع نبود و حج بيت اللّه بر ايشان فرض نبود بعزم سفر كعبه و زيارت مدينه مشرفه و سياحت بلاد روسيه و آسياى صغرى و اسلامبول و ملاقات رجال بزرگ و دانايان سترك از راه درياى خزر روانه شد و بواسطهء موانعى چند در موسم به مكه نرسيد و روز بعد از اضحى وارد مكه شده و حج را بدل بعمره كرده بجهة و با و بدى هوا و عدم استطاعت تحمل توقف تا موسم حج نكرده بعتبات عاليات سفر كرد و در سامراء خدمت حضرت حجة الاسلام ميرزاى شيرازى رسيده عزم رحيلش بدل باقامت شد و در سال ( 1300 ) خبر ارتحال والد ماجدش را شنيد اهل و اولادش را از طهران بسامره خواست و در آنجا مشغول تحصيل و تكميل علوم دينيه شده در فضل و فقاهت و ورع و تقوى بغايت قصوى نائل و از آنحضرت قدسى آيت مجاز و از جمله اصحاب آن حوزه ممتاز گشته زياده از ده سال برحسب ميل خاطر سامى حضرت حجة الاسلامى در آن روضهء قدس و محفل انس مقيم بود و به خدمت بشريعت مطهره و قضاء حوائج مسلمين و معاضدت با آن پيشواى بزرگ دين قيام داشت بلكه محل شور و مشاورت امور سياسى آن حضرت بودند تا سنهء ( 1309 ) كه واقعه رژى واقع شد ناصر الدينشاه از ترقى مرحوم ميرزاى آشتيانى توهّم نموده خواست رونق بازار ميرزا را بشكند و او را از اهميتى كه حاصل شده بود تخفيف بدهد و از مدارج عاليه كه ارتقاء جسته بود فرود آرد چاره را در آن ديد كه يكى را در مقابل ميرزا ترقى دهد ، در طهران كسى را لايق اين كار ندانست چه كه هريك از علماء طهران بهر درجه كه مقدورشان بود در انظار مقامى گرفته بود و اين كس ميبايست از خارج برسد و از اول ورود صاحب مقامى بلند شود و منظرى ارجمند حاصل كند لا بد حضور حضرت حجة الاسلامى عرضه داشت كه لازمست يكى از آقازاده‌هاى طهرانى را كه مربّاى آنحضرت هستند و محل وثوق و اعتماد ، گسيل طهران كنند كه گذشته از مرجعيت عامه واسطه بين شاه و حجة الاسلام\r\n\r\n","description":"","footnote":"","page_name":" 48 ","page_number":84},
  {"content":"\r\n\r\nباشد بعبارة اخرى شاه را اعتمادى بعلماء حاليه حاضر نيست مجتهد تازهء قريب العهدى بتربيت حجة الاسلام را طالبست كه اخذ مسائل شرعيه نمايد و اداء تكاليف فرضيه فرمايد اين بود كه مرحوم حجة الاسلام شيرازى آقاى طباطبائى را اختيار ، و اختيار فرمود و الحق جامهء بود كه بر قامت او دوخته‌اند بالاخره بنابر اشارت و تقاضاى سلطنت و امر و اجازهء مرحوم حجة الاسلام معاودت بايران نموده در جمادى الاولى سنهء ( 1311 ) وارد دار الخلافه طهران شدند و عموم اهالى از ادانى و اعالى مقدم شريف ايشان را بسى گرامى داشتند لكن ناصر الدينشاه بآرزوى خود نائل نگرديد چه كه گمان داشت آقاى تازه رسيده را از خود خواهد نمود و بواسطهء او بمقاصد خود خواهد رسيد و هم توهين از ميرزاى آشتيانى خواهد نمود قضيه برعكس نتيجه داد آقاى طباطبائى در توقير و احترامات ميرزا مبالغه فرمود و از معاشرت شاه و درباريان تنفر ميفرمود . بلكه آنچه بزرگان ديگر از قبيل سيد جمال الدين و ميرزا ملكم خان جرئت تصريح نداشتند و با كنايه اشاره ميكردند تصريح ميفرمود و معايب سلطنت مستبده و مفاسد حكومت خودسرانه جابرانه را آشكار ميفرمود درباريان لا بد شدند در شهرت دادن اكاذيب باطله و بدروغ عقايد فاسدى نسبت به سيد جمال الدين ميدادند گاهى او را بابى و گاهى دهرى و طبيعى معرفى ميكردند و بلفظ سيد جمال الدين قانونى سيد را ميشناسانيدند و قانون را مرادف كفر مينمايانيدند و تا چهار پنجسال قبل اين لفظ قانون فحش و سبب اتهام بود .\r\nاز آن پس كه از كار سيد فارغ شدند آقاى طباطبائى را بدوستى سيد جمال الدين متهم ميداشتند بلكه مردم را از مصاحبت آقا دور و از معاشرتش مهجور نمايند . اين شهرت بر حرص من به خدمت آقا افزود و مكرر ميخواستم از آقا استدعا كنم و از حالات سيد استفسار نمايم تا روزى يكى از دوستان مرا ملاقات نمود و در مقام پند و اندرزم گفت به آشكار خدمت آقاى طباطبائى مرويد و طريقهء احتياط را از دست ندهيد سبب را پرسيدم گفت جنابش را متهم نموده‌اند باينكه جمهوريت را طالبند و قانونيت مملكت را مايل ، باينجهت پادشاه را با ايشان رغبتى نيست و درباريان را بايشان ميلى نى ، در جواب گفتم :\r\n اى پدر پند كم ده از عشقم * كه نخواهد شد اهل اين فرزند\r\nمن ره كوى عافيت دانم * چكنم كاو فتاده‌ام بكمند \r\nلكن شرم داشتم كه از حالات سيد تصريحا از آقا سؤال كنم يا از اين مقوله سخنى عيان آرم جز اينكه پاره‌اى از مكاتيب مرحوم سيد جمال الدين را كه بعنوان حضرتش نگاشته بود ديده و استنساخ مينمودم كه از آن جمله است مكتوب ذيل كه در زمانيكه در سامره متوقف بودند بايشان مرقوم داشته است و هذا صورته :\r\nمن لندن الى سامرة - العالم الخبير و الفاضل البصير و المحقق النحرير جناب آقا كوچك ادام اللّه وجوده - انّ الّامة قد احدقت بصرها الى نفوس عظيمة تقوّم بناصرها و تنقذها من ورطة مها كها و من يكون اليق بهذه الوظيفة منك و انت عزيز العقل ذكىّ الفطرة عالى الهمة نامى النسب اخبرك انّ ثبات العلماء فى البلاد الا يرانية قد اعلى كلمة الاسلام و عزّز شأنه و انار برهانه و كل الافرنج قد هابوا من هذا القوة التى طالما كانوا يزعمون انّها قد زالت كلية و ايقنوا انّ للدين عملا لا يخشون فى سبيله شوكة الجبابرة جزاهم اللّه عن الاسلام\r\n\r\n","description":"","footnote":"","page_name":" 49 ","page_number":85},
  {"content":"\r\n\r\nخيرا و السلام عليكم ( جمال الدّين الحسينى ) و لقد طبعت مكتوب الذى ارسلته الى جناب الميرزا من البصرة فى مدينة لندن و ارسلت اليك منه . نسخا ارجو من اللّه الوصول . بارى آقاى طباطبائى از حق چشم نپوشيد و از مسلك خود دست نكشيد و از طريقهء حق از پاى ننشست تا به مقصود رسيد كه شرح زحمات ايشان در طى نگارشات اين تاريخ مرقوم مىشود و پيوسته به خدمت اسلام و بيدارى انام مشغول بوده و آنى غفلت نفرمود چنان‌كه تأسيس مدرسهء مباركهء اسلام و انجمن مقدس اسلامى كه در رفع شبهات دينيه بود از شواهد صدق اين ادعاست در مناعت طبع و علوّ همت و غيرت وطنيه و حميت دينيه متفرّد و طاق و در تواضع نفس و مكارم اخلاق يگانه آفاق‌اند و هيچوقت جانب اهل دينا را مراعات نميكرد هر صدر اعظمى كه در زمان ايشان بر مسند صدرات نشست با او متاركه ميفرمود با اينكه قبل از صدارت او نهايت دوستى را باهم داشتند معاصر پنج پادشاه تاكنون بوده محمد شاه ، ناصر الدينشاه ، مظفر الدينشاه ، محمّد عليشاه ، احمد شاه . با دوازده شخص اول دولت چه صدر اعظم چه سپهسالار طرف شد ايراديكه بر جنابش وارد آوردند يكى عدم حسن سلوك ديگرى عدم همراهى و مداهنه با رؤساء در وقتى كه بنده نگارنده ، همين دو ايراد را بحضرتش عرض كرد در جواب فرمود مرا با اين مردم طمعى نيست و نه از كسى مرا خوف و ترسى است ديگر چرا طريق تدليس را بپيمايم و به راه متملقين سلوك كنم .\r\nصدماتيكه در طريق مشروطيت ديد در اين تاريخ بيدارى مشروحا نگارش يافته در ماه شوال ( 1323 ) بزاويهء مقدسه حضرت عبد العظيم پناهنده در سال ( 1324 ) ببلده دار الامان قم مهاجرت فرموده تا همت گماشت و مجلس شوراى ملى را منعقد ساخت در واقعهء يوم التوب بمباردمان جنابش را بخفت و خوارى بباغ شاه بردند و چند دقيقه زنجير به گردن شريفش انداختند و با ساير علماء اعلام و سادات گرام در حبس محبوسش داشتند تا آنكه در ماه شعبان 1326 بعد از آنكه چند ماهى در شميرانات آواره و متوارى بود به طرف ارض اقدس و مشهد مقدس رضوى نفى بلدش نمودند و يكسال در آن مكان قدس منزوى بود تا اينكه شب سه‌شنبه هفتم ماه شعبان ( 1327 ) وارد طهران شدند . جنابشرا چهار پسر و سه دختر است ، پسر بزرگ ايشان جناب آقا ميرزا ابو القاسم فرزند ديگرشان جناب آقا ميرزا محمد صادق مدير روزنامهء مجلس دو فرزند ديگرشان جناب آقا عبد المهدى و آقا عبد الهادى است كه شرح حالات هريك در اين تاريخ خواهد آمد .\r\n\r\nفصل سوم در حالات ميرزا تقى خان اتابك اول امير نظام\r\nاگرچه ما در اين تاريخ خود بيدارى ايرانيانرا از سال 1322 شروع كرده‌ايم لكن اگر خيال خود را جمع كنيم و به نظر دقت و انصاف در تاريخ گذشتگان بنگريم هر آينه به خوبى مشاهده ميكنيم كه در مجارى سنهء 1265 بسيارى از امور و وقايع را كه دلالت دارد بر بيدارى ايرانيان و قدم گذاردن آنها به راه تمدن و باعث و مسبب آن را جز مرحوم ميرزا تقيخان امير نظام احدى را سراغ نداريم چه آن بزرگ مرد از آن‌يكه اشخاصى بود كه بقابليت خود بدون اسباب و مساعدت خارجى از پستى ببلندى\r\n\r\n","description":"","footnote":"","page_name":" 50 ","page_number":86},
  {"content":"\r\n\r\nرسيد يعنى پسر آشپز قائم مقام بود و در اثناى كار و شغل ، خويش را داراى رتبه و مقام صدارت نمود ، دوست و دشمن او را از نوادر دهر شمرده‌اند و از خلقتهاى فوق العاده دانسته و كارهاى امير نظام از ترتيب و انتظام قشون و اصلاح حال و كار دفتر و ماليه كه خرج ، دو كرور اضافه بر دخل بود و عمارت و مرمت خرابيهاى ديگر كه به زودى محال مينمود و همه در يك دو سال صورت گرفت گواه و دليل بزرگى مرد است .\r\nامير نظام در نظم و امنيت پايتخت و ساير ولايات و بلاد و مصفا نمودن طرق و شوارع و برانداختن رسم جور و ظلم و تاخت‌وتاز و چپاول و تطاول و اعتبار دولت در ممالك خارجه و ترويج و تشويق علوم و صنايع در داخله و انتشار زراعت و نسج و بناى چاپارخانه و مهمانخانه و غيره و نسخ و ترك عادات رذيله و حالات ذميمه از گرفتن تعارف و رشوه و معمول كردن صفات حسنه و اخلاق مرضيه و فراهم آوردن اين باب تربيت ملت بايجاد روزنامه و بناى مدرسهء دار الفنون كه در واقع آنچه امروز داريم از آثار اينمدرسه است و غيره‌ها چيزى فرونگذاشت و تخمى كاشت كه ما امروز از آن حاصل ميبريم و هم فاضل معاصر ذكاء الملك فروغى نقل كند يكى از دانشمندان انگليس تاريخ قاجاريه را به زبان انگليسى نوشته و طبع كرده در آن كتاب مينويسد آنها كه امثال قيصر و شارلمان و ناپلئون را وسائلى ميدانند كه خداوند عالم براى ارائهء طرق سعادت ميان اقوام و ملل ميفرستد دربارهء امير نظام چه خواهند گفت كه به اين زودى حكم تقدير در هلاك او صادر شد و نگذاشت مقاصد خود را انجام دهد و حال آنكه يقينا از همان اشخاص محسوب مىشد و ملتى را خوش‌بخت و آسوده مينمود افسوس كه ( خوش درخشيد ولى دولت مستعجل بود ) .\r\nشاهزاده ظل السلطان در تاريخ مسعودى خود در صفحهء ( 80 ) دربارهء امير نظام نگاشته است :\r\n« ولى از روى انصاف بگويم و خدا را بشهادت ميطلبم كه در مقام آن مرد نمك بحلال يكتا ، غلوّ نكردم از خواجه نظام الملك مرحوم وزير مشهور و معروف سلاجقه و صاحب بن عباد وزير مشهور و معروف ديالمه و پرنس بيسمارك و لرد پالمرستون و ريشيلو وزير مشهور لوى سيزدهم فرانسه و پرنس كارچه كف روس به حق حق بمراتب با عرضه‌تر و بهتر بود » .\r\nدر صفحهء ( 314 ) نيز مينويسد : « ميرزا تقيخان امير نظام در اوائل دولت مدرسه برپا كرد و ترتيب قشون داد در شهرها قراولخانه‌ها ساخت چاپارخانه داير نمود روزنامه راه انداخت سرش را بيچاره در اين راه داد » .\r\nبارى مجملى از حالاتش آنكه ميرزا تقيخان امير نظام پدرش از معاريف الناس و در خدمات ميرزا ابو القاسم قائم مقام اجتماع حواس معروف ميداشت چون قائم مقام در ناصيه ميرزا تقيخان آثار رشد و شمائل شهامتى تفرّس كرد آن را در عداد نويسندگان خويش معدود نمود و از آن پس چندى در سلك محررين محمد خان زنگنه امير نظام منسلك گرديد بسبب جوهر ذاتى و كاردانى باندك مدت از امثال و اقران خويش قصب السبق ربوده بمناصب عاليه رسيد مستوفى نظام شد چون امير نظام از حسن رأى و كمال فطنت و رزانت او اعتماد تمام حاصل كرد بمنصب وزارت نظام سرافرازش گردانيد .\r\nدر سال ( 1260 ) هجرى ميرزا تقيخان بعنوان سفارت بارزنة الروم مأمور شد و در آنجا كارى كرد كه ايرانيان را هنوز مفتخر دارد چه بعد از فاجعه فجيعه كربلا و آن حركات نانجيبانه نجيب پاشا\r\n\r\n","description":"","footnote":"","page_name":" 51 ","page_number":87},
  {"content":"\r\n\r\nقرار شد كه سفراء اربعه روس و انگليس و ايران و عثمانى در ارزنه الروم اجتماع كنند و در ايران و عثمانى مذاكره نمايند پس از ورود امير نظام بارزن الروم چون مدت اين سفارت از سه سال افزون گشت مردم ارزن الروم در خاطر گرفتند كه سفير ايرانرا زيانى رسانند و چون دانستند كه اين اغلوطه در جبر كسر محمره سودى خواهد داشت يكروز كودكى را كه سنين عمرش از چهار سال بر زيادت نبود دست‌آويز فتنه كردند و گفتند يكتن از ملازمان ميرزا تقيخان با او درآويخته و درآميخته و بدينجهت جمعى از عامه شهر خانه و كوى بگذاشتند و غوغا برداشتند اسعد پاشا يكتن كهيا با جماعتى از غوغاطلبان بنزد ميرزا تقى خان رسول فرستاد و پيغام داد كه بىبهانه آنمرد كه اين گناه كرده بما بفرست تا تباه كنيم و آتش اين فتنه را فرونشانيم ميرزا تقى خان گفت منت خدايرا كه ما هردو از مسلمانانيم در شريعت ما فاعل اين امر شنيع واجب القتل باشد هم‌اكنون بفرماى تا هركه اين نسبت بملازمان من كند در محضر يكتن از علماء بلد حاضر شود و چراغ على خان و ملازم خويش را بدان محضر فرستم و فرستادگان دولت روس و انگليس را نيز حاضر كنم و بهرچه حكم شرع برآيد اطاعت كنم كهيا باز شد و اين پيام باز داد باز برد سفراى روس و انگليس گفتند كه ما هم‌اكنون انور افندى را ديدار ميكنيم و فردا بگاه در محضر شرع حاضر ميشويم و هم در ساعت اسعد پاشا و انور افندى سفير عثمانى را ديدار كردند و اين حكومت را بمحكمهء قاضى مقرر داشتند لكن هم در آنشب اعيان شهر در سراى اسعد پاشا انجمن نمودند و مواضعه نهادند كه فردا چون آفتاب سرزند ابواب حجرات و بازارها را استوار ببندند صغير و كبير شهر برشورند و هركه را از مردم ايران در ارزن الرّوم بدست كنند سر از تن برگيرند صبحگاه كه ميرزا تقى خان چنان ميپنداشت كه كس بخانهء قاضى بايد فرستاد ناگاه غوغاى مردمانرا اصغاء نمود و هنوز مجال فحص نكرده بود كه خانهء او را محاصره كردند و بانگ تفنگ و فرياد مردان جنگ بالا گرفت و اينوقت ملازمان ميرزا تقى خان فزون از سى تن نبودند كه به آنها حكم مدافعه داد كه در اين اثنا فريق پاشا بمعاونت سفير ايران رسيد و اين فريق پاشا با ده هزار عسگر در خارج شهر اردو زده بود چون اين خبر را شنيد بمعاونت امير نظام برخاست و به اسعد پاشا و اهل شهر پيغام داد كه بىاحترامى بسفير و كسانش ننگ تاريخى خواهد بود براى دولت عثمانى و من تا زنده‌ام نخواهم گذاشت بىاحترامى بسفير و كسانش شود و اگر از پاى ننشينيد شهر را با توپ خراب ميكنم بالاخره مردم رجاله را از اطراف خانه سفير ايران متفرق نمود و اراده كرد كه سفير ايرانرا از شهر باردوى خود نقل دهد اسعد پاشا و قاضى گفتند صواب آنست كه همراهان ميرزا تقى خان جامهء رومى پوشند و از ميان شهر عبور كنند تا مبادا ديگرباره مردم برشورند و ايشانرا آسيبى رسانند ميرزا تقى خان وزير نظام گفت من هرگز نام ايران بننگ آلوده نميكنم و با جامهء عثمانى ببهشت جاودانى نميروم اگر خواهيد هم‌اكنون با اين چند تن مردم مجروح كه مراست سوار ميشوم و بدين شهر عبور مىدهم اجازت دهيد تا همهء مردم بمبارزت ما بيرون شوند و شجاعت مردم ايران و حمله شيران را بدانند الخ - رجوع بناسخ التواريخ شود تا واقعه را مشروحا بدانند .\r\nو نيز از كارهاى محير العقول امير نظام واقعه آوردن آقا سيد صالح عربست بايران كه مختصر از مفصل آن اينست كه بعد از آنكه آقا سيد صالح در كربلا طرف شد با دولت عثمانى و نجيب پاشا با سى هزار\r\n\r\n","description":"","footnote":"","page_name":" 52 ","page_number":88},
  {"content":"\r\n\r\nنفر مأمور كربلا و گرفتارى مرحوم سيد شدند و مرحوم سيد شش روز جنگ رسمى كرد با آنها و بقدرى از اهالى كربلا كشته شدند كه خون صحن مقدس حسينى را فراگرفت تا بالاخره آقا سيد صالح تسليم و دستگير شد و او را بردند باسلامبول سلطان عثمانى بملاحظهء مراتب علميه و سيادت سيد از كشتنش درگذشت و سيد را در قفس آهنين محبوس داشت اين خبر بايران رسيد امير نظام عرق تشيّعش جنبش كرده مجله تمام كرد كه سيد صالح ايرانى و از دهات بين محمره و شيراز است بالاخره سيد را بايران جلب نمود و در طهران بر مسند حجة الاسلامى جلوسش داد اين دو واقعه و آثار ديگر مرحوم ميرزا تقى - خان امير نظام و تأسيس و بناى مدرسه دار الفنون باعث شد كه ما امروز تمثال آنوجود محترم را زيب صحايف تاريخ خود كنيم و او را از اشخاص بزرگ ايران پنداريم رحمة اللّه عليه .\r\nهنگام نهضت و حركت ناصر الدينشاه از آذربايجان بجانب دار الخلافه طهران در نوزدهم شوال سال ( 1264 ) هجرى از مشار اليه خدمات نمايان بظهور رسيد بمنصب امير نظامى نايل گرديد و روز ورود بطهران كه 21 ذيقعدهء همانسال بود لقب اتابكى اعظم و منصب صدارت با شغل امير نظامى توأم گشت و ناصر الدينشاه با وجود كمى سن قدر ايتكافه مرد را ميدانست و با او كمال همراهى را داشت اما مغرضين و مفسدين دور و اطراف و حواشى كه او را مانع حصول مآل خود ديدند و حرص جاه و مال داشتند متصل از اتابك در محضر شاه سعايت ميكردند و خوبيهاى او را ببدى تعبير مينمودند و زيبا را زشت قلم مىدادند تهمت داعيهء سلطنت به او زده پادشاه را ترسانيدند تا عاقبت او را معزول كرده بكاشان فرستادند و چون ميدانستند پادشاه ايران به زودى از اشتباه بيرون ميآيد و باز او را سركار ميآرد آرام نه‌نشستند تا امير نظام را بقتل رسانيدند روز 18 ربيع الاول 1268 در حمام او را فصد كردند تا بديار عدمش روانه ساختند مدت صدارت امير نظام سه سال و چند روزى بود آثارش هنوز باقيست .\r\n\r\nفصل چهارم در حالات سيد جمال الدين اسدآبادى معروف بافغانى\r\nنخستين فروزندهء آسمان شرف و جلال و اولين مربى عالم تربيت و كمال حامل لواء آزادى و حريت و هواخواه استقلال حقوق بشريت پيشرو و آزادى طلبان مملكت عجم و سرسلسلهء تربيت‌يافتگان طوايف و امم العالم الربانى و البحر الصمدانى السيد محمد جمال الدين بن السيد صفدر المعروف به افغانى از اول اشخاص مشهور اين قرنست ( قرن 14 اسلامى ) ( و قرن 20 ميلادى ) كه عالم تمدن را با انوار ساطعهء علم و فضيلت منوّر فرمود و سلسلهء هواخواهان ترقى مقام انسانيت را بپيش قدمى سرافراز و مفتخر نمود .\r\nاينشخص عجيب و غريب وحيد زمان نادرهء دوران را جمعى كثير از مردم اسدآباد همدان ايران دانند طايفه و فاميلش را نشان ميدهند .\r\nو جمّى غمير از سادات عالى درجات اسعدآباد كابل شمارند چنانچه صاحب كتاب مشاهير الشرق فاضل معاصر جرجى زيدان گويد از فرزندان عالم جليل سيد على ترمدى محدث مشهور است و نسب عالى بخامس آل عبا حسين بن على بن ابيطالب عليه آلاف التحية و الثناء مىرساند تولدش سنهء ( 1254 ) هجرى مطابق\r\n\r\n","description":"","footnote":"","page_name":" 53 ","page_number":89},
  {"content":"\r\n\r\n( 1839 ) ميلادى در قريهء اسعدآباد از قراءكز از توابع كابلست خانوادهء محترمش كه از اولين خانواده هاى ذيشأن افغانستان بشمار مىآيند و بواسطهء علوّ نسب و شرافت مولد در نزد اهالى آن ديار مقامى منيع و منزلتى بس رفيع را دارا و سى قطعه از خاك افغانستان را مالك بودند دوستمحمد خان جدّ امير عبد الرحمن خان ملك را از آنها انتزاع نمود و پدر سيد را با بعضى از اعمام او به شهر كابل تحويل داد و در آنزمان سيد بهشت سال بالغ و آثار بزرگى و نجابت و ذكاء و فطانت از بشرهء او پديدار بود پس پدر بزرگوارش را خيال تربيت او بسر افتاد و به تحصيل علومش اشارت فرمود مدت ده سال به تحصيل علوم عربيت و ادبيت و تاريخ و علوم دينيه از تفسير و حديث و فقه و اصول و كلام و تصوّف و علوم عقليه از منطق و حكمت عمليه سياسيه و منزليه و تهذيبيه و حكمت نظريه طبيعيه و الهيه و علوم رياضى از حساب و هندسه و هيئت و علم طب و تشريح و غير ذلك پرداخت و در سن هيجده سالگى از تحصيل آنها فراغت جست پس عزيمت مسافرت هند نموده مدّت يكسال و چند ماه در هندوستان به تحصيل علوم رياضيه جديد اشتغال نمود پس از آن در سنه ( 1273 ) هجرى مطابق سنه ( 1855 ) ميلادى رحل مسافرت بسوى مملكت حجاز كشيده و مدت يكسال بطريق سياحت در آن مملكت اقامت جست و بر بسيارى از عادات و رسوم اهالى آن مملكت وقوفى بسزا حاصل نمود و اين مسافرت را به حج بيت اللّه الحرام اختتام داده و پس از اداء مراسم حج به وطن اصلى خود عودت نموده و در كابل در سلك رجال دربار امير دوست محمد خان منسلك گرديد هنگامى كه امير دوست محمد خان عزيمت فتح هرات و قلع و قمع سلطان احمد شاه پسر عم و داماد خود نمود سيد جمال الدين با اردوى كابل در ركاب امير سابق الذكر نيز بسيج سفر نمود و مدت محاصره را بمصاحبت امير بسر ميبرد تا آنكه زمان امير دوست محمد خان سپرى شد و وليعهد او امير شير عليخان سنه ( 1280 ) هجرى مطابق سنه ( 1864 ) ميلادى بر مسند امارت افغانستان متمكن گرديد و پس از طول زمان و تحمل رنج فراوان شهر هرات نيز مفتوح شد در آن هنگام محمد رفيق خان وزير امير شير على خان مشار اليه را بگرفتارى سه نفر برادر خود محمد اعظم خان و محمد اسلم خان و محمد امين خان كه در لشگر هرات بودند اشارت نمود شير عليخان هم از انديشه اينكه مبادا آنها بهواى امارت مردم را بشورش بر آغالانند و در مملكت احداث فتنه نمايند رأى وزير را پسنديد و به خيال گرفتارى برادرزاده خود افتاد سيد جمال الدين محمد اعظم را از واقعه و خيال امير درباره آنها آگاهى داد چون برادران از شور وزير و عزيمت امير آگاهى يافتند از هرات فرار نموده هريك بمقر حكومت خود كه در زمان پدر دارا بودند پناهنده شدند پس از آن كار فتنه در مملكت بالا گرفت و جنگ داخلى بين آنها و امير شير على خان اشتداد يافت بعد از زد و خوردهاى طولانى و جنگهاى بسيار سخت امير محمد اعظم عظيم شد و غلبه او را نصيب گرديد پس از استيلاء او و برادرزاده‌اش عبد الرحمن بر حكومت افغانستان محمد افضل خان برادر خود پدر عبد الرحمن خان را كه در فرنه محبوس بود از حبس بيرون آورده بامارت نشانيد مشار اليه مدت يكسال تقلد امارت افغانستان نمود و پس از يكسال مسند را بمحمد اعظم خان سابق الذكر واگذار نموده اين جهان را وداع كرد پس از فوت محمد افضل خان محمد اعظم خان برادر او بالاستقلال امير افغانستان گرديد و سيد جمال الدين بواسطه سابقه خدمت و حسن كفايت و لياقت نيز نزد او مقامى منيع و عالى حاصل نمود و درجه اول وزارت را دارا گرديد روزبروز اعتماد و توجه و وثوق امير نسبت به او زياده شد\r\n\r\n","description":"","footnote":"","page_name":" 54 ","page_number":90},
  {"content":"\r\n\r\nو در كارهاى بزرگ از رأى او استعانه ميجست و بشور او حل غوامض امور سياسيه مينمود و بواسطه تدابير صائبه و آراء مستقيمهء سيد نزديك بود مملكت افغانستان براى امير محمد اعظم خان تصفيه شود بدبختانه سوءظن امير مشار اليه برآنش داشت كه غالبى از اقارب و خويشان خود را كه كارزار نموده بودند از اطراف خود پراكنده نمود و پسران خود را كه جوانان حديث السن كه بىتجربه و بىتدبير بودند بر مملكت گماشت و زمام امور بدست آنها سپرد و بالاخره امارت و رياست بر سر اين كار نهاد چنان كه يكى از پسرانش كه حاكم قندهار بود به خيال اينكه اظهار زبردستى نمايد و نزد پدر و ساير برادران برترى يابد جنگ با عموى خود امير شير على خان را كه آنوقت جز هرات جائى را مالك نبود تصميم عزم كرد و به قصد فتح هرات بالشگرى بدانسوى ركضت نمود پس از تلاقى فئتين جوانى و غرور بر آنش داشت كه بر لشگر هرات حمله آورد پس با دويست نفر بر آنها حمله‌ور و صفوف آنها را از هم شكافت و از اين حمله جسورانه رعب غريبى در دل هراتيان انداخت و نزديك بود كه هزيمت شوند ناگاه يعقوب خان سردار لشگر شير على خان بريكه تازى و انقطاع او از لشگر خود آگاهى يافت و تنهائيش را غنيمت شمرده بر او حمله آورد و در ميدان جنگ اسيرش گرفت پس از گرفتارى او لشكر قندهار شكست خورده و بهزيمت رفتند اين فتح ناگهانى بر قوّت قلب و اميدوارى شير عليخان افزود و بر قندهار غلبه آورده آنجا را مسخر نمود پس از فتح قندهار دوباره آتش جنگ ميان شير عليخان و محمد اعظم خان درگرفت دولت انگليس نيز بحمايت شير على خان برخواست و به پول فراوان او را كمك نمود تا اينكه وجوه اعيان و عمّال و سران سپاه محمد اعظم خان را روى دل با خود كرد و آنها بطمع مال نقض عهد نموده روى از محمد اعظم خان گردانيدند و با شير على خان همدست شدند و پس از جنگهاى سخت شير عليخان بر مملكت استيلا يافت و محمد اعظم خان را هزيمت داد مشار اليه بمملكت ايران فرار نمود و در نيشابور وفات يافت در اينحال شير عليخان با سابقه معاداتى كه با سيد جمال الدين براى معاضدت او از محمد اعظم خان داشت ابدا متعرض او نشد و نظر بمقام سيادت و احترام خانوادگى و خوف انزجار و شورش مردم صورة با مشار اليه باحترام سلوك مينمود ولى كينه او در دل داشت و بعذر و حيله ميخواست از او انتقام كشد بنابراين سيد مصلحت خود را در مهاجرت و ترك وطن ديده عزيمت مسافرت بسوى مكه معظمه نمود از امير شير على خان اجازه حج خواست مشار اليه هم رخصت داد به شرط اينكه از بلاد ايران مرور ننمايد چه در آنزمان هنوز محمد اعظم خان وفات نيافته بود و شير عليخان از ملاقات سيد با او وحشت و مضايقت داشت پس سيد سنه ( 1285 ) هجرى مطابق 1869 ميلادى از طريق هندوستان به طرف مكه مشرفه روانه گرديد و اين مسافرت بعد از سه ماه شكست و هزيمت محمد اعظم خان بود .\r\nپس از ورود به خاك هندوستان فرمانفرماى هند ورود سيد را با نهايت مهربانى و احترام پذيرفت و او را با حسن قبول استقبال نمود ولى به طول اقامت در آنجا اجازت نيافت و معاشرت با علماء را بدون مراقبت و نظارت حكومتى نائل نگرديد توقفش در هندوستان يك ماه بيشتر طول نكشيد پس حكومت هند مشار اليه را با يكى از كشتيهاى خود از سواحل هند بمملكت سوئيس حركت داد و از آنجا بمصر انتقال نمود و مدت چهل روز در مصر توقف داشت و بيشتر ايام در جامع از هر آمد و شد داشت و غالب طلاب سوريه با او ابواب مراودت و معاشرت گشودند و در نزد آنها مقبوليتى بكمال حاصل نمود و بنابر خواهش\r\n\r\n","description":"","footnote":"","page_name":" 55 ","page_number":91},
  {"content":"\r\n\r\nطلاب قدرى از كتاب شرح اظهار داد در خانه خود براى آنها تدريس نمود پس از مسافرت حجاز و تشرف به مكه معظمه فسخ عزيمت كرد و معجلا بسوى اسلامبول حركت نمود چند روزى بعد از ورود اسلامبول با عالى پاشا صدر اعظم ملاقات كرد بانهايت احترام و استقبال پذيرفته شد و در همان مجلس اول بقوهء جذابهء فضيلت و بيان چنان صدر اعظم را بسوى خود جذب نمود كه ما فوق آن تصور نميشد رفته رفته صيت علم و فضيلت و كمال استعداد و قابليت او قلوب عامه وزراء و علماء و امراء و اعيان و اشراف را بسوى خود متوجه ساخت و نزد آنها منزلتى منيع و مقامى رفيع حاصل نمود و مورد تمجيد و ثناى عامه گرديد و با اينكه از عادات و رسوم و اخلاق و زبان آنها بيگانه بود در همان لباس وزى افغانيت به خوبى از عهدهء معاشرت و مراودت با آنها برميآمد و پس از انقضاء مدت ششماه در انجمن معارف اسلامبول سمت عضويت يافت و يكى از اعضاء آن انجمن بشمار آمد و الحق از عهدهء اين مسئوليت به خوبى برآمد و از آراء متقنه ابواب ترقى بر روى معارف گشود ولى رأى و مسلك او را در تعميم و ترقى معارف غالبى از اعضاء آن انجمن نپسنديدند و شيخ الاسلام را بعضى از آراء او كه منجر به ضرر مشار اليه ميشد گران آمده كينه‌اش در دل گرفت و منتظر فرصت بود تا اينكه رمضان ( 1871 ) ميلادى رسيد مدير مدرسه دار الفنون از سيد تمناى خطابه نمود كه مردم را ترغيب و تحريص نمايد به تحصيل و ترويج صناعات سيد ببهانه قلت تتبع و احاطه‌اش بلغت تركيه از تقبل اين تكليف معذرت خواست مشار اليه بر الحاح و التماس افزود تا آنكه سيد را مجبور بقبول نمود پس از آن سيد خطابه غراء و طولانى انشاد نمود و قبل از قرائت در مجمع عام ببعضى از اصحاب خاص آن را عرضه داشت و مورد تحسين آنها واقع شد پس براى استماع آن كلمات روزى را معين و مردم را بدان اعلام نمودند چون روز موعود رسيد جمعيتى بيحساب از اعيان و اشراف و علماء و وزرا و ساير طبقات در دار الفنون اجتماع يافتند پس سيد بر بالاى منبر برآمد و شروع بتكلم نمود و خطابه را چنان با فصاحت و بلاغت و طلاقت لسان به آخر رسانيد كه مردمرا مات و مبهوت آن سحر بيان يا اعجاز در تبيان نمود روساى اهل علم از بعضى از آراء سيد در ترويج صناعت و معارف خوش نيامد و مطلب را بشيخ الاسلام رسانيدند مشار اليه را نظر بكدورت سابقه فرصت و راه بهانه بدست آمده تبعيد سيد را از سلطان استدعا نمود پس از باب عالى چنين حكم صادر گرديد كه براى اسكات فتنه و رفع غائله سيد چند ماهى از اسلامبول مهاجرت اختيار كند و پس از آرامى و سكوت مردم اگر ميل نمود باز معاودت نمايد مشار اليه بصواب ديد بعضى از دوستان عزيمت مصر كرد و در اول محترم ( 1287 ) هجرى 22 ماه مارس ( 1871 ) ميلادى بعزم تفرج بدانجا تحويل نمود و بدون قصد اقامت تماشاى مناظر و مظاهر و تماشاخانه‌هاى آنجا پرداخت تا آنكه بملاقات رياض پاشا وزير خديو مصر نائل گرديد مشار اليه سيد را با تأكيد و ابرام مايل با قامت مصر نمود و بدون تمناى خدمتى از طرف حكومت مصريه ماهى هزار غروش مصرى ( تقريبا پنجاه تومان ايرانى ) ماهانه برايش مقرر گرديد .\r\nچون طلاب از عزيمتش آگاهى يافتند بر او ازدحام و اجتماع كردند و براى استفاضه و استفاده از آن بحر فياض تمناى تدريس نمودند اجابة لمسئولهم شروع بتدريس فرمود و در همان خانه خود فنون علوم عاليه را از معقول و منقول و ادبيات و رياضى و غير ذلك تعليم آنها نمود رفته‌رفته در اذهان و\r\n\r\n","description":"","footnote":"","page_name":" 56 ","page_number":92},
  {"content":"\r\n\r\nنفوس اهل علم نفوذى شايان و رتبهء نمايان پيدا كرد معالى مدارج علم و ادبش عقول آنها را حيران مينمود و تلقى نوادر افكار را بسى عظيم و مغتنم ميشمردند صيت علم و فضلش اقطار مصريه را احاطه نمود مدح و ثنايش در السنه و افواه شايان گرديد پس همت بر تنقيد مسائل حكميه و علوم عقليه گماشت ناصر الدين شاه\r\nو ابواب فيوضات علميه بر روى مصريان باز فرمود شاگردان خود را امر بتدوين و تصنيف كتب علميه و ادبيه و حكميه و دينيه نمود و خويشتن بر آنها نظارت فرمود و از اينراه فن تأليف و تصنيف را در مصر ترقيات بىپايان حاصل گرديد دستهء از شاگردان او كه بعضى از مسائل فلسفه را از او يا از بعضى از تلامذه او اخذ نموده بودند با وجود ترقياتى كه در فنون علميه و مهارتيكه در تصنيف و تأليف حاصل نموده بودند بواسطه حدوث سن و قلت بضاعت و قصور بال از ادراك مطالبه عاليه و استكشاف مسائل\r\n\r\n","description":"","footnote":"","page_name":" 57 ","page_number":93},
  {"content":"\r\n\r\nعقليه عقايد سخيفه فلاسفه را پيروى نمودند و آن عقايد را در بين عامهء ناس مشتهر ساختند و نسبت آنها را به سيد دادند و بعضى از مذاهب مختلفه نيز آنها را در اين مسلك معاضدت نمودند و اينمسئله اگرچه در نفوس مردمانى كه عارف باحوال و عقايد سيد بودند اثرى نبخشيد ولى تا يك درجه او را در نزد عوام متهم ساخت سيد جمال الدين علاوه‌بر مقامات فضلى و علمى از عوالم سياسى نيز بىبهره نبوده و ميل مفرطى بدخول در فن پلتيكى داشت و چون در آن ايام مداخله انگليسها در مصر اوضاع پلتيكى آنجا را منقلب و استقلالش را منهدم ساخته بود سيد خواست تغييرى در احوال آنجا دهد و آن مملكت را مستخلص سازد بمناسبت عضويت و رياستى كه در يكى از اجتماعات و مجامع فراماسونى داشت به ترتيب نشرهاى فرانسه انجمنى تشكيل داد اصحاب و دوستان خود را از علما و اعيان و غيرهم در آن انجمن دعوت نمود و قريب سيصد نفر در آنجا عضويت يافتند و بواسطه تعدياتى كه از انگليسها نسبت بابناء وطنش شده بود عداوتى مفرط با آنها داشت و جهادا با آنها اظهار معادات مينمود چنان كه از سلوكشان با او در هند اين مسئله خوب مكشوف ميگردد پس لوايحى بر ضد انگليسها منتشر نمود و آن لوايح را در روزنامجات به زبان انگليسى ترجمه نمودند و باندازهء جالب دقت نظر سياسيون ملت انگليس گرديد كه مستر كلادستون بنفسه در مقام مدافعه از آن لوايح برآمد پس رفته‌رفته كار انجمن بالا گرفت و گونسل انگليس را بوحشت انداخت مشار اليه بحكومت مصر رسيد سعايت نمود و نيز جماعتى را براى افساد در انجمن فرستاده در اين بين نيز احوال مصر روى به سختى نهاد و انقلاباتى در آنجا بظهور پيوست كه بر قوت اتهام سيد افزود پس از پيشگاه خديوى توفيق پاشا امر باخراج او و ملازمش ابو تراب را صادر نمود و مشار اليه سنه ( 1296 ) هجرى مطابق ( 1879 ) ميلادى از مصر مهاجرت نموده بهندوستان آمد و در حيدرآباد دكن اقامت جست و در آنجا رسالهء در ردّ مذهب دهريين تصنيف نمود و در آنجا بود تا اينكه فتنه عرابى پاشا در مصر شروع شد آن هنگام حكومت هند مشار اليه را از حيدرآباد بكلكته خواست و در آنجا اقامتش داده تا اينكه كار مصر يكسره شد و جنگ انگليس در آنجا به آخر رسيد پس او را اختيار مهاجرت و مسافرت بهرجا كه خواهد دادند مشار اليه ميل مسافرت اروپ نمود و اول مسافرتش بلندن اتفاق افتاد چند روزى در آنجا توقف نموده به سمت پاريس حركت كرد در اين مسافرت شيخ محمد عبده مفتى ديار مصر با او موافقت و مرافقت نمود و باهم وارد پاريس شدند پس انجمن وطنيه عروة الوثقى كه در مصر تشكيل يافته بود روزنامهء دائر بر دعوت مسلمين بسوى اتحاد اسلامى از او استدعا نمودند مشار اليه روزنامهء موسوم بعروة الوثقى تأسيس و دوست قديمى و واقعى خود شيخ محمد عبده را بتحرير آن نامزد فرمود هجده نمره از آن روزنامه را منتشر ساخت و در عالم اسلاميت وقعى شايان حاصل نمود انگليسها آن روزنامه را سخت تعاقب نمودند و با كمال سختى انتشار آن را در هند مانع شدند و بدينجهت به همان نمره هجدهم اختتام يافت مشار اليه در مدت سه سال توقف در پاريس مقالاتى در پولتيك روس و انگليس و عثمانى و مصر انتشار داد كه غالبى از آنها را در جرايد انگليسى ترجمه و ضبط نموده‌اند و در بين او و حكيم فرانسوى دينان مناظراتى در اصول اسلاميه و ساير علوم اتفاق افتاد كه او را مجبور بتصديق بعلوّ مقام علميت و اتقان برهان و حجت خود نمود پس براى جواب از سؤال لرد چرچيل و لرد سالسبورى در خصوص حضرت مهدى ( عج )\r\n\r\n","description":"","footnote":"","page_name":" 58 ","page_number":94},
  {"content":"\r\n\r\nو ظهور آن جناب موقة بلندن مسافرت و به زودى مراجعت بپاريس نمود و در آنجا با اكثرى از علما و حكما طريق مؤالفت و مراودت پيمود و در نزد آنها مقامى عالى حاصل گردانيد پس قصد مسافرت نجد نمود و در اين اثناء ناصر الدينشاه بر مراتب عاليه و مقامات شامخهء سيد مطلع گرديد و از اعالى و ادانى كفايت و لياقت و فضل و هنر آن حضرت را استماع نمود طالب ملاقات و مايل ندامتش گرديد لذا با نهايت ميل و رغبت و شوق و سورت ملاقات سيد را تلگرافا تقاضا نمود پس مشار اليه مسافرت ايرانرا اختيار فرمود و بدانسوى حركت كرد اول دفعه در اصفهان بر ظل السلطان ورود نمود مشار اليه مقدمش را بسى گرامى داشت پس از چندى بطهران مسافرت نمود ناصر الدين شاه او را به خوبى تلقى و استقبال نمود و در نزد او بقدرى عزيز گرديد كه بر تمام اولاد و كسان خود مقدّمش ميداشت و نظارت ادارهء حربيهء خود را براى تكميل به دو تفويض نمود و او را وعده داد كه به زودى بر مسند صدارت ايران ارتقايش دهد چيزى نگذشت كه سيد بواسطه اطلاعات علميه و سياسيه و احاطه بر تواريخ عالم و اخلاق امم و طلاقت لسان و حسن بيان باندازهء در نفوس علماء و امراء و بزرگان ايران نفوذ و منزلت و مقامى حاصل نمود كه كمتر كسى در آن عصر ميتوانست آن درجه را از مقام عالى تحصيل نمايد منزلش مجمع بزرگان و مطاف اشراف و اعيان گرديد و استماع كلامش را بر يكديگر مسابقت ميجستند و از تقرب بحضرتش بر ديگران مباهات ميكردند رفته‌رفته امر سيد شاه را به خيال انداخت و بر استقلال خويش از او در دل هراسى برداشت و در بعض مواقع از او اظهار كراهت نمود سيد بر خيال شاه آگاهى يافت و صلاح خويش در مهاجرت ديد پس بعنوان تغيير آب و هوا اذن مسافرت خواست و بممالك روسيه مهاجرت نمود بدوا بمسكو ورود داد و نظر بسابقه اطلاعات اهالى آنجا بحالاتش در نهايت احترام پذيرفته شد پس بسوى پطرزبورغ روانه گرديد و در آنجا نزد بزرگان از علماء و رجال معروف و پذيرفته آمد و مقالاتى صافيه دائر بر پولتيك ايران و افغان و عثمانى و روس و انگليس در جرايد آنجا انتشار داد و در نزد سياسيون آن مملكت بسى مطبوع و دلپذير افتاد و عالم سياست را بهيجان آورد در اين بين بازار عمومى ( اكسپوزيسيون ) ( سنه 1889 . م ) در پاريس افتتاح يافت و سيد جمال الدين بدانسوى شتافت در وقت مراجعت در ( مونيخ ) پايتخت بافاريا ( يعنى باوير ) با ناصر الدينشاه ملاقاتش دست داد مشار اليه او را بايران دعوت نمود سيد اجابت فرمود به مجرد ورود بطهران مردم بر او اجتماع نمودند و اطرافش حلقه زدند و چون مسافرت اروپ ذهن شاه را نسبت به او صافى نموده بود از اين اجتماعات چندان نگرانى در مادهء او حاصل نميكرد بلكه روزبروز بر تقرب او ميافزود و در بسيارى از امور و مهام سلطنتى او را واسطه قرار ميداد و در خصوص قوانين مملكتى از رأى وزين او استشارت ميفرمود پس بعضى از رجال دربارى خاصه صدر اعظم امين السلطان بر او رشك بردند و از او نزد شاه بناى سعايت گذاشتند و شاه را بر نفوذ استقلال و استبداد خود از او ترسانيدند و كلمات آنها باندازهء در مزاج شاه اثر نمود كه خوددارى نتوانست و آثار بدگمانى را از وجنات خود ظاهر ساخت سيد چون چنين ديد از طهران ببلده حضرت عبد العظيم يك فرسخى طهران رفت و در آنجا اقامت جست در آنجا نيز مردم دست از ملاقاتش برنداشتند و بر او گرد آمدند مشار اليه تقريبا هشت ماه در ميان آنها خطابه ميخواند و آنها را بر اصلاحات مملكتى ترغيب و تحريض مينمود كم‌كم نامش بلند شد و عقايدش\r\n\r\n","description":"","footnote":"","page_name":" 59 ","page_number":95},
  {"content":"\r\n\r\nدر اصلاحات مملكت ايران مشتهر گرديد و مردم رفته‌رفته خواستند بيدار شوند پس امر سيد بر ناصر الدينشاه گران آمد و بر استبداد و استقلال خود از او بوحشت افتاد هنگاميكه سيد در بستر بيمارى غنوده بود پانصد نفر سوار براى اخراج او به حضرت عبد العظيم ( ع ) فرستاد و مشار اليه را با حالتى فجيع از صحن مطهر بيرون كشيده تحت الحفظ از ايران بمملكت عثمانى انتقال دادند مشار اليه چنديكه مريض بود در بصره اقامت جست و پس از بهبودى بلندن رفت انگليسها نظر بسابقه معرفتيكه در حق او داشتند به خوبى پذيرفتندش و در مجامع علمى و سياسى دعوتش مينمودند مدت توقف در لندن را بيشتر در مباحث پلتيكى ايران و سلوك ناصر الدينشاه و خرابيهائيكه در زمان سلطنت او بايران وارد آمده بود مذاكره نمود و اغلب انگليسها را بخلع او از سلطنت ترغيب ميكرد در خلال آن اوقات بتوسط رستم پاشا سفير عثمانى مقيم لندن دعوت‌نامه از طرف سلطان عبد الحميد سيد را باسلامبول دعوت نموده سيد اشتغال باصلاح امور وطنى خود را بهانه نموده دعوت سلطانرا اجابت ننمود مجددا با كمال اصرار و الحاح و ترغيب و تحريص دعوتش نموده اينمرتبه حضور خود را باسلامبول به شرط معاودت تلگرافا بعرض سلطان رسانيد و در سنه ( 1892 ) ميلادى مطابق 1309 هجرى بدان صوب حركت نمود توجهات سلطانيه و تكريمات علما و رجال ديپلوماسى مدت چهار سال در آنجا اقامتش داد و در اينمدت بانهايت خوشى و احترام و اجلال زيستن نمود در اواخر سنه 1896 مرض سرطان در فك اسفلش بروز نمود و تا گردنش امتداد يافت و به همان مرض سراى فانى را وداع گفت در نهم مارس ماه سنهء ( 1897 ) ميلادى مطابق سنهء ( 1314 ) هجرى جنازه‌اش را در مقبرهء ( شيخلر مزارلفى ) نزديك نشان طاش دفن كردند رحمة اللّه عليه .\r\nاين بود آنچه كه از عبارات فاضل معاصر جرجى زيدان ترجمه و انتقاد و در اين تاريخ خود درج نموديم پس از اين فاضل معاصر در صفات شخصيهء سيد شرح مفصلى مينويسد كه از موضوع ما خارجست و در پارهء از آن در ذيل اماله و اعماله مينويسد قصد سيد اتحاد مسلمانان و جمع آنان در حوزهء يك دولت اسلاميه بود در تحت لواء خلافت عظمى اما آنچه بندهء نگارنده از جناب آقاى طباطبائى و حاج سياح محلاتى و غيره دربارهء سيد استعلام و استفسار نموده از اينقرار است سيد جمال الدين ايرانى و از قريهء اسدآباد همدان است .\r\nقصبهء اسدآباد افشار در هفت فرسخى همدان و پنج فرسخى كنگاور است و اسدآباد از املاك مرحوم سليمان خان صاحب اختيار است جمعيت اسدآباد تقريبا هشتصد خانوار و عدهء نفوس آن تقريبا چهار هزار نفر مىباشد .\r\nپدر سيد جمال الدين سيد صفدر بيسواد و از سادات فقير اسدآباد و شغلش رعيتى بود خانواده سيد جمال الدين از خانواده‌هاى صحيح و از سادات عالى درجات حسينى و اتصال شجره اين سلسله نجيبه بخامس آل عبا حضرت امام حسين ( ع ) ثابت و معلوم است .\r\nسيد صفدر پسرش سيد جمال الدين را در پنجسالگى بمكتب گذارده چون فطانت و ذكاوتى خوب داشت در هشت سالگى از خواندن و نوشتن فارسى فارغ گرديد زبان فارسى و تركى را به خوبى ميدانست در سن ده سالگى سيد جمال الدين از پدرش قهر كرده به شهر همدان رفت و در مدرسه همدان مشغول\r\n\r\n","description":"","footnote":"","page_name":" 60 ","page_number":96},
  {"content":"\r\n\r\nتحصيل بود مدتى هم در اصفهان و مشهد مشغول تحصيل بود از آنجا به طرف افغانستان مسافرت نموده و در آنجا زبان انگليسى را فراگرفته بحسن خلق و فضل و دانش محبوب رجال دربار گرديد چنانچه سابقا ذكر شد خانه مسكونى سيد امروز در اسدآباد معلومست طايفه و فاميلش را همه‌كس ميشناسند .\r\nجناب آقا ميرزا على مجاهد همدانى كه از موثقين است گويد من خواهر سيد جمال را در چند سال قبل در اسدآباد ملاقات نمودم جناب عليخان امير تومان پسر مرحوم صاحب‌اختيار بنگارنده گفت دو خواهرزاده دارد سيد جمال الدين ميرزا شريف و ميرزا لطف اللّه كه در اسدآباد موجود و مباشر آنجا ميباشند و اينطايفه اباعن جد در اسدآباد مشغول رعيتى بوده و ميباشند . و نيز گفت زمانيكه سيد جمال الدين بطهران آمد بملاقاتش رفتم و در مجلس مذاكره از فاميلش كردم سيد تجاهل كرد و فرمود شنيدم اسدآبادى در نزديك همدان است كه اهاليش بسيار جاهل و عاميند . چون دانستيم كه تجاهل مىكند لذا ساكت شدم .\r\nجناب آقاى طباطبائى فرمود كه پسر عموى سيد جمال الدين آقا سيد هادى در مدرسهء چاله حصار طهران تحصيل مينمود و سيد از اهل اسدآباد است . طايفه صاحب‌اختيار ميگويند سيد كمال برادرزاده سيد جمال الدين اليوم در اسدآباد است .\r\nبارى بودن سيد جمال الدين از اهل اسدآباد بتواتر ثابت و مسموع گرديد لكن سبب اينكه سيد خود را بافغان نسبت داد و جدى در اين امر داشت معلوم نبود تا اينكه در اين ايام يكى از موثقين گفت از خود سيد جمال الدين سبب را پرسيدم جناب آخوند ملا آقاى طالقانى معروف بشيخ الرئيس نقل كرد از جناب آقا سيد اسد اللّه خرقانى كه اليوم در نجف در اداره آقاى خراسانى و از بزرگانست شنيدم كه گفت از سيد جمال الدين سبب را پرسيدم جواب داد چون افغان در جائى گونسل ندارد من خود را بافغان نسبت دادم كه از دست گونسل‌هاى ايرانى آسوده باشم و در هر شهرى كه ميروم گرفتار گونسل نباشم .\r\nجناب حاج سياح محلاتى كه از دوستان سيد مىباشد مذكور ساخت چون سيد جمال الدين مقصد بزرگى داشت دربارهء ايران لذا خود را بافغان نسبت داد تا از صدمه و اذيت ناصر الدينشاه محفوظ بماند .\r\nخادم و مصاحب سيد كه معروف بعارف افندى است ابو تراب ناميست از اهل ويدر زرند ساوه كه برادرش خادم مدرسهء چاله حصار است و مشهدى على اكبر نام دارد و خود عارف افندى نوكر جناب آقا ميرزا سيد محمد طباطبائى بود در زمانيكه سيد جمال الدين وارد طهران گرديد ابو تراب مجذوب سيد جمال شده از حضرت آقاى طباطبائى اذن و مرخصى خواست و خود را بعنوان خادمى به سيد بست و با سيد مسافرت نمود و از تربيت و انفاس قدسيهء سيد نگذشت مدتى كه بعارف افندى و مصاحب سيد جمال الدين معروف گرديد .\r\nزمانى كه سيد جمال الدين عازم نجد بود به بوشهر وارد شده تلگرافى از طرف حاج احمد خان كيا به سرتيپ مسقطى پدر سديد السلطنه حاليه از بوشهر خبر داد كه سيد وارد بوشهر شده است از طرف دوستان و هواخواهان سيد تلگرافا و كتبا اصرار درآمدن سيد بايران شد در اين اثنا ناصر الدينشاه\r\n\r\n","description":"","footnote":"","page_name":" 61 ","page_number":97},
  {"content":"\r\n\r\nهم تلگراف به سيد نمود و آمدنش را بطهران تقاضا كرد تا آنكه سيد از راه شيراز و اصفهان وارد طهران شد در طهران در خانه مرحوم حاج محمد حسن امين الضرب منزل كرد ناصر الدين شاه نهايت احترام را از سيد نمود و مراعات مقامات عاليه سيد را ميكرد علماء و بزرگان و رجال دولت و خواص ملت اطراف سيد را گرفتند سيد بدون ملاحظه و مداهنه ليلا و نهارا سرا و جهادا در بيدارى ايرانيان ميكوشيد انجمنهاى سرى تشكيل يافت و اسرار نهفته گفته آمد .\r\nمرحوم ذكاء الملك گفت وارد شدم بر سيد و او را دريائى از علم و فضل ديدم و ان من البيان لسحرا در نطق و بيان سيد پيدا بود هفت زبانرا به خوبى تكلم ميكرد فارسى ، تركى همدانى ، تركى اسلامبولى ، فرانسه ، روسى ، انگليسى ، عربى ، افغانى و عبرى را هم ميدانست خلاصه گفت عالمى مانند سيد قبل از آن و بعد از آن نديدم .\r\nمرحوم شيخ محمد حسن شريعتمدار مدعى شد كه با سيد مباحثه علمى كند ولى از عهده‌اش برنيامد و مغلوب گرديد اگرچه شيخ مرحوم گفت سيد جمال الدين خلط مبحث كرد لكن سيد جمال الدين كسى نبود كه در مباحثه بىانصافى كند . حكايت كرد مرا كسى كه او را غرضى نبود كه هيبت سيد شيخ را مبهوت كرد . مرحوم ميرزا ابو الحسن جلوه هم طرف مذاكره با سيد شد ولى به حدى از سيد مغلوب شد كه كينه سيد را همواره داشت .\r\nبارى پادشاه ايران بر سيد متغير و خاطرش از او رنجيده اظهار بىميليش را نسبت به سيد ظاهر نمود چون سيد بىميلى ناصر الدين شاه را درباره خود تفرس نمود لذا اجازه مسافرت خواسته به طرف روسيه مهاجرت نمود در سفر دويم ناصر الدينشاه در مونيخ پايتخت بافاريا ( باوير ) كه جزو آلمانست سيد را با ناصر الدينشاه ملاقاتى دست داد ناصر الدين شاه از سلوك با سيد اظهار بىاطلاعى و ندامت كرد و اصرار برآمدن سيد بايران كرد تا سيد را راضى نمود و پس از مراجعت شاه سيد ورودش را بدوستانش اطلاع داد حاج سياح ميگويد من بتوسط ميرزا رضا پيغام دادم كه لدى الورود بر امين السلطان وارد شود و منزل خود را خانه امين السلطان قرار دهد تا اينكه امين السلطان از سيد در نزد شاه بد نگويد لكن سيد قبول نكرد و بر حاج محمد حسن امين الضرب وارد گرديد اين دفعه مردم بيشتر دور سيد را گرفتند مجالس سرى برپا شد امين السلطان شاه را ترسانيد كه عما قريب حوزه سلطنت ايران از هم خواهد پاشيد شاه ناچار بحاج محمد حسن امين الضرب نوشت كه عذر سيد را به خوبى بخواهد امين - الدوله قبل از رسيدن دستخط بامين الضرب به سيد اطلاع داد لذا سيد قبل از ديدن دستخط شاه نقل مكان كرد بزاويهء حضرت عبد العظيم و مدت هفت ماه و چند روز در زاويه مقدسه بدعوت خلق اشتغال داشت و مفاسد سلطنت استبدادى را بمردم رسانيد مردمرا آگاه كرد بحقوق خود و پيوسته ميگفت من با ظالم و مظلوم هردو عداوت دارم ظالم را براى ظلمش دشمن دارم مظلوم را براى اينكه قبول ظلم مىكند و سبب جسارت و ظلم ظالم مىشود .\r\nاز آن جائى كه بايد ادعايش را برهانى تكذيب نمايد خودش مظلوم واقع شد چه امين السلطان در مقام تخويف ناصر الدين شاه برآمد و از سيد سعايت نمود و بشاه عرض كرد عما قريب دولت ايران را جمهورى خواهد نمود دوستان سيد هم در مجالس علنا مطالب سيد را ذكر مينمودند تا آنكه پادشاه ايران\r\n\r\n","description":"","footnote":"","page_name":" 62 ","page_number":98},
  {"content":"\r\n\r\nدر مقام نقض قول خود برآمد دستخط تبعيد سيد را از ايران صادر فرمود پانصد سوار مأمور حركت دادن سيد شدند حالت مأمورين ديوانى در آنوقت معلوم بود كه چگونه در خانه سيد ريختند و بيچاره را كه در حالت مرض و در بستر افتاده بود كشيدند و فرصت ندادند زير جامه خود را بپوشد با اينحال مرض زنجير بگردنش انداختند و او را سوار يابو كردند چون از شدت مرض روى اسب خوددارى نميتوانست لذا پاهايش را با طناب به زير شكم اسب بستند و با اينحال سيد را روانه كرمانشاه كردند حاج محمد حسن امين الضرب پول و لباس و لوازم سفر برايش روانه داشت و پولى هم براى رئيس سوارها فرستاد كه با سيد بدرفتارى ننمايند و به كرمانشاه بحسام الملك حاكم و حاج آقا حسن وكيل الدوله كرمانشاه سفارشنامه نوشتند حسام الملك اگرچه با سيد بدرفتارى ننمود ليكن سيد را ممانعت نمود از مراوده و مردم را از معاشرت او نيز افتخار برادرزن خود را نگهبان يا سجّان سيد قرار داد اما وكيل الدوله از همراهى سيد و معاونت او دريغ و مضايقه نكرد پس از چندى سيد را محترما روانه بغداد داشت در بغداد نقيب و والى بغداد مقدمش را مغتنم داشته و ايضا حاج عبد الصمد اصفهانى معروف بهمدانى كلية از لوازم احترام فروگذار نكردند سيد بجهاتى روانه بصره گرديد و در آنجا توقف نمود تا مرضش بهبودى يافت از آنجا بهندوستان و از آنجا بلندن مسافرت فرمود در لندن باندازهء محترم و معزز بود كه در مجالس سياسى دعوتش مينمودند .\r\nسلطان عثمانى عبد الحميد خان كتبا و تلگرافا او را باسلامبول دعوت نمود و به حدى اصرار و ابرام كرد تا سيد به سمت اسلامبول حركت فرمود و در اسلامبول با نهايت اعزاز و اكرام چندى بسر برد و با كالسكه سلطنتى حركت ميكرد علما و رجال سياسى پيوسته با او بودند مجالس سيد را بسى مغتنم ميداشتند تا آنكه بسلطان رسانيدند كه سيد با خديو مصر عهد اتحاد و اتفاقى بسته سلطان عبد الحميد خان بر خود و استقلالش ترسيد و هم قتل ناصر الدينشاه را به او نسبت دادند كه ميرزا محمد رضا در اسلامبول دستورى از سيد گرفته و بطهران رفته و به مقصود نائل گشته سفير ايران مجمعى از سفراء كرده و به سيد اظهار داشت كه عمل ميرزا رضا بتحريك شما است جواب داد كه من نگفتم ميرزا رضا ناصر الدينشاه را بكش بلكه گفتم ايران آباد نميشود مگر بقطع ريشه شجرهء خبيثهء استبداد در حالتى كه جزئى درد گلو عارض سيد گرديد كه طبيب سلطان بر او وارد شد مرض سيد اشتداد يافت جزئى كلى مزكوم شبيه بمسموم بفاصله چند ساعت گلو و دهن سيد آماس كرده و درگذشت رحمة اللّه عليه .\r\nهرچند امين السلطان صدر اعظم ايران نهايت سعايت را در قتل و اعدام سيد جمال الدين نمود لكن سفير ايران علاء الملك بمسامحه گذارنيد چه عرق سيادت سفير و اطلاع بر دوستان و هواخواهان سيد باعث شد كه سعى در نجاتش نمايد لكن سعى او مثمر نگرديد چه سيد طرف سوءظن دولت عثمانى واقع گرديد و موقع رفع اتهام از خود نيافت .\r\nاشخاصى كه با مقاصد سيد همراه شدند از علما مرحوم حاج شيخ هادى نجم‌آبادى و جناب آقاى طباطبائى از رجال دولت مرحوم امين الدوله و مرحوم مشير الدوله از اعيان آقا ميرزا نصر اللّه خان و برادرش آقا ميرزا فرج اللّه خان از شعراء مرحوم ذكاء الملك از جريده نگاران مرحوم اعتماد السلطنه\r\n\r\n","description":"","footnote":"","page_name":" 63 ","page_number":99},
  {"content":"\r\n\r\nاز اطبا دكتر مهدى خان و ميرزا داود خان و ميرزا عبد اللّه خراسانى از تجار مرحوم حاج محمد حسن امين الضرب و جمعى ديگر از كسبه مثل آقا ميرزا على اكبر ساعت‌ساز معروف بحكيم از ملاكين حاج ميرزا آقاى ارباب و حاج ميرزا حسينعلى پسر مرحوم حاج عبد العظيم هراتى حاج سياح نيز از دوستان سيد بود از قبيل ميرزا رضا متجاوز از پنجاه نفر بودند كه در مجالس سيد مات و مبهوت و ساكت مىنشستند و بخدمتش افتخار مينمودند . آقا ميرزا حسن كه اليوم در مطبعه آقا سيد مرتضى است نيز در ادارهء سيد آمد و رفتى داشت .\r\nمقصود سيد در ظاهر اتحاد دول اسلاميه و اتفاق مسلمانان بود ليكن در معنى جمهوريت و مشروطيت ايرانرا ساعى و جاهد بود . در مجالس علنى مفاسد استبداد و سلطنت استبداديرا آشكار ميفرمود و در محافل سرى دوستان خود را تحريص و ترغيب مينمود ببيدارى مردم لكن پس از تبعيد و نفى از طهران دوستانش را وصيت ميفرمود بكتمان و استتار مقصد چنانچه در يكى از مكاتيب خود به حضرت آقاى طباطبائى چنين نوشته است .\r\n\r\nپارهء از مكتوب سيد به آقاى طباطبائى\r\n« لا صداقة الا باتحاد المشرب و لا قرابة الا بوحدة المارب و بعد ذلك ليس لك ان تقول مارايتك و ما رايتنى » .\r\nزمانى هم در مكه معظمه تشكيل انجمنى داد موسوم به ام القرى و خيالش اين بود نماينده‌هاى مسلمانان روى زمين را در اين انجمن گردآورد و براى مسلمانان روى زمين يك سلطان كه يا در اسلامبول يا در كوفه سكنى گيرد و يك اعلم كه در مكه نشيند و تكاليف مسلمين از اين مجلس برخيزد و پس از امضاء سلطان و اعلم منتشر گردد و ساير پادشاهان مسلمان باسم امير الامرائى موسوم و در تحت امر سلطان محكوم باشند سلطان عبد الحميد خان اين انجمن را برانداخت بتوهّم اينكه شايد انتخاب سلطان برحسب قرعه قرار گيرد و به غير او قرعه افتد . مدت دوام انجمن يكسال بود و نظامنامه آن طبع و به تمام بلدان فرستاده شد اجزاء اين انجمن معدوم و يا در زواياى خفا جان دادند فتنه عرابى پاشا در مصر از نتايج اين انجمن بود و عرابى پاشا از شاگردان سيد بود .\r\nاگرچه فاضل معاصر جرجى زيدان مينويسد از سيد تاليف و تصنيفى ديده نشده است ليكن روزنامه عروة الوثقى و روزنامه حبل المتين اول و رسالهء فضايح الاستبداد و رساله در ردّ دهريين و طبيعيين و رساله در حقوق صفحات عالم را گرفته است .\r\nنميدانم علت چيست كه فاصل مزبور مينويسد درباره سيد ( فقد نشأ قطبا من اقطاب الفلسفة و عاش ركنا من اركان السياسة و لكنه مات و لم يتم عملا و لا الف كتابا الخ ) .\r\nچند مكتوب از مكاتيب سيد جمال الدين بدست نگارنده آمد يكى را در حالات آقاى طباطبائى درج نموديم و ديگرى را هم كه بآقاى طباطبائى نوشته است چند فقرهء آن را ايضا درج نموديم سومى مكتوبيست كه از حضرت عبد العظيم بناصر الدينشاه نوشته است چهارم و پنجم دو مكتوب عربى است كه بمرحوم آية اللّه ميرزاى شيرازى و علماء ايران نوشته است .\r\n\r\n","description":"","footnote":"","page_name":" 64 ","page_number":100},
  {"content":"\r\n\r\n\r\nمكتوب سيد جمال الدين كه در سفر ثانى ايران از حضرت عبد العظيم بناصر الدينشاه نوشته\r\nعرضه داشت بسدهء سنيه عاليه و عتبهء رفيعهء ساميهء اعليحضرت شاهنشاه اسلام‌پناه در ( مونيك ) وقتىكه از شرف وعد احترامات و اجازه مصاحبت موكب همايونى در زمره طرد بودم در همان محضر اسنى جناب امين السلطان وزير اعظم چنان پسنديدند كه اين عاجز براى اصلاح بعضى امور ضروريه اولا به ( پطرزبورغ ) رفته پس از انجام آنها بايران بيايم اعليحضرت شاهنشاه اقام اللّه به دغامة المدن استحسان فرمودند در شب همان يوم الشرف پنج ساعت جناب وزير اعظم به اين عاجز مكالمه نمودند خلاصه‌اش آنكه اولا دولت روسيه و رجال و ارباب جرايد آن را حق نيست كه ايشانرا بر جلس و نشانهء سهام نمايند و از در معادات و معاندت برآيند چون‌كه ايشان يعنى جناب وزير اعظم مالك و صاحب ملك نيستند ورتق وفتق امور بقدرت ايشان نيست ديگر آنكه مسئله كارون و بانك و معادن قبل از ارتقاء ايشان برتبه وزارت عظمى انجام پذيرفته است نهايت اينست كه اجراء آن از سوء بخت در زمان وزارت ايشان شده است پس حين ورود پطرزبورغ بايد در نزد وزارت روسيه ابراء ذمه و تبرئه بر ساحت ايشانرا بنمايم و تبديل افكار فاسده وزراء روس را در حق ايشان داده و حسن مقاصد و نيات ايشانرا درباره دولت روس مسجل كنم ثانيا از اين عاجز خواهش نمودند كه به ( مسيو كيرس ) رئيس الوزراء و وزير دول خارجه و مستشارهاى ايشان ( ويلنكالى ) و ( زينوويب ) شفاها بگويم كه ايشان يعنى جناب وزير اعظم از براى اثبات حسن مقاصد خود در هرحال حاضرند كه اگر از طرف روس طريق سهلى ارائه شود در ظرف چند روز مسئله كارون و بانك و معادن را حل نموده به حالت سابقه اعاده نمايند اين عاجز چون نجاح مقاصد جناب وزير اعظم را عين رضايت پادشاه و خير ملت اسلام ميدانستم به پطرزبورغ عود نمودم و چند نفر را كه در سياسيات مشرق زمين با خود هم‌مشرب ميدانستم چون ژنرال ( ابروچف ) در حربيه و ژنرال ( ديختر ) در وزارت دربار و ژنرال ( اعناتيف ) سفير سابق روس در اسلامبول و مادام ( نوديكف ) كه از خواتين نافذ الكلمه و غالبا در مسائل سياسيه كه ما بين روس و انگليس است ميكوشيد با خود متفق كردم و در ظرف دو ماه بيست بار با مسيو ( كيرس ) و با مستشارهاى ايشان ملاقات كردم و پيش از آنكه در مقاصد جناب وزير اعظم شروع نمائيم اولا در اين سعى نمودم كه بادله و براهين سياسيه و باعانت هم مشربهاى خودم ثابت كنم كه صلاح دولت روس در مشرق زمين آنست كه على الدوام با دولت ايران از در مسالمت و مواده و مجاملة برآيد و سخت‌گيرى و مخاصمت ننمايد و در ضمن همه وقت منح و سماح اعليحضرت شاهنشاه اسلام‌پناه را در اترك و اراضى تركمانيه و جايهاى ديگر خاطرنشان ايشان مينمودم چون دانستم كه اينمطلب اصلى مسجل شد و مقبول گرديد و از براى ايشان انحراف رأى روى داد و آتش غضب‌شان فرونشست در آنوقت مقاصد جناب وزير اعظم را پيش نهاده گفتم وزير اعظم بنفس خود در مونيك به من گفتند بشما تبليغ كنم كه ايشان حاضرند اگر شما طريقى نشان دهيد كه موجب حرب و سبب غرامت نگردد مسئله كارون و بانك و معادن را حل نمايند و موازنه سابقه كه در ميان دولت روس و ايران و انگليس بود دوباره برقرار كنند و در تلو اين مطلب اينقدر كه ممكن بود\r\n\r\n","description":"","footnote":"","page_name":" 65 ","page_number":101},
  {"content":"\r\n\r\nدر تبرئه ذمهء جناب وزير اعظم و حسن مقاصد ايشان در حق دولت روسيه كوشيدم چنانچه دوباره هم اين مطالب را از پطرسبورغ بايشان نوشتم مسيو كيرس و مستشارهاى ايشان پس از آنكه مكررا از حسن مقاصد و نيات عزم جناب وزير اعظم پرسيدند گفتند كه ما بايد در اينمسئله با وزير جنگ و وزير ماليه اولا مشورت كنيم و بامپراطور حاصل مشورت خود را عرضه نمائيم بعد از آن اگر طريق سياسى يافت شد كه بدان توان حل مسئله را نمود بشما شفاها خواهيم گفت كه بنهج جواب بجناب وزير اعظم برسانيد البته اگر اين مسئله بنهجى حل شود كه موجب مخاصمه در ميان دولت ما و دولت ايران نگردد بهتر است .\r\nپس از چندين‌بار مشورت دو مسلك پلتيك يكى از براى خود و يكى از براى جناب وزير اعظم تعيين نموده به من گفتند كه اگر جناب وزير اعظم ميخواهند ابواب خطرهاى آينده را به بندند در جواب رسالت اين دو مسلك را بديشان از طرف ما تبليغ كن و چون هريك از ما خط حركت پلتيك خود را بر آن دو مسلك معين قرار دهيم مسئله به خودى خود بلا غرامت و بلا جدال حل شده سبب رضايت همه خواهد بود اين عاجز شادان و خرسند شدم كه به قوت الهيه به تنهائى توانستم پس از اطلاع تام از مسالك سياسيهء خفيه روس در مشرق زمين خدمتى بدولت اسلام نمايم و وزير اعظم را از خود خوشنود كرده باشم چون بطهران رسيدم خارج شهر توقف نموده بجناب وزير اعظم اطلاع دادم جناب ايشان خانه حاج محمد حسن امين الضرب را معين نمودند كه در آنجا فرود آيم و نحل ايشان را مهماندار مقرر نمودند و اين عاجز مدت سه ماه تمام از جاى خود حركت نكردم به غير از يك بار آن هم بعد از يك ماه كه عز شرف حضور حاصل شد و بدان نويدهاى ملوكانه مفتخر گرديدم و در اين مدت جناب وزير اعظم هيچگونه از اين عاجز سؤال نكردند كه در پطرسبورغ چه واقع شد و جواب آن مسئله كه ترا براى آن بدانجا فرستادم چه شد بلى در اينمدت چندبار بعضى از حاشيه خود را براى احوال‌پرسى فرستادم وعده ملاقات مفصل ميدادند چون مدت طول كشيد از كيفيت مسئله سؤال شد در جواب گفتم كه هنوز از طرف وزير اعظم استفسار نشده است و سبب را هم نميدانم در وقتى كه اهمال جناب وزير اعظم بوزارت روس معلوم گرديد با همه آن محاجات و مجادلات و تبليغات ملحانه اين عاجز در پطرسبوروغ ايشان اين امر را به مجرد ملاعبه بازى و اهانت و تحقير و با خود حيله سياسيه مقصود كشف افكار طرف مقابلست ( كاش سؤال ميشد و كشف افكار طرف مقابل ميگرديد ) شمرده بسفارت خود در دار الخلافه طهران تلگراف نمودند كه سيد جمال الدين از طرف وزير اعظم شفاها بعضى تبليغات نمود اگر وزير اعظم ميخواهند كه در آن مسائل داخل شوند رأسا بنهج رسمى باسفارت روس در تهران يا با سفارت ايران در پطرزبورغ مكالمه نمايند و سيد جمال الدين كه بنهج غيررسمى بعضى تبليغات نمود اگر پس از اين سخنى از اينطرف بگويد مقبول نيست ( لا حول و لا قوة الا باللّه ) راه رفته رنج كشيده برجوع قهقرا بنقطه اولى برگشت ( شگفت ) عقده حل كرده را دوباره محكم كردن ( شگفت ) اعليحضرت پادشاه اسلام پناه نتايج اين گونه حركات را بخرد خدا داد ديپلوماسى از هركس بهتر ميدانند جناب وزير اعظم چون از مضمون آن تلگراف مطلع شدند بخلاف عادت سياسيين جهان بجاى آنكه تأسف نمايند كه چرا افكار وزراء روس را در اين مسائل استكشاف ننمودند و جوابهاى ايشانرا استماع\r\n\r\n","description":"","footnote":"","page_name":" 66 ","page_number":102},
  {"content":"\r\n\r\nنكردند ( بعرب صاحب گفته بودند كه من چيزى به سيد جمال الدين نگفته بودم كه بوزارت روس تبليغ نمايند ) و من ايشانرا به پطرزبورغ نفرستادم  ( إِنَّا لِلَّهِ وَ إِنَّا إِلَيْهِ راجِعُونَ )  اينك لعب معكوس اينك فكر عقيم اينك نتيجه فاسده با اين مسلك چگونه توان راه اخطار را بست و از مهالك دورى جست ( بلا سبب شبهه در دلها افكندن و قلوب را متنفر كردن خداوند تع مگر بقدرت كامله خود ما را از آثار وخيمه اين حركات حفظ كند . . . . . ) وا عجب از اينواقعه اينست پس از آنكه وعد احترامات و ستايش خود را از لسان مبارك اعليحضرت شاهنشاهى شنيدم حاج محمد حسن امين الضرب تبليغ نمودند كه رضايت اعليحضرت شاهنشاهى اينست كه اين عاجز طهرانرا ترك نموده مجاور مقابر شهر قم بشوم هرچه در خباياى ذهن خود تفتيش نمودم سبب را ندانستم . آيا به جهت آن بود كه دولت روس را ببراهين و وسائط دعوت بمسلك و موادهء دولت ايران نموده - يا براى آنست كه به خواهش وزير اعظم به پطرسبورغ رفته در تبرئه ذمه و حسن مقاصد ايشان با دولت روس كوشيدم - يا بدينجهة كه طرق حل مسائل را چنانچه خواهش وزير اعظم بود بقوة كدّ و جدّ بدست آوردم - اگرچه بر مجرب ندامت رواست آنچه بپاداش مهمانى اول به من گذشت مرا كافى بود كه دگر خيال ايرانرا نكنم اما لفظ شاهنشاه را مقدس شمرده خواستم آنچه خلاف گفته بودند معلوم گردد كه هم خيرخواهم هم مطيع ديگر اين چه نقش است كه باز ژاژخايان كوازه پسند باللّه عليكم اگر خدا نخواسته ظهورات مرا از مسلك خيرخواهى منحرف و منصرف كند بر من چه ملامت خواهد بود سبحان اللّه توهم مزاحمت در مناصب هروقت اين صاحبان عقول صغيره و نفوس حقيره را بر اين ميدارد كه ذهن وقّاد نقّاد اعليحضرت شاهنشاه را درباره اين عاجز مشوب گردانند اينك در حضرت عبد العظيم نشسته تا امر از مصدر عزت چه صادر شود و اسئل اللّه تعالى ان يمدكم بالعدل و الحق و ينصركم بالحكمة و يشيد دولتكم بقدرته و يحرسه عن كيد الخائنين آمين . العاجز جمال الدين الحسينى\r\n\r\nپارهء از مكتوب سيد جمال الدين كه بيكى از دوستان خود نوشته است\r\nمن در موقعى اين نامه را بدوست عزيز خود مينويسم كه در محبس محبوس و از ملاقات دوستان خود محرومم نه انتظار نجات دارم و نه اميد حيات نه از گرفتارى متألم و نه از كشته شدن متوحش خوشم بر اين حبس و خوشم بر اين كشته شدن . حبسم براى آزادى نوع ، كشته ميشوم براى زندگى قوم ولى افسوس ميخورم از اينكه كشتهاى خود را ندرويدم بآرزوئى كه داشتم كاملا نائل نگرديدم شمشير شقاوت نگذاشت بيدارى ملل مشرق را به‌بينم دست جهالت فرصت نداد صداى آزادى از حلقوم امم مشرق بشنوم ايكاش من تمام تخم افكار خود را در مزرعه مستعد افكار ملت كاشته بودم چه خوش بود تخمهاى بارور مفيد خود را در زمين شوره‌زار از سلطنت فاسد نمينمودم آنچه در آن مزرعه كاشتم به نمو رسيد هرچه در اين زمين كوير غرس نمودم فاسد گرديد در اينمدت هيچيك از تكاليف خيرخواهانه من به گوش سلاطين مشرق فرونرفت همه را شهوت و جهالت مانع از قبول گشت اميدواريها بايرانم بودند اجر زحماتم را بفراش غضب حواله كردند با هزاران وعد وعيد به تركيا احضارم كردند اين نوع مغلول و مقهورم نمودند غافل از اينكه انعدام صاحب نيت اسباب انعدام نيت نميشود صفحه روزگار\r\n\r\n","description":"","footnote":"","page_name":" 67 ","page_number":103},
  {"content":"\r\n\r\nحرف حق را ضبط مىكند بارى من از دوست گرامى خود خواهشمندم اين آخرين نامه را به نظر دوستان عزيز و هم مسلكهاى ايرانى من برسانيد و زبانى به آنها بگوئيد شما كه ميوه رسيده ايران هستيد براى بيدارى ايرانى دامن همت بكمر زده‌ايد از حبس و قتال نترسيد از جهالت ايرانى خسته نشويد از حركات مذبوحانه سلاطين متوحش نگرديد بانهايت سرعت بكوشيد با كمال چالاكى كوشش كنيد طبيعت بشما يار است و خالق طبيعت مددكار . سيل تجدد بسرعت به طرف مشرق جاريست بنياد حكومت مطلقه منعدم شد نيست شماها تا ميتوانيد در خرابى اساس حكومت مطلقه بكوشيد نه بقلع و قمع اشخاص .\r\nشما تا قوه داريد در نسخ عاداتيكه ميانه سعادت و ايرانى سد سديد گرديده كوشش نمائيد نه در نيستى صاحبان عادات هرگاه بخواهيد به اشخاص مانع شويد وقت شما تلف ميگردد اگر بخواهيد به صاحب عادت سعى كنيد باز آن عادت ديگرانرا بر خود جلب مىكند . سعى كنيد موانعى را كه ميانه الفت شما و ساير ملل واقع شده رفع نمائيد . گول عوام فريبانرا نخوريد ( انتهى )\r\n\r\nمكتوب سيد جمال الدين بمرحوم حاج ميرزا محمد حسن شيرازى اعلى اللّه مقامه\r\nبسم اللّه الرحمن الرحيم - حقا اقول : ان هذا الكتاب خطاب الى روح الشريعة المحمدية اينما وجدت ، و حيثما حلت ، و ضراعة تعرضها الامة الى نفوس زاكية تحققت بها ، و قامت بواجب شئونها ، كيفما نشات ، و فى اى قطر نبغت ، الاوهم العلماء فاحببت عرضه على الكل و ان كان عنوانه خاصا .\r\nحبر الامة بارقة انوار الائمة ، دعامة عرش الدين ، و اللسان الناطق عن الشرع المبين جناب الحاج الميرزا محمد حسن الشيرازى صان اللّه به حوزة الاسلام ورد كيد الزنادقة اللئام لقد خصك اللّه بالنيابة العظمى عن الحجة الكبرى و اختارك من العصابة الحقة و جعل بيدك ازمة سياسة الامة بالشريعة الغراء و حراسة حقوقها بها و صيانة قلوبها عن الزيغ و الارتياب فيها و احال اليك من بين الانام ( و انت وارث الانبياء ) مهام امور تسعد بها الملة فى دارها الدنيا و تحضى بالعقبى و وضع لك اريكة الرياسة العامة على الافئدة و النهى اقامة لدعامة العدل و اثارة لمحجة الهدى و كتب عليك بما اولاك من السيادة على خلقه حفظ الحوزة و الذود عنها و الشهادة دونها على سنن من مضى و ان الامة قاصيها و دانيها و حاضرها و باديها و وضيعها و عاليها قد اذعنت لك بهذه الرياسة السامية الربانية جاثية على الركب خارة على الاذقان تطمح نفوسها اليك فيكل حادثة تعروها تطل بصائرها عليك فى كل مصيبة تمسها و هى ترى ان خيرها و سعدها منك و ان فوزها و نجاتها بك و ان امنها و امانيها فيك .\r\nفاذا المح منك غض طرف ، او نيت بجانبك لحظة ، و امهلتها و شانها لمحة ، ارتجفت افئدتها ، و اختلت مشاعرها ، و انتكثت عقائدها ، و انهدمت دعائم ايمانها ، نعم لا برهان للعامة فيما دانوا ، الا استقامة الخاصة فيما امروا ، فان و هن هولاء فى فريضة او قعد بهم الضعف عن اماطة منكر ، لا عتور اولئك الظنون و الا وهام و نكص كل على عقبيه مارقا من الدين القويم ، حائدا عن الصراط المستقيم .\r\nو بعد هذا و ذاك و ذلك اقول ان الأمة الايرانية بما دهمها من عراقيل الحوادث التى آذنت باستيلاء\r\n\r\n","description":"","footnote":"","page_name":" 68 ","page_number":104},
  {"content":"\r\n\r\nالضلال على بيت الدين ، و تطاول الاجانب على حقوق المسلمين ، و وجوم الحجة الحق اياك اعنى عن القيام بناصرها و هو حامل الامانة ، و المسئول عنها يوم القيمة قد طارت نفوسها شعاعا ، و طاشت عقولها ، و تاهت افكارها و وقفت موقف الحيرة ( و هى بين انكار و اذعان و جحود و ايقان ) لا تهتدى سبيلا و هامت فى بيداء الهواجس فى عتمة الوساوس ، ضالة عن رشدها لا تجد اليه دليلا و اخذ القنوط بمجامع قلوبها و سد دونها ابواب رجائها ، و كادت ان تختا راياسا منها الضلالة على الهدى ، و تعرض عن محجة الحق و تتبع الهوى ، و ان آحاد الامة لا يزالون يتسائلون شاخصة ابصارهم عن اسباب قضت على حجة الاسلام ( اياك اعنى ) بالسيات و السكوت ، و حتم عليه ان يطوى الكشح عن اقامة الدين على اساطينه ، و اضطره الى ترك الشريعة و اهلها ، الى ايدى زنادقة يلعبون بها كيفما يريدون و يحكمون فيها بما يشاءون ، حتى ان جماعة من الضعفاء زعموا ان قد كذبوا و ظنوا فى الحجة ظن السوء و حسبوا الامرا حبولة الحاذق ، و اسطورة المدق ، و ذلك لانها ترى ( و هو الواقع ) ان لك الكلمة الجامعة ، و الحجة الساطعة ، و ان امرك فى الكل نافذ ، و ليس لحكمك فى الامة منابذ ، و انك لواردت تجمع احاد الامة بكلمة منك ( و هى كلمة تنثبق من كيان الحق الى صدور اهله ) فترهب بها عدو اللّه و عدوهم ، و تكف عنهم شر الزنادقة ، و تزيح ما حاق بهم من العنت و الشقاء ، و تنشلهم من ضنك العيش الى ما هو ارغدوا هنى ، فيصير الدين باهله منيعا حريزا ، و الاسلام بحجة رفيع المقام عزيزا .\r\nهذا هو الحق انك راس العصابة الحقة ، و انك لروح السارى فى آحاد الامة فلا يقوم لهم قائم الا بك و لا تجتمع كلمتهم الا عليك ، لوقمت بالحق نهضوا جميعا و لهم الكلمة العلياء ، و لو قعدت تثبطوا ، و صارت كلمتهم هى السفلى ، و لربما كان هذا السير و الدوران حيثما غض حبز الامة طرفه عن شئونهم ، و تركهم هملا بلاراع ، و همجا بلا رادع و لا داع ، يقيم لهم عذرا فيما ارتابوا ، خصوصا لما راوا ان حجة الاسلام قدونى فيما اطبقت الامة خاصتها و عامتها على وجوبه ، و اجمعت على حظر الاتقاء فيه ، خشية لغوبه ، الا و هو حفظ حوزة الاسلام الذى به بعد الصيت و حسن الذكر و الشرف الدائم و السعادة التامة ، و من يكون اليق بهذه و احرى بها ممن اصطفاه اللّه فى القرن الرابع عشر ، و جعله برهانا لدينه ، و حجة على البشر ،\r\nايها الحبر الاعظم ، ان الملك قد وهنت سريرته ، فسائت سيرته ، و ضعفت مشاعره فقبحت سريرته ، و عجز عن سياسة البلاد ، و ادارة مصالح العباد ، فجعل زمام الامور كليها و جزئيها بيد زنديق اثيم ، غشوم ثم بعد ذلك زنيم . . يسب الانبياء فى المحاضر جهرا ، و لا يذعن لشريعة اللّه امرا ، و لا يرى لروساء الدين و قرا ، يشتم العلماء و يقذف الاتقياء ، و يهين السادة الكرام ، و يعامل الوعاظ معاملة اللئام ، و انه بعد رجوعه من البلاد الافرنجية قد خلع العذار ، و تجاهر بشرب العقار ، و موالاة الكفار ، و معاداة الابرار ، هذه هى افعاله الخاصة فى نفسه . ثم انه باع الجزء الاعظم من البلاد الايرانية و منافعها لاعداء الدين - المعادن ، و السبل الموصلة اليها ، و الطرق الجامعة بينها و بين تخوم البلاد ، و الخانات التى تبنى على جوانب تلك المسالك الشاسعة التى تتشعب الى جميع ارجاء المملكة و ما يحيط بها من البساتين و الحقول . .\r\nنهر الكارون و الفنادق التى تنشا على صفتيه الى المنبع و ما يستبتعها من الخبائن و المروج ، و الجادة من الاهواز الى طهران و ما على اطرافها من العمارات و الفنادق و البساتين و الحقول . . و التنباك و ما يتبعه\r\n\r\n","description":"","footnote":"","page_name":" 69 ","page_number":105},
  {"content":"\r\n\r\nمن المراكز و محلات الحرت و بيوت المستحفظين و الحاملين و البائعين انى وجد و حيث نبت ، و حكر العنب للخمور و ما تستلزمه من الحوانيت و المعامل و المصانع فى جميع اقطار البلاد ، و الصابون و الشمع و السكر و لوازمها من المعامل ، و البانك « 1 » و ما ادراك ما البانك هو اعطاء زمام الاهالى كلية بيد عدو الاسلام و استرقاقه لهم و استملاكه اياهم و تسليمهم له بالرياسة و السلطان .\r\nثم ان الخائن البليدارادان يرضى العامة بواهى برهانه فحيق قائلا ان هذه معاهدات زمانية ، و مقاولات وقتية لا تطول مدتها از يد من مائة سنة ! ! ياللّه من هذا البرهان الذى سؤله خرق الخائنين ، و عرض الجزء الباقى على الدولة الروسية حقا لسكوتها ( لو سكتت ) مرداب رشت و نهر الطبرستان و الجادة من نزلى الى الخراسان و ما يتعلق بها من الدور و الفنادق و الحقول . . . و لكن الدولة الروسية شمخت بانفها و اعرضت عن قبول تلك الهدية ، و هى عازمة على استملاك الخراسان و الاستيلاء على آذربايجان و مازندران ان لم تنحل هذه المعاهدات و لم تنفسخ هذه المقاولات القاضية على تسليم المملكة تماما بيد ذاك العدو الالد ، هذه هى النتيجة الاولى لسياسة هذا الاخرق .\r\nو بالجملة ان هذا المجرم قد عرض اقطاع البلاد الايرانية على الدول ببيع المزاد ، و انه يبيع ممالك الاسلام و دور محمد و إله عليهم الصلاة و السلام للاجانب و لكنه لخسة طبعه و دنائة فطرته لا يبيعها الا بقيمة زهيدة و دراهم معدودة ( نعم هكذا يكون اذا امتزجت اللئامة و الشرة بالخيانة و السفه )\r\nو انك ايها الحجة ان لم تقم بناصر هذه الامة و لم تجمع كلمتها و لم تجمع كلمتها و لم تنزعها بقوة الشرع من يد هذا الاثيم لا صحبت حوزة الاسلام تحت سلطة الاجانب ( يحكمون فيها بما يشاؤن و يفعلون ما يريدون ) و اذا فاتتك هذه الفرصة ايها الحبر و وقع الامر و انت حى لما ابقيت ذكرا جميلا بعدك فى صحيفة العالم و اوراق التواريخ . . . و انت تعلم ان علماء الايران كافة و العامة باجمعهم ينتظرون منك ( و قد حرجت صدورهم و ضاقت قلوبهم ) كلمة واحدة و يرون سعادتهم بها و نجاتهم فيها . . . و من خصه اللّه بقوة كهذه كيف يسوغ له ان يفرط فيها و يتركها سدى .\r\nثم اقول للحجة قول خبير بصير ان الدولة العثمانية تبجح بنهضتك على هذا الامر و تساعدك عليه لانها تعلم ان مداخلة الا فرنج فى الاقطار الايرانية و الاستيلاء عليها تجلب الضرر الى بلادها لا محالة و ان وزراء الايران و امراءها كلهم يبتهجون بكلمة تنبص بها فى هذا الشان لانهم باجمعهم يعافون هذا المستحدثات طبعا ، و يسخطون من هذه المقاولات جبلة ، و يجدون بنهضك مجالا لابطالها ، و فرصة لكف شر الشره الذى رضى بها و قضى عليها .\r\nثم ان العلماء و ان كان كل صدع بالحق وجبه هذا الاخرق الخائن بسوء اعماله و لكن ردعهم للزور و زجرهم عن الجناية و نهرهم المجرمين ما قرت لسلسلة المعدات قرارا ، و لا جمعتها وحدة المقصد فى زمان واحد ، و هؤلاء لتماثلهم فى مدارج العلوم و تشاكلهم فى الرياسة و تساويهم فى الرتب غالبا عند العامة لا ينجذب بعضهم الى بعض و لا يصير احد منهم لصقا للاخر و لا يقع بينهم تأثير الجذب و تأثر الانجذاب حتى تتحقق هيئة وحدانية و قوة جامعة يمكن بها دفع الشر و صيانة الحوزة . كل يدور على محورة ، و كل يردع الزور و هو فى مركزه ، ( هذا هو سبب الضعف عن المقاومة و هذا هو سبب قوة المنكر و البغى ) . و انت وحدك ايها الحجة بما اوتيت من الدرجة السامية و المنزلة الرفيعة علة فعالة فى نفوسهم ، و قوة جامعة لقلوبهم ،\r\n\r\n\r\n","description":"","footnote":"\r\n( 1 ) - در اصل بنك بدون الف بوده است .\r\n","page_name":" 70 ","page_number":106},
  {"content":"\r\n\r\nو بك تنضم القوى المتفرقة الشاردة ، و تلتئم القدر المتشتة الشاذة ، و ان كلمة منك تاتى بوحدانية تامة يحق لها ان تدفع الشر المحدق بالبلاد ، و تحفظ حوزة الدين و تصون بيضة الاسلام . . . فالكل منك و بك و اليك . .\r\nو انت المسئول عن الكل عند اللّه و عند الناس .\r\nثم اقول ان العلماء و الصلحاء فى دفاعهم فرادى عن الدين و حوزته و قد قاسوا من ذاك العتل شدائد ما سبق منذ قرون لها مثيل ، و تحملوا لصيانة بلاد المسلمين عن الضياع و حفظ حقوقهم عن التلف كل هوان و كل صغارو كل فضيحة .\r\nو لا شك ان حبر الامة قد سمع ما فعله ادلاء الكفر و اعوان الشرك بالعالم الفاضل الصالح الواعظ الحاج الملا فيض اللّه الدربندى و ستسمع قريبا ما صنعه الجفاة الطغاة بالعالم المجتهد النقى البار الحاج السيد على اكبر الشيرازى و ستحيط علما بما فعله بحماة الملة و الامة من قتل و ضرب و كى و حبس . و من جملتهم الشاب الصالح الميرزا محمد رضا الكرمانى الذى قتله ذلك المرتد فى الحبس . و الفاضل الكامل البار حاج سياح و الفاضل الاديب الميرزا فروغى و الاريب النجيب الميرزا محمد عليخان و الفاضل المتقنن اعتماد السلطنة و غيرهم .\r\nو اما قصتى ، و ما فعله ذاك الكنوذ الظلوم معى ، فمما يفتت اكباد اهل الايمان ، و يقطع قلوب ذو الايقان . و يقضى بالدهشة على اهل الكفر و عباد الاوثان ، ان ذاك اللئيم امر بسجنى و انا متحصن بحضرة عبد العظيم ع فى شدة المرض على الثلج الى دار الحكومة بهوان و صغار و فضيحة لا يمكن ان يتصور دونها فى الشناعة ( هذا كله بعد النهب و الغارة )  ( إِنَّا لِلَّهِ وَ إِنَّا إِلَيْهِ راجِعُونَ ) . \r\nثم حملنى زبانيته الاوغادو انا مريض على برذون مسلسلا فى فصل الشتاء و تراكم الثلوج و الرياح الزمهريرية و ساقتنى جحفلة من الفرسان الى خانقين و صحبنى جمع من الشرط . . . و لقد كانت الوالى من قبل و التمس منه ان يبعدنى الى البصرة علما منه انه لو تركنى و نفسى لا تيتك ايها الحبر و تثبت لك شانه و شان الامة و شرحت لك ما حاق ببلاد الاسلام من شر هذا الزنديق ، و دعوتك ايها الحجة الى عون الدين ، و حملتك على اغاثة المسلمين . . . و كان على يقين انى لو اجتمعت بك لا يمكنه ان يبقى على دست وزارته الموسسة على خراب البلاد و هلاك العباد . و اعلاء كلمة الكفر . . . . و مما زاده لؤما على لومه و دنائة على دنائته انه دفعا لثورة العامة و تسكينا لهياج الناس نسب تلك العصابة التى ساقتها غيرة الدين و حمية الوطن الى المدافعة عن حوزة الاسلام ، و حقوق الاهالى ( به قدر الطاقة و الامكان ) الى الطائفة البابية . . كما اشاع بين الناس اولا ( قطع اللّه لسانه ) انى كنت مختون ( وا اسلاماه ) ما هذا الضعف ؟ ما هذا الوهن ؟ كيف امكن ان صعلو كاذى النسب ، و وغدا خسيس الحسب ، قدران يبيع المسلمين و بلادهم بثمن بخس دراهم معدودة و يزدرى بالعلماء و يهين السلالة المصطفوية و يبهت السادة المرتضوية البهتان العظيم ، و لايد قادرة نستاصل هذا الجذر الخبيث شفاء لغيظ المؤمنين ، و انتقاما لال سيد المرسلين عليه و إله الصلاة و السلام .\r\nثم لما رايت نفسى بعيدا عن تلك الحضرة العالية امسكت عن بث الشكوى . . . . و لما قدم العالم المجتهد القدوة الحاج سيد على اكبر الى البصرة طلب منى ان اكتب الى الحبر الاعظم كتابا ابث فيه هذا الغوائل و الحوادث و الكوارث فبادرت اليه امتثالا ، و علمت ان اللّه تعالى سيحدث بيدك امرا ، و السلام عليكم و رحمة اللّه و بركاته ( جمال الدين الحسينى )\r\n\r\n","description":"","footnote":"","page_name":" 71 ","page_number":107},
  {"content":"\r\n\r\n\r\nمكتوب سيد جمال الدين بعلماء ايران\r\nبسم اللّه الرحمن الرحيم - حملة القرآن ، و حفظة الايمان ، ظهراء الدين المتين ، و نصراء الشرع المبين ، جنود اللّه الغالبة فى العالم ، حججه الدامغة لضلال الامم ، جناب الحاج الميرزا محمد حسن الشيرازى و جناب الحاج الميرزا حبيب اللّه الرشتى ، و جناب الحاج الميرزا ابى القاسم الكربلائى ، و جناب الحاج الميرزا جواد الآقا التبريزى ، و جناب الحاج السيد على اكبر الشيرازى ، و جناب الحاج الشيخ هادى النجم‌آبادى ، و جناب الميرزا حسن الآشتيانى ، و جناب السيد الطاهر الزكى صدر العلماء ، و جناب الحاج آقا محسن العراقى ، و جناب الحاج الشيخ محمد تقى الاصفهانى ، و جناب الحاج الملا محمد تقى البجنوردى ، و ساير هداة الامة و نواب الائمة ، من الاحبار العظام ، و العلماء الكرام ، اعز اللّه بهم الاسلام و المسلمين و ارغم انوف الزنادقة المتجبرين ، آمين .\r\nطالما تاقت الامم الا فرنجية الى الاستيلاء على البلاد الايرانية حرصا منها و شرها . و لكم سولت لها امانيها خدعا تمكنها من الولوج فى ارجائها و تمهد فيها سلطانها على عرة من اهلها تحاشيا من المقارعة التى تورث الضغائن فتبعث النفوس على الثورة كلما سنحت لها الفرص و قضت بها الفطرات . ولكنها علمت ان بلوغ الادب و العلماء فى عز سلطانهم ضرب من المحال لان القلوب تهوى اليهم طرا ، و الناس جميعا طوع يدهم ياتمرون كيفما امروا ، و يقومون حيثما قاموا ، لا مرد لقضائهم ، و لا دافع لحكمهم ، و انهم لا يزالون يدابون فى حفظ حوزة الاسلام لا تاخذهم فيه غفلة ، و لا تعروهم عزه و لا تميد بهم شهوة ، فخنست و هى تتربص بهم الدوائر ، و تترقب الحوادث ، ايم اللّه انها قد اصابت فيمارات ، لان العامة لو لا العلماء و عظيم مكانتهم فى النفوس لالتجات بطيب النفس الى الكفر و استظلت بلوائه خلاصا من هذه الدول الذليلة الجائرة الخرقى التى قد عدمت القوة و فقدت النصفة و انفت المجاملة ، فلا حازت منها شرفا ، و لا صانت بها لنفسها حقا ، و لا انشرح منها صدورها فرعا .\r\nو لذا كلما ضعفت قوة العلماء فى دولة من الدول الاسلامية و ثبت عليها طائفة من الافرنج و محت اسمها ، و طمست رسمها .\r\nان سلاطين الهند و امراء ماوراء النهر جدت فى اذلال علماء الدين فعاد الوبال عليهم سنة اللّه فى خلقه . . . و ان الافغانيين ما صانوا بلادهم عن اطماع الاجانب و ما دفعو هجمات الانكليز مرة بعد اخرى الا بقوة العلماء و قد كانت فى نصابها .\r\nو لما تولى هذا الشاه ( الحارية الطاغية ) الملك طفق يستلب حقوق العلماء تدريجا و يخفض شانهم و يقلل نفوذ كلمتهم حبا بالاستبداد بباطل اوامره و نواهيه ، و حرصا على توسيع دائرة ظلمه و جوره ، فطرد جمعا من البلاد بهوان و نهنه فرقة عن اقامة الشرع بصغار ، و جلب طائفة من اوطانها الى دار الجور و الخرق ( طهران ) و قهرها على الاقامة فيها بذل فخلاله الجو فقهر العباد و اباد البلاد و تقلب فى اطوار الفظائع و تجاهر بانواع الشنائع و صرف فى اهوائه الدنية و ملاذه البهيمية ما مصه من دماء الفقراء و المساكين عصرا و نزح من دموع الايتام قهرا ( ياللاسلام )\r\nفاذا اشتد جنونه بجميع فنونه فاستوزر وغدا خسيسا ليس له دين يردعه و لا عقل يزجره و لا شرف\r\n\r\n","description":"","footnote":"","page_name":" 72 ","page_number":108},
  {"content":"\r\n\r\nنفس يمنعه ، و هذا المارق ما قعد على دسته الاوقام با بادة الدين و معادات المسلمين و ساقته دنائة الارومته و نزالة الجرثومة الى بيع البلاد الاسلامية بقيم زهيده .\r\nفحسبت الافرنج ان الوقت قد حان لا ستملاك الاقطار الايرانية بلا كفاح و لا قتال و زعمت ان العلماء الدين كانوا يذبون عن حوزة الاسلام قد زالت شوكتهم و نفد نفوذهم فهرع كل فاغرافاه يبغى ان يسرط قطعة من تلك المملكة . فغار الحق و غضب على الباطل فدمغه فخاب سعاه و ذل كل جبار عنيد .\r\nاقول الحق انكم يا ايها القادة قد عظمتم الاسلام بعزيمتكم و اعليتم كلمته و ملئتم القلوب من الرهبة و الهيبة . و علمت الاجانب طرا ان لكم سلطانا لا يقاوم و قوة لا تدفع و كلمة لا تردوانكم سياج البلاد و بيدكم ازمة العباد و لكن قد عظم الخطب الآن و جلت الرزية لان الشياطين قد تالبت جبر اللكسر و حرصا على الوصول الى الغاية و ازمعت على اغراء ذاك المارق الاثيم على طرد العلماء كافة من البلاد . و ابانت له ان انفاذ الاوامر انما هو بانقياد قواد الجيوش و ان القواد لا يعصون للعلماء امرا و لا يرضون بهم شرا فيجب لاستتباب الحكومة استبدالهم بقواد الأفرنج . وارت لذاك البليد الخائن رياسة الشرطة و قيادة فوج القزاق نموذجا ( كنت و اضرابه ) و ان ذاك الزنديق و زملاءه فى الالحاد يجدون الآن فى جلب قواد من الاجانب . و الشاه لجنونه المطبق قد استحسن هذا و اهتزبه طربا . لعمر اللّه لقد تحالف الجنون و الزندقة و تعاهد العتة و الشره على محق الدين و اضمحلال الشريعة و تسليم دار الاسلام الى الاجانب بلا مقارعة و لا مناقرة .\r\nيا هداة الامة انكم لو اهلمتم هذا الفرعون الذليل و نفسه و امهلتموه على سريو جنونه و ما اسرعتم بخلعه عن كرسى غيه لقضى الامر فعسر العلاج و تعذر التدارك .\r\nانتم نصراء اللّه فى الارض . و لقد تمحصت بالشريعة الالهية نفوسكم عن اهواء دنية تبعث على الشقاق و تدعو الى النفاق و يئس الشيطان بقذفات الحق عن تفريق كلمتكم . فانتم جميعا يد واحدة يذود بها اللّه عن صياصى دينه الحصينة و يذب بقوتها القاهرة جنود الشرك و اعوان الزندقة . و ان الناس كافة ( الا من قضى اللّه عليه بالخيبة و الخسران ) طوع امركم . فلو اعلنتم خلع هذا ( الحارية ) لا طاعكم الاميرو الحقير و ادغن لحكمكم الغنى و الفقير ( و لقد شاهدتم فى هذه الازمان عيانا فلا اقيم برهانا ) خصوصا و ان الصدور قد حرجت و ان القلوب قد تفطرت من هذه السلطة القاسية الحمقى التى ما سدت ثغورا و لا جندت جنودا و لا عمرت بلادا و لا نشرت علوما و لا اعزت كلمة الاسلام و لا اراحت يوما ما قلوب الانام بل دمرت و اقوت و افقرت و اذلت ثم بعد ضلت و ارتدت و انها سحقت عظام المسلمين و عجنتها بدمائهم فعملت منها للبنات بنت بها قصور الشهواتها الدنية . هذه آثارها فى هذه المدة المديدة و السنين العديدة تعسالها و تبت يداها .\r\nو اذا وقع الخلع ( و تكفيه كلمة واحدة ينبص بها لسان الحق غيرة على دينه ) فلا ريب ان الذى يخلف هدا ( الطاغية ) لا يمكنه الحيدان عن اوامركم الالهية و لا يسعه الا الخضوع بعتبتكم عتبة الشريعة المحمدية كيف لا و هو يرى عيانا ما لكم من القوة الربانية التى تقلبون بها الطغاة عن كرسى غيها . و ان العامة متى سعدت بالعدل تحت سلطان الشرع ازدادت بكم و لعا و حامت حولكم هياما و صارت جميعا جند اللّه و حزبا لاوليائه العلماء .\r\nو لقد وهم من ظن ان خلع هذا ( الحارية ) لا يمكن الا بهجمات العساكر و طلقات المدافع و القنابر .\r\nليس الامر كذلك . لان عقيدة ايمانية قدر سخت فى العقول ، و تمكنت من النفوس ، و هى ان الراد على -\r\n\r\n","description":"","footnote":"","page_name":" 73 ","page_number":109},
  {"content":"\r\n\r\nالعلماء راد على اللّه ( هذا هو الحق و عليه المذهب ) فاذا اعلنتم ( يا حملة القرآن ) حكم اللّه فى هذا الغاصب الجائر و ابنتم امره تع فى حرمة اطاعته لا نفض الناس من حوله فوقع الخلع بلا جدال و لا قتال .\r\nو لقد اراكم اللّه فى هذه الايام اتماما لحجته ما اولاكم من القوة التامة ) و القدرة الكاملة ، و كان الذين فى قلوبهم زيغ فى ريب منها من قبل . اجتمعت النفوس بكلمة منكم على ارغام هذا الفرعون الذليل و هامانه الرذيل ( مسئلة التنباك ) فعجبت الامم من قوة هذه الكلمة و سرعة نفوذها و بهت الذى كفر . قوة انعمها اللّه عليكم لصيانة الدين و حفظ حوزة الاسلام . فهل يجوز منكم اهمالها و هل يسوغ التفريط فيها ؟\r\nحاشا ثم حاشا .\r\nفدان الوقت لاحياء مراسم الدين ، و اعزاز المسلمين ، فاخلعوا هذا ( الطاغية ) قبل ان يفتك بكم ، و يهتك اعراضكم ، و يثلم سياج دينكم . ليس عليكم الا ان تعلنوا على رؤس الاشهاد حرمة اطاعته فاذا يرى نفسه ذليلا فريدا يفرمنه بطانته و ينفر منه حاشيته و ينبذه العساكر و يرجمه الاصاغر .\r\nانكم يا ايها العلماء و الذين قاموا معكم لتائيد الدين بعد اليوم فى خطر عظيم . قد كسرتم قرن فرعون بعصا الحق وجدعتم انف الحارية بسيف الشرع فهو يتربص فرصا تساعده على الانتقام شفاء لغيظه و مرضاة لطبيعته التى فطرت على الحقدو اللجاج فلا تمهلوه اياما و لا تمكنوه ان يقبض زماما اعلنوا خلعه قبل اندمال جرحه .\r\nو حاشاكم ايها الراسخون فى العلم ان ترتابوا فى خلع رجل سلطانه غصب و افعاله فسق و اوامره جور و انه بعد ان مص دماء المسلمين و نهش عظام المساكين و ترك الناس عراة حفاة لا يملكون شيئا حكم عليه جنونه ان يملك الاجانب بلادا كانت للاسلام عزا و للدين المتين حرزا و ساقته سورة السفه الى اعلاء كلمة الكفر و الاستظلال بلواء الشرك .\r\nثم اقول ان الوزراء و الامراء و عامة الاهالى و كافة العساكر و ابناء هذا الطاغية ينتظرون منكم جميعا ( و قد فرغ صبرهم و نفد جلدهم ) كلمة واحدة حتى يخلعوا هذا الفرعون الذليل و يريحوا العباد من ضره و يصونوا حوزة الدين من شره قبل ان يحل بهم العارولات حين مناص و السلام عليكم و رحمة اللّه و بركاته .\r\nجمال الدين الحسينى\r\n\r\nاحوالات ميرزا رضا كرمانى\r\nميرزا رضا پسر ملا حسين عقدائيست و عقدا دهيست از توابع يزد چون ميرزا رضا در كرمان متولد شده و تربيتش نيز در كرمان بود لذا كرمانى محسوب مىشود و در اوائل سن و جوانيش سفرى بطهران كرد و يكسال و خوردهء در طهران توقف نمود و خدمت مرحوم سيد جمال الدين رسيده و مجذوب سيد شد پس از تبعيد اولى سيد از طهران ميرزا رضا در مجالس بد از شاه ميگفت مرحوم آقا سيد عبد الرحيم معين التجار اصفهانى كه در كرمان متوطن بوده و آن ايام آمده بود بطهران ميرزا رضا را از طهران بكرمان عودت داده زمان مراجعت بكرمان به همان وضع پايتخت حركت ميكرد يعنى متكلم ميشد بكلماتيكه احدى از اهل كرمان جرئت تكلم به آن كلام را نداشت يعنى ميگفت چرا قبول ظلم ميكنيد و چرا بدون جهة مال و عرض خود را از دست ميدهيد جمع شويد و نگذاريد حاكم شما را سوار\r\n\r\n","description":"","footnote":"","page_name":" 74 ","page_number":110},
  {"content":"\r\n\r\nشود نگذاريد اموالتان را غارت كند ديگر ميگفت در طهران كه پايتخت است مردم ميگويند ميشنوند با شاه ملاقات مىكنند پادشاه انسانيست مثل شما بعرايض متظلمين رسيدگى مىكند ديوانخانه عدليه دارد و آنچه حكومت يا اجزاء او بخواهند مال مردم را ببرند حق ندارند حاكم بايد ماليات بگيرد و نظم مملكت را بدهد حاكم حق ندارد دختران رعيت را به زور ببرد و ضمنا مدعى مرحوم حاج آقا ابو جعفر هم شد كه ملك شورو كه وقف بر جماعتيست به اجاره پدر من بوده و بايد در تصرف من باشد آن مذاكرات و اين ادعا با تبعيت و تقليد از سيد جمال الدين باعث شد كه ميرزا رضا را گرفته و چندى او را در حبس داشتند تا اينكه علماء كرمان از او توسط كرده و او را از حبس نجات دادند اين دفعه ميرزا رضا بعنوان تظلم روانه طهران شده و در طهران آنچه تظلم نمود كسى بداد او نرسيد بلكه نايب السلطنه سيد جمال الدين اسدآبادى\r\nميرزا جهانگير خان\r\nسيد جمال واعظ\r\nحاج ابراهيم وكيل تبريز\r\nسيد حسن شريف‌زاده\r\nملك المتكلمين\r\nميرزا رضا كرمانى\r\nعباس آقا تبريزى\r\n\r\nعده‌اى از اولين رجال باسياست\r\nكامران ميرزا برحسب خواهش آقا بالا خان معين نظام كه اين اواخر وكيل الدوله و بالاخره سردار افخم شده بود ميرزا رضا را بحبس انداخت آقا بالا خان معين نظام براى خوش‌آمد ناصر الدوله حاكم كرمان كه ميرزا رضا از او متشكّى بود اين بيچاره را عقبه ميكرد تا اينكه اين اواخر او را بمحبس قزوين فرستاد با جناب حاج سياح و حاج ميرزا احمد كرمانى و چند نفر ديگر و مدت بيست و دو ماه در زندان قزوين و چندى هم در انبار شاهى با نهايت سختى محبوس بودند و در سفر دوم مرحوم سيد جمال الدين ، ارادتى بهتر از اول بآنمرحوم پيدا كرد و پس از نفى سيد جمال الدين و رفتن او باسلامبول ميرزا رضا هم كه از حبس رها شد رفت باسلامبول و چون خدمت سيد رسيد تظلمات خود را بطريق عجز و لابه اظهار داشت\r\n\r\n","description":"","footnote":"","page_name":" 75 ","page_number":111},
  {"content":"\r\n\r\nمرحوم سيد در جوابش گفت مىبايست كه قبول ظلم نكنى اينكلام در ميرزا رضا مؤثر افتاد و عرض كرد همين‌قدر رفع كسالتم بشود انتقام خود را ميكشم و پس از رفع خستگى مراجعت كرد بطهران و در حضرت عبد العظيم در بالاخانه كه ميان صحن و مدرسه است منزل گرفته و بشغل جراحى خود را معرفى نموده و ضمنا امنيت خواستن را بهانهء خويش نموده بهريك از بزرگان كه ميرسيد اظهار مينمود كه توسط كنيد و تحصيل امنيت برايم بنمائيد يكروز بنده نگارنده با مرحوم وكيل الممالك كرمانى او را ملاقات نموده از حال او چيزى استنباط نكرديم تا اينكه در روز جمعه 17 ذى القعده سنه ( 1313 ) ناصر الدينشاه را كه تازه ميخواست شروع بجشن قرن پنجاه ساله خود نمايد بيك گلوله تير ششلوله كشت بندهء نگارنده با جناب آقا سيد محمد كرمانى اتفاقا در آن روز به زيارت حضرت عبد العظيم رفته بوديم جناب آقا سيد محمد اصرار كرد كه در بودن ناصر الدينشاه در حرم مطهر داخل بقعه مقدسه شويم كه سلوك شاه را با مردم و رفتارش را در مقام عبادت ملاحظه كنيم بندهء نگارنده گفت با اين بعد مسافت و طى طريق را با پاى پياده سزاوار نيست كه عمل خود را مغشوش نمائيم و با زيارت امرى ديگر را توأم كنيم و نيت خود را خراب كرده  خَسِرَ الدُّنْيا وَ الْآخِرَةَ  باينجهت رفتيم در مدرسه نشستيم و منتظر رفتن شاه شديم كه يك دفعه ديديم درها را مىبندند و ميگويند شاه را تير زده‌اند چون تا يك اندازه احتمال صدور اين امر را از ميرزا رضا مىداديم رفتيم دم منزل او كه استعلامى كنيم شخصى فراش آنجا ايستاده گفت آقايان زود برويد و در اينجا نمانيد كه برايتان خطر دارد بارى فورا از دور سلامى به حضرت عبد العظيم داده و روانهء شهر شديم در بين راه كالسكه شاهى را ديديم كه با سوار زيادى به شهر ميآوردند بفاصله پانصد قدم ميرزا رضا را در درشكه سوار كرده متجاوز از پانصد نفر سوار اطراف او را گرفته ميآوردند به شهر و ميرزا رضا با نهايت قوت قلب و يك اطمينانى كه از جبههء بيگناهان مشهود ميشد به اطراف خود مينگريست و نظاره مردم را ميكرد گويا بلسان حال ميگفت اى اهل ايران من به تكليف خود عمل نمودم و درس خود را بشما تعليم كردم به زودى فراگيريد آن را در الواح صدور تكرار كنيد تا در مقام امتحان درست امتحان بدهيد .\r\nبارى ناصر الدين شاه در همانروز كه روز جمعه 17 ماه ذى القعده سال ( 1313 ) بود از اين دار فانى بسراى جاويد شتافت .\r\nمرحوم مظفر الدين شاه خيال كشتن ميرزا رضا و قصاص آن را نداشت كرارا گفته بود قصاص و كشتن ميرزا رضا تشفى قلب من نيست من اگر بخواهم انتقام بكشم بايد تمام اهل كرمانرا از دم تيغ انتقام بگذرانم نوكرهاى شاه از اينكلام پىبردند باينكه مظفر الدينشاه از اهل كرمان متنفر است و به اين جهت مدتى اهالى كرمان در انظار ذليل و خوار بودند حتى آنكه بندهء نگارنده در چند مجلس خود را خراسانى الاصل معرفى كردم .\r\nاز مرحوم شيخ محمد حسن شريعتمدار طهران شنيدم كه ميگفت من باعليحضرت مظفر الدينشاه گفتم چرا در كشتن ميرزا رضا مسامحه داريد و كشتن او را چرا بتأخير انداختيد مظفر الدينشاه فرمود اينشخص قابل كشتن نيست من جواب دادم اعليحضرت از حق خود گذشتند و ما رعايا كه فرزندان شاه سعيد شهيد هستيم تا قاتل پدر خود را بدار نبينيم چشممان گريان خواهد بود مستدعى هستيم كه ميرزا رضا\r\n\r\n","description":"","footnote":"","page_name":" 76 ","page_number":112},
  {"content":"\r\n\r\nرا بملت بدهيد تا مردم گوشت بدن او را با دست و دندان بكنند مرحوم مظفر الدينشاه فرمود كه آيا اين‌طور كشتن موافق با شرعست و آيا قانون اسلام اجازه ميدهد كه اينطور كسى را بقتل رسانند جناب آقا شيخ محمد رضا مجتهد برادرزاده شيخ مرحوم گفت اين‌طور كشتن را قانون اسلام اجازه نداده است وانگهى باينطور و اينجور ، چه در بين ورثه شاه سعيد جمعى صغير و غايب مىباشند وانگهى عفو اعليحضرت و تأخير در قصاص را شايد همه كس بپسندد چون مقصود مظفر الدين شاه طفره از كشتن بود جناب آقا شيخ محمد رضا ملتفت شده با شاه همراهى كرد ولى مرحوم شيخ محمد حسن شريعتمدار يا ملتفت نشده يا بغرضى ديگر اصرار بكشتن ميرزا رضا ميكرد تا شاه متغير شده رو كرد باتابك ميرزا على اصغر خان امين السلطان و فرمود فردا بدهيد سر اين پسره را ببرند بارى ميرزا رضاى كرمانى گمان ميكرد شايد كسى پيدا شود و او را نجات دهد ديگر نمىدانست كه تا مدتى او را مورد لعن و طعن قرار خواهند داد كه حتى پسر و زن و خواهرش مدتى در رنج و صدمه و مورد اذيت و طعن و زخم‌زبان مردم خواهند بود خلاصه از استنطاق ميرزا رضا كه درباره او به عمل آمد و ميرزا ابو تراب خان نظم - الدوله كه رئيس نظميه بود و صورت استنطاق را بعد از مدتى نشر داد خيلى مطالب دست ميآيد فلذا صورت استنطاق ميرزا رضا را در اين مقدمه تاريخ بيدارى ايرانيان درج مينمائيم و هذا صورته .\r\n\r\nصورت استنطاق ميرزا رضا كرمانى پسر ملا حسين عقدائى كه عجالتا بدون صدمه و اذيت با زبان خوش تا اينقدر تقريرات كرده است و مسلم است بعد از صدمات لازمه ممكن است مكنونات ضمير خود را بروز بدهد\r\nسؤال - شما از اسلامبول چه وقت حركت كرديد .\r\nجواب - روز بيست و ششم ماه رجب 1313 حركت كردم .\r\nس - به حضرت عبد العظيم كى وارد شديد .\r\nج - روز دويم شوال 1313 .\r\nس - در راه كجاها توقف كرديد .\r\nج - در بارفروش در كاروانسراى حاج سيد حسين چهل و يك روز بواسطهء بند بودن راه توقف كردم .\r\nس - از اسلامبول چند نفر بوديد كه حركت كرديد .\r\nج - من بودم و شيخ ابو القاسم .\r\nس - شيخ ابو القاسم كيست .\r\nج - برادر شيخ احمد روحى اهل كرمان سنش هيجده شغلش خياطيست .\r\nس - او با شما بچه خيال حركت كرد .\r\nج - براى اينكه برود كرمان بعد از آنكه برادرش را با دو نفر ديگر ميرزا آقا خان و حاج\r\n\r\n","description":"","footnote":"","page_name":" 77 ","page_number":113},
  {"content":"\r\n\r\nميرزا حسنخان هستند در اسلامبول گرفته بايران بياورند در طرابزون توقف دادند حالا نميدانم آنجا هستند يا نه .\r\nس - بعد از گرفتن برادرش او وحشت كرد آمد .\r\nج - خير برادرش را كه گرفتند به خيال برادر ديگرش كه وطنش آنجا است به سمت وطنش حركت كرد برادرش شيخ مهدى پسر آخوند ملا محمد جعفر ( ته باغ لله ) ايست .\r\nس - آن سه نفر را شما در اسلامبول كه بوديد بچه جرم و بچه نسبت گرفتند .\r\nج - علاء الملك سفير از قرار معلوم غرضى با اين سه نفر داشت بجهة اينكه به او اعتنائى نميكردند چون اينها دو نفرشان مدرس هستند چهار زبان ميدانند در خانه مسلمان و ارمنى و فرنگى براى معلمى مراوده ميكنند . هركس بخواهد تحصيل كند اينها به خانه او ميروند گفتند اينها خبرچينى ميكنند و در ايران مفسد بودند . باينجهات آنها را متهم كردند و گرفتند اين تقصير ايندو نفر بود ولى حاج ميرزا حسنخان بواسطهء كاغذهائى كه گفتند بملاهاى نجف و كاظمين نوشته است . و همچو گفتند كه اينكاغذها بدست صدر اعظم آمده بود كه آنها را بمقام خلافت جلب نموده بود بتوسط آقا سيد جمال الدين و دستور العمل ايشان . غرض سفير ايران اين بوده كه سبب شد جهة گرفتارى آنها .\r\nس - اينجا بعضى اطلاعات رسيد كه شما در موقع حركت غير از شيخ ابو القاسم همسفر ديگر هم داشتيد و بعضى دستورالعملها هم از طرف آقا سيد جمال الدين بشما داده شده بود تفصيل آن‌چه چيز است .\r\nج - غير از شيخ ابو القاسم كسى با من نبوده است شاهد بر اينمطلب غلام رضا آدم كاشف - السلطنه است در قهوه‌خانهء حاج محمد رضا كه در باطومست و جمعى ايرانيها آنجا هستند غلامرضا قبل از آمدن ما تقريبا 20 الى 25 روز كمتر يا بيشتر از اسلامبول حركت كرد چون در راه باطوم تا بادكوبه چند پل خراب شده بود در قهوه‌خانه توقف كرده و مشغول خياطى بود كه ما رسيديم و در بين راه از تفليس به اين طرف جوانى اروميهء برادرى دارد صاحبمنصب سوار بود و اسم خودش امير خانست .\r\nميگفت برادرم درب خانه علاء الدوله منزل دارد در راه‌آهن بما برخورد باهم بوديم تا بادكوبه شيخ ابو القاسم با كشتى ( پشتواى ) از سمت ( ازون‌آده ) آورده رفت كه بعشق‌آباد و از خراسان بكرمان برود و من و غلامرضا و آندونفر ايرانى ديگر كه امير خان و برادرش باشند از بادكوبه بمشهدسر و از آنجا ببارفروش وارد شديم بعد از رسيدن توى كاروانسرا و گرفتن بار غلامرضا منزل انتظام الدوله رفت و مراجعت كرده اسبابش را برداشت و رفت بباغ شاه منزل انتظام الدوله سه چهار روز بعد آمد در حالتى كه لباس سفرشرا پوشيده با من مصافحه كرده روانه طهران شد و من در كاروانسراى حاج سيد حسين منزل كردم و امير خان هم بفاصلهء يكشب در بارفروش ماند و روانه طهران شد و السلام .\r\nس - دستور العملى كه ميگويند از آنجا داشتيد نگفتيد .\r\nج - دستور العمل مخصوصى نداشتم الّا اينكه حال سيد واضحست كه از چه قبيل گفتگو مىكند پروائى ندارد . ميگويد ظالم هستند از اينقبيل حرفها ميزنند .\r\n\r\n","description":"","footnote":"","page_name":" 78 ","page_number":114},
  {"content":"\r\n\r\nس - پس شما از كجا به خيال قتل شاه شهيد افتاديد .\r\nج - از كجا نميخواهد . از كندها و بندها كه بناحق كشيدم ، و چوبها كه خوردم و شكم خود را پاره كردم از مصيبتها كه در خانه نايب السلطنه و در اميريه و در قزوين و در انبار و باز در انبار بسرم آمد چهار سال و چهار ماه در زنجير و كند بودم و حال آنكه به خيال خودم خير دولت و ملت را خواستم خدمت كردم . قبل از وقوع شورش تنباكو نه اينكه فضولى كرده بودم اطلاعات خودمرا دادم بعد از آنكه احضارم كردند .\r\nميرزا رضا كرمانى\r\nس - كسى كه با شما غرض و عداوت شخصى نداشت در صورتى كه اين‌طور ميگوئيد خدمت كرده باشيد و از شما آنوقت علامت فساد و فتنه‌جوئى ديده نشده باشد جهتى نداشت كه در ازاء خدمت بشما آنطور صدمات زده باشند پس معلومست كه در همانوقت هم در شما آثار بعضى فتنه و فساد ديده بودند .\r\nج - الحال هم حاضرم بعد از اينمدت كه طرف مقابل حاضر شده آدم بيغرضى تحقيق نمايد كه من عرايض صادقانه خودمرا محض حب وطن و ملت و دولت بعرض رساندم و ارباب غرض محض حسن خدمت و تحصيل مناصب و درجات و مواجب و نشان و حمايل و غيره و . و . و . به عكس بعرض رساندند الحال هم حاضرم براى تحقيق .\r\nس - اين ارباب غرض كيها بودند .\r\nج - شخص پست و نانجيب و بىاصل رذل غيرلايق كه قابل هيچيك از اينمراتب نبود آقاى آقا بالا خان وكيل الدوله ، و كثرت محبت حضرت و الا آقاى نايب السلطنه به او .\r\nس - وكيل الدوله ميگويد همان وقت باسناد و كاغذجات مفسدانه كه بر همه كس معلوم شد شما را گرفته است و اگر آنوقت شما را نگرفته بود بموجب استنطاقى كه همانوقت به عمل آوردند اين خيال را از همانوقت شما داشتيد شايد همانوقت شما اين كار را كرده بوديد .\r\nج - پس در حضور وكيل الدوله معلوم خواهد شد .\r\nس - پس در صورتى كه شما اقرار ميكنيد كه تمام اينصدمات را وكيل الدوله براى تحصيل\r\n\r\n","description":"","footnote":"","page_name":" 79 ","page_number":115},
  {"content":"\r\n\r\nشئونات و نايب السلطنه براى حب به او بشما وارد آورده‌اند شاه شهيد چه تقصير داشت منتها مطلب را اينطور حالى ايشان كردند شما بايستى تلافى و انتقام را از آنها بكنيد كه سبب ابتلاء شما شده بودند و يك مملكتى را يتيم نميكرديد .\r\nج - پادشاهى كه پنجاه سال سلطنت كرده باشد هنوز امور را باشتباه كارى بعرض او برسانند و تحقيق نفرمايند و بعد از چندين سال سلطنت ثمر آن درخت وكيل الدوله ، آقاى عزيز السلطان ، امين خاقان و اين اراذل و اوباش بىپدر و مادرهائيكه ثمرهء اين شجره شده‌اند و بلاى جان عموم مسلمين گشته باشند چنين شجر را بايد قطع كرد كه ديگر اين نوع ثمر ندهد . ( ماهى از سر گنده گردد نى زدم ) اگر ظلمى ميشد از بالا ميشد .\r\nس - در صورتى كه بقول شما اين‌طور هم باشد در مادهء شخص شما وكيل الدوله و نايب السلطنه تقصيرشان بيشتر بود شاه شهيد كه معصوم نبود و از مغيّبات هم خبر نداشت . يك آدمى مثل نايب السلطنه كه هم پسر شاه و هم نوكر بزرك دولت مطلبى را بعرض مىرساند خاصه با اسناديكه از شما بدست آورده و به نظر شاه رسانده بودند براى شاه ترديدى باقى نماند آنها كه اسباب بودند بايستى طرف انتقام شما واقع شوند اين دليل صحيح نبود كه ذكر كرديد شما مرد منطقى حكيم مشرب هستيد جواب را با برهان بايد ادا كنيد .\r\nج - اسناد من بدست نيامد الّا اينكه در خانه وكيل الدوله با سه پايه و داغى در حضور دو نفر ديگر يكى والى و يكى هم سيدى كه يكوقت محض تعرض بصدر اعظم عمامه خود را برداشته بود و آنجا آنشب افطار مهمان بود و شاهد واقعه آنشب است كه سند را بقهر و جبر قلمدان آوردند و از من گرفتند شب قبل هم مرا پيش نايب السلطنه بردند .\r\nس - شما كه آدم عاقلى هستيد و ميدانستيد نبايد همچو سندى داد بچه عنوان از شما سند گرفتند و چه گفتند .\r\nج - عنوان سند اين بود . بعد از آنكه من به آنها اطلاع دادم كه در ميان تمام طبقات مردم حرف و همهمه است بلوا و شورش خواهند كرد براى مسئله تنباكو قبل از وقت علاج بكنيد . بنايب السلطنه هم گفتم تو دلسوز پادشاهى ، تو پسر پادشاهى ، تو وارث پادشاهى كشتى دولت به سنگ خواهد خورد و اين سقف بسر تو پائين خواهد آمد . دور نيست خطرى بسلطنت چندين هزار ساله ايران وارد شود يك دفعه اين امّت اسلاميه از ميان خواهد رفت آنوقت قسم خورد كه من غرضى ندارم مقصود من اصلاح است تو يك كاغذ باينمضمون بنويس :\r\nكه اى مؤمنين و اى مسلمين امتياز تنباكو داده شد بانك ( تراموه ) در مقابل مسلمين به راه خواهد افتاد ، امتياز راه اهواز داده شد ، معادن داده شد ، قندسازى و كبريت‌سازى داده شد ، شراب‌سازى داده شد . ما مسلمانها بدست اجنبى خواهيم افتاد . رفته‌رفته دين از ميان خواهد رفت .\r\nحالا كه شاه ما بفكر ما نيست خودتان غيرت كنيد و اتحاد نمائيد همت كنيد درصدد مدافعه برآئيد .\r\nتقريبا مضمون كاغذ همين است به من دستور العمل داد و گفت همين مطالب را بنويس ما بشاه نشان خواهيم داد و ميگوئيم در مسجد شاه افتاده بود پيدا كرديم تا درصدد اصلاح برآئيم . و نايب السلطنه هم\r\n\r\n","description":"","footnote":"","page_name":" 80 ","page_number":116},
  {"content":"\r\n\r\nقسم خورد كه از نوشتن اين كاغذ براى تو خطرى نيست بلكه فرض دولتست كه در حق تو مواجب برقرار نمايد و التفات كند . آنوقت از حضور نايب السلطنه كه رفتيم به خانه وكيل الدوله آنجا نوشته را باز هم بقهر و جبر و تهديد نوشتم وقتى كه نوشته را از من گرفتند مثل اين بود كه دنيا را خدا بايشان داده است .\r\nقلمدان را جمع كردند اسباب داغ و شكنجه بميان آوردند سه پايهء سربازى حاضر كردند كه مرا لخت كنند بسه پايه ببندند كه رفقايت را بگو مجلس‌تان كجا است رفقايت كيست . هرچه گفتم چه مجلس چه رفيق من با همه مردم راه دارم از همه افواهى شنيدم حالا كدام مسلمانرا گير بدهم مجبورم كردند من ديدم حالا ديگر وقت جانبازيست و موقعست كه جانم را فداى عرض و ناموس و جان مسلمانان بكنم چاقو و مقراض را كه از شدت خوشى فراموش كرده بودند كه توى قلمدان بگذارند در ميان اطاق افتاده بود نگاه بچاقو كردم رجبعليخان ملتفت شد چاقو را برداشت مقراض پاى بخارى افتاده بود والى كه روى به قبله نشسته دعا ميخواند گفتم شما را به حق اين قبله و به حق اين دعائيكه ميخوانيد غرضتان چه‌چيز است در آن بين هم كاغذى از نايب السلطنه به آنها رسيده بود كاغذ را خواندند و پشت رو گذاشتند والى گفت در اين كاغذ نوشته كه حكم شاه است كه مجلس و رفقاى خودتانرا حكما بگوئيد و الا اين داغ و درفش حاضر است و تازيانه موجود است . من چون مقراض را پاى بخارى ديدم به قصد اينكه خودم را بمقراض برسانم گفتم بفرمائيد روى مخده تا تفصيل را بشما عرض كنم داغ و درفش لازم نيست دست والى را گرفتم كشيدم به طرف بخارى خودم را بمقراض رساندم و شكم خود را پاره كردم خون سرازير شد ما بين جريان خون بناى فحاشى را گذاشتم پس از آن مضطرب شدند بناى معالجهء مرا گذاشتند زخم را بخيه زدند دنباله همان مجلس است كه چهار سال و نيم من بيچاره بيگناه را كه به خيال خودم بدولت خدمت كرده‌ام از اين محبس به آن محبس از طهران بقزوين از قزوين بانبار در زير زنجير مبتلا بودم در اين دو سال و نيم دو سه مرتبه مرخص شدم ولى از همه جهة در ظرف اين مدت بيشتر از چهل روز آزاد نبودم من ( نوروز عليخان قلعه محمودى ) ، سبزه عليخان ميدان قلعهء ، خ . ل . نايب السلطنه و آقا بالا خان شده بودم .\r\nس - نوروز عليخان قلعه محمودى كه بوده .\r\nج - محمد اسمعيل خان وكيل الملك حاكم كرمان هر روزى براى خرج‌تراشى و اضافه مواجب و منصب يك پادشاه و يك نفر ياغى بدولت جعل ميكرد و مدتها هم باسم نوروز عليخان قلعه محمودى دولت را مشغول كرده بود . هروقت نايب السلطنه هم يك امتياز نگرفته داشت مرا ميگرفت هروقت وكيل - الدوله اضافه مواجب و منصب ميخواست مرا ميگرفت ، عيالم طلاق گرفت ، پسر هشت ساله‌ام به خانه - شاگردى رفت ، بچه شيرخواره‌ام بسر راه افتاد . دفعهء اول بعد از دو سال حبس كه از قزوين ما را مراجعت دادند ده نفر ما را مرخص كردند دو نفر از آن ميان كه بابى بودند يكى حاج ملا على اكبر شمرزادى بود و ديگرى حاج امين قرار شد بانبار ببرند چون يكى از آن بابيها مايه‌دار بود پولى خدمت حضرت و الا تقديم كرد او را مرخص كردند و مرا بجاى او بانبار فرستادند . واضحست انسان از جان سير مىشود بعد از گذشتن از جان هرچه ميخواهد مىكند وقتى كه باسلامبول رفتم در مجمع انسانهاى\r\n\r\n","description":"","footnote":"","page_name":" 81 ","page_number":117},
  {"content":"\r\n\r\nعالم در حضور مردمان شرح حال خودم را كه گفتم به من ملامت كردند كه با وجود اينهمه ظلم و بىاعتدالى چرا بايد من دست از جان نشسته و دنيا را از شر ظالمين خلاص نكرده باشم .\r\nس - تمام اين تفصيلات را كه شما ميگوئيد بسؤال اول من قوت ميدهد از خود شما انصاف ميخواهم اگر شما بجاى شاه شهيد بوديد نايب السلطنه و وكيل الدوله نوشته به آن ترتيب پيش شما ميآوردند و آن تفصيلات را بشما ميگفتند جز اينكه باور كنيد چاره داشتيد يا خير در اين صورت مقصر اين دو نفر بودند و بقتل اولويت داشتند چه شد كه به خيال آنها نيفتاديد و دست باينكار بزرك زديد .\r\nج - تكليف بيغرضى شاه اين بود كه يك محقق ثالث بيغرضى بفرستند ميان من و آنها حقيقت مسئله را كشف كند چون نكرد او مقصر بود سالها است كه سيلاب ظلم بر عامه رعيت جاريست مگر اين سيد جمال الدين اين ذرّيه رسول ص اين مرد بزرگوار چه كرده بود كه با آن افتضاح او را از حرم حضرت عبد العظيم ع كشيدند زير جامه‌اش را پاره‌پاره كردند ، آنهمه افتضاح بسرش آوردند او غير از حرف حق چه ميگفت . آن آخوند چولاق شيرازى كه از جانب سيد على اكبر فال اسيرى قوام فلان‌فلان شده را تكفير كرد چه قابل بود كه بيايند توى انبار اول خفه‌اش كنند بعد سرش را ببرند من خودم آنوقت در انبار بودم ديدم با او چه كردند . آيا خدا اينها را برميدارد ، اينها ظلم نيست ، اينها تعدى نيست . اگر ديده بصيرت باز باشد ملتفت مىشود كه در همان نقطه كه سيد را كشيدند در همان نقطه گلوله بشاه خورد مگر اين مردم بيچاره و اين يك مشت اهالى ايران ودايع خدا نيستند .\r\nقدرى پايتانرا از خاك ايران بيرون بگذاريد در عراق عرب و بلاد قفقاز و عشق‌آباد و اوايل خاك روسيه هزارهزار رعيت بيچاره ايرانى ببينيد كه از وطن عزيز خود از دست تعدى و ظلم فرار كرده كثيف‌ترين كسب و شغلها را از ناچارى پيش گرفته‌اند هرچه حمال و كناس و الاغى و مزدور در آن نقاط مىبينيد همه ايرانى هستند . آخر اين گله‌هاى گوسفند شما مرتع لازم دارند كه چرا كنند شيرشان زياد شود كه هم ببچه‌هاى خود بدهند هم شما بدوشيد نه اينكه متصل تا شير دارند بدوشيد شير كه ندارد گوشت تنشان را بكلاشيد گوسفندهاى شما همه رفتند متفرق شدند نتيجه ظلم همين است كه مىبينيد ظلم و تعدى بيحد و حساب چيست و كدام است و از اين بالاتر چه مىشود گوشت بدن رعيت را ميكنند بخورد چند جره‌باز شكارى ميدهند صد هزار تومان از فلان بيمروت ميگيرند قبالهء ملكيت جان و مال و عرض و ناموس يك شهر و يا يك مملكتى را بدست او ميدهند رعيت فقير و اسير و بيچاره را در زيربار تعديات مجبور ميكنند كه يك مرد زن منحصر بفرد خود را از اضطرار طلاق بدهد و خودشان صدتا صدتا زن ميگيرند و سالى يك كرور پول كه به اين خونخوارى و بيرحمى از مردم ميگيرند خرج عزيز السلطان كه نه براى دولت مصرف دارد و نه براى ملت و نه براى حفظ نفس شخصى و غيره و غيره و غيره آن چيزهائى كه همه اهل اين شهر ميدانند و جرئت نميكنند بلند بگويند . حالا كه اين اتفاق بزرك به حكم قضا و قدر بدست من جارى شد يك بار سنگينى از تمام قلوب برداشته شد مردم سبك شدند دلها همه منتظرند كه پادشاه حاليه حضرت وليعهد چه خواهند كرد بعدل و رأفت و درستى جبر قلوب شكسته خواهند كرد يا خير اگر ايشان چنانچه مردم منتظرند يك آسايش و گشايش بمردم عنايت فرمايند اسباب رفاه رعيت مىشود و بناى سلطنت را بر عدل و انصاف قرار بدهند البته\r\n\r\n","description":"","footnote":"","page_name":" 82 ","page_number":118},
  {"content":"\r\n\r\nتمام خلق فدائى ايشان ميشوند و سلطنتشان قوام خواهد گرفت و نام نيكشان در صفحه روزگار خواهد بود . و اسباب طول عمر و صحت مزاج خواهد شد . و اما اگر ايشانهم همان مسلك و شيوه را پيش بگيرند اين‌بار كج به منزل نميرسد . حالا وقتى است كه بمحض تشريف آوردن بفرمايند و اعلان كنند كه اى مردم حقيقة در اين مدت بشما بد گذشته است و كار بشما سخت بوده است آن اوضاع برچيده شد حالا بساط عدل گسترده است و بناى ما بر معدلت است و رعيت متفرقه را جمع كنند و اميدوارى بدهند و قرار صحيحى براى وصول ماليات به اطلاع ريش‌سفيدان از رعايا بدهند كه رعيت تكليف خود را بداند و در موعد مخصوص ماليات خودش را بياورد بدهد . هى محصل پى محصل نرود كه يك تومان اصل را ده تومان فرع بگيرند و غيره و غيره و . و .\r\nس - در صورتى كه واقعا خيال شما خير عامه بوده و براى رفع ظلم از تمام ملت اين كار را كرديد پس بايد تصديق بكنيد باينكه اگر اين مقاصد بدون خونريزى به عمل بيايد و اين مقصود حاصل شود البته بهتر است . حالا ما مىخواهيم بعد از اين درصدد اصلاح اين مفاسد برآئيم بايد خيال ما از بعضى جهات آسوده باشد كه از روى اطمينان مشغول ترتيب تازه بشويم در اين صورت بايد بدانيم اشخاصى كه با شما متفق هستند كى هستند و حالشان چيست و اين را هم شما بدانيد كه غير از شخص شما كه مرتكب اين جنايت هستيد يا كشته ميشويد يا شايد چون خيالتان خير عامه بوده است نجات يابيد امروز دولت متعرض احدى نخواهد شد براى اينكه صلاح دولت نيست فقط ميخواهيم بشناسيم اشخاصى كه با شما هم‌عقيده هستند كه در اصلاح امورات شايد يكوقت بمشاورهء آنها محتاج بشويم .\r\nج - صحيح نكته ميفرمائيد من چنانچه بشما قول دادم بشرف و ناموس و انسانيت خودم قسم است كه بشما دروغ نخواهم گفت هم‌عقيده من در اين شهر و مملكت بسيار هستند در ميان علماء بسيار و در ميان وزراء بسيار و در ميان امراء بسيار و در ميان تجار و كسبه بسيار و در جميع طبقات بسيار هستند شما ميدانيد وقتى كه ( سيد جمال الدين ) در اين شهر آمد تمام مردم از هر دسته و هر طبقه چه در طهران چه در حضرت عبد العظيم به زيارت و ملاقات او رفتند و مقالات او را شنيدند چون هرچه ميگفت للّه و محض خير عامه مردم بود همه كس مستفيد و شيفتهء مقالات او شدند و تخم اين خيالات بلند را در مزارع قلوب پاشيد مردم بيدار بودند هوشيار شدند حالا همه كس با من هم‌عقيده است ولى بخداى قادر متعال كه خالق سيد جمال الدين و همه مردم است قسم از اين خيال من و نيت كشتن شاه احدى غير از خودم و سيد اطلاع نداشت سيد هم در اسلامبول است هر كارى به او ميتوانيد بكنيد . دليلش هم واضح است كه اگر همچو خيال بزرگى را من با احدى ميگفتم حكما منتشر ميگرديد و مقصود باطل ميشد وانگهى تجربه كرده بودم كه اين مردم چه‌قدر سست عنصر و حب جاه و حيات دارند و در آن اوقاتيكه گفتگوى تنباكو و غيره در ميان بود كه مقصود فقط اصلاح اوضاع بود و ابدا خيال كشتن شاه و كسى در ميان نبود چقدر از اين ملكها و دولتها و سلطنتها كه با قلم و قدم و درم هم‌عهد شده بودند و ميگفتند تا همه‌جا حاضريم همين‌كه ديدند براى ما گرفتارى پيدا شد همه خود را كنار كشيدند منهم با آنهمه گرفتارى اسم احدى را نگفتم چنانچه بجهة همين كتمان سرّ اگر بعد از خلاصى يك دور ميزدم مبالغى ميتوانستم از آنها پول بگيرم ولى ديدم نامرد هستند گرسنگى خوردم و ذلت كشيدم\r\n\r\n","description":"","footnote":"","page_name":" 83 ","page_number":119},
  {"content":"\r\n\r\nدست پيش احدى دراز نكردم .\r\nس - در ميان اشخاصى كه دفعهء اول باسم همخيالى و همدستى شما بودند گويا حاج سياح از همه پرماده‌تر باشد .\r\nج - خير حاج سياح مرد مذبذب خودپرستى است ابدا به مقصود ما كمك و خدمتى نكرد و او ضمنا آب گل ميكرد كه براى ظل السلطان ماهى بگيرد و خيالش اين بود كه بلكه ظل السلطان شاه بشود و امين الدوله صدر اعظم و خودش مكنتى پيدا كند ، چنانچه حالا قريب شانزده هزار تومان در محلات املاك دارد همان اوقات سه هزار تومان از ظل السلطان باسم سيد جمال الدين گرفت نهصد تومان به سيد داد باقى را خودش خورد .\r\nس - شما قبل از اينكه اقدام باينكار بكنيد ممكن بود بعد از خلاصى دسترس داشتيد خودتانرا بيك ثالثى ببنديد مثل صدر اعظم چنانچه معمول به اهل ايران ما است كه در وقت تعدى به بست ميروند و متحصن ميشوند و حرف حسابى خود را عاقبت ميگويند و رفع تعدى از خود ميكنند شما هم ميخواستيد اين كار را بكنيد اگر از اين اقدامات شما نتيجه حاصل نميشد آنوقت دست باينكار ميزديد كشتن يك پادشاه بزرگى كه كار شوخى نيست .\r\nج - بلى انصاف نيست از براى گوينده اين كلام بتوهّم اينكه در دفعه ثانى من رفته بودم عرضحال خود را بصدارت عظمى بكنم باز نايب السلطنه مرا گرفت و گفت چرا به منزل صدر اعظم رفتى وانگهى شما همه ميدانيد همين كه پاى نايب السلطنه در يك مسئله بميان ميآمد صدر اعظم و ديگران ملاحظه ميكردند و جرئت نميكردند حرف بزنند اگر هم ميزدند شاه اعتنا نميكرد .\r\nس - اين طپانچه ششلول بود كه داشتى .\r\nج - خير پنج لول روسى بود .\r\nس - از كجا تحصيل كرديد .\r\nج - در بارفروش از شخص ميوه‌خريكه براى بادكوبه ميوه حمل ميكرد در سه تومان و دو هزار با انضمام پنج فشنگ خريدم .\r\nس - آنوقت كه خريديد به همين نيت خريديد .\r\nج - خير براى مدافعه خريدم به خيال نايب السلطنه بودم .\r\nس - در اسلامبول آنوقتى كه در خدمت سيد شرح حال خودتانرا ميگفتيد ايشان چه جواب ميفرمودند .\r\nج - جواب ميفرمودند با اين ظلمها كه تو نقل ميكنى كه به تو وارد شده است خوب بود نايب السلطنه را كشته باشى چه جان سخت بودى و حب حيات داشتى به اين درجه ظالمى كه ظلم كند كشتنى است .\r\nس - باوجود اين امر مصرح سيد پس چرا او را نكشتيد و شاه را شهيد كرديد .\r\nج - همچو خيال كردم كه اگر او را بكشم ناصر الدين شاه با اين قدرت هزاران نفر را خواهد كشت پس بايد قطع اصل شجر ظلم را كرد نه شاخ و برك را اينست كه بتصورم آمد اقدام كردم .\r\n\r\n","description":"","footnote":"","page_name":" 84 ","page_number":120},
  {"content":"\r\n\r\nس - من شنيدم كه گفته بودى كه در شب چراغانى شهر كه هنگام جشن شاه شهيد خواهد بود و شاه بگردش ميآمده است اين كار را ميخواستى بكنى .\r\nج - خير من همچو ارادهء نداشتم و اين حرف من نيست و نميدانستم كه شاه بگردش شهر خواهد رفت و اين قوه را هم در خودم نميديدم . روز پنجشنبه شنيدم كه شاه به حضرت عبد العظيم ميآيد در خيال دادن عريضه بصدارت عظمى بودم كه امنيت بخواهم عريضه را هم نوشته در بغل داشتم و رفتم در بازار منتظر صدر اعظم بودم از خيال دادن عريضه منصرف شدم و يك مرتبه به اين خيال افتادم و رفتم منزل طپانچه را برداشتم آمدم از درب امامزاده حمزه رفتم توى حرم قبل از آمدن شاه تا اينكه شاه وارد شد آمد حرم زيارتنامه مختصرى خوانده به طرف امامزاده حمزه خواست بيايد دم در يكقدم مانده بود كه داخل حرم امامزاده حمزه بشود طپانچه را آتش دادم .\r\nس - شاه شهيد به طرف شما مستقبل ميآمد و شما را ميديد يا خير .\r\nج - بلى مرا ديد و تكانى هم خورد كه طپانچه خالى شد ديگر نفهميدم .\r\nس - حقيقة اطلاع نداريد كه طپانچه چه شد ميگويند در آن ميان زنى بود طپانچه را او ربود و برد .\r\nج - خير زنى در آن ميان نبود و اينها مزخرفاتست پس ايران ما يكباره نهليست شده‌اند كه ميان آنها آنطور زنهاى شيردل پيدا شود .\r\nس - من شنيدم و شهرتى دارد كه همان وقتى كه سيد شما را مأمور باينكار كرد زيارتنامه براى شما انشاء كرده و بشما گفت كه شما شهيد خواهيد شد و مزار و مرقد شما زيارتگاه رندان جهان خواهد بود .\r\nج - سيد اصلا پرستش مصنوعات را كفر ميداند و ميگويد صانع را بايد پرستيد و سجده بصانع بايد نمود نه بمصنوعات طلا و نقره نمودن مزار و مرقد را معتقد نيست و جان آدم را براى كار خير حقيقة چيزى نميداند و وقرى نميگذارد با اينكه آن همه بليات و صدمات را براى او كشيدم صداى چوبها را كه به من ميزدند ميشنيد و هروقت من حرف ميزدم و ذكر مصائب خودم را ميكردم ميگفت خفه‌شو روضه‌خوانى مكن مگر پدرت روضه‌خوان بود چرا عبوسى ميكنى با كمال بشاشت و شرافت حكايت كن چنانچه فرنگيها بلياتى كه براى راه خير ميكشند همين‌طور با كمال بشاشت ذكر ميكنند .\r\nس - در حضرت عبد العظيم كه بوديد شيخ محمد اندرمانى مثل آن سفر سابق پيش شما ميآمد شما را ميديد و با شما حرف ميزد يا خير .\r\nج - نه و اللّه بلكه حضراتيكه آنجا بودند او را مذمت ميكردند كه نه به من سلام كرد و نه آشنائى داد و همچنين ساير اهالى حضرت عبد العظيم نه اظهار آشنائى با من ميكردند و نه حرفى زدند .\r\nس - شيخ حسين پسر دائى شيخ محمد خودش ميگفت دو مجلس در ضمن با شما صحبت كرده بود .\r\n\r\n","description":"","footnote":"","page_name":" 85 ","page_number":121},
  {"content":"\r\n\r\nج - بلى راست است .\r\nس - ملا حسين پسر ميرزا محمد على براى شما چه قسم خدمات كرده بود چون خودش ميگفت مدتى براى او خدمت كردم چيزى به من نداد .\r\nج - خدمتى نكرده بود سه عريضه و دو اعلان كه براى جراحى خودم نوشته بودم براى من نوشت دوائى كه سالك و كچلى را علاج مىكند ميدانستم اعلان كرده بودم .\r\nس - آنروزيكه همين شيخ با شما بتفرج آمده بود كاهو و سركه شيره خورده بوديد در ضمن صحبت شما چه گفته بوديد كه او اين شعر را خوانده بود .\r\n ( دنيا نيرزد آنكه پريشان كنى دلى ) \r\n.\r\nج - خيلى عجب است من بيك همچو ضعيف العقلى بعضى صحبتها بكنم كه او بمناسبت يك شعرى خوانده باشد .\r\nس - همانروز بعد از خوردن سركه شيره و كاهو كه مراجعت كرديد او ميگفت سه نفر بشما رسيدند يك سيد و يك آخوند و يك مكلا با شما كنار كشيدند به قدر سه ربع ساعت نجوى ميكرديد بعد آنها رفتند و شما بمنزلتان آمديد . حاج سيد جعفر هم ميگفت من درب خانه نشسته بودم ديدم كه آنها ميآيند برخواستم رفتم تو آن سه نفر كيها بودند .\r\nج - حاج ميرزا احمد كرمانى با يك سيدى كه هيچ نميشناختم با صد دينار كه توى عمامه‌اش گذاشته بود سفر كردند رفتند « 1 » .\r\nس - كجا رفتند شما اطلاع داريد ميگويند به طرف همدان رفتند .\r\nج - خير و اللّه من هيچ نميدانم بكدام سمت رفته‌اند همينقدر ميدانم سر دو راه استخاره كردند كه بكدام طرف بروند استخاره ايشان به طرف بالاى كهريزك حركت كردن راه داد و رفتند .\r\nس - از اين حركت متوكلا على اللّه آنها همچو معلوم مىشود كه از قصد شما چيزى دانسته‌اند و براى اينكه بآشنائى شما مسبوق بوده‌اند و از ترس اينكه مبادا شما حركتى بكنيد و آنها گرفتار بشوند رفته‌اند .\r\n\r\n\r\n","description":"","footnote":"\r\n( 1 ) مقصود مرحوم ميرزا رضا از سيدى كه ميگويد نميشناختم آقا سيد حسن خواهرزاده مشير السلطنه است كه مشهور و معروف به سيد حسن صاحب الزمانيست و آقا سيد حسن از فضلا است و اليوم در طهران است اين سيد فاضل با حاج ميرزا احمد كرمانى قبل از قتل ناصر الدين شاه به طرف همدان مسافرت كردند زمانيكه خبر قتل ناصر الدين شاه به آنها رسيد شورى بسر آنها افتاد و مردم را دعوت كردند بجمهوريت لذا آنها را گرفته آوردند بطهران در انبار شاهى محبوس شدند تا آنكه مرحوم حاج شيخ هادى نجم‌آبادى از آنها توسط كرد مظفر الدين شاه گفت اگر اين دو نفر را رها كنم تخم قاجاريه را از روى زمين برميدارند چون جناب حاج شيخ هادى در استخلاص آنها اصرار كرد آقا سيد حسن را رها كردند ولى حاج ميرزا احمد بيچاره در همان محبس مرحوم شد و عالمى بود مانند نداشت در علوم عقليه و نقليه تكميل و سرآمد امثال و اقران بود عيبى كه آنمرحوم داشت بىاندازه طالب رياست بود و همين باعث شد كه نامش از زمرهء احرار محو گرديد و با آنهمه صدمات و زحمات امروز نميتوانيم او را از شهداء راه وطن حساب كنيم .\r\n","page_name":" 86 ","page_number":122},
  {"content":"\r\n\r\nج - شبهه نباشد حاج ميرزا احمد را من آدم سفيهى ميدانم مثل من آدمى كه همچو حركت بزرگى را ميخواهد بكند به مثل حاج ميرزا احمد آدمى نيت خود را بروز نميدهد .\r\nس - شنيدم شما مكرر ببعضى از دوستان خودتان گفته بوديد كه من صدر اعظم را خواهم كشت با صدر اعظم چه عداوت داشتيد .\r\nج - خير اين مقالات دروغ است بلى در اوايل امر كه سيد را اذيت و نفى بلد كردند خدشهء برايش حاصل شده بود كه او سبب ابتلا و افتضاح و نفى او شد ولى بعد در اسلامبول متواتر براى او ثابت شد كه صدر اعظم دخيل اين كار نبوده و نايب السلطنه سبب شده بود من هم به خيال كشتن ايشان نبودم .\r\nس - در اين مدت كه شما از اسلامبول آمده در حضرت عبد العظيم منزل كرديد هيچ به شهر نيامديد .\r\nج - چرا يك مرتبه مستقيما به منزل حاج شيخ هادى نجم‌آبادى رفتم دو شب هم مهمان ايشان بودم از من پذيرائى كردند يكتومان هم خرجى از ايشان گرفته مجددا همانطوريكه مخفى به شهر آمده بودم به حضرت عبد العظيم مراجعت كردم .\r\nس - ديگر به شهر نيامديد و با كسى ملاقات نكرديد .\r\nج - خير ابدا به شهر نيامدم .\r\nس - پس پسرت را كجا ملاقات كردى .\r\nج - پيغام فرستادم پسرم را آوردند به حضرت عبد العظيم چند شب او را نگاه داشتم .\r\nس - همراه پسرت كى آمد به حضرت عبد العظيم .\r\nج - مادرش كه مدتيست مطلّقه است پسرم را آورد و مراجعت كرد بعد از چند روزى بازآمد و پسرم را برگردانيد .\r\nس - شما از كجا در تمام اين شهر حاج شيخ هادى را انتخاب كرديد و به منزل او آمديد مگر سابقه و آشنائى اختصاصى به او داشتيد .\r\nج - اگر سابقه اختصاصى نداشتم كه از من مهماندارى نميكرد . حاج شيخ هادى كه باحدى اعتنائى ندارد تمام مردم را در كوچه روى خاك پذيرائى مىكند .\r\nس - مگر شيخ هادى با شما هم‌عقيده و همخيالست .\r\nج - اگر هم‌عقيده و همخيال نبود بمنزلش نميرفتم .\r\nس - پس يقين است از نيت خود در شهادت شاه بايشانهم اظهارى كردى .\r\nج - خير لازم نبود كه بايشان اظهارى بكنم .\r\nس - از طرف سيد جمال الدين براى ايشان پيغام و مكتوبى داشتى .\r\nج - مگر پستخانه و وسايل ديگر قحط است كه بتوسط من كه همه‌جا متهم و معروف هستم مكتوب براى كسى برسد وانگهى شما چه ميگوئيد مگر حاجى شيخ هادى تنها است كه با من همخيال باشد عرض كردم كه اغلب مردم با من همخيال هستند مردم انسان شده‌اند چشم و گوششان باز شده است .\r\nس - اگر مردم همه با شما همخيال هستند پس چرا آحاد و افراد مردم از بزرگ و كوچك زن\r\n\r\n","description":"","footnote":"","page_name":" 87 ","page_number":123},
  {"content":"\r\n\r\nو مرد در اينواقعه مثل آدم فرزند مرده گريه ميكنند در خانهء نيست كه عزا به پا نباشد .\r\nج - اين ترتيبات عزادارى ناچار مؤثر است اسباب رقّت مىشود اما برويد در بيرونها حالت فلاكت رعيت را تماشا كنيد حالا واقعا به من بگوئيد ببينم بعد از اينواقعه بىنظمى در مملكت پيدا نشده است . طرق و شوارع مغشوش نيست بجهة اينكه اين فقره خيلى اسباب غصه و اندوه من است كه در انظار فرنگيها و خارجه بوحشيگرى معروف نشويم و نگويند هنوز ايرانيها وحشى هستند .\r\nس - شما كه اين قدر غصه مملكت را ميخوريد و در خيال حفظ آبروى مملكت هستيد اول چرا اين خيال را نكرديد مگر نمىدانستيد كار به اين بزرگى البته اسباب بىنظمى و اغتشاش مىشود اگر حالا نشده باشد خواست خدا و اقبال پادشاهست .\r\nج - بلى راستست اما بتواريخ فرنگ نگاه كنيد براى اجراى مقصد بزرگ تا خونريزيها نشده است مقصود به عمل نيامده .\r\nس - آنروزيكه آقاى امام جمعه به حضرت عبد العظيم آمده بودند تو رفتى و دستش را بوسيدى و چه گفتى بايشان و ايشان به تو چه گفتند .\r\nج - امام جمعه با پسرهاشان و معتمد الشريعة آمدند من در توى صحن رفتم دستشرا بوسيدم به من اظهار لطف و مهربانى كردند ( گفتند كى آمدى ، آمدى چكنى ) گفتم آمدم كه بلكه يك طورى امنيت پيدا كنم بروم شهر مخصوصا از ايشان خواهش كردم خدمت صدر اعظم توسط كنند كار مرا اصلاح نمايند كه من از شرّ نايب السلطنه و وكيل الدوله آسوده شوم . ولى پسرهاى امام به من گفتند شهر آمدن ندارد اينروزها شهر بواسطهء نان و گوشت و پول سياه بهم خواهد خورد و بلوائى مىشود خود امام هم به من اميدوارى و اطمينان داد .\r\nس - با معتمد الشريعة چه ميگفتى و چه نجوى ميكردى .\r\nج - همين را ميگفتم كه خدمت آقاى امام شرح حال مرا بگوئيد و آقا را واداريد كه از من توسط كند .\r\nس - ملا صادق كوسه محرّر آقا سيد على اكبر با تو چه كار داشت شنيدم چند مرتبه در حضرت عبد العظيم منزل تو آمده بود .\r\nج - خود آقا سيد على اكبر هم آمده بود حضرت عبد العظيم به قدر نيمساعت با ايشان حرف زدم التماس كردم كه يك طورى براى من تحصيل امنيت كنند كه از شرّ حضرات آقايان در امان باشم بيايم شهر ، آقا سيد على اكبر گفت من باينكارها كارى ندارم ملا صادق محرّرش هم يكى دو مرتبه آمد همين مقوله صحبت كرديم از آقاى حاج شيخ هادى هم آنشب كه رفتم منزلشان همين خواهش را كردم گفتند اين مردم قابل اين نيستند كه من از آنها خواهش كنم ابدا از آنها خواهش نميكنم .\r\nس - چطور شد كه تو با اينهمه وحشت كه از آمدن به شهر داشتى و هيچ‌جا هم غير از منزل آقاى حاج شيخ هادى نرفتى واقعا راست بگو شايد كاغذ و پيغامى براى ايشان داشتى .\r\nج - خير كاغذ و پيغامى نداشتم مگر اينكه آقاى حاج شيخ هادى را از ساير مردم انسانتر\r\n\r\n","description":"","footnote":"","page_name":" 88 ","page_number":124},
  {"content":"\r\n\r\nميدانم با او مىشود دو كلمه صحبت كرد .\r\nس - مثلا از چه قبيل صحبت كردى .\r\nج - مشرب آقاى حاج شيخ هادى معلومست كه چه قسم صحبت مىكند . او روز كه كنار خيابان روى خاكها نشسته است متصل مشغول آدم سازيست و تابحال اقلا بيست هزار آدم درست كرده است و پرده از پيش چشمشان برداشته است و همه بيدار شده مطلب را فهميده‌اند .\r\nس - با سيد جمال الدين هم خصوصيت و ارسال و مرسولى دارد .\r\nج - چه عرض كنم درست نميدانم ارسال و مرسولى دارد اما از معتقدين سيد است و او را مرد بزرگى ميداند . هركس كه اندك بصيرتى داشته باشد ميداند كه سيد دخلى بمردم اين روزگار ندارد .\r\nحقايق اشياء جميعا پيش سيد مكشوفست تمام فيلسوفهاى فرنك و حكماء بزرگ ايشان و همه روى زمين در خدمت سيد گردنشان كج است . و هيچ از دانشمندان روزگار قابل نوكرى و شاگردى سيد نيست واضحست حاج شيخ هادى هم شعور دارد مثل بعضى از آخوندهاى بيشعور نيست ( ) هر كسى كه باينعلامات و آثار پيدا شد ( ) خودش است . دولت ايران قدر سيد را نشناخت و نتوانست از وجود محترم او فوايد و منافع ببرد . به آن خفت و افتضاح او را نفى بلد كردند برويد حالا ببينيد سلطان عثمانى چطور قدر او را ميداند . وقتى كه سيد از ايران بلندن رفت سلطان عثمانى چندين تلگراف به او كرد كه حيف از وجود مبارك تست كه دور از حوزه اسلاميت بسر برى و مسلمين از وجود تو منتفع نشوند بيا در مجمع اسلام اذان مسلمانان به گوشت بخورد و باهم زندگى كنيم . ابتداء سيد قبول نميكرد آخر پرنس ملكم خان و بعضيها به او گفتند همچو پادشاهى آنقدر به تو اصرار مىكند البته صلاح در رفتن است سيد آمد باسلامبول سلطان فورا خانه عالى به او داد ، ماهى دويست ليره مخارج براى او معين كرد ، شام و نهار از مطبخ خاصهء سلطانى براى او ميرسيد ، اسب و كالسگه سلطانى متصل در حكم و اراده‌اش هستند .\r\nدر آنروزيكه سلطان او را در قصر يلدوز دعوت كرد و در كشتى بخار كه در توى درياچه باغش كار مىكند نشسته صورت سيد را بوسيد و در آنجا بعضى صحبتها كردند . سيد تعهد كرد كه عنقريب تمام دول اسلاميه را متحد كند و همه را به طرف خلافت جلب نمايد و سلطان را امير المؤمنين كل مسلمين قرار بدهد اين بود كه به تمام علماء شيعه كربلا و نجف و تمام بلاد ايران باب مكاتبه باز كرد و بوعد و نويد و استدلالات عقليه بر آنها مدلل كرد كه ملل اسلاميه اگر متحد بشوند تمام دول روى زمين نميتوانند به آنها دست بيابند . .\r\nاختلاف لفظ على و عمر را بايد كنار گذاشت و به طرف خلافت نظر افكند ، و چنين كرد و چنان كرد .\r\nدر همان اوقات فتنه سامره و نزاع بستگان مرحوم ميرزاى شيرازى طاب ثراه با اهل سامره و سنّيها برپا شد سلطان تصور كرد كه اين فتنه را مخصوصا پادشاه ايران محرك شده است كه بلاد عثمانى را مغشوش كند با سيد در اين خصوص مذاكرات و مشورتها كرد و گفته بود ناصر الدينشاه بواسطهء طول مدت و سلطنت و شيخوخيت يك اقتدار و رعبى پيدا كرده است كه فقط بواسطهء صلابت او علماء شيعه و اهل ايران حركت نميكنند كه با خيال ما همراهى كنند و مقاصد ما به عمل نخواهد آمد دربارهء شخص او بايد فكرى كرد و به سيد گفت تو دربارهء او هرچه بتوانى بكن و از هيچ‌چيز انديشه مدار .\r\n\r\n","description":"","footnote":"","page_name":" 89 ","page_number":125},
  {"content":"\r\n\r\nس - تو كه در مجلس سلطان و سيد حاضر نبودى اين تفصيلات را از كجا ميدانى .\r\nج - سيد از من محرمتر نداشت چيزى از من پنهان نميكرد من در اسلامبول كه بودم از بسكه سيد به من احترام مىكرد در انظار تمام مردم تالى خود سيد بقلم رفته بودم بعد از خود سيد هيچ‌كس باحترام من نبود تمام اينها را خود سيد براى من نقل كرد و خيلى صحبتها از اين قبيل سيد براى من نقل كرد ولى در خاطرم نيست سيد وقتى كه بنطق ميافتاد مثل ساعتى كه فنرش دررفته باشد مسلسل ميگفت مگر ميشد همه را حفظ كرد ؟\r\nس - در صورتى كه شما در اسلامبول به آن احترام بوديد ديگر بايران آمديد چه كنيد كه اينقدر به اين و آن التماس كنى كه براى تو امنيت حاصل كنند .\r\nج - مقدّر اين بود كه بيايم و اين كار بدست من جارى شود . خيال داشتم كه آمدم تحصيل امنيت هم براى اجراى خيال خودم ميخواستم بكنم .\r\nس - خوب از مطلب دور افتاديم بعد چه شد سيد بعلماى شيعه و ايران كاغذهائى كه نوشته بود اثرى هم كرد .\r\nج - بلى تمام جواب نوشته و اظهار عبوديت كردند بعضى آخوندها و ملاهاى لاش‌خور را مگر نميشناسيد وعدهء پول و امتيازات بشنوند ديگر آرام ميگيرند . خلاصه بعد از اينكه تدبيرات گل كرد و بناى نتيجه بخشيدن را گذاشت چند نفر از نزديكان سلطان و مذبذبين منافق كه دوروبر سلطان بودند مثل ابو الهدى و غيره در ميان افتاده خواستند خدمات سيد را باسم خودشان جلوه بدهند سلطان را در حق سيد بدگمان كردند بواسطهء ملاقاتيكه سيد از خديو مصر كرده بود ذهنى سلطان كردند كه سيد از تو مأيوس شده است ميخواهد خديو را خليفه بكند سلطان هم ماليخوليا و جنون دارد متصل خيال مىكند كه الان زنهايش ميآيند و ميكشندش . لهذا بسوءظن افتاده پوليسهاى مخفيه به سيد گماشت اسب و كالسگه هم كه به اختيار سيد بود از او منع كرد سيد هم رنجش حاصل كرده گفت و اصرار كرد كه ميخواهم بروم لندن اين بود كه دوباره اصلاح كردند و پوليسها را از دور او برداشتند و اسب و كالسگه‌اش را دادند بعد از اصلاح سيد ميگفت حيف كه اين مرد يعنى سلطان ديوانه است و ماليخوليا دارد و الا تمام ملل اسلاميه را براى او مسلم ميكردم ولى چون اسم او در اذهان بزرگست بايد باسم او اين كار را كرد . هركس سيد را ديده ميداند كه او چه شورى در سر دارد و ابدا در خيال خودش نيست نه طالب پول است نه طالب شئؤناتست نه طالب امتياز است زاهدترين مردمست فقط ميخواهد اسلام را بزرگ كند حالا هم اعليحضرت مظفر الدين شاه به اين نكته ملهم بشود سيد را بخواهد استمالت كند اين كار را بنام نامى ايشان خواهد كرد .\r\nس - يعنى سيد بعد از اين تفصيلات كه ذكر كرديد مطمئن مىشود بايران بيايد .\r\nج - من سيد را ميشناسم همين‌قدر كه يكى از دول خارجه را ضامن بدهد كه جان او در امان باشد او ديگر دربند هيچ چيز نيست خواهد آمد كه شايد خدمتى باسلاميت بكند وانگهى او يقين ميداند كه خون او كار آسانى نيست و تا قيامت خشك نخواهد شد .\r\n\r\n","description":"","footnote":"","page_name":" 90 ","page_number":126},
  {"content":"\r\n\r\n\r\nسواد نگارش ميرزا ابو ترابخان نظم الدوله كه در آخر استنطاق نوشته و مهر كرده است\r\nهو العليم - اين كتابچه سؤال و جواب و استنطاقيست كه در مجالس عديده در حضور اين غلام خانزاد ابو تراب و جناب حاج حسينعلى خان رئيس قراولان عمارات مباركه همايونى عجالتا بطور ملايمت و زبان خوش از ميرزا محمد رضا به عمل آمد ليكن مسلم است در زير شكنجه و صدمات لازمه استنطاق بهتر از اين مطالب و مكنونات بروز خواهد داد .\r\nاما عجالتا از اين چند مجلس سؤال و جواب كه اين غلام خانزاد كرده است چيزى كه به اين غلام معلوم شده اينست كه او خودش در همه‌جا ميگويد ابدا در خيال و صلاح خير عامه نبوده و تمام اين مهملات و مزخرفات را از سيد جمال الدين شنيده و فقط از شدت نادانى شيفته و فدائى سيد شده و محض تلافى صدماتى كه به سيد وارد آمده بود بدستورالعمل سيد آمده اين كار را كرده است حالا اگر سيد خيالش بجاى ديگر مربوط باشد مسئله عليحده است و در خصوص آن مهملات كه مبنى بر خيرخواهى عامه اظهار مىكند دور نيست در ميان مردم بعضى همعقيده داشته باشد . اما در اين خيال شومى كه داشت گويا همدستى نداشته باشد و اگر قبل از وقت از خيال خود كسى را مطلع كرده باشد اين فقره در زير شكنجه و صدمات ديگر « 1 » معلوم خواهد شد . ( غلام خانزاد ابو تراب ) محل مهر نظم الدوله\r\n\r\nصورت تقريرات ميرزا محمد رضا\r\nكه عصر روز سه‌شنبه غره ربيع الاول هزار و سيصد و چهارده در باغ گلستان با حضور فرمانفرما و مخبر الدوله و وزير علوم و مشير الدوله و وزير عدليه و تجارت و سردار كل و نظم الدوله و امين همايون و حاج حسين عليخان امير تومان كرده است\r\nپدر من ملا حسين عقدائيست و معروف بود بملا حسين پدر . من خودم در اوائل كار از تعديات محمد اسمعيل خان وكيل الملك كه ملك مرا گرفت و بملا ابو جعفر داد از كرمان بيزد رفته مدتى طلبه\r\n\r\n\r\n","description":"","footnote":"\r\n( 1 ) گويا مراد از صدمات ديگر غير از شكنجه باشد مانند آنكه طفل او را بياورند و داغ آتش كنند بلكه پدرش بيطاقت شود و مطالب را بروز بدهد چنانچه در باب وصول پول سرشمارى سابقا در دهات كرمان معمول بوده كه طفل را در حضور پدر و مادر مينشاندند و آتش حاضر كرده انبر را در آتش ميگذاردند همين‌كه انبر آهن سرخ ميشد بدست و پاى طفل دو سه ساله ميگذاردند آنوقت پدر يا مادر لا بد شده پول و تعارف مأمور ديوانى را ميدادند چنان كه همين كار را بامر امير بهادر در باغ شاه درباره پسر ده ساله و هفت ساله مرحوم سيد جمال الدين واعظ كردند كه بروز بدهد پدرش كجا رفته است طفل بيچاره آنچه قسم مىخورد و اللّه بجدم قسم ما نميدانيم آن بيرحمها دست برنمىداشتند تا طفل را غشوه دست داد و افتاد .\r\n","page_name":" 91 ","page_number":127},
  {"content":"\r\n\r\nبودم و تحصيل ميكردم بعد بطهران آمدم پس از چندى بشغل دست فروشى مشغول بودم پنج شش سال قبل از آن گرفتارى اول قريب هزار و صد تومان شال و خز نايب السلطنه از من خريد مدتها از براى پولش دويدم آخر رفتم بناى فضاحى گذاردم قريب سيصد تومان از پولم كم كرد بعد از كتك و پشت - گردنى زياد كه خوردم پولم را گرفتم ديگر پيش او نرفتم تا پنج شش سال كه همهمهء رژى در ميان مردم افتاد وكيل الدوله فرستاد عقب من كه بيا حضرت و الا ميخواهد ترا ملاقات كند رفتم اول از من پرسيد من شاه ميشوم يا نه گفتم اگر جذب قلوب بكنى شاه ميشوى گفت وزراى خارجه اينجا هستند قبول نميكنند گفتم وقتى كه ملت كاريرا كرد خارجه چه مىتوانند بگويند .\r\nس - پس شنيدم تو بآقا وعده سلطنت داده بودى و گفته بودى اگر تو جلو بيفتى من هفتاد هزار نفر دور تو جمع ميكنم شاه ميشوى .\r\nج - آخر وكيل الدوله به من گفت آقا اين تالار بزرگ را براى صف سلام ساخته است خيال سلطنت دارد از اين حرفها بزن خوشش ميآيد من هم گفتم . بعد آقا گفت شنيدم تو بعضى اطلاعات دارى خدمت بدولتست و بملت من گفتم بلى در ميان طبقات مردم از وزراء ، ملاها ، تجار و غيره اين گفتگو هست بايد فكرى كرد جلوگيرى كرد بعد از وعده و قسمهاى زياد كه حضرت و الا مرا مطمئن كردند و بردند خانه وكيل الدوله عبد اللّه خان والى در آنجا بود با آن سيدى كه يكوقتى بصدر اعظم تعرض كرده بود عمامه‌اش را برداشته بودند به من گفتند تو يك كاغذى بنويس به اين مضمون كه ( اى مؤمنين ، اى مسلمين امتياز تنباكو رفت قندسازى رفت ، راه اهواز رفت . بانگ آمد ، راه تراموه آمد . و مملكت بدست اجنبى افتاد حالا كه شاه در فكر نيست خودمان چاره كنيم ) .\r\nس - اينها همه كه اسباب ترقى بود شماها اگر طالب ترقى ملت هستيد چه‌جز و جاى شكايت بود .\r\nج - بلى اگر بدست خودمان ميشد اسباب ترقى بود نه بدست خارجه خلاصه گفتند اين نوشته را بنويس ما ميدهيم بشاه ميگوئيم در مسجد شاه افتاده بود پيدا كرديم آنوقت اصلاحى خواهند كرد .\r\nمن نمينوشتم اصرار كردند منهم نوشتم تمام هم نكرده بودم كه از دست من گرفته مثل اينكه گنج پيدا كردند قلمدانرا زود جمع كردند از شدت خوشحالى چاقو و مقراض را فراموش كرده بعد بناى تهديدات را گذاردند كه رفقايت را بگو داغى آوردند هرچه گفتم رفقاى من كسى نيستند ميان همه مردم اينحرفها هست من حالا كى را گير بدهم هر بيچاره كه يكروزى به من مراوده داشته حالا گير بدهم نشد . من ديدم حالا وقت جان فدا كردنست بچاقو نظر انداختم رجب عليخان ملتفت شد چاقو را برداشت نگاه كردم مقراض را پاى بخارى ديدم بعبد اللّه خان گفتم ترا به اين قبله كه به طرف آن نشستهء مقصود چيست گفت مقصود اينست رفقايت را بگوئى گفتم تشريف بياوريد تا بشما بگويم او را كشيدم به طرف بخارى آنوقت مقراض را برداشته شكم خود را پاره كردم خون سرازير شد كه آمدند جراح آوردند بخيه كردند من ابدا در مجمع آن اشخاص كه كاغذنويسى و كاغذپرانى ميكردند نبودم . آقا سيد جمال الدين كه اينجا آمده بود بعضيها تقريرات او را ميشنيدند مثل ميرزا عبد اللّه طبيب ميرزا نصر اللّه خان و ميرزا فرج اللّه خان گرم ميشدند ميرفتند بعضى كاغذها مينوشتند بولايات ميفرستادند كه از خارج تمبر پست\r\n\r\n","description":"","footnote":"","page_name":" 92 ","page_number":128},
  {"content":"\r\n\r\nمىخورد برميگشت مجمع آنها را ميرزا حسنخان نواده صاحب ديوان گرم نگاه ميداشت بجهة اينكه سيد را ديده كلماتش را شنيده بود . بعضى از رفقاشان هم مشغول كلاه درست كردن بودند مثل حاج سياح كه ميخواست ظل السلطان را شاه كند و يكى ديگر را صدر اعظم . خلاصه بعد كه اينها را گرفتند يكروز آمدند گفتند شما بيائيد اميريه آقا شما را ميخواهد ببيند ما را گذاردند توى كالسگه بردند نايب السلطنه ( كامران ميرزا )\r\nاميريه ديديم سربازهاى گارت وارد شدند بيك حالتى كه همه ماها متوحش شديم ميرزا نصر اللّه خان ميرزا فرج اللّه خان بنا كردند همديگر را وداع كردن يك اوضاعى برپا شد بعد ما را نشاندند توى كالسگه با سوار و دستگاه بردند قزوين در نه ساعت بقزوين رساندند آنجا سعد السلطنه اگرچه خيلى سخت بود ولى\r\n\r\n","description":"","footnote":"","page_name":" 93 ","page_number":129},
  {"content":"\r\n\r\nترتيب زندگى ما فراهم بود . در آنمدتى كه ما آنجا بوديم شورش ( رژى ) برپا شد بعد از شانزده ماه آمدند مژده دادند كه مرخص شديد خياط آمد به اندازه قد هريك از ما لباسى دوختند ما را فرستادند طهران يكراست رفتيم اميريه در آنجا بعضى كه پول داشتند براى آقا چيزى از آنها گرفتند دو نفر هم بابى ميان ما بودند يكى از آنها هم پول داشت داد و مرخص شد سايرين هم مرخص شدند باز من بدبخت را بردند با يك نفر بابى ديگر بانبار چهارده ماه در انبار بودم يكروز توى انبار بناى داد و فرياد گذاشتم كه اگر كشتنى هستم بكشند اگر بخشيدنى هستم ببخشند اين چه مسلمانيست حاجب الدوله با يك دسته مير غضب آمدند عوض استمالت ما را به چوب بستند يك چوب كاملى به من زدند تا اينكه از انبار خلاص شدم « 1 » هرچه فكر كردم عقلم باينجا رسيد كه بروم خود را به امام جمعه ببندم او هم رئيس ملتست هم اجزاى دولت ، در همانجا در منزل آقاى امام خدمت صدر اعظم رسيدم عريضه دادم بعد از چند روز ديدم نايب محمود فرستاد پيش فراشباشى به امام جمعه گفت ميرزا محمد رضا را بگوئيد آقا ميخواهد پولش بدهد من تحاشى كردم از رفتن ، امام گفت برو ضررى ندارد آمدم خدمت آقا اول به من گفت تو به منزل صدر اعظم چرا رفتى گفتم نرفتم بعد نايب محمود گفت بيادم صندوق‌خانه پول بگير رفتم آنجا ديدم حسينخان صندوقدار يك چيزى به گوش نايب محمود خان گفت او هم گفت بيا برويم كاروانسراى وزير نظام حواله كنم از تاجر بگير ما رفتيم ديدم باز مرا بردند انبار خلاصه چهار سال و نيم بيجهة و تقصير گاهى در انبار گاهى در قزوين زير كند و زنجير بودم چه صدمات كشيدم ديگر زندگى را انسان براى چه ميخواهد ايندفعهء آخر بعد از مرخصى از انبار آقا ده تومان دادند پانزده تومان هم وكيل الدوله داد رفتم به طرف اسلامبول آنجا كه سيد شرح حالت مرا شنيد گفت چقدر جان سخت بودى چرا نمردى در مراجعت آمدم بارفروش در كاروانسراى حاج سيد حسين از يك ميوه‌فروش يك طپانچه پنجلول روسى با پنج فشنگ خريدم سه تومان و دو هزار و به خيال نايب السلطنه بودم تا دو روز قبل از تحويل به حضرت عبد العظيم آمدم در اينمدت هم غير از دو شب كه شهر آمده منزل حاج شيخ هادى ماندم و از ايشان سفارش‌نامه خواستم و گفتم شنيده‌ام امين همايون مرد است از من نگاهدارى خواهد كرد سفارشنامه به او بنويسيد حاج شيخ هادى گفت من اطمينان ندارم و نمينويسم دوباره مراجعت كردم ديگر ابدا به جائى نرفتم . رفتم بسرخه حصار و زرگنده دم باغ نصر السلطنه همه دروغست در حضرت عبد العظيم هم بودم به همه آقايان ملتجى شدم بآقاى امام جمعه بآقا سيد على اكبر و ديگران ملتجى شدم كه براى من تحصيل امنيت كنند هيچ كدام اعتنائى به حرف من نكردند يكروز هم صدر اعظم آمد بصفائيه عريضه عرض كرده بودم كه بدهم به حضرت عبد العظيم نيامدند .\r\n\r\n\r\n","description":"","footnote":"\r\n( 1 ) باعث خلاصى ميرزا رضا از انبار شاهى جناب آقا سيد عبد الرحيم اصفهانى نايب ظهير الدوله شد چه مدتى كه ميرزا رضا در انبار محبوس بود احدى از او معاونتى نكرد جز اين سيد بزرگوار كه بعض اوقات پول براى او ميفرستاد و مخارج عيال او هم ميرسانيد و بواسطهء برانگيختن وسايط و زحمات بسيار اسباب مرخصى او را فراهم مىآورد و چنان كه در شرح حالات اين سيد بزرگوار در تاريخ مذكور خواهد آمد .\r\n","page_name":" 94 ","page_number":130},
  {"content":"\r\n\r\nدر اينجا سؤال شد راستست كه اين كلفتهاى اندرون با تو متحد بودند و به تو خبر ميدادند .\r\nجواب گفت اينها چه حرفيست آنها چه قابل هستند كه به من خبرى بدهند روز پنجشنبه در حضرت عبد العظيم شهرت كرد كه فردا شاه به زيارت خواهد آمد آب و جاروب ميكردند من هم شنيدم صدر اعظم قبل از شاه تشريف ميآورند عريضه نوشته بودم آمدم توى بازار كه عريضه بدهم نميدانم چه‌طور شد آنجا باينخيال افتادم گفتم ميرزا محمد رضا برگرد شايد امروز اصل مقصود دست دهد رفتم طپانچه را برداشتم از درب امامزاده حمزه رفتم توى حرم ايستادم تا شاه وارد شد كه وقع ما وقع خدمت بزرگى كردم بايران و ايرانيان .\r\nمن قدرى هستم و مؤمن به قدر و معتقد كه بىحكم قدر برك از درخت نميافتد حالا هم به خيال خودم يك خدمتى به تمام خلايق كرده و ملت و دولت را بيدار كرده‌ام و اين تخم را من آبيارى كردم و سبز شد همه خواب بودند بيدار شدند يكدرخت خشك بىثمرى را كه زيرش همه قسم حيوانات موذى درنده جمع شده بودند از بيخ انداختم و آن جانورها را متفرق كردم حالا از پهلوى آندرخت يك جوانه بالا زده است مثل مظفر الدينشاه سبز و خرم و شاداب اميد همه قسم ثمر به او ميرود . حالا شما هم فكر رعيت‌شان باشيد همه رفتند همه تمام شدند من قدرى از خارجه را ديده‌ام . ببينيد ديگران چه كردند شما هم بكنيد لازم هم نيست حالا قانون بنويسد چه قانون اسلام همه را كافيست براى ديوان هم قانون فعلى لازم نيست چه قانون نويسى حالا در ايران مثل اينست كه يك لقمه نان و كباب به حلق طفل تازه متولد شده بطپانند البته خفه مىشود ولى با رعيت مشورت كنيد مثلا كدخداى فلان ده را بگوئيد بچه قسم از تو ماليات گرفته شود و با تو رفتار كنند راضى خواهيد بود هرطور كه او بگويد با او رفتار كنيد هم كارتان منظم مىشود و هم ظلم از ميان ميرود .\r\nدر اينجا سؤال شد تو قدرى هستى بايد بدانى حكم قدر نيست كه هنوز اين كارها در اين‌جا واقع شود .\r\nجواب گفت پس شماها خانه خود را جاروب نكنيد كه حكم قدر نشده است .\r\nدر اينجا سؤال شد در اين مدت هيچ به خيال كشتن صدر اعظم هم بوديد .\r\nجواب گفت در اين خيال نبودم حالا كه من اين كار را كرده‌ام اميد حيات هم ندارم به جهت اينكه يك بزرگى لازم است مثل بزرگى خدا يك پرده پائين‌تر كه مرا عفو كند .\r\nدر خصوص دستور العمل سيد جمال الدين و صحبتهاى سلطان با سيد سؤال شد .\r\nجواب گفت وقتى كه فتنه سامره بر پا شد و ميان شيعه‌هاى اتباع مرحوم ميرزاى شيرازى و اهل سامره گفتگو و جنك بميان آمده بود سلطان همه را از تحريكات شاه ميدانست به سيد گفته بود در حق ناصر الدينشاه هرچه از دستت ميآيد بكن و خاطرجمع باش وقتى كه من شرح مصيبتها و صدمه‌ها و حبسها و عذابهاى خود را براى سيد ميگفتم به من گفت كه تو چه‌قدر بىغيرت بودى و حب حيات داشتى ظالم را بايست كشت چرا نكشتى و ظالم در اين ميان غير از شاه و نايب السلطنه كسى ديگر نبود اگرچه در خيال نايب السلطنه هم بودم ديگر آن روز خيالم درباره شاه مصمم شد گفتم شجر ظلم را از بيخ\r\n\r\n","description":"","footnote":"","page_name":" 95 ","page_number":131},
  {"content":"\r\n\r\nبايد انداخت شاخ و برك بالطبع خشك ميشوند .\r\nسؤال شد روز سيزده عيد اعتماد السلطنه را در حضرت عبد العظيم ملاقات كردى يا خير .\r\nجواب گفت بلى با شمس العلماء او را ديدم ولى حرف نزدم او آدم مزورى بود به سيد خيلى اظهار ارادت ميكرد ولى سيد ميگفت آدم بد ذاتيست از او نبايد ايمن بود .\r\nسؤال شد كس و كار چه دارى .\r\nجواب گفت يكزن دارم كه همشيره خواهر ميرزاست با دو طفل و يكخواهر پيرى دارم در كرمان كه پسر او را مشهدى محمد على نام دارد پيش حاج سيد خلف گذارده‌ام .\r\nسؤال شد جهت مناسبت و آشنائى تو با سيد جمال الدين چه بوده .\r\nجواب گفت من پيش حاج محمد حسن بودم وقتى كه سيد آمد بطهران و در منزل حاجى منزل كرد من مهماندار او بودم و از آنجا آشنا شدم .\r\nسؤال شد مشهور است كه تو يك خواهرت را در كرمان كشتى .\r\nجواب گفت خدا كشت اما مرا متهم كردند و گفتند تو كشتى . انتهى .\r\nصورت استنطاق و تقريرات مرحوم ميرزا رضا چون حاوى پارهء مطالب بود لذا هردو را درج نموده .\r\nميرزا رضا مسلمان و متدين بدين اسلام بود و در فتوت و مردانگى مسلم و متفق عليه است چه در حبس آنچه كردند يكنفر از آشنايان و دوستان خود را گير نداد و نام نيك خود را در صفحهء روزگار باقى گذارد .\r\nاز مزاح و شوخى و لغويات پرهيز مينمود جز آنكه از قرار مذكور در حبس آخرى كه انعدام خود را يقين ميداشت گاه‌گاهى مزاح مينمود و صورت بشاشت ظاهر ميساخت گويند روزى حاج ملك التجار متقبل شد كه او را استنطاق نمايد و همدستان او را استكشاف كند در محبس او رفت و با او بطريق مهربانى و ملايمت رفتار و ضمنا از او پرسيد در قتل ناصر الدينشاه تنها بودى و يا معاون داشتى در جواب گفت پنج كس با من همراه بودند حاج ملك التجار از اين جواب خوشحال و خرم گرديد و گفت اسامى آنها را به من بگو كه من محل اسرارم ميرزا رضا پس از آب و تاب زياد گفت خودم بودم و سايه‌ام . . . بود و دو خايه‌ام حاج ملك از اين جواب خجل و شرمسار گرديده و از نزد او بيرون رفت و نيز حكايت خواجه و ترسانيدن ميرزا رضا او را كه به حالت ترس افتاد و غشوه عارض او شد معروفست ولى ما از مأخذ صحيح چيزى دست نياورديم .\r\nبارى ميرزا رضا در صبح روز پنجشنبه دوم ماه ربيع الاول در ميدان مشق طهران به حلق آويخته مردم بتماشاى او ميرفتند چون شب او را در قزاقخانه نگاه داشته بودند لذا صبح زود او را از قزاقخانه بيرون و بپاى دارش آوردند قبل از طلوع آفتاب درحالتيكه اطرافش را شجاع السلطنه پسر سردار كل داماد اتابك و بستگان اتابك پراكنده و صداى موزيك بلند بود او را بدار كشيدند گويند ميرزا رضا اعتمادى بميرزا على اصغر خان داشت كه احتمال قصاص بر خود نميداد وقتى كه نظرش بدار افتاد\r\n\r\n","description":"","footnote":"","page_name":" 96 ","page_number":132},
  {"content":"\r\n\r\nخواست حرفى بزند كه همهمه و صداى موزيك مانع آمد صدايش را بشنوند از اينرو ميتوان گفت امين - السلطان داخل و راضى بقتل شاه بود و دستى در كار داشت چه كه بواسطهء سوء حركتى كه از او ناشى شده نسبت بيكى از مخدرات ، ناصر الدينشاه را در خاطر بود كه پس از انجام امر جشن سزاى او را بدهد در هر صورت ميرزا رضا را اطمينانى كامل بامين السلطان بود . ديگر العلم عند اللّه .\r\n( ساير استنطاقات كه در مورد ميرزا رضا به عمل آمد از قبيل استنطاق ميرزا تقى پسر ميرزا رضا و عيال او و ايضا از خدام حضرت عبد العظيم چون خارج از ما نحن فيه بود درج نشد ) .\r\nدر دوازدهم ربيع الثانى ( 1314 ) كه چهل روز بعد از قتل ميرزا رضا بود در نزديكى خانه حاجى شيخ هادى مرحوم نجم‌آبادى آقا ميرزا حسن كرمانى با آقا شيخ محمد على دزفولى كه امروز بشغل عطارى مشغولست و بعضى از اجزاء مرحوم حاجى شيخ هادى چهلم ميرزا رضا را گرفتند ( در ايران حاج شيخ هادى نجم‌آبادى\r\nمعمولست كه چهل روز بعد از مردن شخص خويشان و بازماندگان ميت مجلسى برپا ميكنند فقرا را اطعام مينمايند ، استرحام و استغفار براى ميت مىكنند ) براى ميرزا رضا هم مشار اليهم اين مجلس را تشكيل دادند لكن طعام حاضرين اين مجلس بادنجان بريان كرده و نان و نمك بود فقط در اين نقطه بود كه طلب مغفرت براى ميرزا رضا كردند بلى در ساير بلاد ايران در خانه‌هاى مظلومين و غارت‌شدگان و در دهات و قرى كه آتش ظلم ديوانيان آنها را محترق و معدوم كرده براى ميرزا رضا طلب مغفرت كردند از حلقوم مقتولين ستم و ظلم و از قبور مقتولين و مظلومين و ستمديدگان نيز دست مريزاد بميرزا رضا گفتند ) و نيز در ايران معمولست كه يكسال بعد از مردن شخص خويشان و وراث ميت مجلس ضيافتى منعقد ميدارند و طلب مغفرت براى ميت ميكنند و اطعام مساكين مينمايند اين مجلس را سال ميت مينامند سال ميرزا رضا را مرحوم حاج شيخ هادى نجم‌آبادى گرفت كه از امين الدوله دعوت نمود و در ساعت پنج از شب گذشته مجلسى كه حاضرين آن سه نفر بودند شخص حاج شيخ هادى و امين الدوله و يكى از محارم حاج شيخ هادى طعام آن مجلس را خود حاج شيخ هادى مهيا نمود كه طبخ حضورى كرده بود و آن عبارت بود از يك چارك برنج گرده و يكسير روغن و دو سير شيره و سه عدد نان پس از صرف غذا حاضرين طلب رحمت و مغفرت نمودند براى مرحوم ميرزا رضا\r\n\r\n","description":"","footnote":"","page_name":" 97 ","page_number":133},
  {"content":"\r\n\r\nكرمانى از نتايج اين مجلس بود اقدام امين الدوله بافتتاح مدرسهء رشديه و ترويج معارف و تكثير مدارس و مكاتب ) .\r\nچون حالات قاتل را نوشتيم مناسب اينست كه حالات مقتول را نيز متعقّب بر آن درج نمائيم .\r\n\r\nفصل در بيان حالات ناصر الدينشاه چهارمين پادشاه سلسلهء قاجاريه در ايران\r\nتاريخ حالات و وقايع زمان ناصر الدينشاه قاجار را براى اينكه ترقى ايران در اين اواخر و يا خرابى دربار ايران از اين تاريخ شروع شده است ناچار بايد بطريق فهرست اشاره به آن بكنيم و چون فاضل معاصر مؤيد الاسلام مدير روزنامهء حبل المتين بطريق ايجاز چند سطرى دربارهء اين پادشاه نوشته است لذا ما عين عبارت او را نقل و معلومات خود را ضميمه آن ميداريم و همچنين در حالات مظفر الدينشاه هم عبارت او را كه از روى بيغرضى نوشته است نقل ميكنيم و آنچه خود ميدانيم ضميمهء آن ميسازيم اما در شأن چهارمين پادشاه چنين مينويسد .\r\n« در سال ( 1264 ) بعد از پدر تاج سلطنت بر سر نهاد قبل از ورود موكب شاهانه بطهران سيف - الملوك ميرزا پسر ظل السلطان بدعوى سلطنت برخاسته پس از چند روزى زبون گرديد در آغاز سلطنت سرجنبانان غالب بلاد هم سرى جنباندند از آن بعد آشوب خراسان و فتنهء سالار برخواست و در سال 1266 بقتل سالار و پسر و برادرش خاتمه پذيرفت سپس فتنه باب بالا گرفت و بقتل شاه برخواسته در مازندران و زنجان و تبريز بيش از ساير بلاد جويهاى خون بيگناهان از حركات نابكارانه جارى و چند سال امتداد يافت . در سال ( 1273 ) بسردارى شاهزاده حسام السلطنه عم پادشاه ، هرات مسخر شد .\r\nمجدد دولت انگليس لشكر بحرى و جهازات جنگى بخليج فارس فرستاده و همان بهانهء اوليهء خود را پيش نمود . از نكبت بىعلمى دربار و خودخواهى ميرزا آقا خان صدر اعظم معاهده ملعونه پاريس بين ايران و انگليس بسته آمد - و رسما حق حاكميت ايران از افغانستان مرتفع و حصهء از خاك خراسان هم ضميمه افغانستان گرديد - يكى از مورخين در اينموضوع چنين مينويسد . ( در يكقرن ايرانيان دو سهو بزرگ كردند كه تلافيش آنانرا محالست - اول ترك معاهده سوق عسكرى با ناپليون - دوم چشم‌پوشى از حقوق خود در افغان - آن هم در بحبوحهء بلواى هند كه انگليسها بتسليم حدود نادرى بايران حاضر بودند .\r\nدر اواسط سلطنت يك اردوى بزرگ ايران بسردارى شاهزاده حمزه ميرزا عم پادشاه زبون و اسير تركمان گرديد - اين پادشاه در عياشى و كامرانى گوى مسابقت را از جد خود ربود - و خزائن معمورهء ايرانرا كه در تمام عالم ضرب المثل بود بعياشى صرف نمود - آنچه محقق است از آغاز تا انجام يك صد و هشتاد و سه زن اختيار كرد - و بعد از رحلت شاهانه شش پسر و چهارده دختر بيادگار گذارد - و پنج سفر رسمى و چند مسافرت غيررسمى كرد - و اضافه بر يكصد كرور خزانهء ايران صرف اين مسافرتهاى بيمعنى شد\r\n\r\n","description":"","footnote":"","page_name":" 98 ","page_number":134},
  {"content":"\r\n\r\nيكى از مورخين اين پادشاه را ( عالم بىعمل ) مينويسد - در پنجاه سال سلطنت آنچه تصديق شده هشتاد و سه مقاولات تجارتى و سياسى و سرحدى و امتيازى با دول و اتباع خارجه بست در جميع آنها ايران مغبون گرديد سى و پنج از آن مقاولات و امتيازنامه‌ها به قوت رشوت و اخذ پيشكش چشم بسته بصحه رسيد كه منجمله امتياز رژى و بانك شاهنشاهى انگليس و روسى و اجازهء تعمير راه‌آهن و شوسه كه مضارش بر هر ذى حسى پوشيده نيست - ممالكى كه در عهد سلطنت اين پادشاه رسما از ايران موضوع شد از اينقرار است : افغانستان تمام . نصف از خاك خراسان . سيستان . قائنات . مرو . سرخس . مسقط و عمانات و تركمان تمام . صد و هفتاد و سه قطعه از جزائر و سواحل خليج فارس و دو ثلث از بلوچستان و نيز بسرحدات آذربايجان و گيلان و مازندران و استرآباد و كردستان هم از همسايگان خيلى تجاوز شده است » .\r\nدر ايام سلطنت اين پادشاه ، اعظم خساراتيكه بايران وارد آمده شهادت ميرزا تقى خان امير نظام اتابك اعظم است كه باتفاق سياسيون تالى مدحت پاشا و بسمارك و كلادستون بود و گناهى جز جلوگيرى از حركات بچه‌گانهء پادشاه و خيرخواهى مملكت و سلطنت نداشت .\r\nچنانچه اصلاحات مدت قليله صدارت آنمرحوم در جميع ادارات اين نكته را به خوبى روشن ميدارد و بقول ( لاردهيو ) اگر پيروى از خيالات عاليه اين وزير بىنظير شده بود امروز ايران تالى آلمان بود .\r\nچند جنگهاى داخلى و خارجى مختصر در عصر اين پادشاه شد كه من جمله جنك بندر عباسى و ( صيد سوينى ) امام مسقط و شيخ عبد اللّه كرد و غيره مىباشد كه همه را ايران فتح نمود .\r\nكم‌كم شروع خرابى در اداره نظامى شد و گرفتن رشوه و فروختن نشان و لقب نظامى بهر طفل امرد و مردمان ناقابل شيوع يافت - امتياز نشان و لقب و اعتبار فرمان و دستخط سلطنت در عهد اين پادشاه در خارج و داخل از ميان رفت .\r\nرعيت‌كشى ملك فروشى و علانيه رشوه گرفتن و گروه گروه مهاجرت ايرانيان از ظلم و ستم بخارجه در عهد اين پادشاه خيلى بالا گرفت .\r\nدر پنجاه سال سلطنت يكقدم بجانب اصلاحات برنداشت و براى اسكات ملت در سالى چند بصدور يك فرمان دروغين مردم را بخواب غفلت انداخت و پنجاه سال بهترين اوقات مغتنم ايران را برايگان از دست داد هركس را كه استشمام ترقى در او مينمود بقتل ميرسانيد چنانچه نماند در ايران سرجنبانيكه سرش را با سنك استبداد نكوفت - هريك از وزرايش كه اندك قوت ميگرفت فورا او را ضعيف ميساخت - الغاء ضديت بين وزراء و درباريان شعار پلتيكى شاهانه بود و خود را وارث اعظم جميع متمولين ايران خاصه درباريان كه ميشناخت بود .\r\nبسا خاندان بزرك كه از ابواب سلطانى بنان شب محتاج گرديد - مسافرتهاى اروپا باندازهء اين پادشاه را مرعوب ساخت كه هر خواهش نامشروعى را ادنى دول اروپا مينمود باسم صلح‌پسندى تسليم ميكرد - از همه بيشتر مرعوب روسها بود بلكه در باطن خود را تحت حمايت آنها مىپنداشت - حتى در مسئله وليعهدى هم آنچه روسها خواستند مجرى شد .\r\nبسعى ميرزا حسين خان مشير الدوله در ايام سپهسالارى كه مشاق از اطريش آورد نزديك بود\r\n\r\n","description":"","footnote":"","page_name":" 99 ","page_number":135},
  {"content":"\r\n\r\nادارهء نظامى ايران منظم شود - به اشاره روسها اطريشها را جواب داده آن ادارهء عالى تبديل بادارهء قزاق شد .\r\nاين پادشاه را خودنمائى و تلون مزاج بدرجهء كمال بود - و بهر كارى اقدام كرد ناتمام گذارد - ادارهء پوليس دائر كرد برخى كارخانجات دولتى آورد صحبت از بعضى اصلاحات هم نمود ولى هيچ‌يك را با تمام نرسانيد فرومايگان را عزيز ميخواست و برومندان را ذليل - ابراهيم آبدار و على اصغر خان صاحب جمع را كه گرجىزاده بودند بر جميع شرفا و عظماى ايران برترى داد - بلكه بر گردن همه حتى پسران خود سوار كرد .\r\nدر ايران همه‌گونه مناهى و ملاهى در عهد اين پادشاه آشكار شد دشمن تعليم و معارف و آزادى قلم و افكار بود همىخواست ايران غلاف اصلاح بپوشد بدون اينكه حقيقتى در او پيدا شود - شعر نيكو ميفرمود - پاىبند به نماز هم بود - مجالس تعزيه را دوست ميداشت بر خلاف پدر دماغش از خرافات صوفيه پاك بود - از مدايح خود خيلى مسرور ميشد - خويش را ديپلومات جلوه ميداد ، از تاريخ بىاطلاع نبود - عربى فارسى و تركى و فرانسوى ميدانست - در سلسلهء قاجاريه پادشاهى به اين كمال برنخواسته - چهار مسافرت‌نامه با قلم خود نوشته - غالب در سير و شكار بود - و نيكو تير ميانداخت - خطى شيرين داشت - به پلتيك در سلب قوت علماء خيلى كوشيد ولى مسئله رژى رشته‌اش را پنبه كرد - خوش‌ظاهر و بد باطن بود - هزاران نفوس بيگناه را فداى نفس و شهوت‌رانى خود ساخت - خدمات صادقانه را اصلا منظور نميداشت - مخلص كسى بود كه راه مدخول اعم از مشروع و غير مشروع به او مينمود - الحق و الانصاف ايران بهرجهة برباد كرده او است .\r\nاين پادشاه باندازهء استبداد دوست بود كه اگر عزيزترين فرزندانش سخنى در اصلاحات ميراند از نظرش ميانداخت و به خاك تيره‌اش مينشاند - چنانچه در حق شاهزاده سلطان مسعود ميرزاى ظل السلطان فرمود - هركس را كه راغب به طرف اصلاحات ديد با خاكش يكسان ساخت مانند ميرزا حسينخان مشير الدوله و حاجى ميرزا عليخان امين الدوله و پرنس ملكم خان و سيد الحكماء سيد جمال الدين كه مدعوا بايران آمده بود و . و . . .\r\nدر سال ( 1313 ) در زاويه حضرت عبد العظيم در حالتى كه تدارك جشن سال پنجاهم شاهانه ديده شده بود ميرزا رضاى كرمانى كه از ستمديدگان دربار بود به فتواى فيلسوف اعظم اسلام ( سيد جمال الدين ) اسدآبادى الهمدانى كه اولين خيرخواه با سياست اسلام بود با طپانچه از پايش درآورد رحمة اللّه عليه « 1 » .\r\n( ناصر الدين شاه ) در شب سه‌شنبه ( 6 ماه صفر سنه 1247 ) هجرى متولد شده در ذى القعده سال ( 1264 ) در طهران بتخت سلطنت نشست و در ذى القعده سال ( 1313 ) بدرود زندگانى گفت آثار خيريهء كه در سلطنت او بشهود رسيد ايجاد مدرسهء دار الفنون در طهران ، نشر علوم عاليه ، ايجاد مريضخانه و دواخانه ، تذهيب گنبد مطهر سرمن راى ، ايوان طلاى مشهد مقدس ، تذهيب گنبد حضرت عبد العظيم ، ايجاد تلگراف‌خانه ، ايجاد ضراب‌خانه يا چرخ‌خانه ، ايجاد چراغ‌گاز ، ايجاد\r\n\r\n\r\n","description":"","footnote":"\r\n( 1 ) يعنى خدا رحمت كند ميرزا رضا را .\r\n","page_name":" 100 ","page_number":136},
  {"content":"\r\n\r\nپست‌خانه ، چرخ بخار در قورخانه ، كارخانه توپ‌ريزى ، باروت كوب‌خانه با چرخ بخار ، كارخانه فشنك‌سازى ، كارخانه چاشنىسازى ، ايجاد دايرهء پولس ، سربازخانه‌ها در شهرها ، نظم عساكر و ترتيب آنها ، بناى قلعه‌جات در سرحدات ، بناى مجمع الصنايع ، ترقى در نسج حرير و غيره ، ترقى در شال كرمان ، بناى ابنيهء متعدده در بلاد و شوارع عام بجهة رفاهيت عابرين ، ساختن راهها در اغلب بلاد كه غالبا مسالك صعبيه را سهل كرده ، انكشاف بعضى از معادن ، ايجاد مجلس شوراى دولتى ، تعيين وزارتخانه‌هاى مرتب و دار الطباعة و ايجاد روزنامه در ايران .\r\n\r\nفصل در بيان حالات مظفر الدين شاه قاجار پنجمين پادشاه سلسله قاجاريه در ايران رضوان آرامگاه مظفر الدين شاه رحمة اللّه تعالى عليه و اولين پادشاهيكه در ايران اساس مشروطيت را نهاد .\r\nدر سنهء ( 1269 ) متولد و در سال ( 1313 ) بر اريكه جهانبانى تكيه نمود شش پسر و شانزده دختر بيادگار گذارد و قريب يكقرن به سمت وليعهدى و فرمانفرمائى آذربايجان شناخته مىشد ، روسها حسب العادهء ديرينه رسوخ و نفوذ خود را از ايام وليعهدى سخت در قلب اين پادشاه جاى دادند در ايام وليعهدى دعوى اصلاح‌خواهى و حريت‌پسندى ميفرمود ، اخبار ناصرى هم در تبريز به تشويق شاهانه اشاعت يافت و قانون كه ممنوع از دخول بايران بود در لف پاكت بايشان ميرسيد دانشمندان بملاحظه بىكفايتى ذاتى و عدم جودت طبيعى خصوصا بعد از طغيان شيخ عبيد اللّه و بروز آن درجه جبنيت اميد خوشبختى بسلطنت ايشان نداشتند .\r\nدر آغاز جلوس سخنان دل خوش‌كن پوك كه دال بر توجهات ملوكانه باصلاحات ملكى و نظام ادارات دولتى خاصه نظامى بود ميفرمود از اين‌رو تا درجهء توجه عامه را مبذول به خود نمود خصوصا در سال ( 1315 ) كه ميرزا على اصغر خان مطرود و ميرزا عليخان امين الدوله بوزير اعظمى انتخاب شد - اصلاح‌خواهان را تا اندازهء اميدوار ساخت افتتاح مدارس به وضع جديد و اشاعه چند اخبار در داخله قدرى از نااميديها را كاست طول نكشيد كه در سال ( 1316 ) گرسنگان دربار وضع امين الدوله را منافى با منافع شخصى ديده دوباره امين السلطان را به روى كار آوردند و امين الدوله بدوا از طهران سپس از ايران مهجور شد در حالتى كه پسر و عروسش كه دختر شاه بود همراه او بودند .\r\nبعد از ورود امين السلطان بطهران در سال ( 1317 ) اولين استقراض بدلالى ميرزا رضا خان ارفع الدوله با شرائط مشئومهء استقلال برباد كن از روس شد چندى طول نكشيد يعنى در اوائل سال ( 1318 ) بار مسافرت باروپا بسته آمد و وجوه استقراض تمام صرف ملاهى و ملاعب شد - مردم ايران خصوصا طهران از اين حركات برآشفته با اينكه ايران برجال دربار سپرده بود در غياب پادشاه اهالى طهران در ظاهر بر آصف الدوله حكمران و در باطن بر خلاف دولت شوريدند .\r\nپادشاه در عودت بطهران بيش از پيش تهىدست ماند همان سفر در پاريس يكى از مجذوبين\r\n\r\n","description":"","footnote":"","page_name":" 101 ","page_number":137},
  {"content":"\r\n\r\nعوالم مدنيت بشاه شليك كرد تيرش اصابت ننمود - مجددا استقراض ثانوى در سال ( 1319 ) از روس شد و معاهده تجارتى تركمان چائى كه به حال تجارت و صناعت امروزه ايران خيلى نافع بود باطل و عهدنامه جديد بسته آمد و سالى مليونها ضرر تجارتى و صناعتى بايران وارد آورد - گمركات در مقابل قروض روس مرهون و برحسب ايماى روس برياست بلژيكيان اداره گرديد و گويا تجارت ايران كاملا بقبضهء روس درآمد وجه استقراض ثانوى هم در مسافرت ثانى اروپا در سال ( 1320 ) تمام شد و در غياب موكب همايونى شاهزاده شعاع السلطنه نايب السلطنه بود ( بطمع ولايت عهد بدسلوك ننمود ) .\r\nاين حركات ناموس‌شكنانهء درباريان طشت از بام افتاده شد و ملت را در غياب همايونى و حضور شاهانه بهيجان آورد - خصوصا بعد از قتل ميرزا محمود خان حكيم الملك در رشت كه علماء هم بصدا آمده بودند تمام مفاسد را از ميرزا على اصغر خان دانسته - در جمادى الثانية ( 1321 ) بارتدادش فتوى صادر و عزل او را از پادشاه خواستند و فورا معزول و از ايران مهاجرت نمود و شاهزاده عين الدوله بجاى او وزير اعظم مقرر شد و روزنامهء حبل المتين را همانوقت بايران طلب نمود اين شاهزاده اول خوب پر كرد و آخر بدخيالى نمود .\r\nدر سال ( 1323 ) باز تدارك سفر سوم اروپا ديده شد - و اين مسافرت در بحبوحهء جنك اقصاى شرق و شكستهاى پىدرپى روس از ژاپون بود و استقراض سوم هم گويا در چنين موقع تازگى بطريق خفيه از روس شد - در اين سفر و الا حضرت محمد على ميرزا كه در آنزمان وليعهد بود بقائم مقامى سلطنت انتخاب شد .\r\nبا اين‌همه در اين سفر بيش از پيش آثار هيجان در مردم بلاد و اهالى دربار نمايان گرديد - از آغاز جلوس همايونى هروقت دربار دست‌تنك شد بقيه خالصه‌جات و جواهرات نادرى و غيره هم به فروش رسيد و از اين مبلغ هنگفت و پنجاه و اند كرور قرض يكشاهى به صرف ملك و ملت و دولت نرسيد - علاوه نيز سالى چند كرور از گمرك و ماليات و عوارض تازه بر رعايا تحميل شد .\r\nسال ( 1324 ) درصدد استقراض چهارم از روس و انگليس بودند چون در آن ايام شورى منعقد بود وكلاء ملى ابا و امتناع نمودند - در همان سال ملت از بىاعتدالى دربار و بىانتظامى مملكت بستوه آمده بدوا بپيشوائى حجة الاسلام السيدين السندين آقا سيد عبد اللّه مجتهد بهبهانى و آقا ميرزا سيد محمد مجتهد طباطبائى مد ظلهما به حضرت عبد العظيم متحصن و سپس در مسجد جامع طهران و پس از قتل دو نفر بيگناه علماء بمعصومه قم رفته و عامهء ملت بسفارتخانهء انگليس پناهنده برآمدند - تا اينكه در چهاردهم جمادى الثانية ( 1324 ) پس از عزل عين الدوله فرمان مشروطيت صادر و در 18 شعبان همان سال رسما دار الشوراى ملى انعقاد و دولت ايران بجميع دول ، مشروطه معرفى شد .\r\nدر ذى القعدهء همان سال اولين قانون اساسى را در مرض موت شاه ، مرحوم ميرزا نصر اللّه خان مشير الدوله كه به سمت رئيس الوزرائى شناخته شده بود بامضاى شاهانه رسانيده با هيئت وزرا و درباريان بدار الشوراى ملى آورد .\r\nاين پادشاه زايد الوصف ساده‌لوح ، سهل القبول ، متلون المزاج ، مسخره و مضحكه‌پسند بدخلوت و باشرم حضور بود - امور سلطنت با ميل عمله‌جات خلوت با وزراء خود غرض اداره مىشد .\r\n\r\n","description":"","footnote":"","page_name":" 102 ","page_number":138},
  {"content":"\r\n\r\nخلوتيان پادشاه گويا از پست‌فطرتان و پست‌نژادان و بىتربيت و بداخلاقان انتخاب شده بود .\r\nو از اينرو وضع دربار ملاعبه بود ، پادشاه شخصا با آن همه تعليم و تربيت داراى هيچ علم نبود و از اطلاعات سياسى و تاريخى و غيره كه لازمهء جهانداريست بىبهره بود . و از اين‌رو مآل‌بينى و عاقبت‌انديشى مشير الدوله ( نصر اللّه خان )\r\nحتى براى خود و اخلاف خويش هم بخاطرش خطور نميكرد . چون اين پادشاه را شخصا قوهء متصرفه در مهام امور جمهور نبود اگر وزيرى كاردان كافى او را دچار ميشد و خلوت او را صاف و پاك ميكرد رشتهء امور به اين قسمها از هم نميگسيخت .\r\nدر عهد اين پادشاه در هيچ شعبه از شعبات دولتى و ملكى اصلاحى نشده بلكه نسبت بايام پدرش تمام خراب‌تر گرديد حكومات علاينه حرّاج و القاب و نياشين و فرامين بدست كهنه‌فروشان داخله و خارجه آشكارا بمعرض بيع ميرسيد ، اعتبار دستخط و فرامين دولتى يك دفعه زايل گرديد .\r\nيكى از مورخين در توصيف اين پادشاه چنين نويسد : ( آنچه را به زبان ميگفت كله‌اش خبر نميشد ) . خيلى مايل بتقليد از پدر بود ولى آن ماده وجودت را نداشت ، يك مسافرت‌نامه هم نوشت ، بتعزيه‌دارى راغب معلوم ميشد ، در فن توپچيگرى بىمهارت نبود ، اگرچه مانند جدش ( محمد شاه ) موهوم‌پرست نبود ، ولى دماغش مانند پدر از خرافات صاف و پاك نبودى ، شوق بسيار بگريه داشت و حكايات غريبه در اين باب ذكر مينمايند . اين پادشاه خيلى بذّال و منتها درجه جيان بود ، از اغتصاب اموال رجال و متمولين مملكت و قتل نفس بر خلاف پدر اجتناب مينمود . جبنيت پادشاه عاقبت به حال ايران مفيد واقع گرديد كه بيك جنبش ملى مشروطية سلطنت را تسليم نمود . اين پادشاه عاقبت‌بخير شد و در آخر عمر جلب نام نيك كرد و محبوب القلوب رعاياى خويش بلكه عامه نوع‌خواهان عالم گرديد ، از تمام اجداد خود معارف دوست‌تر بود ، بترقى مملكت هم مايل‌تر بود ولو اندكى هم از اقتدارات او كاسته ميشد حرفى نداشت مشروط بر اينكه بدلخواه هرگونه تصرف در خزينه بخواهد بنمايد . در عهد اين پادشاه آنچه رسما از ايران كاسته شد ( فيضان رود ) هيرمند بود كه در تصفيه سرحدى سيستان و افغان قطع گرديد و عثمانى هم بدعوى\r\n\r\n","description":"","footnote":"","page_name":" 103 ","page_number":139},
  {"content":"\r\n\r\nسرحدى به خاك ايران قدرى تجاوز نمود ، بحرين علنا خودسر يا زير بار انگليس رفت ، چند بندر و جزيرهء كوچك هم در خليج فارس و برخى مقامات نيز در بلوچستان از ايران موضوع شد ، امتيازات بسيار مضر بخارجه داد منجمله تجديد امتياز راه‌آهن بروس ، بانك آلمان ، حفر شوش كهنه براى مظفر الدين شاه\r\nآثار عتيقه بفرانس ، معادن نفت قصر بانگليس و غيره . اگرچه گفتگوى بعضى از اين امتيازات در زمان ناصر الدينشاه شد ولى اتمام و اجرايش در عهد اين پادشاه بود . هرگاه چشم از همه اينها هم پوشيده شود قبول شرايط استقراض كه پنجه روس را به جسم ايران جاى داد در اضمحلال اين سلطنت كافى بود . در سال ( 1324 ) با نيكنامى تمام اين پادشاه صافى درون خوش‌عقيدت ترك جان و جهان فرمود ( انتهى )\r\n\r\n","description":"","footnote":"","page_name":" 104 ","page_number":140},
  {"content":"\r\n\r\nچون جزئيات وقايع اين پادشاه را در اصل تاريخ درج نموده لذا در اين مقام از شرح چشم پوشيده و به همين چند سطر فوق اكتفا نموديم الا آنكه گوئيم عمدهء هيجان و شورش رعايا و بيدارى ايرانيان را پسران مظفر الدين شاه و سلسلهء شاهزادگان اينطايفه باعث شدند چه مرحوم مظفر الدين شاه حكومت ايران را بين پسرهاى خود و طايفهء قاجاريه قسمت فرمود . صدارت ايرانرا كه تا زمان اين پادشاه بشاهزادگان نميدادند واگذار بشاهزاده عين الدوله نمود وزارت جنگ و سپهسالارى را ببرادر خود كامران ميرزا تفويض داشت حكومت آذربايجان را به وليعهد خود محمد على ميرزا داد حكومت فارس و شيراز و بنادر را بپسر ديگرش شعاع السلطنه بخشود ، حكومت گيلانات را بپسر ديگرش عضد السلطان داده ، حكومت لرستان بپسر ديگرش سالار الدوله داد ايالت كرمان هم در واقع باداره ناصر الدين ميرزا درآمد ساير بلدان را بساير شاهزادگان نزديك خود عطا فرمود . اين پسرهاى جاهل و شاهزاده‌هاى متكبر بانهايت غرور بر احدى ابقا نكرده اموال و نفوس و اعراض و نواميس رعايا را از خود ميدانستند ، دخترهاى رعايا را بقهر و غلبه متصرف ميشدند ، آتش ظلم و بيداد در تمام ايران مشتعل گرديد . شاهزاده عين الدوله هم بغرور شاهزادگى و منصب صدارت مغرور بود وقتى هم كه ملتفت شد اعمال و افعال شاهزادگان عما قريب دولت را منقرض خواهد نمود خواست معالجت كند و دست ابناء سلطان را از تعدى بازدارد هريك را بوعده ولايت عهد و تغيير آن داده لكن شاهزادگان ملتفت شده باذيال علماء اعلام تمسك نموده مخفى و محرمانه با علماء اعلام همراه شده و از بعض مخارج مضايقه نكردند و همان پول خودشان خرج اضمحلال ايشان گرديد مجملا حكومت ايران بين پسرها و دخترهاى مظفر الدين شاه قسمت شد پسرها و دامادها بر مردم مسلط شدند آتشى در ايران روشن شد كه دودش غبار چشم رعايا را بر طرف نمود و رعيت از خواب غفلت بيدار شد ديدگان ديوانيان كور همه به خود مشغول و بربودن حصص و تقسيم باقيمانده خزانه قانع و در ضمن عقلا و دانشمندان مقتضى را موجود و مانع را مفقود ديده شروع به كار كردند تا اينكه پيش‌آمد وقايعى كه تاريخ بيدارى ايرانيان حاوى آنست .\r\n\r\nشرح حال ميرزا حسين خان سپهسالار\r\nيكى از اشخاص بزرك كه ترقيات ايرانرا در نظر داشت و بيك اندازه اثرى در اين عالم گذارد مرحوم ميرزا حسين خان سپهسالار و بانى مدرسهء ناصريه و عمارت بهارستان است كه اين عمارت عاليه و اين بناى شامخه كه امروز ملجا و مرجع انام است از آثار خيريه مرحوم سپهسالار است .\r\nحاج ميرزا حسين خان مشير الدوله سپهسالار فرزند ميرزا نبى خان امير ديوان قزوينى است از اولاد عابدين بيك معروفست ميرزا نبى خان شخصى زيرك بود چون آثار فطانت در ناصيهء پسرش مشاهده نمود او را به تحصيل واداشت بعد از تحصيل علوم معموله بمدرسه دار الفنون داخل شده زبان فرانسه و علوم رياضيه را فراگرفت در سنه ( 1255 ) به سمت منشىگرى سپرده بميرزا باقر ملك الكتاب شد بعد از چند سال در وزارت خارجه مستخدم گرديد بعد از مدتى به ژنرال قونسولگرى بمبئى مأمور و بعد ژنرال قونسول تفليس شد بواسطه خدمات شايان طرف توجه اولياى امور آمده در سال ( 1279 ) بلقب\r\n\r\n","description":"","footnote":"","page_name":" 105 ","page_number":141},
  {"content":"\r\n\r\nمشير الدوله ملقب گرديد پس از چند سال سفير كبير دولت ايران در اسلامبول و چند سال در عثمانى خدمات نمايان كرد .\r\nو در فن ديپلوماسى اول شخص ايران بود در سال ( 1287 ) كه ناصر الدين شاه بعتبات عاليات مشرف شد مشير الدوله براى پذيرائى از اسلامبول ببغداد آمد در سال ( 1288 ) بطهران احضار شد نخست بوزارت عدليه اعظم سربلند و مفتخر گرديد قوانين جديده در آن وزارت‌خانه برقرار داشت سبك الافرنگى را در ايران او مؤسس بود خيلى ميل داشت در اداره او ناسخ و منسوخ صادر نشود و هميشه پيرو قانون بود .\r\nسپس وزارت اوقاف و وظايف را ضميمه وزارت عدليه نمودند چون به خوبى از عهده مشاغل خود برآمد ابتداء او را سپهسالار اعظم و بعد صدر اعظم نمودند اگرچه ابتداء صدارت او مقارن با گرانى و قحطى سال ( 1288 ) شد و اين فقره شكستى به كار او وارد آورد مع ذلك كفايت و قابليت خود را ظاهر ساخت چون مقصود او ترويج معارف و وضع قانون بود و بدون همراهى شاه صورت نميگرفت خواست چشم و گوش ناصر الدين شاه را باز كند و ترقى دول مشروطه را برأى العين ببيند او را بسير و سياحت اروپا برد در غياب او درباريان علماء عظام طهران را ترسانيدند كه مشير الدوله ميخواهد وضع فرنگستانرا در ايران جارى كند و امتياز خط آهن را بانگليسها داده است لذا مرحوم حاجى ملا على و آقا سيد صالح عرب وعده ديگرى از علماء و غيرهم حكم بكفر مشير الدوله نمودند زمانيكه ناصر الدين شاه بسرحد ايران معاودت نمود در رشت لايحهء علماء به او رسيد كه مشير الدوله نبايد بايران بيايد و اگر بخواهيد او را بطهران بياوريد ما شما را به سمت پادشاهى نميشناسيم . ناصر الدين شاه از آوردن مشير الدوله خائف شده او را معزول نموده و در رشت بعنوان حكومت گذارده و خود بطهران آمد .\r\nو در سال ( 1291 ) از رشت بطهران احضار شد و او را وزير دول خارجه بعد از آن سپهسالارى اعظم را بر آن شغل خطير افزودند . اما مشير الدوله دانست كه حفظ مقام و مسند او بهمراهى با جماعتست لذا در مقام جلب قلوب و جذب ميل خواص برآمد نگارنده از مرحوم حاجى شيخ هادى نجم‌آبادى شنيد كه در يكى از ليالى محرم كه در خانهء مشير الدوله ذكر مصيبت و روضه بود مرحوم حاجى سيد صالح عرب شيشهء گلاب را بدست گرفته و بمستمعين گلاب مىداد و بمشير الدوله ميگفت ما بايد در اين مجلس خدمت كنيم كه منظور نظر امام زمان است .\r\nمجملا آنهائيكه مشير الدوله را تكفير مينمودند همه برگشتند بعضى هم او را تعديل كردند جز مرحوم حاجى ملا على كه اين شخص بزرگ از حكم خود نكول نكرد و آنچه مشير الدوله اصرار كرد يك مجلس با مرحوم حاجى ملاقات كند راضى نشد و اذن نداد حتى آنكه مشير الدوله براى مرحوم حاجى ملا على پيغام داد كه اذن بدهيد در حمام خدمت شما برسم آن مرحوم اذن نداد و با مشير الدوله تا زنده بود ملاقات نكرد .\r\nبارى ايستادگى مرحوم حاجى ملا على باعث شد كه باز مشير الدوله را از كار معزول نموده و بقزوين فرستادند در آنسال طغيان شيخ عبيد اللّه در نواحى آذربايجان شروع شد و خسارت بسيارى بايران وارد آمد\r\n\r\n","description":"","footnote":"","page_name":" 106 ","page_number":142},
  {"content":"\r\n\r\nناچار مشير الدوله را پيشكار مملكت آذربايجان و بدفع شيخ عبيد اللّه مأمور نمودند و به خوبى اين مأموريت را انجام داد و بطهران مراجعت نمود در اينوقت ( الكساندر سوم ) پادشاه روسيه وفات كرده بود مشير الدوله براى تسليت و تهنيت جانشين او با هيئتى مأمور پطرسبورغ گرديد در سال ( 1295 ) بترغيب مشير الدوله ناصر الدين شاه بار ديگر بفرنك رفت ليكن مقدمات كلية بىنتيجه ماند .\r\nاگرچه مشير الدوله در زمان رياست خود ميرزا ملكم خان را بايران عودت داده مجلس فراموش‌خانه ترتيب داده لكن موانع و اغراض شخصيه مانع آمد و ميرزا ملكم خان بعنوان سفارت بلندن رفت چنان كه شرح حالات او خواهد آمد .\r\nميرزا حسين خان سپهسالار\r\nما در اين مقام استشهاد ميآوريم بنقل چند سطرى از تاريخ معاصر خود ميرزا محمد حسين ذكاء الملك فروغى و نيز نقل چند سطرى از روزنامهء ايران تا مقام مشير - الدوله و منظور او براى خوانندهء اين تاريخ مجهول نماند .\r\nاگرچه مرحوم ذكاء - الملك در زمان مظفر الدين شاه تاريخ خود را نوشت و در آن‌وقت آزادى نداشت .\r\nبارى ذكاء الملك چنين مينويسد :\r\nدر سال ( 1287 ) شاهنشاه شهيد ( ناصر الدين شاه ) سفرى براى زيارت ائمهء عراق به آن حدود كرد حاجى ميرزا حسينخان مشير - الدوله قزوينى كه در پايتخت عثمانى سفير كبير بود و از ديرگاهى قابليت خود را ظاهر مينمود در اينموقع بعراق عرب آمد و شاهنشاه او را بطهران آورده نخست وزارت عدليه و وظايف و اوقاف را به او دادند آن مرد كافى الحق عدالت را بدرجهء كمال رسانيد نه تنها مردم پايتخت بلكه اهالى ساير ولايات را نيز مشمول عدل و انصاف گردانيد و شاه شهيد كه يقينا از واقعهء ميرزا تقى خان\r\n\r\n","description":"","footnote":"","page_name":" 107 ","page_number":143},
  {"content":"\r\n\r\nامير كبير نادم و متأسف بودند وجود حاجى ميرزا حسينخان را مغتنم دانسته ابتداء او را سپهسالار اعظم و بعد صدر اعظم نمودند اگرچه ابتداء صدارت مشير الدوله مقارن و مصادف شد با گرانى بلكه قحطى سال ( 1288 ) و اين فقره شكستى به كار او آورد مع ذلك كفايت و قابليت عجيبى ظاهر ساخت و مخصوصا به قحطىزده‌گان از هرجهت كمكى بقاعده كرد . اما در امور دولتى دربارى با عظمت و هيئت وزارت‌خانه بسبك فرنگستان تشكيل داد و مواجب و مستمريّات را كه ترتيب و قاعدهء نداشت در تحت نظمى صحيح گذاشت و اسباب وصول و نظم آنها را فراهم آورد و در دفع تعدى حكام ولايات و عمال ديوانى و بستن دست ظلم و جور آنها زياده از حد ساعى شد و كار را پيش برد و راستى كه صاحبان اعمال بينهايت از او ملاحظه و ترس داشتند و جرئت خلاف و تخلف نميكردند رشوه و تعارف و طمع و توقع به كلى از ميان رفت مشير الدوله ميخواست كارهاى فرنك را در ايران معمول و متداول كند و نتايج عدل و داد يعنى آبادى و ترقيات حاصله از اين راه را بشاهنشاه شهيد نمايد و برأى العين ببينند و بدانند كه عدل و نظم درست در امور بلاد و رفاه عباد چه مىكند و مملكت را بكجا مىرساند پس بنابراين قصد و نيت استحكام روابط دولت ايران با دول متحابه متمدنه و مزيد اتحاد با ملل كاردان ترقى كرده اسباب سفر اروپا را فراهم آورد و شهريار سعيد ناصر الدين شاه را در سال هزار و دويست و نود بفرنك برد و بنابراين مساعى دولت ايران جزء دول ميشد و كار بالا ميگرفت و نزديك بود جبر سانحهء امير نظام بشود اما اتفاقا يا عادتا اين دفعه هم همان موانع پيش‌آمد يعنى در مراجعت از فرنك اشخاصيكه ملتفت محسنات كار مشير الدوله نبودند جدا عزل او را درخواست نمودند شاهنشاه را مجبور كردند كه حاجى ميرزا حسين خان را با كمال بىميلى از صدارت بيندازد شاهنشاه شهيد نور اللّه مضجعه بميل ايشان عمل كرده و رفع گفتگو شد .\r\nو اگرچه باز به زودى مشير الدوله را وزارت امور خارجه دادند و بعد از آن سپهسالارى اعظم را بر آن شغل خطير افزودند و در تقويت او همت گماشتند اما حاج ميرزا حسين خان دانست حفظ مقام و مسند او بهمراهى با جماعت است و از خيالات بلندى كه درباره مملكت داشت افتاد و شايد قصد او اين بود كه بمرور كارى بسازد چنان كه در سنهء ( 1295 ) باز بترغيب او شاهنشاه سعيد انار اللّه برهانه بار ديگر بفرنك رفتند ليكن مقدمات كلية بىنتيجه و حاصل ماند و علت اين وقايع غرض يا بىخبرى هرچه باشد ما در عالم توقف مانديم و از كياست و فراست و اطلاعات آن مرد كاردان بهرهء درستى نبرديم ( انتهى ) .\r\nدر روزنامهء ايران مورخه شنبه 4 ذى القعدة الحرام ( 1289 ) چنين مينگارد :\r\n\r\nدربار همايون\r\nبارها بوسايل مختلفه به اطلاع مطالعه‌كنندگان روزنامهء ( ايران ) رسانيده‌ايم كه جناب مستطاب اشرف امجد ارفع صدر اعظم از روزيكه بمقام جليل صدارت عظمى نائل گشته همت خود را بالانحصار مصروف داشته‌اند براينكه اساس محكمى بر كليه امور دولت قرار دهند و قوانين ممدوحه كه معمول دول متمدنه و موجب ترقيات عظيمه است در دولت ايران وضع نمايند و نظر به اين نيت حسنه كه ناشى از كمال\r\n\r\n","description":"","footnote":"","page_name":" 108 ","page_number":144},
  {"content":"\r\n\r\nدولت‌خواهى و پادشاه‌پرستى ايشانست تأسى و اقتداء بصدور سابق را كه جز خود نميديدند و جز خود نميخواستند يكسو نهاده در جميع موارد اتحاد آراء و اجتماع عقول را كه مسلم حكماء و عقلا و سرمايه ترقى ملل سايره است پيشنهاد نموده و بر خلاف اسلاف خود كه شخص خود را مرجع امور جزئيه و كليه قرار داده و براى ساير وزراء جز اسمى بيرسم باقى نگذارده بودند . نيت صدر اعظم همه اينست كه هر امرى در مركز قرار گيرد و هريك از وزراى فخام باندازهء مقام در اداره دواير متعلقه مستقل باشند و نظر به همين خيالات عاليه و عقايد پسنديده است كه اين اوقات بصرافت اين افتادند كه چنان كه در جميع دول متمدنه صورت كليه و هيأتى ثابت و برقرار است از فرّ اقبال و يمن همت اعليحضرت قويشوكت شاهنشاهى خلد اللّه ملكه در دولت عليه ايران نيز رسم و صفت هيئت دولت كه باصطلاح فرانس‌ها كابينه ميگويند دائر و برقرار شود و بعبارة اخرى وزارت‌هاى متعدده مستقله و مجلس مشورت خاصى كه مركب از وزراء فخام باشد مرتب و اين هيئت بدربار اعظم موسوم گردد تا دولت را صورت كليه و هيئتى كه نظير آن در تمامى دول منتظم موجود است حاصل گردد و كارها در ميزان مشورتى قرار گرفته و اجراى آن بتصديق و امضاى اعليحضرت قويشوكت شاهنشاهى كه شخص دولت را بمنزله روحست موقوف و منوط باشد بنابر مراتب مسطوره جناب مستطاب اشرف امجد ارفع صدر اعظم در دوازدهم شهر شعبان لايحهء را كه در ترتيب وزارتخانه‌ها و تعيين تكاليف و حقوق ادارات دولتى نوشته بودند بخاكپاى همايون اقدس اعلى عرضه داشته و اين تدبير خجسته و ترتيب مبارك كه باعث احياى دولت و ملت است بلانهايه مقبول خاطر خطير شاهانه افتاده و بامضاى اعليحضرت همايونى مزين و موشح گرديده و اين هيئت فرخنده آغاز و سعادت انجام بدربار اعظم ناميده شده بود جناب مستطاب تا روز چهارشنبه دوم شوال المكرم هزار و دويست و هشتاد و نه هجرى كه روز اول افتتاح مجلس و اجتماع وزراء در دربار اعظم بود جناب مستطاب اشرف امجد ارفع صدر اعظم مقدمات نيت خود را بفصاحتى هرچه تمامتر در محضر وزراء تقرير و لايحهء مزبوره را قرائت كردند و همهء وزراء با دل‌هاى صادق و نيات موافق رأى صائب جناب مستطاب معظم را تحسين و تمجيد فرمودند براى مزيد استقلال دولت و بقاء سلطنت اعليحضرت قويشوكت شاهى را دعا كردند و بعد از ختم مجلس در ملازمت خدمت جناب مستطاب صدر اعظم شرف اندوز حضور مبارك همايون گشته صورت مجلس را عرض كردند و از طرف قرين الشرف همايون بعد از ظهور مراحم مخصوصه نسبت بصدر اعظم بهمهء وزراء فخام تأكيد بليغ شد كه تشكيل اين هيئت و حفظ اين اسلوب را فريضهء ذمهء خود دانسته از فقرات آن انحراف نورزند و از همان‌روز اين قاعدهء محكم و اين قانون مبارك بموقع اجراء گذارده شد و اكنون روزنامه‌نگار صورت راپورت و لايحهء جناب مستطاب صدر اعظم را كه متضمن اصل و اساس اين امر است با مضمون دستخط همايون شاهانه بدين تفصيل در روزنامهء ايران درج مينمايد .\r\n\r\nسواد لايحهء مباركه\r\nمحسنات تشكيل دربار اعظم را مكرر بندگان اقدس همايون شاهنشاهى خلد اللّه ملكه و دولته بيان و تصديق فرموده‌اند باقتضاى همان فرمايشات ملوكانه اين دولت ابد مدت بايد حكما يك هيئت\r\n\r\n","description":"","footnote":"","page_name":" 109 ","page_number":145},
  {"content":"\r\n\r\nرسمى داشته باشد فوايد چنان هيئت رسمى با منظورات جديدهء شاهانه از براى دولت عليهء ايران محسوس است بخصوص از براى اين عهد كه بندگان اقدس شاهنشاهى عازم مسافرت فرنگستان هستند در غياب همايون زياده از حد لازمست كه دولت ايران يك هيئت رسمى و يك صورت با عظم با شكوهى داشته باشد .\r\nخلاصهء اصول دربار اعظم را عرض كرده‌ام چون اين معانى در اين صفحات چندان بروز و ظهورى نداشته‌اند به نظر خيلى ساده و سهل و بىنتيجه خواهد آمد همين‌قدر عرض ميكنم كه انتظام كل امور دولت بسته به اين چند فقره مطالب ساده است نتايج اين مطالب را بايد در امتحانات ساير دول مشاهده كرد اميدوارم كه از يمن تربيت و تقويت همت شاهنشاهى بر اين اساس ساده يك بنائى ساخته شود كه نام نامى شاهنشاهى را تا انقراض تواريخ مايهء تشكر ملت ايران و موجب تمجيد كل آيندگان سازد .\r\n\r\nسواد دستخط مبارك صدر لايحه\r\nجناب صدر اعظم - اين تفصيل وزراء و دربار كه نوشته‌ايد بسيار بسيار پسنديدم و انشا اللّه قرارش را به زودى بدهيد و معمول بداريد كه هرقدر بتعويق افتد باعث ضرر دولت است تحريرا فى 20 شعبان سنه 1289 .\r\n\r\nتشكيل دربار اعظم\r\nسركار اعليحضرت اقدس همايون شاهنشاهى كل امور دولت را در ميان نه وزارت و يك صدارت تقسيم خواهند فرمود .\r\n\r\nاسامى نه وزارت از اين قرار است :\r\nوزارت داخله - وزارت خارجه - وزارت جنگ - وزارت ماليات - وزارت عدليه - وزارت علوم - وزارت فوايد - وزارت تجارت و زراعت - وزارت دربار - صدارت عظمى .\r\nاجراى جميع اوامر پادشاهى و ادارهء كل امور دولت ايران برعهدهء اين نه وزارتست ادارهء اين نه وزارت محول به صدارت عظمى است دربار اعظم عبارتست از هيئت اجتماع اين ده وزارت صدر اعظم شخص اول دولت و رئيس دربار اعظم است .\r\nعزل و نصب صدر اعظم منحصرا موقوف بارادهء اقدس همايون شاهنشاهى است .\r\nعزل و نصب ساير وزراء به حكم اقدس همايون شاهنشاهى موقوف بتعيين صدر اعظم است .\r\n\r\nدر باب مجلس وزراء\r\nكليات امور دولت راجع بمجلس وزراء و حضور صدر اعظم است .\r\nصدر اعظم شخص اول دولت و رئيس مجلس وزراء است .\r\nمسؤليت كل ادارات دولتى برعهدهء صدر اعظم است ( باينمعنى كه ارجاع خدمات و صدور فرمايشات عليه بلاواسطه به شخص صدر اعظم خواهد شد و صدر اعظم هر امرى كه منوط بهر اداره است راجع به آن اداره خواهد داشت ) .\r\n\r\n","description":"","footnote":"","page_name":" 110 ","page_number":146},
  {"content":"\r\n\r\nساير وزراء هر كدامى مخصوصا در محضر صدارت عظمى مسئول وزارت خود ميباشند .\r\nهر وزيرى در امور وزارت خود كاملا مسلط است .\r\nهيچ وزيرى عملا حق مداخله بامور وزارت ديگر ندارد اما كل وزراء در شور كليه امورات دولتى شريك اعمال همديگر و عموما مسئول امور دولت هستند .\r\n\r\nدر باب شرايط مشورت وزراء\r\nعموم وزراء هرروز يكشنبه و پنجشنبه در يك اداره در جنب ادارهء صدارت عظمى چهار ساعت به ظهر مانده جمع خواهند شد .\r\nمطالب مشورت قبل از انعقاد مجلس معين خواهد بود ( كه در آن روز از چه قبيل گفتگو و چه مواد موقع مذاكره خواهد شد ) .\r\nمحل مشورت در يك محل مخصوص هميشه ثابت خواهد بود خارج از آن دايره مشورت جايز نخواهد بود در دايرهء مشورت بجز امور مشورت به هيچ كار ديگر اقدام نخواهد شد .\r\nبجز وزراء هيچكس داخل دايرهء مشورت نخواهد شد .\r\nدر دايرهء مشورت مشغوليت خارجى بهيچوجه جايز نخواهد بود .\r\n\r\nدر باب اصول ترتيب وزارتخانه‌ها\r\nهر وزارت بايد يك وزارتخانهء مخصوص داشته باشد .\r\nاجزاء هريك از وزارت از روى راپورت آن وزير بصدارت عظمى و بتصديق صدر اعظم و بامضاى اعليحضرت اقدس همايون شاهنشاهى خواهد بود .\r\nعدد و مواجب و مناصب و تكاليف جميع عمال وزارتخانه‌ها به حكم مشورت وزراء معين خواهد بود .\r\nهيچ وزيرى مأذون نيست كه عدد اجزاء وزارت خود را بدون اجازه صدر اعظم در مجلس مشورت زياده و كم نمايد .\r\nهيچ وزيرى نميتواند بدون اجازهء مجلس منصب تازهء اختراع نمايد .\r\nهيچ وزيرى نميتواند مواجب و مناصب را تغيير بدهد .\r\nهيچ وزيرى نميتواند بدون اجازهء صدر اعظم يكى از اجزاء وزارت خود را از نوكرى اخراج نمايد .\r\nمواجب مربوط و مخصوص منصب است هيچ ربطى به اشخاص نخواهد داشت .\r\nمواجب حق و اجرت تكاليف نوكريست و باصل منصب مخصوص است .\r\nوجود اشخاص بمواجب و حقوق دولتى ارتباط و بستگى ندارد تنها اجرت خدمتى است كه به اشخاص رجوع شده است .\r\nترقى مناصب اجزاء از روى يك قاعدهء معين خواهد بود .\r\nاسم و رسم مواجب از هم جدا نيست و هرچه بازاى هر منصب داده مىشود بىزياده و نقصان همان ميرسد .\r\n\r\n","description":"","footnote":"","page_name":" 111 ","page_number":147},
  {"content":"\r\n\r\nمواجبى كه حق شخصى اجزاى وزارتخانه‌هاست بعد از اين اسم مواجب ندارد مستمرى و مقررى گفته مىشود .\r\nعطاى اين نوع مستمرى موافق يك قاعدهء مخصوص خواهد بود .\r\nمستمرى هرگز با مواجب مخلوط نخواهد شد .\r\n\r\nدر باب ترتيب وزارتخانه‌ها\r\nبه جهت ترتيب هريك از اين نه وزارتخانه يك قاعدهء جداگانه وضع خواهد شد .\r\nچون وضع اين قواعد موقوف بمشورت وزراء است بايد اول مشورت وزراء را برقرار كرد روح دربار اعظم همين مجلس مشورت وزراء است .\r\nهروقت مجلس وزراء موافق اين اصولى كه وضع شده قرار يافت دربار اعظم نيز برقرار شده است .\r\nاين اساس اصلى هرگاه درست منتظم بشود ساير امور دولت بالطبع بتدريج انتظام خواهد يافت .\r\nچيزى كه حال بر ما واجب است اين است كه اين اصول موضوعه را كه هيئت اجتماع آن را دربار اعظم ميگوئيم درست و محكم نگاه بداريم و آن هم موقوف بعزم همايون شاهنشاهى است كه اطاعت و محافظت اين اصول را برعهدهء جميع وزراء مؤكدا واجب بسازد .\r\nصدر اعظم بايد مسئول كل باشد در حضور مبارك همايونى و جميع وزراء در شعبات سپردهء بخودشان مسئولند در نزد صدر اعظم واسطهء مراودات امور دولت در خاكپاى مبارك شخص صدر اعظم است به اين معنى كه ساير وزراء مطالب و مستدعيات و راپورت كارهاى وزارتخانهء خودشانرا بايد بصدر اعظم اظهار نمايند و صدر اعظم امورات لازمه را بخاكپاى مبارك عرضه داشته تحصيل جواب نموده بهريك از وزراء كه تعلق دارد مكتوبا اخبار نمايد .\r\nاين است قاعده هيئت وزراء كه به اصطلاح فرنگيها كابينه مينامند حالا رد يا قبول كل يا بعضى از فقرات معروضه موقوف برأى صواب نماى سركار اقدس همايون شاهنشاهى ارواحنا فداه است .\r\nالامر الاقدس الاعلى مطاع معروضهء دوازدهم شهر شعبان المعظم 1289 ( صدر اعظم )\r\nآقا شيخ عطاء اللّه پسر جناب بحر العلوم كرمانى نقل كرد كه روزى وارد شدم بر ظل السلطان در حالتى كه شيخ الممالك قمى و مجد الاسلام كرمانى در نزد او بودند مذاكره از مرحوم سپهسالار بميان آمد ظل السلطان گفت من با ميرزا حسينخان سپهسالار خوب نبودم و در تاريخ مسعودى او را ببدى ياد نموده‌ام لكن پيش‌بينى و مآل‌انديشى سپهسالار باعث شد كه من او را بعد از اين به نيكى و زيركى معرفى كنم چه پس از معزولى او روزى كه عازم بر مسافرت بخراسان بود بديدن او رفتم مشغول به نماز بود من با عمهء خود صحبت ميداشتم و آنها را از جهت بىلطفى شاه بابايم تسليت ميدادم كه ميرزا حسينخان از نماز فارغ شد و رو كرد بعمهء من و گفت برادر تو خانه و عمارت مرا از دستم گرفت و من اميدوارم كه روزى آيد و همين\r\n\r\n","description":"","footnote":"","page_name":" 112 ","page_number":148},
  {"content":"\r\n\r\nخانه و عمارت من پارلمان و مكان جلوس مبعوثين گردد كه همان پارلمان ريشهء استبداد قاجاريه را از بيخ بركند .\r\nو اين گفتار ميرزا حسينخان هميشه در تذكار و خاطر من بود تا اينكه خانهء او را ديدم كه مجلس مبعوثين و محل اجتماع وكلاء ملت گرديد .\r\nبعضى ديگر از موثقين نقل كنند كه كرارا از او شنيده بودند كه من اين عمارت و مدرسه را بنا ميكنم كه شايد وقتى وكلاء ملت در آن جلوس نمايند .\r\nحاج ميرزا حسينخان مرد و لكن نام او بواسطهء اين عمارت مقدس و مدرسهء مقرنس باقى ماند .\r\n هرگز نميرد آنكه دلش زنده شد بعشق * ثبت است بر جريدهء عالم دوام ما \r\nخلاصه مرحوم حاج ميرزا حسينخان سپهسالار از كار خلع و بحكومت خراسان برقرار گرديد پس از يك سال حكومت و تمام شدن مقبرهء او به مرض مفاجاة درگذشت و يا آنكه به امر ناصر الدين شاه او را معدوم نمودند در اواخر زندگانى خود اصرار و عجلهء زيادى داشت در اتمام و مرمت شدن مقبره‌اش همان روزيكه تعمير مقبره او در دار السيادهء ارض اقدس به آخر رسيد درگذشت .\r\nناصر الدين شاه در ماده تاريخ او رباعى انشاء كرده است كه حروف مصرع آخر را كه جمع كنند 1298 خواهد شد و آن اين است .\r\n سپهسالار صد حيف از كمان رفت * چه تيرى كو نيايد از جهان رفت\r\nپى تاريخ فوتش گفت ناصر * سپهسالار صد حيف از جهان رفت \r\n\r\nفصل در حالات ميرزا سعيد خان وزير امور خارجه\r\nمرحوم ميرزا سعيد خان وزير امور خارجه را بعض از معاصرين در زمرهء اشخاص بزرك شمرده‌اند ما هم تبعيت نموده ( صرفيين چنان كردند ما همچنين ميكنيم ) . بلكه چند سطرى هم علاوه نموده معلومات خود را ضميمهء آن ميكنيم چنين مينويسد :\r\nمرحوم ميرزا سعيد خان وزير امور خارجه نسب بخواجه عبد اللّه انصارى معروف مىرساند در سال 1233 هجرى متولد شد بعد از فراگرفتن علوم ادبيات را بطور اكمال در سن شانزده سالگى در جزو ادارهء حكومتى تبريز مستخدم شد پس از آن در جزو كارگذارى مهام خارجهء آذربايجان درآمد پس از آن با امير نظام بطهران آمد و مشغول تحريرات و اسرار ادارهء رسائل شد در شصت و پنج نيابت وزارت خارجه را نايل در آنسال بشغل دبير مهامى از وزارت خارجه منصوب در شصت و هفت كه جوهر ذاتيش مشهود اولياى دولت شد بلقب مؤتمن الملك و وزارت امور خارجه سربلند گرديد خدمات بزرك بدولت ايران نموده و حدود سفراء را معين نمود و در مجلس فراماسنرى سر سپرد و از جملهء خدماتش بعالم تمدن يكى اين بود كه ناصر الدين شاه ميخواست آن اشخاص را صدمه بزند و بقتل\r\n\r\n","description":"","footnote":"","page_name":" 113 ","page_number":149},
  {"content":"\r\n\r\nبرساند مانع شد پس از چندى از وزارت خارجه معزول و در نود بمنصب توليت آستانهء مقدسهء رضويه سربلند گرديد آثار خوب بجاى گذاشته و در نود و هشت احضار بطهران و دوباره بشغل وزارت خارجه خرسند شد و در هزار و سيصد هجرى رحلت كرده است رحمة اللّه عليه .\r\nاز جمله آثارش سه جلد قانون ناصرى است كه در كتابخانهء دولتى مىباشد كتاب گلستان شيخ سعدى را عربى نموده خطوط آنمرحوم دست بدست ميرود در فن سياسى و حقوق بين ملل يگانهء عصر خود بود . انتهى .\r\nاگرچه ميرزا سعيد خان بانى و مسبب تأليف قانون ناصرى بود لكن مؤلف و جمع‌كنندهء قانون ناصرى مرحوم آقا شيخ على شريعتمدار بود كه هم آنمرحوم تفنك ته‌پر را در ايران اختراع كرد و نيز ساعت معروف را مخترع بود و ما در اين مقام از براى شرح حالات آن مرحوم فصلى عليحده ذكر ميكنيم چه آنمرحوم را حقى بزرك بر من بنده ثابت است و در اين مقام همين‌قدر گوئيم مرحوم ميرزا سعيد خان بناصر الدين شاه گفت سلاطين صفويه كه ترقى و دوامى كردند نبود مگر باتفاق و اتحاد با ملت و عمل كردن بقانون شاه اگر اذن دهد يكى از علماء بزرك را متكفل شويم مخارج و تهيهء اسباب او را تا قانونى بنويسد كه تكليف افراد مسلمين را حاوى باشد از شاه و رعيت حاكم و محكوم و غيره ناصر الدين شاه گفت بسيار خوب چه بهتر از اين آنوقت مرحوم ميرزا سعيد خان آنمرحوم را احضار كرده و قانون ناصرى را تأليف نمود هنوز تمام نشده كه ميرزا سعيد خان بدرود زندگانى را گفت و خائنين دولت مانع شدند از اجراء قانون و اليوم آن كتاب آن كتابخانهء دولتى موجود است و ما متعقّب بر اين فصل قدرى از حالات مرحوم آقا شيخ على را در فصلى عليحده مينويسيم و بطور فهرست ذكرى از كارهاى آنمرحوم مينمائيم و آن اين است :\r\n\r\nفصل در حالات آقا شيخ على مؤلف قانون ناصرى و مخترع تفنك ته‌پر\r\nمرحوم مغفور مبرور آقا شيخ على بن الحاج مولى محمد جعفر الاسترآبادى اعلى اللّه مقامه در سنهء هزار و دويست و چهل و دو در بيست و دوم ماه شعبان در قزوين متولد شد انعقاد نطفهء او در زمان رفتن مرحوم والدش بجنك روس بود و او را ملقب بلقب سيف الدين كه اسم جدش بود نمودند خاقان مغفور اظهار ميل و شفقت نسبت به او بسيار مينمود حتى آنكه يكى از دخترهاى خود را مخطوبهء ايشان فرموده بود .\r\nدر حدت ذهن و هوش بمرتبهء بود كه در سن دوازده سالگى بعضى از مصنفات در علم عربيت از ايشان بروز كرده در سن بيست سالگى پدرش فوت نمود و در اين مدت خدمت آن مرحوم تلمذ مينمود و مكرر در حق ايشان ميفرمود كه شيخعلى مجتهد يا قريب الاجتهاد است بعد از فوت پدرش رياست مسندى كه امروز بين آقازاده‌ها معمول است برايش مهيا و حاضر بود چه هم نوكر داشت و هم محرر و\r\n\r\n","description":"","footnote":"","page_name":" 114 ","page_number":150},
  {"content":"\r\n\r\nهم موقوفهء زياد و هم خانهء پدرى كه ملجأ و مرجع دولت و ملت بود كرارا محمد شاه آمد بخانهء مرحوم حاج ملا محمد جعفر و آن مرحوم در اندرونى مشغول مطالعه بود و شاه در بيرونى مينشست تا آقا از اندرون خارج ميشد با اين رياست موروثى آماده مرحوم آقا شيخ على پشت‌پا به آن زده و مشرف شد بعتبات عاليات و در حوزه درس صاحب جواهر الكلام وارد شد تا فارغ التحصيل گرديد و اجازهء مبسوطى از آنمرحوم و بعض ديگر از علماء آن عصر داشت و بعد از فوت مرحوم صاحب جواهر الكلام زمانى در حوزهء درس مرحوم حاج شيخ مرتضى حاضر ميشد تا در سنه 1272 نيز از آنمرحوم مجاز شده و بطهران معاودت نمود از آن جائى كه اغلب اوقات مشغول تصنيف و تأليف بود حتى آنكه قرب هشتاد مجلد از مصنفات و مؤلفات آنمرحوم فعلا در دست است با مردم كمتر مراوده ميكردند و با اولياء دولت و ابناء سلطنت آمد و شدى نداشت و چون در آن دوره امر رياست و سهولت معيشت گويا منحصر بمراوده بود لهذا در كمال انزوا و عسرت گذران ميفرمود و بجزئى مستمرى كه از ديوان برايش مقرر بود گذران ميكرد تا آنكه جمعيت و عيال زياد شد به خيال كسب افتاد اختراع تفنك ته‌پر و ساعتى كه باسم شب كوك بود كرد كه هركس آن اسم را بداند بىخطر بگذرد و الا بچنك ساعت گرفتار شود آن ساعت را در قريهء دزاشيب شميران ساخت كه همهء رجال دولت مشاهده كردند تفنك ته‌پر را وقتى كه داد به ناصر الدين شاه پادشاه اول ملتفت نشد خود آنمرحوم گرفت و فشنك را گذارد و خالى كرد پادشاه از خوشحالى از جاى برخواسته و گفت اين آقا از ابو على سينا گذرانيده است ناصر الدين شاه تفنك را گرفته و بخارجه فرستاد پس از يكسال دو تفنك مثل آن از خارجه آوردند ناصر الدين شاه يكى را براى آنمرحوم فرستاد كه الحال نزد فرزند ارجمند آنمرحوم جناب آقا شيخ محمد رضاى شريعتمدار موجود است چشم آنمرحوم كه به تفنك افتاد دنيا در نظرش تيره و تار شد و از روى تأسف و تحسر دست بر دست زد و بگريه افتاد كه ايواى من خواستم خدمتى به اسلام كنم حالا معلوم شد چوب بدست دشمن دادم ناصر الدين شاه ملتفت شد كه بد كرده است در مقام اعتذار برآمد آنمرحوم گفت ميتوانم كالسكهء اختراع كنم كه او را كوك كنند يك فرسخ راه را طى كند آنوقت چند دقيقه بايستد از چهار طرف درهاى آن باز شود از هر طرفى چند گلوله توپ خالى شود آنوقت درهاى آن بسته شود و به مكان خود برگردد لكن اظهار اين صنعت وقتى خواهد بود كه پادشاه تهيهء قشون خود را ديده و متقبل شود كه با يكى از دول دشمن جنك كند لااقل شهرهاى ايران را پس بگيرد ناصر الدين شاه گفت ما جز با رعيت خود ديگر با كسى جنك نداريم و باندازهء آنها هم توپ داريم لذا دماغ آن مرحوم سوخته و رفت در مازندران و در آنجا مشغول رعيتى و زراعت شد و در خيال بود كه بعضى اسبابها و آلات براى زراعت اختراع كند كه مرحوم ميرزا سعيد خان وزير امور خارجه شاه را به خيال قانون انداخت چنان كه سابقا ذكر شد و بشاه عرض كرد كه ترقى سلاطين صفويه براى اين بود كه با ملت همراه بودند اگر پادشاه با علماء متفق شود و قانونى از آنها بخواهد كه اهالى ايران از آن قانون تخطى ننمايند هر آينه سلطنت و مملكت ترقى فوق العاده مىكند محسنات اين امر را مرحوم وزير بشاه رسانيد تا شاه كمال اشتياق را حاصل نمود و امر نمود كه البته به زودى بايد يك عالم با علم و عمل و صاحب هوش و فراست قانونى در اسلام بنويسد كه تمام بلاد از روى آن عمل نمايند وزير بعرض رسانيد\r\n\r\n","description":"","footnote":"","page_name":" 115 ","page_number":151},
  {"content":"\r\n\r\nكه چنين كسى كه اعليحضرت ميخواهيد امروز آقا شيخ على است كه مازندران رفته و خيال توقف در آن سامان را دارد بارى باصرار و امر شاه آنمرحوم را آوردند بطهران و در نزديكى خانهء وزير خانه و مايحتاجى فراهم كردند كتابى در قانون اسلام از عبادات و سياسيات و عادات و معاملات جمع كردند حتى تكاليف جميع اصناف و طبقات خلايق را از نوكر و سرباز و رئيس و سلطان و حكام و قشون نوشتند كه درين اثناء مرحوم ميرزا سعيد خان برحمت ايزدى پيوست پادشاه مطالبهء كتاب را كرد بعد از ملاحظه امر بطبع و اجراى آن فرمود و پسر وزير را مأمور اين كار كرد كه امين السلطان بشاه رسانيد اين كتاب استقلال دولت و سلطنت را منافى است و امر بدست ملت مىافتد ديگر پادشاه تصرف در امور نميتواند بكند مگر مواجبى بگيرد و شكارى بكند سلطنت قاهره كه وديعهء الهى است و نعمت خداداديست و دسترنج اجداديست از ميان خواهد رفت به اين جهت ناصر الدين شاه خائف شد و آن كتاب را در كتابخانهء دولتى ضبط كردند و الى الآن موجود است بعد از مدتى باز ناصر الدين شاه پيغام داد براى آقا شيخ على كه آن كتاب را به آخر برسانيد مرحوم آقا شيخ على جواب داد آنكه كتاب را مؤسس بود وزير بود كه مرحوم شد مرا ديگر آن توانائى نيست .\r\nبارى آقا شيخ على دريائى بود از علم و هنر نگارنده در سال آخر عمر ايشان گاه‌گاهى خدمت آن مرحوم ميرسيدم و بعضى اشتباهات را از ايشان پرسيده پس از قدرى تأمل آن را حل ميفرمود از نصايح آنمرحوم به اين بنده يكى آن بود كه هيچوقت در فضولات عيش نسيه و قرض مكن مثلا اگر استطاعت دارى غليان بكش چاى صرف كن پلاو بخور و بمردم بده اما اگر ندارى قرض و نسيه مكن بلكه باصول زندگانى قناعت كن خلاصه آنمرحوم در سال 1318 بدرود زندگانى فرمود .\r\nدر زمانيكه آقا جمال بروجردى بابى آمد بطهران و از طرف دولت مجلسى رسمى تشكيل يافت كه علماء با آقا جمال مباحثه كنند از مرحوم آقا شيخ على خواستند كه كسى را معين فرمايد تا با آقا جمال مباحثه نمايد آنمرحوم برادر كهتر خود آقا شيخ محمد حسن شريعتمدار را انتخاب نمود مرحوم شيخ محمد حسن شريعتمدار با حضور چند نفر از علماء طهران در آن مجلس حاضر شده و مذاكرهء آن مجلس بمسئلهء هرّ و برّ اختتام يافت  فَبُهِتَ الَّذِي كَفَرَ  بارى از مخترعات آنمرحوم تفنگ ته‌پر و ساعت دزدبگير و كالسكه خودرو جنگى و قبله‌نماى معروف كه هم قطب و قبله را نشان ميداد و هم ظهر و درجات را معين مينمود و هم خواص ديگر داشت .\r\nديگر تختى بود كه وصيت كرد روى همان تخت او را غسل دهند اين تخت هم تختخواب و هم درشگهء خانگى و هم ذخيره و صندوق و هم محل مأكول و مشروب و هم در گرما و سرما آدمى را حفظ مينمود ديگر آنكه مدعى شد اگر از او همراهى كنند اسبابى اختراع كند كه آب طهران را بكوه توچال برساند و يخ آن را به شهر طهران بياورد بعضى به خيال افتادند كه ايشان را ببرند بخارجه از ترس آنكه شايد از لابدى راضى شود آنوقت مخترعات ايشان بدست خارجه افتد روانهء عتبات عاليات شد در آنجا باز محرك ايشان شدند و پولى هم به قدر ششصد تومان بايشان دادند كه بروند به اسلامبول وعده دادند كه بيايند طهران و از طهران بروند . پس از آنكه آمدند بطهران مرض و يا تمارض مانع ايشان گرديد\r\n\r\n","description":"","footnote":"","page_name":" 116 ","page_number":152},
  {"content":"\r\n\r\nو به حال فقر و پريشانى از دنيا رحلت فرمود و راضى نشد كه اعمالش بدست خارجه افتد .\r\nگويند ناصر الدين شاه پس از آنكه ساعت معروف و نمونهء كالسگه را ديد براى اينكه دماغ آن مرحوم را بسوزاند گفت حيف صد حيف كه فكر شما در مقام صنعت صرف شود شما بايد اين هوش خدا داده را مصروف دين و علم و مذهب بفرمائيد .\r\nاز آن مرحوم شنيدم كه گفت بناصر الدين شاه گفتم اگر مخارج يك مدرسه را بدهيد من يك مدرسه تشكيل مىدهم كه در هر اطاقى از آن مدرسه يك علم صنعتى تدريس شود و پس از زمانى قهرا صنايع ايران در تحت علميت خواهد آمد و نظر آن مرحوم بمدرسهء دار الفنون بوده ولى ناصر الدين شاه چون ديد اين مدرسه اگر منعقد گردد اصلاح اهالى ايران را منتج خواهد گرديد لذا جواب داد حيف است كه فكر شما در جزئيات خراب شود بهرجهت دماغ آنمرحوم سوخت چنان كه دماغ ديگران سوخته گرديد . رحمة اللّه عليه\r\n\r\nفصل در حالات اكفى الكفاة احمى الحماة بيداركنندهء ايرانيان مرحوم ميرزا ملكم خان\r\nاديب كامل و اريب فاضل جامع محاسن بيان و معانى بيت العتيق دانش و بينش را بانى ميرزا ملكم خان اصفهانى شرح خدمات لايقات آنمرحوم در جنبش خفتگان و بيدارى ايرانيان دفترى عليحده را در خور است ميتوان گفت اول كسى است كه تخم قانون در اين سرزمين كاشت چنان كه ميرزا ملكم خان قانونى معروف گشت .\r\nاين شخص نجيب در سال 1249 هجرى در اصفهان متولد شده پدرش ميرزا يعقوب خان ارمنى بود مسلمان شد اسباب تحصيل پسرش ملكم را از همان طفوليت به خوبى فراهم نمود علوم مقدمات را بمراقبت و شوقى تمام دو سه سال تحصيل نموده در سن ده سالگى بپاريس رفته و در مدارس پاريس به تحصيل انواع علوم و تعلّم فنون علوم پرداخته بيمن استعداد در علوم رياضى و حقوق و فنون ادبيه و روابط و تنظيمات دول ماهر و ممتحن و مورد تحسين و تمجيد علماء و اساتيد فن گرديده وقتى مراجعت بايران نمود بشرف مترجمى مخصوص حضور همايونى نايل و در اندك زمانى طرف اعتماد دربار ايران و دخيل مسائل مهمهء دولتى شد و در سفارت مرحوم فرخ خان امين الدوله به سمت مستشارى مأمور فرنگستان گرديده و با عموم دول فرنك و امريكا از طرف دولت عليه عهدنامهء دوستى و تجارتى بسته در سنهء 1276 وقتى كه بدربار ايران معاودت نمود محرم و محل اعتماد اولياى دولت عليه و مؤسس بعضى قواعد جديده و رسوم مفيده شد .\r\nاغلب از صنايع و بدايع عصر جديد را از فرنگستان بايران او جلب نمود بخصوص تلگراف را كه او در اين مملكت داير نمود در قواعد تنظيمات دولت كتابچه‌هاى متعدد نوشت در امور وزارت خارجه\r\n\r\n","description":"","footnote":"","page_name":" 117 ","page_number":153},
  {"content":"\r\n\r\nرسم تحرير را باسلوبى تازه درآورد پس از چندى اقامت و تقلّد خدمات در دربار ايران به سمت سفارت و كارپردازى مأمور مصر شد تا زمان صدارت مرحوم ميرزا حسينخان مشير الدوله احضار بدربار و بمستشارى صدرات عظمى منصوب و در جلايل امور ملك و معظمات مهام دولت دخيل و مشاور و هنگام مسافرت ناصر الدين شاه بفرنگستان كه مبادى سال 1290 بود بسفارت فوق العاده مأمور دربار دول اروپ گرديد بعد از مراجعت شاه بايران به سمت سفير و وزير مختارى مأمور باقامت در دربار لندن و وينه و برلن شد و در سفر ثانى ناصر الدين شاه بفرنگستان جنابش به سمت وكالت مختارى دولت عليه كه اعظم مناصب دولتى است مأمور كنگرهء برلن گرديده در محل توقير كامل و باجراى مقصود دولت عليه بر وجه اكمل موفق و نايل آمد و چون خوب از عهدهء مأموريت خود برآمد بمنصب جليل سفارت كبرى و رتبهء والاى پرنسى و خطاب نبيل جناب اشرف كه مرادف با آلتسى است فايز و مفتخر گرديد .\r\nظل السلطان در تاريخ مسعودى خود گويد ميرزا ملكم خان پسر ميرزا يعقوب خان معلم زبان فرانسهء من است كه ارمنى بوده و مسلمان شده و نيز گويد اين شخص از نجباى ايران است خانوادهء ملكم‌ها در ايران مشهور و معروف هستند اين شخص فيلسوف و معلم اول است خالى از اغراق بعقيدهء من مثل ارسطا طاليس و افلاطون است بلكه از علوماتى كه امروز هست و آن روز نبوده در هردو هزار سه هزار سال قبل بر آنها برترى دارد بسيار با كمال در چندين زبان خارجه معلم است حقيقة مثل زبان فرانسه و انگليس و غيره و قوهء نطّاقى او را كمتر كسى دارد و اگر هم دارا باشد بر او برترى ندارند .\r\nدر تمام عمر به وطن عزيزش و به پادشاهش جز پاكبازى و خدمت و حق‌گوئى و حق‌شناسى كارى نكرد لكن چون دنيا هميشه با پاكان و نيكان بر خلاف است الخ .\r\nدر فضل آن مرحوم شبههء نيست و حرفى است كه جملگى برآنند لكن فضيلت دادن شاهزادهء مزبور او را بر افلاطون و ارسطو خالى از اغراق و اطراء نيست و برترى دادن او را بر همهء معاصرين نيز از محسنات شعرى است .\r\nچيزى كه ما را وادار مىكند بمدح او فقط سبقت اوست در انتشار لفظ قانون و جد و جهد او و آثار او از مكتوبات و مرباهاى او و از سعادت او بود كه نمرد و ديد مقصود خود را و درويد كشتهء خويش را .\r\nدر اوايل سلطنت ناصر الدين شاه مشار اليه مجلسى در طهران تشكيل داد و نام آن را فراموش‌خانه نهاد خواست بتوسط اين مجلس اتحاد كاملى بين ارباب حل و عقد اندازد و نفاقى را كه ميان ملت و دولت و بين درباريان بود مرتفع سازد بلكه به اين بهانه شروع در اصلاحات نمايد لكن افسوس كه خوش درخشيد ولى دولت مستعجل بود . منافقين دربارى و دشمنان ترقى او را بدخواه دولت قلم داده مجلس و فراموشخانه‌اش را بطاق نسيان و عدم گذاردند اگرچه بر بعضى امر مشتبه است كه ميگويند ميرزا ملكم خان خواست مجمع فراماسون را تشكيل دهد لكن دانشمندان و خرده‌بينان به خوبى ميدانند كه مقصود ملكم خان تشكيل مجلسى بود موسوم به فراموشخانه نه مجمع فراماسون چه افتتاح فراماسون در شهرى يا مملكتى منوط و بسته به اجتماع عدهء از اعضاء و صاحبان مناصب عاليهء مجلس عالى است و در آن زمان در طهران بلكه در ايران آن عدهء معهود موجود نبود و شرايط افتتاحش معدوم و نيز مقصودش\r\n\r\n","description":"","footnote":"","page_name":" 118 ","page_number":154},
  {"content":"\r\n\r\nاز تأسيس فراموشخانه فقط اتحاد ايرانيان بلكه درباريان ايران بود و معلوم است كه مقاصد اجزاء فراماسون راجع باتحاد نوع بشر و انجمن انسانيت است .\r\nدر تاريخ مسعودى نوشته است اين ميرزا ملكم خان مترجم و جزو اعظم و نايب اول و مستشار فرخ خان امين الدوله بود در سفر سفارت كبراى پاريس خدمات بزرك در بستن عهدنامه ميان دولت ميرزا ملكم خان\r\nايران و انگليس كرد در مراجعت از براى اينكه شايد اين تخم نفاق و شقاق كه در ايران روئيده و\r\n\r\n","description":"","footnote":"","page_name":" 119 ","page_number":155},
  {"content":"\r\n\r\nبقسمى ريشه دوانيده كه ريشهء خانوادهء چهار هزار ساله را كنده از ميان بردارد مجلس فراموشخانه قرار داد كه شايد مردم برادر و برابر و خيرخواه يكديگر بشوند بيچاره ندانست كه :\r\n بدبخت اگر مسجد آدينه « 1 » بسازد * يا سقف فرود آيد و يا قبله كج آيد . \r\nايرانيهاى مبغض بدبخت حقيقى اين بيچارهء پاكباز را بكشتن دادند خدا نخواست نوعى به اعليحضرت پادشاه خدمات و پاكبازى او را خيانت قلم دادند كه مجبورا وطن عزيزش را كه واقعا بسيار دوست ميداشت و ولينعمت تاجدارش را زيادتر از وطنش ميخواست ترك داد و وداع گفته بغربت رفت انتهى .\r\nاز علم سيميا و شعبده بىاطلاع نبود يكى از دوستانش گفت ميرزا ملكم خان ناصر الدين شاه را كه طفلى بود مايل به اين بازىها ديد خواست او را مشغول سازد به اين امور عجيبه و غريبه و ضمنا مقاصد خود را اجراء دارد كه دست طبيعت بسينهء او زد و او را بممالك بعيده انداخت .\r\nميرزا ملكم خان زمانى كه در طهران بود از مرحوم آقا سيد صادق طباطبائى وقت ملاقات خواست و آنمرحوم وقت نميداد و بمسامحه ميگذرانيد و شايد ملاقات و مجالست ميرزا ملكم خان را بر خود حرام ميدانست .\r\nتا اينكه در روزيكه مرحوم آقا سيد صادق بشميرانات رفتند در دربند بخانهء آقا سيد على دربندى ورود فرموده بود پيشخدمت خبر داد كه ميرزا ملكم خان حاضر و ربع ساعت وقت براى ملاقات حضرت آقا ميخواهد در اين هنگام خود ميرزا ملكم خان در روى مهتابى در مقابل حضرتش ديده شد كه حضرت آقا از پذيرائى ناگزير گرديده مشار اليه با حضرت حجة الاسلامى خلوت نمود و در را به روى اغيار بستند ربع ساعت وقت منجر به پنج شش ساعت گرديد در اين اثناء كرارا ميرزا ملكم خان عازم رفتن ميشد و حضرت آقا او را مانع ميگرديد مذاكرات آن دو را كسى ندانست لكن از آن روز حالات حجة الاسلام طهران به كلى تغيير نموده و در راه و مقصود ميرزا ملكم خان هم خود را داد و هم پسرش را از اين‌رو گويند مرحوم آقا سيد صادق و خلف عاليمقامش آقا ميرزا سيد محمد را نسبتى بود بفراماسون چنانچه از حالات و اقدامات حضرت آقاى آقا ميرزا سيد محمد طباطبائى ميتوان استنباط نمود كه اين رئيس بزرك اسلام را چه مسلكى و چه مقصودى در نظر است .\r\nبارى ميرزا ملكم خان از خوب راهى وارد شد و منظور خود را بر وجه اتم و اكمل جارى ساخت چه منقلب كردن رئيس اسلام را با رسيدن به مقصود توأم ديد و آن مقدمات را نتيجه اين است كه مشهود ميگردد .\r\nوديعهء ميرزا ملكم خان از مرحوم آقا سيد صادق به ارث رسيد بجناب آقا ميرزا سيد محمد و از ايشان بجناب آقا ميرزا محمد صادق مدير روزنامهء مجلس چنان كه در شرح حالات جناب آقا ميرزا محمد صادق ذكر خواهد شد ميرزا ملكم خان در خيال بود چند نفر از علماء و رؤساى ملت را هم منقلب\r\n\r\n\r\n","description":"","footnote":"\r\n( 1 ) معروف آدينه با دال است و اين غلط مشهور است چه مسجد جمعه غلط است و مسجد جامع است جز آنكه آذينه با ذال خوانده شود يعنى محكم و مرتفع بعضى هم آگينه با كاف فارسى خوانده‌اند .\r\n","page_name":" 120 ","page_number":156},
  {"content":"\r\n\r\nنمايد ديگر وقت و دشمن فرصت نداد و به همان يك نفر قناعت نمود .\r\nدر وقتى كه ملكم خان در پاىتخت ايطاليا مقيم بود پدرش ميرزا يعقوب خان در اسلامبول بدرود زندگانى گفت او را در مقبرهء ارامنه دفن كردند پس از اطلاع ميرزا ملكم خان از فوت پدر به اسلامبول رفته و نبش قبر پدرش را كرده او را بمقبرهء مسلمانان نقل داد .\r\nيكى از معاصرين چنين نوشته است : مقام پرنس ملكم خان در ايران همان مقام ولتر و ژان‌ژاك و لرد ويكتور هوگو است در ملت فرانسه و همان قسم كه ملت فرانسه به آن دانشمندان افتخار دارد ملت ايران هم به اين يگانه دانشمند مينازد و شاهد مدعاى ما همان كلمات حكيمانهء او است كه از او بيادگار مانده است و فرضا بعد از اينهم هزار نفر امثال او در وطن عزيز ما پيدا شود باز بمقتضاى الفضل للمتقدم فضيلت اوّليت او را ثابت است چرا كه در وقتى ساز تمدن آغاز نمود كه از هزار نفر يكنفر به اين مراتب آشنا نبود و كلمات او اثرى شايان در قلوب ايرانيان نمود و تا همين اواخر با ضعف مزاج و غلبهء شيخوخيت از انجام مأموريت خود از خدمت بعالم تربيت و تشييد مبانى آدميت خوددارى نكرد و مرد در حالتى كه نام گرامى او تا ابد زنده و آثارش تا قيامت پاينده است و ثبت است بر جريدهء عالم دوام او .\r\nروزنامهء قانون و ساير نوشتجات ميرزا ملكم خان اقوى شاهديست بر فضل و دانش و وطن‌دوستى و ملت‌پرستى او « 1 » .\r\nدر سال ( 1326 ) در رم پايتخت ايطاليا پس از آنكه وصيت نمود كه مرا برحسب آئين مسلمانان كفن و دفن كنيد بدرود زندگانى گفت و از اين دار فانى بدار باقى شتافت رحمة اللّه عليه .\r\n نام نيكو گر بماند ز آدمى * به كزو ماند سراى زرنگار \r\nيك پسر مسمى به فريدون و سه دختر از او بجا ماند پسرش جوانى دانشمند و از ارث پدر بىبهره نيست لكن اولاد روحانى آن مرحوم در ايران متعددند نوشتجات ميرزا ملكم خان لا تعدّ و لا تحصى است چون اكثر آنها طبع شده است لذا ما از درج آنها در اين موقع صرف‌نظر نموديم .\r\nروزنامهء شرف در نمره 46 مورخه 1303 مينويسد جناب اشرف پرنس ميرزا ملكم خان ناظم الدوله سفير كبير دولت عليه ايران مقيم دربار دولت فخيمهء انگليس .\r\nو از اين القاب مستفاد مىشود كه در بيست و شش سال قبل از اين ميرزا ملكم خان داراى مقامى بس عالى بوده و خدماتش منظور دولت بوده است .\r\nشمس الكفاة بدر الثّقات بيداركنندهء ايرانيان مرحوم حاجى ميرزا عليخان امين الدوله كه دولت ايران را ركنى ركين و ملت را سرپرستى بزرگ بود در سنهء 1260 در طهران متولد شده پدرش مرحوم ميرزا محمد خان مجد الملك از خانواده‌هاى نجيب قديم ايران كه هميشه در خدمت دولت بوده‌اند .\r\n\r\n\r\n","description":"","footnote":"\r\n( 1 ) اين لفظ ملت‌پرست در بين ايرانيان معمول است مثل لفظ شاه‌پرست و مراد از آن مبالغه در دوستى است و الا هيچ زمانى اهالى ايران ملت‌پرست و پادشاه‌پرست نبوده‌اند .\r\n","page_name":" 121 ","page_number":157},
  {"content":"\r\n\r\nدر مبادى عمر به قدر ميسور تحصيلات معمولى و متداولى مملكت را نموده بعلاوه بواسطهء فرط ميل ترقى و تمدن امروزى به تحصيل زبان فرانسه و معلومات عصر جديد پرداخت از نوشتجات حكما و ادبا و فلاسفهء آن سرزمين حظ وافى و توشهء كامل برداشت اين آدم در سليقه و تتبع در دورهء خويش مقدم همه بوده وضع رفتارش خيلى سالم و با متانت و اغلب معايب و ايراداتى كه در همگنان خويش ميديد بطور كنايه ادا مينمود در وقت محاوره اغلب متبسم و بقدرى خوش مشرب بود كه اگر روزهاى متمادى كسى با وى جليس و انيس بودى خستگى و كسالت احساس نمينمودى اين مرد دانشور به قوت قلم و رشاقت كلام ممتاز و معروف و صاحب رسايل عديده در مسائل پلتيك و سياست است منجمله رسالهء مجديه كه در آن وضع مملكت ايران را در مستقبل شرح ميدهد و فى الحقيقه آنچه در اين چند رساله مشهود ميگردد همه را پيش‌بينى و پيشگوئى نموده است با عباراتى شيرين و بياناتى مطبوع و دلكش كه خواننده و شنونده را بوجد مىآورد .\r\nگويند تأليف كتاب حاج بابا را آن مرحوم باعث شد .\r\nبهرجهت در بين ارباب ترسّل و انشاء و صاحبان قلم مرتبهء بلند و مقامى ارجمند دارد .\r\nدر مبادى عمر كه بدايت عهد ناصر الدين شاه بود باقتضاى لياقت فطرى و وفور عقل و هوش طبيعى و دانش كسبى كه سرآمد مقامات عاليهء انسانى است سزاوار عنايت و درخور الطاف مخصوصهء خسروانى آمده سالها در خلوت خاص سلطنت مشغول خدمت و منشى مخصوص حضور همايونى بود و ضمنا از سلك و سليقه و سرائر مكنونات خاطر خطير پادشاهى و اسرار ملكى و سياسى و مصالح مملكت خبرت و بصيرتى بسزا حاصل نمود و اكثر ايام تا ساعت پنج و شش از شب در خلوت همايونى بسر ميبرد .\r\nدر سال 1290 حسب الاستحقاق بلقب امين الملكى و منصب وزارت رسائل نايل شد .\r\nادارهء پست كه از به دو تشكيل دولت ايران جز زمان امير نظام هيچگاه مرتب و منظم نبود و اكثر موجب تحميلات بر رعايا و اهالى قرى و دهات وسط راه ميشد در همان اوقات بعهدهء كفايت و كاردانى معظم له مفوّض و واگذار شد در اندك مدتى از يمن همت و حسن سياست او چون ادارهء پست يكى از ممالك فرنك مرتب و منظم و يكى از ادارات بزرگ دولتى محسوب شد خود و دولت را بمنافع بسيار رسانيد و رعايا را از جور و تعدى آسوده نمود تجار را كه بدون پست تجارتشان بىرونق بود رونق بخشود و وسيلهء آگاهى و اطلاع را فراهم نمود .\r\nاين بنده نگارنده دو امر راجع به پستخانه را از آنمرحوم ديد كه ديگر در خواب هم نخواهم ديد يكى آنكه پست كرمان بطهران و از طهران بكرمان هفت الى هشت روز ميرسيد كاغذى يا امانتى كه از كرمان بطهران ميفرستادند پانزده روزه جوابش ميرسيد بعد از آنزمان هشت روز به بيست روز و پانزده روز به چهل و پنجاه روز رسيد و الى اكنون همينطور است .\r\nديگر آنكه اشخاصى كه در پستخانه موظف بودند و مواجبى داشتند پس از مردن آنها بورثهء او ميدادند و قطع نميكردند و اگر وارثى قابل داشت بجاى موروث برقرار ميفرمودند و روز بروز دخل پستخانه زيادتر و دولت را از اين راه فايدهء معتدبه حاصل ميگشت .\r\nدر سال هزار و دويست و نود و پنج ( 1295 ) ( ويكتور امانوئل ) پادشاه ايطاليا وفات نمود\r\n\r\n","description":"","footnote":"","page_name":" 122 ","page_number":158},
  {"content":"\r\n\r\nو اعليحضرت ( هومبرت ) بجاى پدر بر سرير سلطنت جلوس نمود آنمرحوم از طرف دولت ايران به سمت سفارت مخصوص براى ابلاغ تعزيت از فوت ويكتور امانوئل و تهنيت جلوس هومبرت مأمور دربار ايطاليا گرديده اين خدمت عمده را چنان كه بايد و شايد انجام داد پس از مراجعت زياده مورد اشفاق و الطاف ناصر الدين شاه شد .\r\nادارهء دار الشوراى دولتى و وساطت تبليغ اوامر سلطنت بمجلس شورى نيز بعهدهء امانت و لياقت او مفوّض آمد .\r\nوزارت وظايف و اوقاف ممالك محروسه نيز در سال هزار و دويست و نود و هفت ( 1297 ) ارثا و استحقاقا ضميمهء ساير مشاغل و اعمال او گرديد .\r\nدر سال هزار و دويست و نود و نه ( 1299 ) كه مراتب دانائى و كاردانائيش گوشزد خاص و عام و باتفاق دانشمندان خبير نمرهء اول سياسى عصر خود گرديد بلقب جليل امين الدوله ملقب گرديد و يؤما فيؤما صيت و آوازهء عقل و درايتش افزون شد تا آنكه در سال ( 1304 ) برياست مجلس وزراء و دار الشوراى كبرى كه اعظم مناصب دولتى بود منتخب گرديد .\r\nدر اسفار ناصر الدين شاه بفرنگستان ملتزم ركاب و در دربار سلاطين و مجالس بزرگ رسمى به خوبى و شرف پذيرفته شد و روزبروز در ترقى بود تا آنكه كوكب نحوست ايرانيان از افق شرارت و تغلّب طلوع كرد و روزگار بناى كج رفتارى نهاد زمام امور جمهور بدست فرومايگان افتاد شارلاتانى رواجى وسيع يافت حيله و دسيسه و ايذاء مردمان بزرك مرسوم و معمول گشت هركس و ناكس تكيه برجاى بوذرجمهر و خواجه نظام الملك زدكار مملكت از نظم و ترتيب افتاد اين مرد معظم كه مستقبل حال و وخامت مآل را مشاهده نمود از امور افسرده و ملول گشته مداخله در مهام امور كمتر ميفرمود و جز در مواقع لازمه چندان بدربار نميرفت و به حال ملك و ملت افسوس مىخورد چندى بعد مسئلهء دخانيات و انقلاب آن ايام واقع شد كه نتيجهء طمع خودغرضان بود و احداث اختلاف بين ملت و دولت شد دانست كه مباشرت اين گونه پست‌نژادان چه نتيجه خواهد داد ناچار صبر و شكيبائى پيشه كرد و نظر بتكاليف و فرايض لازمهء وطنيه از قبيل احداث راه‌آهن و كارخانهء قندسازى و حفر چاه آرتيژان و غيره نفس را مشغوليتى خواست بدهد ولى دشمن دولت و ملت ايران بهر حيله كه دانست و هر وسيله كه توانست موانع فراهم نمود و اين گونه كارها را كه موجب ازدياد صنايع و ثروت وطن بود مخل گرديد .\r\nناصر الدين شاه كه از عهد وزارت حاج ميرزا حسين خان سپهسالار عازم و جازم بر اجراء قوانين اساسيه بود امر نمود كه معزى اليه كتابچهء راجع بمواد قانون نوشته تا در موقع اجراء گذارده شود آنمرحوم كتابچه را بوجهى مرتب نمود كه دشمن و دوست بر علوّ مقام نويسنده و براعت و طول يد و وسعت افكار او مقرّ و معترف شدند در نزد اولياى امور و پادشاه مورد الطاف و اشفاق گرديد امر حتمى صادر شد كه موادّش در مقام اجرا آيد . آنكس كه هماره مانع ترقى وطن بود باغراض نفسانى و خيالات شيطانى انواع افائك و اكاذيب و اقسام مكر و تذوير به كار برد تا اين كار را برهم زد و بنيان اين اساس مقدس را به تيشهء بيداد خراب نمود .\r\nو نيز در همان اواخر ترتيب صحيحى براى نوشتجات شرعى و عرفى و تجارتى مقرر نموده بعرض\r\n\r\n","description":"","footnote":"","page_name":" 123 ","page_number":159},
  {"content":"\r\n\r\nرسانيدند دستخط شاه صادر شد كه برياست معظم له ادارهء تشكيل يابد كه مرجع نوشتجات بوده موافق دول متمدنه تمر زده در دفاتر متعدده ثبت و ضبط شود و چنان شالودهء اين عمل محكم بود كه معزى اليه صريحا فرموده بود كه اگر مطابق اين قانون رفتار شود تا پنج سال ديگر مطلق دعاوى در ممالك ايران از جهت اموال و املاك موقوف و متروك خواهد شد باز عدوّ عالم انسانيت سنگهاى عظيم در جلو چرخ كالسكهء تمدن انداخته اين را هم ممانعت نموده از موقع اجراء انداخت .\r\nخلاصه اگر يك عقده و گرهى را از قلب ملت و دولت ميگشود ديگرى هزار گره محكمتر ميزد هرچه ميگشاد آن مىبست دانست هرچه زحمت بكشد تمام بيهوده خواهد شد پس بالكليه از امور كناره جست وزارت وظايف و اوقاف را ببرادر و الا گهر خود ( مجد الملك ) و وزارت پست را بعهدهء پسرش معين الملك تفويض نمود و به كلى از همهء مشاغل دورى جست مع ذلك ناصر الدين شاه همواره وجود آن مرحوم را مغتنم ميشناخت و در معظمات امور صوابديدش را بر رأى ديگران مقدم و ترجيح ميداد .\r\nدر اواسط سال پيچىئيل 1313 بوزارت و پيشكارى آذربايجان منصوب و از عهدهء نظم و ادارهء آن مملكت به خوبى برآمد اين سفر براى او حكم تبعيد را داشت چرا كه امين السلطان مصدر امورات دولت بود و امين الدوله را منافى خيالات فاسد خيانت‌آميز خود ميديد .\r\nبارى قدوم ميمونش آن صفحه را چون باد بهارى پر از گل و ريحان نمود تا آن ايام اهالى آن سامان از تمدن و تربيت و وطن‌پرستى و ترقى و تقدم سخنى نشنيده بودند و از اين عوالم به كلى بىخبر بودند در اندك مدتى بذر تمدن را كاشته چنان كه امروز وطن‌پرستى و تمدن‌خواهى اهالى آذربايجان ضرب المثل است و فتوت و جوانمردى آنها صحايف تواريخ و صفحات عالم را فراگرفت .\r\nدر يازدهم ذى القعده 1314 كه سال دويم سلطنت مظفر الدين شاه بود بطهران احضار و برياست وزراء و بعد بوزارت اعظم و سپس در رجب 1315 بمسند صدارت عظمى متمكّن آمد امر اكيد از طرف مظفر الدين شاه صادر شد كه بر وفق نقشه‌جاتى كه سابقا در عهد ناصر الدين شاه كشيده بود باصلاح امور ملك و ملت پردازد نخست به جهت انتشار معارف و علوم انجمن معارف را تشكيل و مدرسه رشديه را تأسيس فرموده دوازده هزار تومان از كيسهء همت خود بدوا صرف نمود و تاكنون آن مدرسه دائر است .\r\nجرايد را زياد نمود و تأمين به صاحبان جرايد داد ( و ماهى الّا لمحة و تغيب ) به جهت اصلاح عمل گمرك كه تا آن هنگام اجاره و كرايه بود چند نفر مأمور از دولت بلژيك كنترات نمود از تغلّب مستوفيان و ارباب دفتر شديدا جلوگيرى كرد . ناصر الملك را كه با اطلاع از علوم جديده و قوانين دول و ملل و فنون اقتصاديه و سياسيه و اداريه وحيد و طاق است بوزارت ماليه انتخاب نمود در مدتى اندك چهار صد هزار تومان وجوه تغلّبات اهالى دفتر پيدا شد دست تعدى حكام را بواسطهء مراقبت و نظارت شديده كوتاه نمود چون ارادهء ازليه هنوز بطلوع نير اقبال ايرانيان تعلق نگرفته بود و مقدّرشان بود كه چندى ديگر حال ملك و ملت آشفته‌تر گردد لذا بدخواهان ملت و دولت و دشمنان تمدن و تدين و خودپسندان باغرض و بدنفسان پرمرض كه وجود اين شخص معظم مانع منافع غير مشروعه و تغلّبات و دسايسشان بود از هر طرف چون شيطان مارد\r\n\r\n","description":"","footnote":"","page_name":" 124 ","page_number":160},
  {"content":"\r\n\r\nبناى اغوا نهادند و بحمل اكاذيب و افائك عوام و خواص ملت را بر ضد اين اصلاحات كه همه نفع و بهرهء خودشان بود دعوت كردند مقربان حضرت و اجزاء خلوت همايونى جمعى بواسطهء برنياوردن مقاصد و منويات فاسده از قبيل اضافه مواجب و انعام و تيول و غيره كينه در دل داشتند و پارهء ديگر نيز فريب وعده مرحوم امين الدوله\r\nو وعيد خائن دولت و ملت و برهمزن حوزهء جمعيت را خوردند در نزد مظفر الدين شاه آنچه توانستند بهر اسم و هر عنوان بىشرمانه عرضه داشتند و از خدا و سلطان آزرم ننمودند اغراض شخصى و هواجس نفسانى را بر ترقى دولت عليه و آسايش رعايا كه هموطنان آنها بودند مقدم داشتند .\r\nمرحوم حاج شيخ محسن خان مشير الدوله بواسطهء عداوتى كه داشت بمظفر الدين شاه عرض كرد كه اگر امين الدوله يك ماه ديگر بر مسند صدارت دائم و متمكّن باشد دولت قاجاريه را منقرض خواهد نمود و اين ادعا مصادف شد با رسيدن لايحه امين الدوله بشاه كه در آن نوشته بود اول بايد مواجب شاه معلوم و معين باشد تا ساير تكاليف معلوم گردد در اين هنگام اجزاء خلوت بشاه عرض كردند كه پادشاه ايران همه وقت مواجب ميداده است و رعايا از سفره و عطاياى او متنعّم بودند حال بايد ملت مواجب به پادشاه بدهد و پادشاه مواجب‌خور ملت گردد اين نيست جز اينكه امين الدوله در خيال است استقلال سلطنت را مضمحل نمايد .\r\nآن اظهار حاج شيخ محسن خان و اين سعايت مقارن شد با ضديت و كدورت بعض علماء و اظهار عداوت از طرفين .\r\n\r\n","description":"","footnote":"","page_name":" 125 ","page_number":161},
  {"content":"\r\n\r\nديگر آنكه مرحوم امين الدوله يك زمانى بمرحوم مظفر الدين شاه اظهار داشته بود كه صلاح دولت ايران است كه با دولت عثمانى متحد گردد و سلطان عثمانى را به سمت امير المؤمينى و خليفه اسلام بشناسد اين مكنون هم در ضمير مظفر الدين شاه طورى ديگر جلوه كرد .\r\nازدحام اين اسباب باعث شد كه امين خائن و خائن امين بقلم رفت .\r\nخلاصه امين الدوله از طهران به ( لشت نشاء ) كه چهار فرسخى رشت است مهاجرت نمود .\r\nدر اين مدت اوقات خود را مشغول زراعت و تأليفات سياسى نموده در اواخر رجب 1322 بدرود زندگانى گفت .\r\nاز آثار باقيهء اين شخص ايجاد مدارس ، اشاعه و تعميم معارف است .\r\nاز مرحوم ذكاء الملك تشويق نمود كه روزنامهء تربيت را يوميه طبع كند .\r\nبيشتر توجه خيال او در امور دولت راجع به دو فقره بوده يكى تعيين خرج و دخل دولت يعنى ترتيب يك بودجهء منظم كه ايران را از اين پريشانى و فلاكت كه روز سعادت اين خاك را مبدل بشب تار نموده برهاند و حدى براى مواجب و مقررى و مستمرى بگذارد . ديگر برانداختن رشوه از ادارات دولت و ترتيب عدليه و قضات در مملكت بوده و براى نيل به اين مقصد بزرگ جهت اسناد و قبالجات و احكام تمر ترتيب داده و تا اينجا رسانيد كه تمرها را چاپ كرده حاضر نمودند و براى ولايات و مركز هم ادارهء اين كار تأسيس شد لكن درباريان از شخص سلطنت نسخ اين كار را درخواست نمودند .\r\nديگر ترتيب پستخانهء ايران بود چنانچه از پيش مرقوم افتاد .\r\nديگر ايجاد كارخانهء قند و كبريت در كهريزك و خرازين اگرچه اساسا خيال صحيحى بود اما بواسطهء راه نبودن اسباب كار و عدم اقتضاى موقع و مكان بهره و نتيجهء جز ضرر عايد نشد .\r\nزمانى كه ادارهء امور مملكت بدست او آمد شروع به اصلاحات نموده خرابى بيشتر به عمل ماليه بود براى مردم دانا و هوشيار اقدامات او در عمل اصلاح فتح بابى گشته طالب و خواهان اساس جديد گشته و اميدوارى پيدا كرد كه ميتوان براى آتيهء مملكت فكرى متين نمود و پايهء آن را كه از ديرزمانى متزلزل و دستخوش هواهاى نفسانى و اغراض شخصى است روى اساس محكمى قرار داد روشنائى ضعيفى كه از زمان امير كبير مردم را بسوى تمدن و تجدد امروزى هدايت مينمود قوت گرفت و نوشتجات ملكم و پنديات سيد جمال الدين مجددا محرك خوبى براى بيدارى عموم شد و از آنوقت كم‌كم مردم محرمانه با امين السلطان شروع باعتراضات نمودند .\r\nاين آدم نكته‌سنج بسى چيزها كه حال مردم فهميده‌اند و پى برده‌اند در آن اوان بىخبرى ميدانسته ارتباط كامل و دوستى ايشان با سيد جمال الدين و مرحوم حاج شيخ هادى نجم‌آبادى و آقاى طباطبائى سليقه و خيالات ايشان را معرف خوبى است قسمت اواخر دورهء ناصر الدين شاه و تمام مدت سلطنت مظفر الدين شاه در دربار دولت غير از كشمكش اين شخص با امين السلطان و ساير درباريان خائن چيز ديگر نبوده عداوت آنها سر همين اختلاف مسلك و عقيده بوده است و آنها تقليد ادارات امور دولتى يعنى عمومى را براى اين ميخواستند كه دزدى و غارت نمايند بر خلاف امين الدوله كه صداقت و امانت و اداره و اجراى يك قانون ظلم براندازى را آرزو مينموده .\r\n\r\n","description":"","footnote":"","page_name":" 126 ","page_number":162},
  {"content":"\r\n\r\nدرباريان آن زمان تنها عيبى كه از اين شخص ميگرفتند اين بوده كه قوهء فعاليه و مجريه ندارد .\r\nبر خلاف امين السلطان كه و لو غلط كارى را به يك نحو ميگذرانيده البته عقلا ميدانند كه آدم مآل‌انديش و پيش‌بين نسنجيده و نفهميده اقدام بامرى نخواهد نمود و البته اين تعمق و پيش‌بينى محتاج بوقت است و موجب تأخير آنى امور .\r\nمرحوم امين الدوله خط را خيلى خوب مينوشت و سبك مخصوصى در تحرير طبيعة ايجاد نموده بود كه امروز خيلى اشخاص آن شيوه را اتخاذ نموده و به آن سبك مينويسند ولى مطلب‌نويسى و رويهء انشاء آن مرحوم اهميتش بيشتر از اسلوب خط او است .\r\nمطلب را خيلى مختصر و زبان‌دار و خوش مضمون بمذلول خير الكلام قلّ و دلّ با كنايات واضحتر از بيان تحرير ميفرمود .\r\nاگر شخص اديبى بنوشتجات او غور و رسيدگى نمايد صنايع جديده بديعيه كشف و پيدا خواهد نمود بارى امين الدوله در سال 1260 متولد و در سنه 1322 از دنيا رحلت فرمود يك پسر و دو دختر بيادگار گذارد پسرش امين الدوله حاليه حاوى مسائل تاريخى است كه در جلد پنجم اين تاريخ خواهد آمد انشاء اللّه تعالى .\r\n\r\nفصل يادداشت جلد اول\r\nدر ايران هميشه معمول و مرسوم بوده كه ارباب حل و عقد و صاحبان مسند نسبت بصدر اعظم و شخص اول مملكت دو قسمت ميشدند ( فرقة له و فرقة عليه ) جمعى با او دوست و باب مراوده را مفتوح راى پيشرفت مقاصد شخصيه همّ خود را صرف تملق گفتن از شخص صدارت مينمودند . برخى ديگر ازين مجازگوئى و تمجيدات بيموقع فارغ بوده تملق بى جا از صدارت نميگفتند بلكه معايب و مفاسد كار او را هم در مواقع مقتضيه اظهار ميداشتند .\r\nهنگامى كه نوبت صدارت بميرزا على اصغر خان امين السلطان رسيد اين مسئله را ملتفت شده خواست تا محبوب القلوب عامه گردد و جذب و جلب نفوس همه را به طرف خود نمايد با همه‌كس بطور تدليس اظهار دوستى و هم‌مشربى ميكرد در نزد متصوّفه اظهار درويشى مينمود با طبيعى دهرى بود با علماء تدليس ميكرد و حسن عقيدت بخرج ميداد متملقين را هم اطراف خود داشت لقمه نانى هم نزد آنها مىانداخت تا آنكه در دورهء سلطنت مظفر الدين شاه از صدارت مستعفى و در بلدهء قم مقيم گرديد .\r\nصدارت ايران چندى در بالاىسر فرمانفرما و مخبر الدوله و امين الدوله در گردش بود ليكن شاهزادهء فرمانفرما كه قابليت اين شغل را داشت بعشق سپهسالارى و اسباب ديگر كه بعد از اين خواهد آمد آن را از خود دور كرد مخبر الدوله از عهدهء اين منصب بزرك و شغل سترك برنيامده امين الدوله هم خواست مقاصد خود را يكباره بظهور رساند كه صداها بلند شد بمظفر الدين شاه عرضه داشتند كه امين الدوله طالب و مايل به جمهوريت است بالاخره امين الدوله از صدارت ايران معزول و ديگرباره\r\n\r\n","description":"","footnote":"","page_name":" 127 ","page_number":163},
  {"content":"\r\n\r\nامين السلطان از قم احضار و بر مسند صدارتش برقرار كردند اگرچه شاهزادهء فرمانفرما نهايت سعى را در خصوص امين السلطان كرده بود اعمال و نيّات او را مسجّل كرد و غالب علما هم نوشتند جز مرحوم حاج شيخ هادى و آقاى طباطبائى ديگر همگى رقم صفر او را كشيدند لكن آقاى طباطبائى فرمود من چون با امين الدوله دوستم و امين السلطان دشمن لذا چيزى در اين باب نمينويسم وانگهى تا جناب ميرزاى آشتيانى چيزى مرقوم نفرمايند من نخواهم نوشت شاهزادهء فرمانفرما نوشتهء جناب ميرزا را هم صادر كرد و با مبلغ ششصد تومان بروايتى با هزار و ششصد تومان مجددا وارد بر آقاى طباطبائى شده حضرتش به كلى از نوشتن امتناع فرموده و پول را هم رد نمود از جنابش شنيدم كه شاهزادهء فرمانفرما گفته بود حالا كه نمينويسيد ننويسيد ديگر پول را چرا رد ميفرمائيد جواب داد كه اين پول سحت و نجس است اين‌جور پول را نميخواهم عجب اين است كه با اينكه آقاى طباطبائى اين همراهى را از امين السلطان كرد و محمد حسين بيك آدم او را كه از طرف امين الملك برادر ميرزا على اصغر خان امين السلطان كاغذى برده بود دم اندرون مظفر الدين شاه داده بود كه اگر امين الدوله را عزل نكنى تو را ميكشيم و او را شناخته بودند پناه بهركس برده بود او را پناه ندادند تا اينكه آمد بخانهء آقاى طباطبائى پناه آورد آن جناب او را پناه داد و با اينكه مظفر الدين شاه دستخط سخت صادر كرده بود او را نفى كنند از او نگهدارى كرد و تا آمدن امين السلطان از قم او را داشت و او را با خود برد و به امين السلطان سپرد و فرمود اگر اين شخص گير افتاده بود خانوادهء تو و برادرت را تمام ميكردند امين السلطان نه از آقاى طباطبائى همراهى كرد و نه از آن بيچاره محمد حسين بيك بلى فقط ماهى ده تومان مواجب به محمد حسين بيك ميداد و او را از خود مطرود نمود ( من اعان ظالما سلطه اللّه عليه ) .\r\nيكى از موثقين گويد كه شبى از شب‌ها در نياوران در چادر شاهزادهء موثق الدوله خوابيده بودم كه شاهزادهء فرمانفرما با يك نفر نوكر وارد چادر شد آدمش بقچهء بر دوش داشت زمين گذارده و در آن بقچه ده هزار تومان اسكناس و پول طلا بود كه براى موثق الدوله آورده بود كه قول از او بگيرد در مسئلهء نفى امين السلطان و اجراى حكم علماء لكن موثق الدوله پول را قبول نكرد و رد نمود ولى قول داد كه اقدام برضد هم نكند و اين مسئله هم محرمانه بماند پس از آنكه از او مأيوس شد و از آنكه آن‌جا خوابيده بود مطمئن گرديد از چادر خارج شد .\r\n سرّ خدا كه عارف سالك بكس نگفت * در حيرتم كه باده فروش از كجا شنيد \r\nكلما تبطنه تظهره الايام اگرچه نگارنده را عقيده اين است كه شاهزادهء فرمانفرما خوب اقدامى كرد و شاهزادهء موثق الدوله بد كرد كه همراهى از اين عمل نيك نكرد ليكن چون موثق الدوله در آن زمان امين و معتمد مظفر الدين شاه اگر اين پول را قبول كرده بود هر آينه خيانتى بود كه بآقاى خود كرده بود و من نگارنده با اينكه موثق الدوله را كاملا نمىشناسم و با او مجالست نكرده لكن او را ازين جهت تبريك ميگويم راستى كارهاى خوب از اين شاهزاده شنيده‌ام كه در تاريخ نوشته‌ام و خواهد آمد . بارى زحمات و مقدمات شاهزادهء فرمانفرما كه اصلاح دربار را منتج بود مثمر و مفيد نيفتاد اگرچه بيفايده هم نبود\r\n\r\n","description":"","footnote":"","page_name":" 128 ","page_number":164},
  {"content":"\r\n\r\nرونق نخستين را شكست و آن عظمت ميرزا على اصغر خان رخت بربست و فى الجمله خرق موهومات شد از آن جمله وهمى در دماغ‌ها بود كه همواره كرورها و مبالغ بيشمار در خزانه موجود است و نقدى ناصر الدين شاه را هيچ پادشاهى ندارد از خورد كردن فرمانفرما صندلىهاى طلا و اوانى ذهب و فضه را اين پردهء موهوم پاره و اين سحر باطل و طلسم شكسته شد و ديگر كارها كه در موقع خود خواهد آمد .\r\nخلاصه امين السلطان باز بر مسند صدارت ايران متمكن و اين دفعه چون دربار ايران را به خود محتاج ديد و دانست كه از رجال دربارى كسى نيست كه بتواند تقلّد امور جمهور را بنمايد لذا مغرورانه امين السلطان\r\nبا عامهء علماى اعلام و رجال گرام و شاهزادگان عظام و اشراف و كسبه بناى بد سلوكى را گذارده اشخاصى هم كه هميشه حاشيه‌نشين مجلس او بودند در خلوت و جلوت خودشانرا محرم ميدانستند و امور معيشتشان از عطاياى او ميگذشت ديدند در مزاج صدر اعظم تغيير كلى پيدا شد آن سبو بشكست و آن پيمانه ريخت لذا در هر مجلس و محفلى بناى بدگوئى را گذاردند در اين اثناء اسباب مسافرت مظفر الدين شاه را بفرنگستان فراهم آورد و بهانه بدست رنود افتاد به آقايان علماء اعلام رسانيدند كه امين السلطان دولت را مقروض كرد و شاه را بفرنك برد از يك طرف متواليا نوشتجات براى علماى عتبات فرستادند از يك سمت محرك علماى طهران شدند بالاخره ورقهء تكفير امين السلطان در اسلامبول عكس انداخته به اطراف فرستاده شد اگرچه بعضى غلطها در آن ورقه امر را بر فضلا مشتبه كرد لكن توهين بزرگى و لطمهء سختى بر امين السلطان وارد آمد .\r\n\r\n","description":"","footnote":"","page_name":" 129 ","page_number":165},
  {"content":"\r\n\r\nدر طهران آقا سيد على اكبر مجتهد تفرشى و آقاى طباطبائى و امام جمعه و آقا ميرزا ابو القاسم طباطبائى و چند نفر ديگر از علماء وعدهء از رجال دولت مجلسى تشكيل داده همگى متحد و متفق شدند و بر طبق اتحاد خود لايحهء نوشتند و قسم ياد كردند كه هر كدامى در عزل امين السلطان به قدر ميسور اقدام كنند و او را از صدر بذيل آورند بعد از مراجعت امين السلطان از فرنگستان اقبال الدولهء كاشانى كه قبل از وقت عكسى از روى آن ورقه برداشته بود و آن عكس را بامين السلطان ارائه داد در نزد آقايان متعذر شده كه كيف نوشتجات خود را در راه حضرت عبد العظيم ( ع ) مفقود كرده شخصى آن را يافته پس از چند روزى به من رد كرد و در اين چند روز عكس آن ورقه را برداشته‌اند .\r\nخلاصه امين السلطان فورا پانصد تومان براى آقا سيد على اكبر تفرشى فرستاد و او را با خود دوست و همراه نمود ميانهء سايرين هم نفاق انداخت رجال دربار هم كه با آقايان همراه بودند هريك را به طرفى تبعيد و نفى كرد بيچاره حكيم الملك را كه طبيب و نديم و وزير دربار و جملة الملك بود بحكومت رشت مجبور نمود پس از ورود برشت چيزى نگذشت كه غفلة بمرك مفاجاة و يا اثر سم از دنيا درگذشت يكى از نوكرهاى خاص او و يكى از دوستان او كه لقب مستشارى داشت نيز در همان ايام مردن حكيم الملك به همان مرض و همان علائم و آثار از دنيا درگذشتند از اين‌رو ميتوان گفت حكيم الملك مسموم گرديد اين شد كه متحدين و متفقين از ترس يا با امين السلطان دوست و همراه شدند و يا از خوف اظهار مخالفت نميكردند فقط آقاى طباطبائى پادار و بر عهد خويش استوار ماند .\r\n گر سرم ميرود از عهد تو سر باز نه‌پيچم * تا بگويند پس از من كه بسر برد وفا را \r\nجناب معظم در هر مجلس و محفل علنا از امين السلطان بدگوئى ميفرمود تا اينكه شيخ فضل اللّه نورى از سفر مكّه معظمه معاودت بطهران نمود چون در اين سفر مكه تغيير مسلك داده و بطريق اعيانيت سلوك كرده بود با قرض گزافى وارد شده مبلغ دوازده هزار تومان براى اداء ديونش از امين السلطان درخواست نمود او هم از دادن اين مبلغ امتناع نمود پيغام داد كه اداى اين مبلغ اين ايام در قوهء من نيست در مجلس خود هم گفت بيك نفر آخوند مازندرانى دوازده هزار تومان دادن از طريق اقتصاد خارج است حاج شيخ فضل اللّه كه اين سلوك صدر اعظم را با خود تازه ديد دانست كه امين السلطان تغيير مسلك و عادت داده است و ملاحظهء پيش را ندارد لذا با آقاى طباطبائى متحد گشت و مجالسى تشكيل داد هر هفته در يك شب در خانهء يكى از آقايان اجتماعى داشتند .\r\nشاهزادهء عين الدوله حاكم طهران و اقبال الدوله و سلطان على خان وزير افخم و چند نفر ديگر هم از رجال دولت را با خود همراه نمودند باز نوشتجات بعلماء عتبات و ساير بلاد ايران نوشتند و بتوسط رسائل مدد خواستند نگذشت مدتى كه از عتبات و ساير بلدان عرايض و لوايح متواليه بمظفر الدين شاه رسيد كه ميرزا على اصغر خان امين السلطان خائن دولت و دشمن ملت است امين السلطان يك دفعه ملتفت شد كه عنقريب رشتهء كارش از هم گسيخته و شيرازهء زندگانيش قطع خواهد شد لذا بحكام ولايات و دوستانش كه در شهرهاى ايران بودند اشاره كرد كه از آقايان و علماى حوزهء حكومت خود رضايت‌نامه گرفته و بفرستند حاكم فارس از جناب آقا ميرزا ابراهيم مجتهد شيراز خواهش نمود كه شرحى از رفتار حكومت و رضايت از صدر اعظم و ديانت او و رضامندى اهالى فارس از او و اهتمام\r\n\r\n","description":"","footnote":"","page_name":" 130 ","page_number":166},
  {"content":"\r\n\r\nمشار اليه در انجام امور عامه و . و . و . و . بنويسد آقا ميرزا ابراهيم جواب داد كه علماى عتبات و طهران او را بد دانسته و بر عليه او اقدام كرده‌اند من چگونه بر خلاف آنها چيزى بنويسم بالاخره بين حاكم و علماء فارس براى اين مسئله كدورت واقع شد در اصفهان آقاى نجفى همين جواب را به ظل السلطان داد و همان نتيجه را حاصل بخشيد تا منجر شد به آمدن حاج آقا نور اللّه برادر آقاى نجفى بطهران ورود حاج آقا نور اللّه بطهران مستمسكى بدست آقايان آمد و اجتماعاتشان علنى شد حكومت تبريز هم همين جواب را از علماى تبريز شنيد و نتيجهء جز كدورت نبخشيد چندى نگذشت كه عموم علماى ايران سرا و جهارا با امين السلطان عداوت ورزيده دشمنى خود را اعلام دادند رفته‌رفته عرايض را بشاه رسانيدند اعليحضرت مظفر الدين شاه در اين خصوص با رجال دربار خود مشاورت نمود و فرمود من از عزل امين السلطان امتناعى ندارم جز اينكه گمان ميكنم اين عزل باعث انقلاب و اختلال ادارات گردد شاهزادهء عين الدوله و برادرش سپهسالار قول و اطمينان و بر طبقش نوشته دادند كه ادارات را به خوبى نگاه دارند .\r\nبالاخره ميرزا على اصغر خان معزول و عين الدوله بوزارت عظمى منصوب و طولى نكشيد كه صدر اعظم بلكه اتابك اعظم گرديد .\r\n( در ايران شغل صدر اعظمى بهترين مشاغل و لقب اتابك اعظمى بالاترين القاب است ) .\r\nعين الدوله در ابتداى امر هواخواهان حريت را اميدوارى داد . روزنامهء حبل المتين را كه تا آن زمان ورودش به خاك ايران ممنوع بود اجازهء ورود داد ميرزا سيد حسن برادر مؤيد الاسلام را كه در محبس مبارك‌آباد بود مرخص نمود شيخ يحيى كاشانى كه امروز نويسندهء روزنامه مجلس است و آن روز بگناه مقالات روزنامهء حبل المتين مأخوذ شده بود و در اردبيل محبوس بود از حبس خلاصى يافت لكن در همان اردبيل متوقف بود چه استطاعت آمدن بطهران در او نبود و گناهى جز بيدارى ايرانيان و ترويج از معارف نداشت و ما حالات اين اشخاص محترم را در اصل تاريخ مشروحا درج نموده‌ايم .\r\nبارى عين الدوله صندوق ماليه را ترتيب داد و خرابى دربار را خواست اصلاح كند لكن جهالت و استبداد و تكبر اين شاهزاده كار را خرابتر نمود با حاج شيخ فضل اللّه متحد گرديده امورات شرعى و عرفى بلكه مملكتى را راجع بمحكمهء شيخ نورى كرد تا آنكه كار شيخ بالا گرفت و كارهاى عمده را صورت و انجام ميداد . حكومت بعض از ولايات عمده برحسب مشورت و تصويب شيخ نورى معين و برقرار ميشد مانند شوكت الملك حاكم قاينات كه شيخ نورى سى هزار تومان از او تعارف گرفت و از عين الدوله خواهش نمود كه حكومت قاينات و ارثيهء برادرش مرحوم شوكت الملك را به او واگذار و تفويض نمايد فورا تمناى او باجابت مقرون شد شيخ نورى شوكت الملك جديد را بخانهء خود دعوت نمود ببهانهء آنكه او را از عزاى برادرش بيرون آورد او را با خود بحمام سرخانه برده او را سر و كيسه كرده و حنائى به دستش ماليد او هم حوالهء سى هزار تومان در مسلخ حمام تقديم شيخ نمود چه بابت فروش قاينات و چه بابت ارثيهء برادرش و چه بابت حق الحكومه و به همين ميزان تقديمى هم براى عين الدوله گرفته شد اگرچه از پول حشمت الملك ناسخ به زودى صادر شد لكن عين الدوله پاسخ نداد .\r\n\r\n","description":"","footnote":"","page_name":" 131 ","page_number":167},
  {"content":"\r\n\r\nاما آقاى طباطبائى مسلك خود را كه همه‌وقت با صدور ايران داشت تجديد و تغيير ننمود و با عين الدوله هم مراوده نكرد و از كسى نزد او توسط و شفاعتى نميكرد آقاى بهبهانى بواسطهء دوستى با امين السلطان باطنا از صدارت عين الدوله راضى نبود ولى علانية مخالفت هم نمينمود تا اينكه در واقعهء از وقايع برحسب لزوم آقا سيد علاء الدين اعتماد الاسلام داماد آقاى بهبهانى رفت نزد عين الدوله و خواست كه با او بطريق نجوى مذاكره نمايد عين الدوله گفت هر مطلبى كه داريد آشكارا مذاكره كنيد من با احدى بطريق نجواى صحبت نميكنم . اعتماد الاسلام كه اين گونه سلوك را ديد خدمت آقاى بهبهانى شكايت برد و آنقدر گفت تا آقاى بهبهانى جدا اظهار رنجش نمود .\r\nدر اين اثناء هواخواهان امين السلطان كه همه‌وقت در مقام مستمسكى بودند كه اختلالى در مملكت اندازند بتحريك بعضى احداث نفاقى كردند بين طلاب مدرسه صدر و طلاب مدرسهء محمديه . طلاب مدرسهء محمديه واقع در بازار طهران مستظهر به آقا سيد على اكبر تفرشى و آقازادهء ايشان بودند كه آقازاده طالب بود مدرسهء محمديه را به ادارهء پدرش درآورد . طلاب مدرسهء صدر معتمد به امام جمعه بودند چه امام جمعه رئيس آن مدرسه شيخ زين الدين را تسخير كرده و در ادارهء خود آورده بود ( نزاع براى مدرسهء محمديه راجع بموقوفهء آن بود چه مدرسه بدون موقوفه جز رياست بر طلاب آن ديگر فايده ندارد ) .\r\nرفته‌رفته كار تشاجر و تنازع بالا گرفت يك زدوخورد مختصرى بين طلاب واقع شد چون اول رياست عين الدوله بود و مشاغل عمده در پيش داشت اعتنائى به اين واقعه نكرد لكن مؤسسين فتنه ساكت نشده آتش فتنه را دامن ميزدند ، سادات قمى از يك طرف حمايت ميكردند امير خان « 1 » سردار و احتشام الدوله پسر حسام الملك هم از طرف مقابل تقويت مينمودند ، از طرف سالار الدوله و شعاع السلطنه هم باطنا از آقايان همراهى ميشد ، ركن الدوله هم براى آقايان محرك پولى ميفرستاد ، هواخواهان امين السلطان هم كه در كار بودند تا آنكه طلاب مدرسهء صدر بتحريك شيخ زين الدين زنجانى و امام جمعه مغاقصة ريختند به مدرسهء آصفيه كه واقعه در نزديكى مدرسهء صدر بود براى اينكه طلاب آن مدرسه را خارج كرده و آن مدرسه را به تصرف خود درآورند ، طلاب مدرسهء محمديه بهمراهى جناب معتمد الاسلام « 2 » رشتى و عدهء از دوستان مشار اليه در مقام حمايت از طلاب مدرسهء آصفيه برآمده و نزاع مفصلى احداث شد عدهء زخمى و جمعى سر و پاى شكسته به زمين افتادند با اينكه سادات قمى بحمايت طلاب مدرسهء صدر رسيدند عاقبت غلبه حزب جناب معتمد الاسلام را نصيب شده طلاب مدرسهء صدر و سادات قمى بهزيمت رفتند آنچه از آنها در معركه ماند همان افتاده‌ها و زخميها بود كه قوهء فرار در آنها نبود .\r\n\r\n\r\n","description":"","footnote":"\r\n( 1 ) مراد امير اعظم است چون اين جوانمرد راد با عقلا و اصلاح‌خواهان متحد بود از اول تا به آخر در خدمت به وطن و ملت و استقلال مملكت ساعى و جاهد لذا ما شرح زندگانى ايشانرا در آخر اين مقدمه درج خواهيم نمود كه معلوم شود اين رادمرد از اقران و امثال احتشام الدوله نيست .\r\n( 2 ) جناب معتمد الاسلام از مجاهدين و اشخاص با علم و ملت دوست و از اول تا به آخر در اين مقصود مقدس ثابت و برقرار و شرح حالات و مقاصد ايشان در تاريخ خواهد آمد .\r\n","page_name":" 132 ","page_number":168},
  {"content":"\r\n\r\nحكومت طهران در مقام گرفتارى طرفين برآمد جناب معتمد الاسلام با جمعى ديگر پناه بخانهء آقاى بهبهانى آورد ، آقاى بهبهانى از معتمد الاسلام نگهدارى و سايرين را جواب داد ، آقا شيخ على اصغر سيستانى كه از همه‌جا بيچاره ماند پناه بزاويهء مقدسهء حضرت عبد العظيم ( ع ) برد ولى بيچاره را در همانجا حبس كردند و خدام آستانهء حضرتى هم بملاحظهء عين الدوله از او دستگيرى نكردند .\r\nشيخ فضل اللّه نورى و آقا سيد عبد اللّه بهبهانى\r\nبارى طلاب مدرسه چون ديدند آقاى بهبهانى از معتمد الاسلام همراهى فرمود لذا از آقا مكدر شده امام جمعه هم كه مدتها در فكر بود انتقام پدرش را از آقاى بهبهانى بگيرد چنانچه در تاريخ مذكور است محرك طلاب شده كه اگر آقاى بهبهانى را بزنيد شاهزادهء عين الدوله دربارهء شما لطف خواهد فرمود و هريك از شما صاحب صد الى دويست تومان مستمرى خواهيد شد .\r\nاين بود كه در يكى از ليالى كه آقاى بهبهانى از خانهء شيخ فضل اللّه مراجعت مينمود جوانان طلاب از مدرسه بيرون ريخته و دم بازار محاذى مدرسه دار الشفاء دست به چوب و قدار به طرف آقاى بهبهانى حمله آوردند اگرچه به شخص آقا جسارتى نشد ليكن قاطر آقا ديوانه‌وار به حركت درآمد و آقا را فورا به خانه رسانيد فرداى آنشب واقعه را به عين الدوله راپورت دادند با اينكه جسارتى بزرگ و خسارتى سترك وارد آمده بود عين الدوله به روى خود نياورده بمسامحه و مماطله گذارانيد تا اينكه از طرف آقاى آقا سيد على اكبر تفرشى و بستگان آقا رسما شكايت كردند و مجازات مقصرين را درخواست نمودند عين الدوله پس از گرفتن عهد و نوشته كه آقايان شفاعت و توسط نكنند حكم بگرفتارى مقصرين داد چهارده نفر از طلاب را مأخوذ داشتند كه اسامى ايشان از قرار ذيل است :\r\nاسامى مأخوذين ( آقا شيخ احمد خراسانى ) ( آقا شيخ على اكبر اشتهاردى ) ( آقا شيخ بابا اشتهاردى ) ( آقا شيخ اسمعيل رشتى ) ( حاج ميرزا آقا همدانى ) ( آقا شيخ عبد الحسين همدانى ) ( آقا شيخ جعفر تنكابنى ) ( آقا سيد حسين قمى ) ( آقا يد اللّه قمى ) ( آقا شيخ على خمامى رشتى ) ( آقا\r\n\r\n","description":"","footnote":"","page_name":" 133 ","page_number":169},
  {"content":"\r\n\r\nسيد عزيز اللّه روضه‌خوان قمى ) ( آقا سيد على قمى برادر حاج آقا جعفر ) ( آقا شيخ ابو طالب قمى ) .\r\n( مخفى نماند كه عدهء مأخوذين سيزده نفر بود چون اين عدد نحس بود لذا يك نفر هم از اشخاص بىگناه گرفته و به آنها ضميمه كردند كه عدد ميمون باشد ) .\r\nحضرات مزبور را شب شنبهء يازدهم ماه رجب 1321 گرفتار و در ادارهء نظميه در زير زنجير و كند محبوس داشتند . روز سه‌شنبهء 14 رجب 1321 دو ساعت بغروب مانده حضرات را در گارى ريخته پانصد سوار از سوارهاى كشيكخانه با شمشيرهاى برنده و تفنگهاى زننده اطراف گارى را احاطه كرده با نهايت خفت و خوارى در حالتى كه تقريبا بيست هزار نفر تماشاچى اطراف خيابانها نظاره ميكردند آنها را از خيابان جليل‌آباد و خيابان ناصرى از جلو عمارت بهارستان از دروازه خارج و در اردوى امير بهادر كه پشت دروازهء طهران تشكيل يافته بود وارد نمودند شب چهارشنبهء پانزدهم آنها را در آنجا نگاه داشتند چه امير بهادر بسالار اعظم گفته بود كه شب چهارشنبه وانگهى شب نيمهء رجب ميمون نيست كه با سيد طرف شوند و در ميان اين مقصرين بعضى از سادات ميباشند .\r\n( در اينمقام رشتهء تاريخ را قطع نموده بجملهء معترضهء پس از آن شروع مىكنيم به جائى كه سخن را از آنجا قطع نموده ) . پس از آنكه جناب آقا سيد عبد اللّه بهبهانى ملتفت شد كه راستى طلاب را نفى بلد كردند لذا در مقام شفاعت برآمده براى عين الدوله پيغام فرستاد كه من از لطف حضرت و الا متشكر شدم ولى خواهش دارم حضرات طلاب را مرخص فرمائيد چه من آنها را معفوّ داشته و بيش از اين راضى بصدمهء آنها نميباشم . عين الدوله جواب داد كه من نه براى خاطر آقا اين جماعت را تبعيد كرده تا جنابش از من ممنون و متشكر باشد بلكه سياست ملكى و نظم مملكتى مقتضى گرديد كه اين جماعت را مأخوذ دارند بعد از اينهم اگر طلاب خلافى را مرتكب شوند گرفتار خواهند شد ديگر آنكه حكومت از طرف جناب آقا منصوب نشده است كه مطيع ميل آقا باشد هركس را بخواهند گرفتار و هروقت خلاصى آنانرا بخواهند آزاد باشند اين پيغام هم بر كدورت باطنى آقا افزود .\r\nبارى در شب پنجشنبهء 16 دو رشته رنجير آوردند با چهارده قاطر هفت نفر از طلاب را در يك زنجير سوار هفت قاطر و هفت نفر ديگر را در يك زنجير سوار هفت قاطر نمودند ، چهل نفر از سوارهاى كشيكخانه را مأمور كردند كه حضرات را ببرند تا اردبيل چون حضرات را ميبايست بدروازهء قزوين برسانند كه از آنجا به خط مستقيم و شارع عام ميرسند .\r\nدم دروازهء بهجت‌آباد كه رسيدند بيست نفر از سوارها برگشته رفتند نزد سالار كه اگر اين مقصرين مسلمان ميباشند كه با ما هم‌مذهب‌اند و نميتوان اينطور سلوك كردن و اگر مسلمان نيستند كه آنها را در همين‌جا بكشيد كه اينطور بردن آنها تا در يك فرسخى تلف ميشوند سالار اعظم گفت شما مأمور دولت ميباشيد به مأموريت خود رفتار كنيد هرجا كه افتادند آنها را زير خاك پنهان كنيد .\r\nبدين منوال آنها را بردند بمهرآباد يك فرسنگى طهران از آنجا حضرات را از بيراهه ميبردند كه موجب هيجان عامه نشود .\r\nدر هر منزلى كه آنها را وارد ميكردند بابا خان قرجه داغى كه رئيس سوارها بود كدخداى ده را احضار ميكرد و ميگفت اين زنجير دولت و اين مقصرين دولتى است مال بدهيد سيورسات بدهيد كدخدا\r\n\r\n","description":"","footnote":"","page_name":" 134 ","page_number":170},
  {"content":"\r\n\r\nهم پولى بعنوان تعارف برعدهء نفوس هر ده تقسيم ميكرد و ميگرفت قدرى را خود برميداشت قدرى هم برئيس سواران ميداد « 1 »\r\nمردم مىگفتند اين جماعت از سادات و ارباب عمايم ميباشند اين نوع سلوك با آنها خدا را خوش نيايد جواب مىگفتند اينها از طايفهء بابيّه و ارامنه ميباشند كه به اين لباس درآمده‌اند « 2 » مجملا\r\n\r\n\r\n","description":"","footnote":"\r\n( 1 ) شايد در مأخوذى و دفتر آن ده هم مرسوم شده و هر سال بگيرند چنانچه در دهات كرمان هنوز پول چوب حاكم و پول بىادبى كه در چند سال قبل اتفاق افتاده است ميگيرند اگرچه علاء الملك در زمان حكومت خود پول چوب را موقوف كرد چنانچه نقل كنند زمانى كه علاء الملك به طرف بلوچستان مسافرت كرد در منزل اول كه ماهان است حاكم ماهان عرض كرد قبض پول چوب را مرحمت فرمائيد پول هم حاضر است علاء الملك استعلام از كيفيت كرد مذكور داشت در سابق كه حاكم ميرفت به بلوچستان آنچه چوب براى سياست و زدن مقصر لازم بوده است از ماهان ميگرفت و مال هم كه آنها را حمل كند نيز بمردم حواله ميدادند يكى از حكام براى سهولت و همراهى از رعايا اين چوب را تبديل و تسعير نموده در سال دويست تومان مثلا پول چوب را ميگرفت و قبض ميداد حاكم هم از خود ميداد بعد بمرور ايام بر رعاياى ماهان توزيع مينمود حالا هم من پول را حاضر كرده‌ام قبض بدهيد تا پول را داده بعد از رعايا ميگيرم علاء الملك اين بدعت را موقوف و نسخ نمود .\r\nاما پول بىادبى آن بود كه روزى يك نفر از كدخدايان يكى از دهات در نزد حاكم نشسته بود غفلة بادى از او صادر شده است حاكم حكم كرده بود كه ريش‌سفيد كدخدا را ببرند كدخدا ريش خود را به مبلغ هفتاد يا هشتاد تومان خريده پس از آن سال در سال ديگر اين مبلغ را از رعاياى ده گرفته و اين مبلغ باسم پول بىادبى هر سال از آن ده گرفته مىشود يعنى تحميل بر رعايا مىشود اگر كسى دفتر تا دو سال سابق كرمانرا ملاحظه نمايد بسيارى از اين امور را خواهد ديد اين است كه صد و خوردهء ماليات كرمان امروز از چهار صد هزار تجاوز كرده است يعنى حاكم كرمان به چهار صد قانع نخواهد شد مگر آنكه خداوند توفيق باولياء امور عنايت فرمايد و زودتر تعديل ماليات را بفرمايند تا فقراء راحت و آسوده شوند و نيز مخفى نباشد كه تمام صدمات و تحميلات بر فقراء و زارعين و كسبه است اغنياء و علماء و خوانين و ملاكين راحت و آسوده‌اند ضرر بر بيچاره‌ها و عجزه‌ها است .\r\n( 2 ) در ايران همه‌وقت معمول بوده است كه هرگاه شخصى مبغوض دولت ميشد و پادشاه از ملامت خاصه و هيجان عامه ميانديشيد كه او را تلف نمايد او را نسبت ميدادند در زمان صفويه برعكس يا منسوب بملاحده ميدانستند در زمان فتحعليشاه بسيارى از مردم و مسلمانانرا بگناه تصوّف تلف نمودند در زمان محمد شاه و ناصر الدين شاه و مظفر الدين شاه نسبت ببابيّت ميدادند در زمان محمد عليشاه مردمرا بگناه مشروطه‌خواهى ميگرفتند زمانى هم بگناه استبداد مأخوذ ميشوند اميدوارم كه چشم ما بظهور حق و دائر شدن قانون روشن گردد كه ديگر اتهام و اغراض شخصيه باحدى صدمه نزند . آه از اتهام و جهالت كه چه بسيار خونهاى مقدس را ريخت و بچه اندازه اطفال را يتيم و خانه‌ها را خراب نمود در واقع اسلام و مسلمانان را ضعيف نكرد جز همين اعمال و اغراض شخصيه و تخلف از عقايد و قوانين اسلاميه .\r\n","page_name":" 135 ","page_number":171},
  {"content":"\r\n\r\nسه ساعت بغروب روز سه‌شنبه 28 رجب 1321 خبر ورود آنها بزنجان رسيد اهالى زنجان به هيجان آمده دكاكين و سراها را بستند كه طلاب و سادات را از چنگ ديوانيان خلاصى دهند لذا مأمورين آنها طلاب را به شهر وارد نكردند در كاروانسراى خرابهء كه در خارج شهر بود آنها را جا دادند .\r\nبابا خان رئيس قراسوران چون وضع را قسمى ديگر ديد شبانه مقصرين را حركت داد و كمال عجله و شتاب در حركت سرعت دادند .\r\nحاج ميرزا آقا و سيد تقى قمى در آن شب سه دفعه از قاطر زمين خورده دست و سرشان شكست تا ظهر روز چهارشنبهء 29 دو منزل از زنجان دور شدند و همه‌جا از بيراهه تاختند و بدين منوال وارد نارين قلعه كه در جنب اردبيل است شده پلها را كشيدند و از دو خندق آنها را گذرانيده وارد قلعه كردند و در زندان آنها را جا دادند .\r\nحكمى كه عين الدوله به سعد السلطنه حاكم آنجا نوشته بود قريب به اين مضمون بود چون اين جماعت لا مذهب و مزدكى ميباشند نهايت سختگيرى و مراقبت را از آنها داشته باشيد . اين حكم را بابا خان داد به سعد السلطنه و قبض رسيد از او گرفت زنجيرهاى دولتى را برداشت و مراجعت نمود سعد السلطنه حاكم اردبيل حضرات را سپرد به نايب عباد اللّه زندانبان او هم حضرات را در يك زنجيرى بست كه هر حلقه از آن يكمن بود .\r\nمحبس عبارت بود از يك اطاق كه طول آن تقريبا پنجاه ذرع و عرض آن پنج ذرع خيلى تاريك و نمناك و عفن و كثيف بود شب اول كه سه ساعت از شب گذشت نايب عباد اللّه مزبور بسر وقت آنها آمده و يكمن نان و دو سير پنير براى چهارده نفر آورد و گفت هفت نفر يك طرف و هفت نفر ديگر طرف مقابل بنشينيد كه روبروى هم واقع شويد آقايان گمان كردند كه به سورى رسيدند يك دفعه ديدند خليلى را كه كند باشد آورده در وسط گذارد پاهاى حضرات را در كند كرده سيخ آن را كشيد و آن را قفل كرد دو عدد لولين هم به آنها داد يكى براى آشاميدن آب و ديگرى براى ادرار .\r\nاول صبح عباد اللّه آمد و در زندان را باز كرده پاهاى آنها را از كند درآورد مقدارى خاك تيمّم خواستند براى نماز در جواب گفت مأمورين شما بما گفتند كه شما لا مذهب هستيد پس چگونه ميخواهيد نماز بخوانيد در جواب گفتند خداوند عالم است حالا ما اسير تو و خود را مسلمان ميدانيم .\r\nمشار اليه قدرى گريه كرد و رفت نزديك ظهر هم مقدارى نان و پنير براى آنها آورد .\r\nعباد اللّه سبّحان به سعد السلطنه گفت محبوسين لحاف و لباس ندارند در جواب گفت عمامه‌ها را زير سر و عباها را روانداز كنند .\r\nدرب زندان كوچك بود كه در وقت داخل شدن ميبايست خم شوند و داخل شوند بالاى در پنجرهء آهنين نصب كرده بودند بعض اوقات رعاياى خارجه و ارامنه بتماشاى آنها مىآمدند و بر حال آنها گريه ميكردند نان و پول به آنها ميدادند بدين حال تا دو ماه بر آنها گذشت بعض اوقات جناب آقا شيخ يحيى كاشانى كه در اردبيل محبوس بود ولى در زندان نبود نزد آنها مىآمد و معرفى آنان\r\n\r\n","description":"","footnote":"","page_name":" 136 ","page_number":172},
  {"content":"\r\n\r\nرا نزد مردم مينمود و به آنها احسان ميكرد « 1 » بواسطهء مكاتيب آقا شيخ يحيى و اصلاح‌خواهان عالم اهالى زنجان بر حاكم زنجان وزير همايون هجوم آورده كه اين جماعت طلاب و سادات را كه دو ماه قبل از اين‌جا عبور دادند بىتقصير بودند جناب آقا سيد عبد اللّه آنان را معفوّ داشته آقاى نجفى سفارش آنها را نوشته از دولت خواهش كنيد آنها را رها كنند و يا محبس آنها را در زنجان قرار دهند كه ما از جهت لباس و غذا از آنها معاونتى كنيم وزير همايون از آنها توسط نمود در طهران هم از آنها عين الدوله\r\nشفاعت كردند سه تلگراف از شاه و عين الدوله بتوسط وزير همايون مخابره شده كه آنها را روانهء زنجان نمايند سعد السلطنه اعتنا نكرد و آنها را از دست نداد تا اينكه چهار نفر سوار قراسوران با يك تلگراف از طرف وزير همايون وارد اردبيل شده و حالت محبوسين را ديده بر حال آنها رقت كرده حكم وزير همايون و تلگراف عين الدوله را ارائه دادند سعد السلطنه گفت تا قبض رسيد مرا رد نكنند من محبوسين را رها نكنم در دفعهء سوم بيست نفر سوار برياست جواد بيك ياور از زنجان حركت و وارد اردبيل شدند لدى الورود رفتند به محبس از پشت پنجره تماشا كرده صداى ضجه و گريهء آنها بلند شد مردم هم ازدحام كرده فرياد يا على از آنها\r\n\r\n\r\n","description":"","footnote":"\r\n( 1 ) آقا شيخ يحيى كاشانى امروز نويسندهء روزنامهء مجلس است در مقام بيدارى ايرانيان صدمات و زحمات را بر خود هموار كرد تا اينكه بسبب عداوت امين السلطان او را به اردبيل فرستادند حالات ايشان در تاريخ مشروحا مذكور است .\r\n","page_name":" 137 ","page_number":173},
  {"content":"\r\n\r\nبلند شد محبوسين كه در زير كند و زنجير بودند به خيال افتادند كه شايد ميخواهند ايشان را بكشند كه آقا شيخ يحيى كاشانى ملتفت اين نكته شده فورا خود را رسانيد به پشت پنجرهء مزبور و بمحبوسين گفت اين جماعت از زنجان آمده‌اند براى استخلاص شما حالت شما را كه ديده‌اند بىطاقت شده بر مظلوميت شما گريه ميكنند و اينك خبر بحكومت رسيده فراشباشى خود را فرستاده است كه شما را از زندان خلاص نمايند كه در اين اثناء فراشباشى رسيده يكى به يكى را تحويل جواد بيك ياور داد و قبض رسيد از او گرفت لكن لباس و عبا و عمامه را از آنها گرفتند كه رسم و عادت بر اين قرار گرفته است كه در وقت رها كردن محبوس بايد لباس و اسباب او را داد بزندانيان چه جاى آنكه اين لباس از اهل علم و سادات است براى تبرك و استشفاء لازم مىشود خلاصه اسامى آنها را نوشته و آنها را لخت و برهنه تحويل مأمورين جديد دادند و آنها را بردند به شهر خانهء سلطان العلماء اردبيل منزل داده سلطان العلماء دو شب از آنها به خوبى پذيرائى نمود از لباس و پول و اعانه جمع كردن براى ايشان كوتاهى نكرد بعد از آن سوارهاى زنجانى چهارده مال براى آقايان كرايه كرده بنهايت عزت و احترام آنها را حركت دادند منزل اول كه كورين قلعه باشد استقبال از واردين كردند شب را مجلس روضهء مفصلى برپا نمودند جهت را استفسار كردند گفتند وقتى كه شما را از اين‌جا گذر دادند بما گفتند كه شما لا مذهب ميباشيد ما چون سادات و اهل علم را در ميان شما ديديم با خداى خود عهد كرديم كه اگر شما لا مذهب باشيد كه ما ديگر روى شما را نه‌بينيم و اگر بىگناه و مسلمانيد آن روزى را كه خلاص شديد و بر ما وارد ، ما مجلس روضه را برپا داريم اينك بعهد خود وفا كرديم به همين قسم در همهء منازل از ايشان استقبال و احترام كردند تا دو فرسخى زنجان كه از آنجا خبر بحكومت دادند دويست نفر سوار با هشت عدد درشكه از طرف حكومت به استقبال آنها رفت مردم زنجان دكاكين را بستند علما و طلاب از آنها استقبال نموده با نهايت احترام و اعزاز ورود بر حكومت نمودند خود وزير همايون تا دم دروازه از آنها استقبال كرد اعتبار الدوله پنج گوسفند در جلو آنها قربانى كرد به اين حال وارد دار الحكومه شدند شيرينى و شربت صرف شد مقدم مهمانان را به خوبى تلقى نمودند .\r\nدر شب اول وزير همايون آنها را مخيّر كرد بين ماندن در دار الحكومه يا رفتن در خانهء رشيد الدوله رئيس قشون زنجان بجهاتى چند توقف در نزد حكومت را صلاح نديدند و رفتند منزل رشيد الدوله علماء و ساير اصناف از ايشان ديدن كرده بعد از چند روز حكومت اعيان شهر را حاضر كرده و گفت اين جماعت از طلاب ميباشند صلاح نيست در منزل ديوانيان باشند اگر صلاح دانيد من وجهى مىدهم و شما در شهر منزلى براى ايشان بگيريد هفت نفر از اعيان زنجان متقبل شدند كه هريك دو نفر از آقايان را ببرند منزل خودشان و ايشان را بين خود تقسيم كردند .\r\nپنج ماه به همين منوال در منزل اعيان بودند وزير همايون نظر باينكه زودتر ايشان را آسوده و اعيان را از پذيرائى راحت كند متواليا با عين الدوله مكاتبه و مخابره مينمود و عين الدوله اجازهء خروج آنها را از زنجان نميداد تا اينكه در غرهء ماه صفر ( 1322 ) وزير همايون هزار عدد پنجهزارى زرد حاضر نمود و روانه داشت در نزد عين الدوله و نوشت محض سلامتى اعليحضرت اين جماعت را تصدق\r\n\r\n","description":"","footnote":"","page_name":" 138 ","page_number":174},
  {"content":"\r\n\r\nفرمائيد كه بروند به اوطان خود نزد اهل و عيالشان .\r\nجواب وزير همايون قريب به اين مضمون از طرف عين الدوله مخابره شد .\r\nجناب وزير همايون - ما حضرات طلاب را مرخص نموديم به شرط آنكه همهء علماى زنجان بنويسند و التزام دهند كه حضرات پس از حركت از زنجان بروند باوطان اصليهء خودشان كه ديگر بدار الخلافهء طهران نيايند و از خود آنها هم التزام بگيريد به همين مضمون چه پدر من به من وصيت كرده است كه هروقت به اين طايفه دست يافتى اين نوع را از خود دور كن و حتى المقدور آنها را به خود راه مده .\r\nوزير همايون از حضرات التزام نامه را گرفت و آنها را اجازهء حركت داد حضرات همگى رفتند باوطان اصليهء خود جز شيخ احمد خراسانى كه وطنش دور بود و عيال و اولادش در طهران بودند او هم بطور مخفى ورود بطهران نمود ولدى الورود رفت بخانهء عين الدوله و در آبدارخانه متحصن شد و گفت يا مخارج راه مرا بدهيد كه دست اهل و عيال خود را گرفته بروم بخراسان و يا اجازهء توقف بدهيد عين الدوله از او التزام گرفت كه هيچوقت پيرامون فساد نگردد بلكه در مدرسه هم منزل نكند و او را ملقب نمود به اردبيل الشريعه و يكعدد پنجهزارى زرد هم به او انعام داد وقتى كه از آبدارخانهء عين الدوله خارج شد پنجهزارى را هم تعارف داد به آدم اعظام الممالك .\r\nعجب است كه همهء علماى طهران و بعض علماى اصفهان در اين مدت از حضرات طلاب توسط و شفاعت كردند جز امام جمعه كه محرك ايشان بود كه بهيچوجه زبان و قلم شفاعت را حركت نداد و يك كلمه دربارهء آنها نگفت و معاونتى از آنها ننمود . خلاصه برگرديم به آن جائى كه رشتهء سخن را قطع كرديم .\r\nعين الدوله وقايع امين السلطان را فراموش كرده مصصم گرديد كه سطوت و هيبت اهل علم را از ميان ببرد لذا طريق بدرفتارى را با علماء پيشنهاد خاطر كرد . دوستان و هواخواهان امين السلطان از قبيل اعتصام السلطنه پسر معير الممالك و معين حضور و غيره فرصت را غنيمت دانسته با اجزاى آقايان باب مراوده را بطور محرمانه مفتوح كرده و اظهار اتحاد و دوستى كردند و پيوسته اجزاء آقايان را محرك بودند ليكن بهانه و مستمسكى در دست نداشتند تا آنكه اجزاء انجمن مخفى بجناب آقا ميرزا مصطفى آشتيانى رسانيدند كه يك صفحه عكس مسيو نوز رئيس گمرك در اطاق امين السلطان است كه مسيو نوز در مجلس بال عكس برداشته درحالتيكه عمامه بسر و ردا بدوش انداخته اگر اين صفحه عكس بدست افتد مستمسكى بدست خواهد افتاد . جناب آقا ميرزا مصطفى فورا محمد تقيخان پيشكار امين السلطان را ديده صفحهء عكس را بدست آورد و آن را كپيه كرده صفحات عديده از آن برداشته و در ميان مردم منتشر ساخت بهانه و مستمسك بدست آقايان افتاد آقاى بهبهانى در بالاى منبر و در مجلس درس شايعه را عنوان فرمود طلاب علوم اطراف آقا را گرفته بناى داد و فرياد را گذاردند كه اين لباس مذهبى ما است اهانت به لباس مذهبى در هيچ مذهب روا نيست بالجمله اين مسئله در مجالس مطرح مذاكره گرديد لكن از رؤساء و علماء معدودى با آقاى بهبهانى همراهى نكردند . عين الدوله سرگرمى مظفر الدين شاه را به مسافرت فرنگ ديده . لذا شاه را حركت داده ببهانهء معالجه به آب معدنى و چند ماهى مشغول سير و گشت فرنگستان\r\n\r\n","description":"","footnote":"","page_name":" 139 ","page_number":175},
  {"content":"\r\n\r\nبودند آقايان هم بملاحظهء نبودن شاه در مملكت مدتى ساكت شده تا اينكه شاه وارد شد . عين الدوله در خيال بود دماغ اعداء خود را به خاك ماليده و تلافى زمان سابق را نمايد هم علما را بترساند و هم سزاى تجار را كه با نوز طرف بودند بدهد كه واقعهء كرمان و اهانت شاهزادهء ظفر السلطنه بجناب حاج ميرزا محمد رضاى كرمانى و اهانت وزير اكرم به آقاى آقا سيد جمال الدين قزوينى و اهانت حاكم سبزوار به يكى از اهل علم پيش‌آمد حضرت آقاى طباطبائى در مسئله كرمان بهيجان آمده در بالاى منبر ذكرى فرمود آقاى بهبهانى و آقاى صدر العلماء و سايرين باهم متفق شده در ماه رمضان ( 1323 ) عقد اتحاد بين آقايان محكم گرديد .\r\nدر اواخر ماه مبارك سال مزبور واقعهء خرابى عمارت بانك بامر جناب حاج شيخ مرتضى آشتيانى اتفاق افتاد . طوفان انقلاب وزيدن گرفت روز 3 شنبهء 14 ماه شوال ( 1323 ) علاء الدوله حاكم تهران چند نفر از تجار و آقا سيد هاشم قندى را ببهانهء گرانى قند چوب زد روز چهارشنبهء پانزدهم واقعهء مسجد شاه روى داد روز پنجشنبهء شانزدهم ( 1323 ) مهاجرت اوليهء آقايان بزاويهء مقدسهء حضرت عبد العظيم عليه السلام پيش‌آمده روز جمعهء شانزدهم ذى العقده ( 1323 ) متحصنين زاويهء مقدسه تا صدور دستخط انعقاد عدالتخانه بطهران معاودت نموده در اين اثناء واقعهء مشهد و گلوله زدن به گنبد مطهر رضوى عليه الصلاة و السلام و اغتشاش شيراز واقع شد از تمام بلدان و ولايات ايران صدا بلند شد عين الدوله هم بر بىاعتنائى افزود و سخت‌گيرى بيشتر شده در مقام نفى و تبعيد آقايان برآمد چنانچه در اصل تاريخ مرقوم شده است . اين بود فهرست جلد اول تاريخ .\r\nاشخاصى كه باعث بيدارى ايرانيان شدند شرح حالات آنان در تاريخ مشروحا ذكر شده است پس ما برحسب وعدهء كه سابقا داديم اين مقدمهء تاريخ را ختم ميكنيم به اشعار مرحوم ميرزا آقا خان كرمانى كه شاهزادهء فرمانفرما براى عدم مناسبت در زمان سابق از تاريخ سالاريه موضوع نمود و چون در آن اشعار بيان مىكند مناسبات زمان ناصر الدين شاه را و از تاريخ نظمى آنمرحوم هم برداشته شده بود و در محبس طرابزون هم وصيت كرده بود بطبع اين اشعار لذا ما آنچه را كه دست آورديم در اين آخر مقدمه در فصلى عليحده آنها را درج مينمائيم پس از آن بعون و توفيق خداوندى شروع بطبع و نشر اصل تاريخ ميكنيم لكن معذرت خود را بمقالهء نثرى آن مرحوم كه در آخر تاريخ خود نوشته است كه اين مقاله را هم از آن كتاب برداشته‌اند تقديم خوانندگان گرام ميداريم ( و هذا صورته )\r\n\r\nفصل مقالهء مفيده در خاتمهء كتاب\r\nبمناسبت اينكه اين مختصر تاريخ را حقير از روى آثار عتيقه و خطوط قديمه و مكاشفات جوهرى مورخين اين عصر نگاشته بودم آخر كتاب را نيز بر طرز و ترتيب شعراى فرنگستان بيك نتيجهء اپوپيكى نهايت دادم شايد بعضى از ارباب كمال و ادباى فرخنده فال ايران بنده را مورد بحث قرار داده در مقام اعتراض بگويند كه اين چه اسلوب سخن‌سرائى و چه طرز شعر و شاعريست كه بر خلاف جمهور شعراى ايران\r\n\r\n","description":"","footnote":"","page_name":" 140 ","page_number":176},
  {"content":"\r\n\r\nاز دايرهء ادب و معقوليتى كه لازمهء كاسه‌ليسان مبتصيص است خارج شده طريق مستقيم سلامت را كه مداهنه و چاپلوسى باشد كنار نهاده اين‌طور راست و جدى سخن ميگوئى ( ره چنان رو كه رهروان رفتند ) جواب عرض ميكنم بايد درختانرا از ميوه‌ها شناخت و امور را از نتايج تميز داد .\r\nدر تأثير و خلاقيت كلام فصحاء و بلغاء متقدمين ايران سخنى نيست و در آبدارى و لطف اشعار ايشان حرفى نميرود شوخ و شنگى اشعار متأخرين هم ( قولى است كه جملگى برآنند ) ولى بايد ملاحظه نمود كه تاكنون از آثار ادباء و شعراى ما چه نوع تأثير بعرصهء ظهور رسيده و نهالى كه در باغ سخنورى نشانده‌اند چه ثمر بخشيده و تخمى كه كشته‌اند چگونه نتيجه داده است آنچه مبالغه و اغراق گفته‌اند نتيجهء آن مركوز ساختن دروغ در طبايع سادهء مردم بوده است . آنچه مدح و مداهنه كرده‌اند نتيجهء آن تشويق وزراء و ملوك به انواع رذايل و سفاهت شده است . آنچه عرفان و تصوّف سروده‌اند ثمرى جز تنبلى و كسالت حيوانى و توليد گدا و قلندر نداده است . آنچه تغزل گل و بلبل ساخته‌اند نتيجهء جز فساد اخلاق جوانان و سوق ايشان بساده و باده نبخشوده است . آنچه هزل و مطايبه پرداخته‌اند فايده جز شيوع فسق و فجور و رواج فحشاء و منكر نكرده است . اگر ما در تاريخ شعراى اسلام و ممدوحين ايشان نظر كنيم خواهيم گفت اشعار و مدايح ابى نواس و امثال او بود كه خلفاى عباسيه را ببطالت شرب قهوات و نوم ضحوات و مفاسد ديگر انداخت . قصايد عنصرى و رودكى و فرخى و امثال آنها بود كه سامانيان و غزنويان را تباه و منقرض ساخت . عرفان و تصوّفات لاهوتى شيخ عراقى و مغربى و امثال ايشان بود كه اينهمه گداى لاابالى و تنبل بيعار توليد نمود . مداهنات انورى و ظهير و رشيد و كمال بود كه چنان سلاطين ستمكارهء نابكار مغرور پديد آورد . ابيات عاشقانهء سعدى و همام و امثال ايشان بود كه به كلى اخلاق جوانان ايران را فاسد ساخت . هزليات و مطايبات سوزنى و سنائى و ديگران بود كه فسق و فجور را به اين درجه رواج داد . اغلاقات منفور خاقانى و امثال او بود كه ميرزا مهدى خان و صاحب و صاف را بتعسفات بيهوده افكند . نفس درازيهاى صبا و نازك‌بنديهاى شهاب و كلاه جلى عليقلىهاى قاآنى است كه امروز به كلى حب فضايل و بغض رذايل را از طبايع بزرگان ايران محو ساخته و ايشان را بندالتها و دنائتهاى فوق العاده انداخت قوله تعالى  ( وَ الشُّعَراءُ يَتَّبِعُهُمُ الْغاوُونَ )  شعراى فرنگستان انواع اين شعرها را گفته و ميگويند ولى چنان شعر شاعرى را در تحت ترتيبات صحيحه آورده‌اند و چنان اشعار خود را مطابق منطق ساخته‌اند كه جز تنوير افكار و رفع خرافات و بصير ساختن خواطر و تنبيه غافلين و تربيت سفهاء و تأديب جاهلين و تشويق نفوس بفضايل و ردع و زجر قلوب از رذايل و عبرت و غيرت و حب وطن و ملت تأثيرى ديگر بر اشعار ايشان مترتب نيست . اين است معنى ان من الشعر لحكمة بلى نتيجهء حقيقى شعر هيجان قلوب و ترقيق نفوس و تشويق عقول و خواطر مردم است اما بايد ايشانرا سائق بفضايل و تقوى و اعتدال باشد نه بقبايح و شنايع و رذايل و امثال آن تنها كسى را كه ادباى فرنگ ميستايند همان فردوسى طوسى است كه اشعار شاهنامهء او اگرچه بعضى جاها خالى از مبالغه نيست ولى حب مليت و جنسيت و شهامت و شجاعت را تا يكدرجه در طبايع مردم ايران القا مىكند و پارهء جاها به اصلاح اخلاق نيز ميكوشد اميدوارم نتيجهء اشعار ناچيزانهء بندهء حقير هم عنقريب\r\n\r\n","description":"","footnote":"","page_name":" 141 ","page_number":177},
  {"content":"\r\n\r\nدر عالم انسانيت معلوم و مشهود افتد و ارباب فصاحت و بلاغت را بعد از اين از براى اقتفاى بشعراى فرنگستان نمونه و اسطوره بدست آيد و بدانند آن شعرى كه در تحت فايده و نتيجهء فلسفى نيست از قبيل لغويات و در شمار خرافات و شمسات خواهد بود . و السلام .\r\n\r\nدر تأسف بر اوضاع حاليه گويد\r\n مگر حال آن ملك برگشته است * همه‌جاى اهريمنان گشته است\r\nگروهى همه بددل و بدنهاد * دل خود به خون كسان كرده شاد\r\nمگر جور و بيداد افزون شده * جگرهاى مردم همه خون شده\r\nمگر شه گدا گشت و كشور خراب * رعيت ز جورند در پيچ‌وتاب\r\nهمانا كه شه نيستش آگهى * كه شد خاك ايران ز مردم تهى\r\nهمه مردم از دست بيداد شوم * گريزند در هند و قفقاز و روم\r\nدر آنجا بهر كار پست و رذيل * همى بگذرانند خار و ذليل\r\nنه كس مىبپرسد همى نامشان * نه هرگز روا مىشود كامشان\r\nهمه لرك \r\n« 1 »\r\n و بيچاره و لات و لوت * قناعت نموده ز دنيا به قوت\r\nفتاده بغربت درون خار و زار * همه پايمالند در رهگذار\r\nبغربت هم از جور شهبندران * ندارند آن بينوايان امان\r\nمگر خود در ايران زمين جا نبود * برين بيكسان هيچ مأوا نبود\r\nكه پركنده گشتند در كوه و دشت * بسرشان يكى اختر شوم گشت\r\nبايران يكى نامدارى نماند * كه بخت بد از شهر خويشتن نراند\r\nالا گر بدانى بخواهى گريست * كه آواره‌گيهاى اينان ز چيست\r\nيكى ره‌گذر كن بايران ديار * كه بينى يكى هيبت افزا مزار\r\nدر آن ظلمت‌آباد وحشت سراى * نه بينى يكى روح زنده بجاى\r\nبهرجا كه بينى يكى شارسان * بمانندهء گور و بيمارسان\r\nهمه رنگها رفته و روى زرد * پديدار از چهره‌ها سوك و درد\r\nهمه زهره‌ها كنده و باخته * همه پيكران زار و بگداخته\r\nهمه چشمها گود و بگسيخته * مگر آبروى همه ريخته\r\nكتف كوژ و گردن شده سرنگون * تو گوئى يكى را بتن نيست خون\r\nفرورفته چشمان و بينى دراز * ز سيما پديدار سوز و گداز\r\nهمه مرغ ماتم همه فال شوم * بويرانه بگزيده جا همچو بوم\r\nچنو مرده‌گانند در گور تن * فسرده همه خونشان در بدن \r\n\r\n\r\n","description":"","footnote":"\r\n( 1 ) لرك بمعنى فقير و بيچاره .\r\n","page_name":" 142 ","page_number":178},
  {"content":"\r\n\r\n همه در اسارات و در بندگى * نه آگه ز آزادى و زندگى\r\nبحرمان جاويد از هر حقوق * مگر گشته ز آباء علوى عقوق\r\nز لذات گيتى نديده مگر * شماتت ابر مردن يكدگر\r\nهمه زرد و بيجان و زار و نزار * شب و روز برحال خود سوگوار\r\nكسى مالك مال و ناموس نيست * ندانند فريادرس را كه كيست\r\nبريده يكى را دو دست و دو پاى * تنى مانده برپا و جانى بجاى\r\nيكى را بخنجر ببرّيده پى * يكى را به ناخن درون كرده نى\r\nيكى را دو دست و دو پا و زبان * بريده شده چون تن بىروان\r\nيكى را بمسمار كنده دو چشم * كه هركو ببيند بسوزد ز خشم\r\nيكى را ز سر دور كرده دو گوش * كه هركس بديد آن برآرد خروش\r\nيكى را بسفته بتن هردو كتف * از اين خستگان هركسى در شگفت\r\nيكى را بريده است دژخيم سر * يكى را كشيده به تنگ قجر\r\nدل و جان انسان بيايد به درد * كه كس باد دو دام ز اينسان نكرد\r\nسزد گر بر اين حال گريان شوى * چو بر آتش تيز بريان شوى\r\nبنى آدم اعضاى يكديگرند * كه در آفرينش ز يك گوهرند\r\nچه عضوى به درد آورد روزگار * دگر عضوها را نماند قرار\r\nتو كز محنت ديگران بيغمى * نشايد كه نامت نهند آدمى \r\n\r\nياد ايام نيكبختى و سعادت روزگار پيشين\r\n ايا ملك ايران انوشه بزى * هميشه ز تو دوردست بدى\r\nخوشا روزگاران فرخ زمان * كه روم و فرنك از تو جستى امان\r\nبسى خرّم آن روزگار خوشى * كه بودت بهر سوى لشگركشى\r\nهمى ياد بادا از آن روزگار * كه استنبولت بود جاى شكار\r\nهمه ايلغارت به آباد و بوم * همه تركتازت بيونان و روم\r\nخوشا آنچنان روزگار كهن * كه ميتاختى تاختا و ختن\r\nز هى عصر و فرخ زمانى كه باج * تو را آمد از مصر و از كار تاج\r\nخجسته زمانى كه در هند و چين * نبشتند نام تو را بر نگين\r\nچه خوش بودى آن روز فرّخ سرشت * كه استخر تو بود باغ بهشت\r\nخوش آنعصر رخشان با ناز و نوش * كه زر نوشت‌آباد بودى بشوش\r\nمبارك بد آنعهد فرخنده باز * كه بودى عروس جهان شهر راز\r\nخوشا روزگارى كه در اكبتان * خرامان بهر سوى بودى بتان \r\n\r\n","description":"","footnote":"","page_name":" 143 ","page_number":179},
  {"content":"\r\n\r\n خنك روز خرم چنو روزگار * كه در بلخ برپا بدى نوبهار\r\nخوش آن روز فرخندهء دلستان * كه چون گلستان بود ز ابلستان\r\nكنم ياد آن روز بادار و برد * كه شاپور طرح نشابور كرد\r\nخوشا آنچنان روز با گيرودار * كه كشتى بدريات بودى هزار\r\nنبد هيچكس را همى تاب تو * نشسته بهر جاى ستراب تو\r\nخوش آنروزگاران سور و سرور * كه بد مردم تو دوره صد كرور\r\nچه خرّم بد آن روز بيدرد و رنج * كه آكنده بودى زمينت بگنج\r\nسپاه تو بودى همه كوچ كوچ * ز افغان و لاچين و كرد و بلوچ\r\nز پنجاب بودى بسودان سپاه * مدى داشت مكدونيا را نگاه\r\nفزونت سواران نيزه‌گذار * كمان آورانت برون از شمار\r\nخوش آندم كه خسرو ز ايران زمين * همى تاخت تا پيش درياى چين\r\nخوش آن روز خرّم كه كاوس كى * بسودان و مصر اندر افكند پى\r\nخوش آنروزگاران كه اسپنديار * برآورد از قوم سيستا دمار\r\nشكسته شد از وى ده و نه سپاه * ببند گران بست ده پادشاه\r\nخوش آن روز ميمون كه فرخ زرير * سر شاه اسپرته آورد زير\r\nهمه ملك يونانيان كرد پست * بآتينه بگزيد جاى نشست\r\nخوش آنعصر فرخ كه شاه اردشير * همه مردم آتنه كرد اسير\r\nكنونت بتن هيچ نيرو نماند * تو گوئى كه در دشت آهو نماند\r\nاز آن پهلو نان و اسب و سليح * نمانده بجا جز فسون و مزيح\r\nدليرانت امروز نازك بدن * نبرد آورانت همه سيمتن\r\nوزيران كشور منيجك نهاد * دبيران لشكر بت و حور زاد\r\nاميران جنگى به زخم درشت * ببزم و برزم آوريدند پشت \r\n\r\nتعزيت و سوگوارى ايام گذشته\r\n كجات آنهمه رسم و آئين و راه * كجات افسر و گنج و ملك و سپاه\r\nكجات آنهمه دانش و زور دست * كجات آن بزرگان خسروپرست\r\nكجات آن نبرده يلان دلير * كه شير ژيان آوريدند زير\r\nكجات آنسواران زرين ستام * كه دشمن بدى تيغشانرا نيام\r\nكجات آنهمه مردى و زور فرّ * كه گيتى همه داشتى زير پر\r\nكجات آنبزرگى و آندستگاه * كه سر بركشيدى ز ماهى به ماه\r\nكجات افسر كاويانى درفش * كجات آنهمه تيغهاى بنفش\r\nكجات آن برزم اندران فرونام * كجات آن ببزم اندران كام و جام \r\n\r\n","description":"","footnote":"","page_name":" 144 ","page_number":180},
  {"content":"\r\n\r\n كجات آن دليران روز نبرد * كجات آن بزرگان بادار و برد\r\nكجات آن كمين و كمان و كمند * كه كردى همه ديو و جادو ببند\r\nكجات آن فزونىّ گنج و سپاه * كجات افسر و تخت و فرّ و كلاه\r\nكجات آنسواران و ميدان و گوى * كه ز آنها بگيتى بدى گفتگوى\r\nكجات آن دليران و مردانگى * هش و رأى و فرهنك و فرزانگى\r\nكجات آن هنرهاى بيش از شمار * كه علم و هنر از تو شد يادگار\r\nكجا شد دل و هوش و آئين تو * توانائى و اختر و دين تو\r\nكجا شد برزم آن نكوساز تو * كجا شد ببزم آن خوش‌آواز تو\r\nكجا رفت آن جام گيتى نماى * كجات آنهمه خسرو پاك‌راى\r\nكجا رفت آن اختر كاويان * كجا رفت اورنگ فرّ كيان\r\nكه اكنون بپسقى نياز آمدت * چنين اختر بدفراز آمدت\r\nكه بنشاند اين شمع افروخته * كزو شد همه مردمان سوخته\r\nدريغ آن بلند اختر و راى تو * دريغ آن سر عرش فرساى تو\r\nدريغ آن يلان و كيان جهان * كه بودى پناه كهان و مهان\r\nدريغ آن بزرگان و الا گهر * به مردى ز شاهان برآورده سر\r\nدريغ آن اميران و الا بشان * كز ايشان بگيتى نمانده نشان\r\nاز ايشان نه‌بينم يكى را بجاى * بجز نصرة الدولهء \r\n« 1 »\r\n پاك راى * ابا چند تن از مهان گزين\r\nكه از آسمانشان رسد آفرين * شده آدميت از ايشان پديد\r\nهمه گنجهاى وفا را كليد * همه سالشان بخت و پيروز باد\r\nهمه روزشان روز نيروز باد * نگهدارشان باد زروان پاك\r\nبود يارشان هرمز تابناك \r\n\r\nخطاب باورنك كيان\r\n تو اى گاه و ديهيم شاهنشاهى * كه بىتو مبادا مهىّ و بهى\r\nخنك روز كاندر تو بد جمّشيد * كه آورد بس نيكويها پديد\r\nخنك روز كاندر تو بد زرد هشت * كه اهريمن بدكنش را بكشت \r\n\r\n\r\n","description":"","footnote":"\r\n( 1 ) مراد از نصرة الدوله فرمانفرما عبد الحسين ميرزا است چون سوء سلوك ناصر الدوله عبد الحميد ميرزا سبب آوارگى ميرزا آقا خان از كرمان شد و فرمانفرما در حكومت كرمان جبران اعمال برادر را نمود و نسبت بميرزا آقا خان و كسان او محبت كرد و در مكاتيب خود اظهار هم‌مشربى ميكرد اين بود كه ميرزا آقا خان دو جلد تاريخ خود را از محبس طرابزون نزد فرمانفرما فرستاد كه اكنون آن كتب به خط مؤلف نزد فرمانفرما موجود است و همه‌كس ميداند كه در آن زمان اين‌قدر اقدام و اظهار از حكام مايهء بسى تمجيد و اميدوارى بود .\r\n","page_name":" 145 ","page_number":181},
  {"content":"\r\n\r\n خوش آن روزگار كيومرث شاه * كزو شد پديدار ديهيم و گاه\r\nخجسته بدى گاه او كشتره \r\n« 1 »\r\n كه تازه شد از وى جهان يكسره * بگاه فريدون همايون بدى\r\nزمان منوچهر ميمون بدى * همايون بدى گاه ارباس گرد\r\nكه او كرد بر نينوا دست برد * خجسته بماندى پس از كيقباد\r\nهمان درگه طوس نوذرنژاد * بهنگام كىآرش نامور\r\nگرفتى همه خاور و باختر * بدوران اكمين كركس‌نژاد\r\nهمه خاك شامات دادى بباد * همايون بدى گاه كاووس كى\r\nهمان وقت كيخسرو نيك پى * چو مهرى كه بيرون بيايد ز ميغ\r\nگرفتى همه روى گيتى به تيغ * مبارك بدى وقت اسپنديار\r\nهمان گاه فرخ زرير سوار * كه روى زمينت همه بنده بود\r\nبفرمان و رايت سرافكنده بود * خجسته بهنگام شاه اردشير\r\nهمان گاه داراب ارزاس پسير * بوقت جهانجوى ساسان‌نژاد\r\nجهانرا نمودى پر از مهر و داد * همان گاه شاپور فرخنده راى\r\nابر تارك قيصرت بود پاى * همايون بدى گاه بهرام گور\r\nبوقت ذو الأكتاف با فرّ و زور * در ايام فرخ قباد گزين\r\nپر از دانش و داد كردى زمين * بهنگام نوشيروان بزرگ\r\nيكى كردى آبشخور ميش و گرگ * در فرّهى بر تو اكنون ببست\r\nكه آن فرد برز \r\n« 2 »\r\n مهين گشت پست * شد آن تخمه ويران و ايران همان\r\nبرآمد همه كامهء بدگمان * گزند آمد از پاسبان بزرگ\r\nشبان شد بجاى رمه همچو گرك * مگر روز بدبختيت شد پديد\r\nسيه گشت ازين روز بخت سپيد * كه نفرين بر اين بخت ناخوب باد\r\nسزد گر نباشيم از آن هيچ شاد \r\n\r\nخطاب به ابناى وطن گرامى\r\n كنون اى مرا ملت هوشمند * چرائيد در چاه غفلت نژند\r\nبرآئيد و بينيد كار شگفت * به آسان توانيد گيتى گرفت\r\nولى تا شناسيد از خير و شر * ببايست خواندن حقوق بشر\r\nكه تا خود بدانيد ز آئين و راه * بد و نيك گيتى نباشد ز شاه\r\nاگر آگهيتان رسد كمّ و بيش * به بينيد هرچيز در دست خويش \r\n\r\n\r\n","description":"","footnote":"\r\n( 1 ) او كشتره بمعنى كسى است كه اصلاح باغ و بستان كند و نام فريدون زيرا كه اصلاح دين آذر هوشنك را نمود .\r\n( 2 ) برز بروزن قفل برآمدگى و بلندى از زمين را گويند مقابل آن جئر است كه بمعنى پست باشد .\r\n","page_name":" 146 ","page_number":182},
  {"content":"\r\n\r\n همه نيكبختىّ و بيچارگى * بدست شما هست يكبارگى\r\nچرائيد در چاه غفلت اسير * كجايند آن مردم شيرگير\r\nچرا چنبرى گشت پشت يلى * چرا كند شد خنجر كابلى\r\nكجايند آن نامداران راد \r\n« 1 »\r\n همان ملت آسمانى نژاد * كجا شد فريدون با داد و دين\r\nكه پرداخت از ماردوشان « 2 » زمين * كجا رفت آن كاوهء نيك نام\r\nكه در كشور انداخت بلواى عام * برانداخت آئين ضحاك را\r\nچنان اژدها دوش ناپاك را * كجايند آن پهلوانان نيو\r\nچو شيدوس و كستهم و گودرز و گيو * بزرگىّ ايران چرا شد بسر\r\nچرائيد نوميد از دادگر * فريدون فرّخ فرشته نبود\r\nز مشك و ز عنبر سرشته نبود * ز اژدركشى يافت او فرّهى\r\nتو رو اژدهاكش فريدون توئى * مناليد چندان ز شاه و وزير\r\nجوانست دستور و شاه است پير * بويژه كه چونين شه باهنر\r\nنبسته است بر تخت ايران كمر * همش راى فرّخ همش روز هنك\r\nبخشگى پلنك و به دريا نهنك * فراوان هنرها و رايش نكو\r\nسزد گر نگيرى به بد ياد او * شهنشاه ما ناصر الدين بود\r\nطرفدار قانون و آئين بود * دو صد حيف كاين نوجوان بيكس است\r\nفريد است و بىيار و بىمونس است * دريغا اگر مردم نيك راى\r\nببودند بر پيش تختش بپاى * اگر بود او را چه بوذرجمهر\r\nز نوشيروان بر گذشتى به مهر * و گر ملتى داشتى باخبر\r\nگذشتى ز اسكندر نامور \r\n\r\nدر خطاب زمين بوس باعليحضرت شاهنشاه ايران\r\n بترس ايجهانجوى ايران خداى * كه بعد از تو خيزند مردم بپاى\r\nبنالند از دست جوروستم * بگويند با نالهء زيرو بم\r\nكه ايزد همى تا جهان آفريد * كسى زين نشان شهريارى نديد\r\nكه جز كشتن و بستن و درد رنج * گرفتن هم از كهتران مال و گنج\r\nندانست و آزرم كس را نداشت * همى اين بر آن آن برين برگماشت\r\nنه جان سپاهى ازو شاد گشت * نه يك ذره زو كشور آباد گشت\r\nنماند ايچ در ملك جائى درست * همه كار كشور ازو گشت سست \r\n\r\n\r\n","description":"","footnote":"\r\n( 1 ) راد بمعنى عاقل است .\r\n( 2 ) ماردوش همان مرداس است كه معرّب شده بمناسبت اينكه كلدانيان شكل مار را بر دوشهاى خود علامت قرار داده بودند .\r\n","page_name":" 147 ","page_number":183},
  {"content":"\r\n\r\n به كار رعيت نپرداخت هيچ * پرستيد گه گربه گاهى منيج\r\nدرين مدت سال پنجاه باز * كه بر تخت ميزيست با عزّ و ناز\r\nهمه جان مردم ازو شد غمى * بهر شعبه از ملك آمد كمى\r\nخزينه تهى گشت و ملت گدا * ز بيداد او دستها بر خدا\r\nسه نوبت شتاييد سوى فرنك * نيفزود او را بدل عار و ننك\r\nچو مست شكار است و محو خوشى * كجا داند آئين لشكركشى\r\nنخواهيم بر تخت ازين تخمه كس * ز خاكش بيزدان پناهيم و بس\r\nكزين شه ستمكارتر كس نديد * نه از نامدارن پيشين شنيد\r\nهمه ملك ايران ازو شد بباد * به خاك آمد آن افسر كيقباد\r\nخدايا روانش به آتش بسوز * دل بندهء مستحق برفروز\r\nو گر دادگر باشى اى شهريار * بمانىّ و نامت بود يادگار\r\nبه نيكى گذارند نام تو را * پرستند مردم نژاد تو را\r\nتن خويش را شاه بيدادگر * جز از گور و نفرين نيارد بسر\r\nاگر چند بد كردن آسان بود * بفرجام زو دل هراسان بود\r\nالا اى شه نامدار كهن * سزد گر ز سعدى پذيرى سخن\r\nنه دربند آسايش خويش باش * كه خاطر نگهدار درويش باش\r\nنياسايد اندر ديار تو كس * چو آسايش خويش خواهىّ و بس\r\nز من بشنو اين نكته شاها درست * نبايد شهى چون تو بيداد جست\r\nتو را هست فرهنك و راى و هنر * ندارد هنر شاه بيدادگر\r\nكه بيدادگرّى ز بيچارگيست * به بيدادگر برببايد گريست\r\nز بيدادگر كيست بدبخت‌تر * كه بيدادش آيد به خود سخت‌تر \r\n\r\nدر مقام شرح حال گويد\r\n تو تا باشى اى خسرو نامور * مرنجان كسى را كه دارد هنر\r\nبويژه كه باشد ز روشن دلى * بجان دوستدار نبىّ و على\r\nيكى نامدارى ز ايران منم * كه خو كرده در جنك شيران تنم\r\nقلم دارم و علم و فرهنك و راى * نژاد بزرگان و فرّ هماى\r\nبگاهى كه آمد تميزم پديد * روانم بدانش همى بد كليد\r\nز گيتى نجستم بجز راستى * نگشتم بگرد كم و كاستى\r\nهمه خير اسلاميان خواستم * دلم را به نيكى بياراستم\r\nهمى خواستم تا كه اسلاميان * بوحدت ببندند يكسر ميان\r\nهمه دوستى باهم افزون كنند * ز دل كين ديرينه بيرون كنند \r\n\r\n","description":"","footnote":"","page_name":" 148 ","page_number":184},
  {"content":"\r\n\r\n مر اسلاميانرا فزايد شرف * نفاق و جدائى شود بر طرف\r\nدر اسلام آيد بفرّ حميد * يكى اتحاد سياسى پديد\r\nشود ترك ايران و ايران چو ترك * نماند دوئى در شهان سترك\r\nهمان نيز دانندگان عراق * بسلطان اعظم كنند اتفاق\r\nز دلها زدايند اين كينه زود * نگويند سنّى و شيعى كه بود\r\nوزان پس بگيرند كيتى به زور * ز جان مخالف برآرند شور\r\nابا چند آزاده مرد گزين * نبشتيم بس نامه‌هاى متين\r\nروانه نموديم سوى عراق * كه برخيزد از عالم دين نفاق\r\nبه نيروى دادار جان آفرين * همه برنهادند امضا برين\r\nببخشيد حسن اثر نامه‌ها * كه خام و نپخته نبد خامه‌ها\r\nسپاسم ز يزدان پيروزگر * كه اين نخل اميد شد بارور\r\nنوشتند ز ايران و هم از عراق * كه از دل بشستيم گرد نفاق\r\nهمه جان فداى شريعت كنيم * بسلطان اسلام بيعت كنيم\r\nگذاريم قانون بيگانگى * بگيريم آئين فرزانگى\r\nازين پس همه كفر سازيم پست * بياريم گيتى سراسر بدست\r\nكسى از سلاطين اسلاميان * ز عباسيان تا بعثمانيان\r\nز سامانى و غزنى و ديلمى * ز سلجوق و خوارزمى و فاطمى\r\nز صدر سلف تابگاه خلف * موفق نگرديد بر اين شرف\r\nمگر اندرين عصر كامد پديد * چنين طرح محكم ز راى سديد\r\nگرت زين بد آمد گناه من است * كه اين شيوه آئين و راه من است\r\nبرين زاده‌ام هم برين بگذرم * وزين فخر بر چرخ سايد سرم\r\nاگر شاه را بود حسى نهان * مرا ساختى بىنياز از جهان\r\nو گر از مسلمانيش بود بهر * به نيكى مرا شهره كردى بدهر\r\nچو در خون او جوهر شرك بود * ز توحيد اسلام خشمش فزود\r\nپشيزى به از شهريارى چنين * كه نه كيش دارد نه آئين و دين\r\nمرا بيم دادى كه در اردبيل * تنم را بزنجير بندى چو پيل\r\nز كشتن نترسم كه آزاده‌ام * ز مادر همى مرگ را زاده‌ام\r\nكسى بىزمانه بگيتى نه مرد * بمرد آنكه نام بزرگى نه برد\r\nنميرم ازين پس كه من زنده‌ام * كه اين طرح توحيد افكنده‌ام\r\nبه گوش از سروشم بسى مژدهاست * دلم گنج گوهر قلم اژدهاست\r\nپس از مردنم هست پايندگى * كه جاويد باشد مرا زندگى\r\nنصيب من آباد تحسين بود * تو را بهره همواره نفرين بود \r\n\r\n","description":"","footnote":"","page_name":" 149 ","page_number":185},
  {"content":"\r\n\r\n پس از من بگويند نام‌آوران * سرايند با يكديگر مهتران\r\nكه كرمانى راد پاكى نهاد * همه دادمردى و دانش بداد\r\nپس از سيزده قرن پر اختلاف * نمودار كرد او ره ائتلاف\r\nبتوحيد دعوت نمود از دوئى * به پيچيد از كژى و جادوئى\r\nمرا آيد از مشترى آفرين * كه بودم فداكار دين مبين\r\nدرودم ز مينو رسانند حور * هم از آسمانم فشانند نور\r\nبدوزخ بمانى تو تيره روان * همت لعنت آيد ز پير و جوان\r\nنشينند و گويند مردان راد * به نيكى نيارند نام تو ياد\r\nكه شه ناصر الدين بدى يار كفر * از او گرم گرديد بازار كفر\r\nكسانى كه توحيد دين خواستند * بدين مقصد قدس برخواستند\r\nبيازرد و افسرد و از خود براند * بگيتى بجز نام زشتى نخواند\r\nتو اى شه چنين راه دين سد مكن * بخيره همى نام خود بد مكن\r\nكه ناگه برآرى دلم را ز جاى * همه دودمانت برآرم ز پاى\r\nبگويم سخنهاى ناگفتنى * بسنبم گهرهاى ناسفتنى\r\nكه چون بود بيخ و تبار قجر * چگونه بشام آوريدند سر\r\nبتاتار بهرچه آميختند * ز شام از براى چه بگريختند\r\nمرا هست تاريخى اندر اروپ * به قوت فزونتر ز توپ كروپ\r\nمبادا كه آن نامه افشان شود * كه بيخ و تبارت پريشان شود\r\nهمان به كه خاموش سازى مرا * ز كينه فراموش سازى مرا \r\n\r\nافتخاريّه در مقام تحديث نعمت گويد\r\n نديدى تو اين خامهء تيز من * نينديشى از كلك خونريز من\r\nكه من از سنان قلم روز كين * بدوزم بلند آسمان بر زمين\r\nهم از نيروى كلك آتش فشان * شرار افكنم در دل بدنشان\r\nمرا خامهء هست خارا شكاف * كه نوكش بكافد دل كوه قاف\r\nهمان از سخنهاى با آب‌وتاب * زبانم بسوزد دل آفتاب\r\nمرا هست كلك سياسى صرير * كه آواى او بگذرد از اثير\r\nچو آرم سوى خامهء تيز دست * به البرز كوه اندر آرم شكست\r\nمرا هست آثار آفاق شوب * مرا هست بازوى نامرد كوب\r\nچو من نيزهء خامه سازم شلال * بلرزانم آن دستگاه جلال\r\nفرازم اگر اژدهاى بنان * چو موسى كنم غرقه فرعونيان\r\nمرا هست طبعى چو چرخ بلند * فشاند فروغ و رساند گزند \r\n\r\n","description":"","footnote":"","page_name":" 150 ","page_number":186},
  {"content":"\r\n\r\n من آنم كه هنگام نطق و خطاب * كنم كوه آهن چو درياى آب\r\nبيفروزم از خامه يك لكتريك * كه در جان شه افكند تاك و تيك\r\nيكى شعله از كلك افروختم * تن ناصر الدوله را سوختم\r\nمن از اژدهاى قلم آن كنم * كه بر تو دل چرخ بريان كنم\r\nمنم كوه آتش فشان سخن * به من تازه شد داستان كهن\r\nشهابى جهانم اگر از بنان * بسوزم همه جان اهريمنان\r\nمن اين شاعرانرا نگيرم به چيز * نيرزد به من شعرشان يك پشيز\r\nكه تاب و توان از سخن برده‌اند * يكى سفرهء چرب گسترده‌اند\r\nگر اين چابلوسان نبودى بدهر * نميگشت شيرين بكام تو زهر\r\nتو كلك سياسى كجا ديدهء * كه بانك چنان خامه نشنيدهء\r\nبه‌بينى كنون كلك بيسماركى * همان دبسكور كلى آركى\r\nمرا از شمار دگر كس مگير * تو سيمرغ را همچو كركس مگير\r\nابا چرب‌گويان نباشم بهم * كه من كوه آهن بسوزم بدم\r\nنترسم من از بانك باد و بروت * ز جا بركنم ريشهء ديسبوت\r\nچو بر بارهء نثر گردم سوار * برآرم من از جان ناظم « 1 » دمار\r\nفروغ بيانم فروزد جهان * صرير بنانم بسوزد نهان\r\nنباشد سخنهاى من رعد و برق * كه سيل دمان آورم سوى شرق\r\nمبادا كه اذرب كشيب دلم * دمد از دم اژدهاى قلم\r\nسراسر جهانرا بهم برزند * همه بيخ نامردمان بركند\r\nازين گفتم اين شعرهاى بلند * كه تا شاه گيرد ازين نامه پند\r\nدگر مردمانرا نيازارد او * هم‌آئين شاهى نگهدارد او\r\nكسى را كه باشد فداكار دين * نيازارد از خويشتن اينچنين\r\nنگر تا چه گويد سخنگوى بلخ * كه باشد سخن گفتن راست تلخ\r\nهر آنكس كه آهوى شاهان بگفت * همه راستيها گشاد از نهفت\r\nهميدون بجانست او را خطر * مگر شاه باشد بسى دادگر\r\nمن از بهر ترويج آئين خود * فدا كرده‌ام جان شيرين خود\r\nاز آنروى دادم سر خود بباد * كه تا خود نباشم به بيگانه شاد \r\n\r\nدر ستايش پادشاهان و فوايد طبيعى ايشان\r\n بايران مباد آنچنان روز بد * كه كشور به بيگانگان اوفتد \r\n\r\n\r\n","description":"","footnote":"\r\n( 1 ) گويا مرادش ناظم السلطنه است چه از ناظم الدوله در تاريخ نثريش تمجيد نوشته است و آن تاريخ بهمت جناب علاء الملك بطبع رسيده است خواننده ميتواند رجوع به آن نمايد .\r\n","page_name":" 151 ","page_number":187},
  {"content":"\r\n\r\n همه كشور ما عروسى است خوش * ولى شوى او زشتخوى و ترش\r\nنخواهم زمانى كه اين نوعروس * بيفتد به زير جوانان روس\r\nبگيتى مباد آنكه اين حورديس * شود همسر لردى از انگليس\r\nپدر گرچه باشد خسيس و لئيم * به از آنكه فرزند گردد يتيم\r\nتو هرچند نامهربان و بدى * و ليكن بسان پدر از خودى\r\nپدر هستى اى مهتر نامدار * ولى بس جفاجوى و ناسازگار\r\nاگر چند امروز هستم اسير * ولى نيست بيگانه بر من امير\r\nاسارت مرا هست ليكن بتن * كه روشن روانم بود شاد و شن\r\nمرا گر بود وحشيانه پدر * از آن به كه مامم رود دربدر\r\nبزرگان كه اين رازها سفته‌اند * ببرهان حكمت چنين گفته‌اند\r\nكه هر ملت از خود ندارند شاه « 1 » * بود حال آن ملت از بن تباه\r\nكسى را كه در تن نباشد روان * دگر چون پديد آيد از وى توان\r\nبباشند در پيش بيگانه خوار * سرآيد بر ايشان همه افتخار\r\nهمه پست باشند و افكنده سر * نه بينند روز بزرگى دگر\r\nنخيزد از ايشان يكى دلفروز * ببازارگانى سرآرند روز\r\nدگر نامدارى نيايد پديد * نه يك اختراعى ز كار جديد\r\nنه سردار جنگى نه يك نامجوى * نه شاعر نه يك مرد تاريخ‌گوى\r\nنه يك فيلسوف مبارك اساس * نه ذو فن نه مرد ستاره‌شناس\r\nچنان چونكه اين حال باشد عيان * ز رفتار كار سرائيليان\r\nكه در ذلت و خوارى آرند سر * نخيزد از ايشان يكى نامور\r\nهمان قوم كلدان و آئور « 2 » كوش * كز ايشان نباشد بگيتى خروش \r\n\r\nدر مقام اندرز و نصيحت ملوك\r\n سزد گر ازين حال عبرت برى * گزينى تو رسم و ره مهترى\r\nبجنبى ز جا با كمربند تنگ * برآئى همى از پى نام و ننگ\r\nچو نوشيروان حكمرانى كنى * به پيرانه سر نوجوانى كنى\r\nمسيحا صفت با دم معجزات * تو در پيكر مرده آرى حيات\r\nپديدار سازى هم‌آئين داد * جهانرا كنى از نكوئى تو شاد \r\n\r\n\r\n","description":"","footnote":"\r\n( 1 ) مرادش پادشاه عادل است چه مسلك ناظم معلوم است سلطان ظلوم خير من امد حطوم ماول است و يا فعول بمعنى فعيل است يعنى پادشاه مظلوم بهتر است از شير درهم شكننده و پوشيده نيست كه پادشاه ظالم مملكت و رعيت را خراب خواهد نمود مانند گرگى كه در گله گوسفند افتد .\r\n( 2 ) آشور\r\n","page_name":" 152 ","page_number":188},
  {"content":"\r\n\r\n نوازش كنى هرچه دانشور است * بدست آورى هركجا مهتر است\r\nنگه دارى ارباب سيف و قلم * فرازى چو خورشيد خاور علم\r\nهمه كشور آباد سازى بداد * براندازى از بن‌بد و بدنهاد\r\nستمكاره را بيخ و بن بركنى * يكى طرح نيكو ز نو افكنى\r\nز داد آورى رسم و آئين پديد * بسازى دبستان و راه حديد\r\nبهرجاى برپا كنى دادگه « 1 » * همه داوريها بآئين و ره\r\nبه دريا پديدار سازى تو ناد * ز خشكى بآئين ستانى تو ساد\r\nكشاورز \r\n« 2 »\r\n را نيك دارى بسى * كه بر وى نيايد ستم از كسى\r\nنوازى همى مرد بازارگان * بسازى همه كار آوارگان « 3 »\r\nنرنجانى از خويش مرد كريم * برانى ز خود چاپلوس و لئيم\r\nكه دانا به سختى بگويدت پند * فرومايه سازد تو را ريشخند\r\nمبادا ز دونان بگيرى فريب * سر مرد داننده آرى بشيب\r\nكه نفرين تو را آيد از آسمان * هم آخر تبه سازدت بدگمان\r\nدرين گيتيت درد و سختى بود * چو زين بگذرى شوربختى بود\r\nبگفتيم ما آنچه بايست گفت * بدينگونه كس درّ معنى نسفت\r\nز جان دست شستيم و گفتيم راست * كه ايزد جز از راست از ما نخواست\r\nسخنها بگفتم همه خوب و نغز * و ليكن بد آيد بر تيز مغز\r\nخردمند ازين گفته شادان شود * كه گيتى بدينگونه بادان شود\r\nچه هر جاى آمد ترقى پديد * بد از سايهء اعتراض شديد\r\nطبيبان روحانيند اين گروه * ز دارو كنند ارچه جانها ستوه\r\nولى خستگانرا شفائى دهند * بدلهاى پاكان صلائى زنند\r\nاميدم كه داراى ايران زمين * برين نامهء من كند آفرين\r\nكه تا روشنانش ز چرخ كبود * فرستند همواره نور و درود\r\nبگيتى شود نام او جاودان * ستايند او را همى بخردان\r\nو گر شاه از پند من بگذرد * مر او را به يك جو نسنجد خرد \r\nاستدراك در مقدمهء كتاب در ضمن شرح گرفتارى شهداى وطن روايتى كه شخصى نقل از جناب وزير اكرم ميرزا صالح خان كرد نگاشته آمد . آن جزو كه به نظر ايشان رسيده ايضاحا شرح مرقومهء ذيل را مرقوم داشته و درجش را خواسته بودند چون علاوه بر آنچه متعلق بشهداء است حاكى از حالات خودشان است درج شد اگرچه شرح حال و خدمات ايشان در جاى خود خواهد آمد .\r\n\r\n\r\n","description":"","footnote":"\r\n( 1 ) عدالتخانه\r\n( 2 ) كشادرز\r\n( 3 ) بيچارگان\r\n","page_name":" 153 ","page_number":189},
  {"content":"\r\n\r\nجناب ناظم الاسلام در باب مرحوم حاجى شيخ احمد كرمانى و مرحوم حاجى ميرزا حسنخان و مرحوم ميرزا آقا خان كه در تبريز محبوس و در آنجا شهيد شدند از قول بنده چنين مينويسد :\r\nاز ميرزا صالح خان وزير اكرم كه آن اوقات از اجزاء ايالت آذربايجان بود نقل كرده‌اند كه حضرات در محبس با كمال قدس و زهد هميشه مشغول عبادت و تلاوت قرآن بودند خاصه شيخ احمد كه اغلب اوقات بصوت حسن تلاوت قرآن ميكرد و صوتش خيلى جذابيت داشت بنوعيكه تمام خلوتيها در اطاق محبس جمع شده گوش بتلاوت قرآن او ميدادند و اغلب گريه ميكردند چون تاريخ بايد صحيح باشد اين است كه اين بنده ميرزا صالح خان اصل ماوقع را مينويسم :\r\nاولا اين بنده بعد از حركت مرحوم مظفر الدين شاه بطهران نايب الحكومهء رسمى آذربايجان بودم نه از اجزاى جزو يك روز محمد على ميرزا كه آن ايام تازه وليعهد شده بود بنده را خواسته تلگرافى از مرحوم ميرزا على اصغر خان امين السلطان نمود كه سه نفر مقصر از اسلامبول مىآورند سى نفر سوار بفرستيد در آواجق چالدران كه سرحد ايران و عثمانى است مقصرين را تحويل گرفته به تبريز بياورند بنده هم رستم خان قراجه داغى را با سى سوار روانه نموده رستم خان قريب يك ماه در سرحد معطل شده از حضرات خبرى نشد مشار اليه بدون اجازه به تبريز مراجعت نمود محمد على ميرزا تلگرافى بطهران كرد كه رستم خان يك ماه در سرحد معطل و چون از حضرات خبرى نشده مراجعت به تبريز كرده است .\r\nاز طهران جواب دادند كه مقصرين اينروزها بسرحد وارد ميشوند معجلا رستم خان را بسرحد مراجعت دهيد مجددا رستم خان را روانه كرديم بنده هم نميدانستم كه اين مقصرين كيها هستند و تقصيرشان چيست دو سه دفعه هم از محمد على ميرزا تحقيق كردم گفت منهم نميدانم ولى محققا ميدانسته چون از بنده ظنين بود نميخواست بگويد و از اينجا سوءظن او كه حسن‌ظن بوده معلوم مىشود حضرات را كه وارد مرند و منزلى تبريز نمودند محض احتياط كه مبادا اسباب فرار يا استخلاص آنها فراهم بيايد اسكندر خان فتح السلطان كشيكچى باشى خود را هم با جمعى سوار بمرند فرستاد كه در معيت رستم خان باهم باشند .\r\nهمچنين چون بنده نايب الحكومه بودم و اختيار محبوسين انبار دولتى را داشتم حضرات را به من نداد خود محمد على ميرزا خانهء در محلهء ششكلان داشت به جهت ناتمامى تعميرات عمارت دولتى در همان عمارت و خانهء مخصوص خود مىنشست شبانه بدون اطلاع بنده حضرات را وارد نموده و در خانهء اختصاصى خود حبس نمود كه بنده هم نتوانستم آنها را ملاقات و از وضع آن بيچاره‌ها مطلع شوم در اين بين از پارهء جاها لازمهء تحقيقات را محرمانه نموده و درصدد استخلاص آنها برآمدم حتى بيكى از قراولها ده تومان داده قلمدان و كاغذى بحضرات رساندم كه از محبس بمرحوم ميرزا آقاى مجتهد پسر مرحوم حاجى ميرزا جواد آقا و ساير علماء كاغذ التجا نوشته و استخلاص خود را بخواهند آنها هم بعلماء كاغذ نوشته بتوسط همان قراول كاغذها بعلماء رسيد . بنده هم خيلى طالب و مايل بودم كه با حضرات ملاقاتى كنم يك روز وقت غروب نميدانم براى چه كارى از دار الحكومه بخانهء محمد على ميرزا رفته ديدم تنها در اطاق كتابى ميخواند به بنده هم اجازهء جلوس داده گفت اين كتاب را يكى از اين سه نفر محبوس كه اسمش ميرزا حسنخان است براى ايران قانون نوشته كتاب را داد دست بنده من هم چند سطرى خوانده بعد\r\n\r\n","description":"","footnote":"","page_name":" 154 ","page_number":190},
  {"content":"\r\n\r\nگفت شما اين محبوسين را نديده‌ايد جان من امشب بمحبس رفته آنها را استنطاق كنيد گفتم به اين شرط ميروم كه يكنفر هم با من بيايد خودتان هم در پشت در ايستاده هرچه صحبت ميكنيم بشنويد ، قبول كرد ، محمد على ميرزا و بنده و اسكندر خان فتح السلطان و ميرزا قهرمان خان نير السلطان رفتيم به محبس خودش پشت در ايستاد ما سه نفر وارد محبس شديم . ديدم اين بيچاره‌ها تازه از نماز فارغ و هنوز خليلى را بپايشان نگذاشته و سه نفرى صحبت مىكنند فتح السلطان و ميرزا قهرمان خان روبروى آنها نشسته بنده هم محض اينكه نميخواستم محمد على ميرزا حال ملالت مرا به بيند گوشه محبس نشسته محمد على ميرزا هم از سوراخ در نگاه ميكرد فتح السلطان و ميرزا قهرمان خان با حضرات بناى صحبت گذاشتند بعد از ربع ساعت گفتم من هم ميخواهم با شما قدرى صحبت كنم گفتند شما ميرزا محمود « 1 » خان حكيم فرمانفرما هستيد گفتم نه مىبينيد كه لهجهء من تركى و يكى از نوكرهاى وليعهدم قوطى سيگار خود را درآورده بهريك يك سيگار تعارف نموده خود هم سيگارى دست گرفته مشغول صحبت شديم با ايما و اشاراتى كه لازم بود حضرات جنس بنده را شناختند صحبت از مرحوم آقا سيد جمال الدين انداختم كه در كجا با او آشنا شديد گفتند در اسلامبول براى اتحاد اسلام مجلسى تشكيل شده بود ايشان رئيس بودند ما هم از اعضاى مجلس در آنجا آشنا شده‌ايم بنده صحبت را كشيدم بفوايد اتحاد اسلام و نتيجهء آن كه براى ايران حاصل مىشود خيلى در اين خصوص صحبت كردم حضرات بنده را خوب شناختند ديدم اين بيچاره‌ها دور نيست بعضى صحبتها كنند كه مضر حال آنها باشد بنده مخصوصا صحبت را پرت نموده نميخواستم صحبت ديگرى بميان بيايد در آخر گفتم كه ناصر الدين شاه را براى چه كشتند شيخ احمد گفت بسكه نوشتند دادند دستش و قبول نكرد كشتند بنده پا شدم شيخ احمد گفت خواهش داريم به قدر نيم ساعتى هم تشريف داشته باشيد كه صحبت نمائيم بيچاره‌ها نميدانستند كه محمد على ميرزا پشت در ايستاده و من طفره ميزنم گفتم چون من روماتيسم دارم و هواى زيرزمين رطوبى است نميتوانم زيادتر از اين بنشينم گفتند از وليعهد خواهش ميكنيم كه فردا شب يا پس فردا شب اطاق خشكى قرار دهند شما هم تشريف بياوريد قدرى صحبت نمائيم گفتم چه عيب دارد اگر وليعهد اجازه بدهد حاضرم همين كه پا شدم شيخ احمد گفت ميدانى اين چه زنجيريست كه گردن ما زده‌اند اگر ميدانستيد اين زنجير را از طلا درست نموده روزى يك مرتبه به زيارت آن مىآمديد من هم واقعا خون بسرم زده از حال طبيعى خارج شده بودم گفتم من ميدانم اگر بعضىها هم بدانند همين حرف تا مدتى كه در تبريز بودم به كلى محمد على ميرزا از من سلب اطمينان نموده و مرا دوچار چه صدماتى نمود . بعد از اينكه از محبس بيرون آمديم محمد على ميرزا گفت كه استنطاق شما همه از اتحاد مسلمين دنيا و علمى بود گفتم بلى در اول استنطاق\r\n\r\n\r\n","description":"","footnote":"\r\n( 1 ) مقصود حاج ميرزا محمود خان دكتر خلف مرحوم ميرزا عبد الكريم معتمد الحكماء است كه بدكتر فرمانفرما معروفست و از يگانه دانشمندان اين عصر بشمار ميرود و از مناديان آزادى محسوب و در عداد بيداركنندگان اولين و از بدايت عمر هرجا بوده تلويحا و تصريحا آنچه امروز شنيده مىشود گوشزد مردم ميكرد و با مرحوم سيد جمال الدين اسدآبادى در پاريس و جاهاى ديگر مجالست نموده و با مرحوم ميرزا آقا خان خصوصيت غايبانه و مكاتبه داشت و در موقع حالات اين دانشمند بيايد .\r\n","page_name":" 155 ","page_number":191},
  {"content":"\r\n\r\nبايد به پختگى حرف زد كه طرف مقابل از خود دانسته در استنطاق دويم و سيم هرچه در دل دارند بگويند .\r\nبنده با نهايت افسردگى رفتم منزل و همه را در تدارك چارهء استخلاص و فكر نجات آنها را ميكردم يكى دو مجلس هم با مرحوم ميرزا آقاى امام جمعه و مرحوم حاجى ميرزا موسى ثقة الاسلام در باب حضرات مذاكراتى بميان گذاشتيم كه روز اربعين مردم را وادار به استخلاص و توسط آنها بطهران نمائيم چند روز از اين مقدمه گذشت صبح زود به من خبر آوردند كه حضرات را شب تلف كردند فورا بىاختيار رفتم نزد محمد على ميرزا قبل از اينكه بنده عنوان كنم گفت كه شب حسين قليخان عموزادهء امير بهادر مأمورا با دستخط شاه از طهران رسيد كه حضرات را تلف و سر آنها را بطهران بفرستم منهم مجبور باطاعت بودم . گفتم بنده كه نايب الحكومه هستم اقلا ميخواستيد به بنده هم بفرمائيد گفت اجازه نداشتم كه قبل از وقت به كسى بگويم بارى دو از شب رفته در خانهء اختصاصى خودش زير درخت نسترن يكى يكى بيچاره‌ها را آورده سر بريده در صورتى كه خودش هم در بالاخانه نشسته تماشا ميكرده سر هر سه را بريده بعد پوست سر آنها را كنده پر از كاه نموده همان شب بتوسط حسينقلى خان بطهران فرستاده بود سرها را هم فرستاده بود توى رودخانهء كه در وسط شهر ميگذرد زير ريگها پنهان كرده بودند .\r\nفرداى همان شب كه بچه‌ها توى رودخانه بازى ميكردند سرهاى بىپوست از زير ريك درآمده به بنده اطلاع دادند فورا فرستادم سرها را در جائى دفن نموده درصدد پيدا كردن نعش آن شهدا افتادم معلوم شد كه نعشها را همانشب برده در داغ يولى زير ديوار گذاشته و ديوار را هم روى نعشها خراب كرده‌اند شب دويم نايب عبد اللّه آدم خود را با چند نفر محرمانه فرستادم نعشها را درآورده و سرها را هم بردند غسل داده و كفن نموده در قبرستان همان محله دفن كردند حالا به‌بينيد محمد على ميرزا چه خوابى براى من ديده و چه تيشهء بريشه خانوادهء من ميخواهد بزند .\r\nهمان شبى كه بنده را بمحبس برد صبح همان شب تلگراف رمزى بمرحوم مظفر الدين شاه مىكند كه هرچه خواستم چيزى از اين سه نفر بفهمم نشد خيال كردم يكى را پيدا كنم كه جنس خود اينها باشد پيدا نكردم مگر فلانكس او را براى استنطاق فرستادم بمحبس خودم هم محرمانه رفتم از پشت در گوش ميدادم هر مذاكرهء كه فلانى ميكرد تمام بر عليه سلطنت قاجاريه و اعليحضرت همايونى بود بنده هم غافل از اينكه مرا به اين خطر انداخته گاهى بتوسط صدق الدوله عريضهء بشاه مينوشتم هم صدق الدوله و هم ساير رفقا به من نوشتند كه نميدانيم چه كرده‌ايد كه شاه پشت سر شما خيلى بد ميگويد حتى عريضهء هم نوشته بودم نخوانده پاكت را پاره كرده بود هرچه فكر كردم كه از من چه خطائى سر زده و يا چه خلافى كرده‌ام چيزى بخيالم نرسيد و هر كارى كردم كه علت كم التفاتى شاه را بفهمم نتوانستم معلوم كنم تا اينكه بنده را از بيگلربيكىگرى معزول و بعد از مدتى كه مقدمهء غارت خانه‌هاى مرحوم نظام العلماء و مرحوم وكيل الملك و جناب علاء الملك در تبريز بميان آمد محمد على ميرزا باز رمزا بطهران تلگراف كرده بود كه تمام اين مقدمات را فلانى تحريك كرده و حال اينكه خداى من شاهد است كه بنده به كلى بىاطلاع و همه را خودش تحريك كرده بود بنده را احضار بطهران كردند بعد از دو سه ماه\r\n\r\n","description":"","footnote":"","page_name":" 156 ","page_number":192},
  {"content":"\r\n\r\nمرحوم مظفر الدين شاه با حضور مرحوم حكيم الملك و مقتدر السلطنه در صاحبقرانيه به بنده فرمودند كه در استنطاق آن سه نفر وليعهد با رمز به من اينطور تلگراف كرده بود كه شما در محبس به عليه من و سلطنت بعضى حرفها زده‌ايد بنده هم حكايت را من البدو الى الختم بمرحوم مظفر الدين شاه عرض كردم و آنوقت ملتفت شدم كه كم التفاتى شاه از چه جهة بوده .\r\nاز انتقام خدائى نبايد غفلت نمود . در اين دو سال اخير و بعد از انهدام مجلس مقدس شوراى ملى و توپ بستن به منزل بنده بچه صدماتى بنده را دوچار نمود در لايحهء عليحده خواهم نوشت . ( صالح )\r\n( راجع به صفحه 128 ) شاهزادهء فرمانفرما در زمان مظفر الدين شاه در دو خط كار ميكرده است يكى اعدام امين السلطان و ديگر انداختن مرحوم امين الدوله را . در اولى از آقاى طباطبائى مأيوس شد و در دويمى از موثق الدوله . پس نگارنده شاهزاده موثق الدوله را تقديس ميكنم و شاهزادهء فرمانفرما را در اقدام اولى تبريك ميگويم چون در اينجا گنجايش بيش از اين نيست و در تاريخ هم خواهد آمد لذا مقدمه را ختم نمودم .\r\n\r\n","description":"","footnote":"","page_name":" 157 ","page_number":193},
  {"content":"\r\n\r\nجلد اول\r\nتاريخ بيدارى ايرانيان\r\nمحتوى بر وقايع مشروطيت ايران\r\nتأليف ناظم الاسلام كرمانى ( اصطلاح )\r\nبدليل خبر ذيل كسى را كه در راه مشروطيت كشته باشند شهيد ميدانيم و دربارهء او شهيد مينويسيم فى البحار عن ابى جعفر عليه السلام كانّى بقوم قد خرجوا بالمشرق يطلبون الحق فلا يعطونه ثم يطلبونه فلا يعطونه فاذا راوا ذلك وضعوا سيوفهم على عواتقهم فيعطون ما سئلوا فلا يقبلونه حتى يقوموا و لايدفعونها الّا الى صاحبكم قتلا هم شهداء اما انّى لو ادركت ذلك لا بقيت نفسى لصاحب هذا الامر .\r\nدر جلد سيزدهم بحار مطبوعهء امين الضرب صفحهء 165 خبر فوق را نقل مىكند خلاصه مضمون آن به فارسى اين است كه حضرت امام محمد باقر عليه السلام فرمود گويا مىبينم طايفهء را كه خروج كرده‌اند در مشرق زمين ( مراد ايران است بقرينهء قتلاهم شهداء ) كه طلب ميكنند حق را پس به آنها نميدهند حق را باز در مقام مطالبهء حق برآيند و طلب كنند آن حق را باز به آنها نميدهند حق را پس هرگاه چنين به بينند ميگذارند اسلحهء خود را بر دوشهاى خود پس آنچه را كه خواستند به آنها ميدهند لكن آنها قبول نميكنند آن را تا اينكه خودشان قائم به حق شوند يا آنكه آنانرا از مكان خود دور كنند و ديگر از دست نخواهند داد آن را مگر به صاحبان كشته‌هاى آنجماعت و مقتولين در آن راه شهيدان باشند آگاه باش اگر من در آنزمان ميبودم خود را نگاه ميداشتم براى صاحب الامر عليه السلام . مصداق اين خبر مشروطه‌خواهان ميباشند كه دو سال گذشته دو دفعه در مقام مطالبهء حق برآمدند در دفعه سوم كه به آنها داده شد قبول نكردند تا آنكه خودشان قائم به حق خود شدند و يا آنكه ظالمين از جاى خود قيام نمودند و رفتند .\r\n\r\n","description":"","footnote":"","page_name":" 158 ","page_number":194},
  {"content":"\r\n\r\nجلد اول تاريخ بيدارى از سال هزار و سيصد و بيست و دو\r\nبسم اللّه الرّحمن الرّحيم\r\n گر بماند نام نيكى ز آدمى * به كه زو ماند سراى زرنگار \r\nشب سه‌شنبهء دويم ماه ذى الحجة الحرام سال هزار و سيصد و بيست و دو هجرى و هفتم فوريه ماه فرانسه سال 1905 ميلادى نگارندهء اين تاريخ ميرزا محمد ناظم الاسلام كرمانى وارد شد بر جناب آقا ميرزا سيد محمد طباطبائى در حالتى كه تنها نشسته و كتابى در پيش گذارده با نهايت حزن و اندوه سر بجيب فكرت و گريبان حيرت فروبرده پس از اداى سلام و استماع جواب عرض كردم اين ايام اهالى طهران بافتتاح مكاتب و تأسيس مدارس شوقى وافى و ذوقى كافى دارند اگر باينطور زمانى بگذرد هر آينه به زودى ابناء وطن را عالم و دانشمند خواهيم ديد جنابش نخست اظهار مسرت فرمود سپس گفت افسوس كه هشت سال است در پيشرفت ترقى اين مملكت خيالات مينمايم چنانچه نهايت جد و جهد و كوشش را در امر مدارس و مكاتب ملّيه جهت تربيت نوباوگان وطن نموده و با معاندين طرف مباحثه و معارضه واقع شده و آنها را تا يك اندازه مجاب و ساكت كرده با اينكه رساله‌ها در ردّ مدارس و حرمت ايجاد و افتتاح مكاتب نوشتند از تشويق مكاتب و مدارس و ترويج جرايد و رسايل مفيده و تقويت معارف و موجبات بيدارى ملت غفلت و تسامح نكرده عزل امين السلطان را از صدارت كه مانع پيشرفت معارف مينمود با هزاران صدمه و برانگيختن وسايل از اعليحضرت پادشاه ( مظفر الدين شاه ) استدعا نمودم ليكن عين الدوله كه شخص مستبد خودرأى خودسر بىعلمى است بجاى او منصوب گرديد و او هم مانند صدور سابق بلكه از جهاتى بدتر و نادان‌تر است . نگارنده عرض كرد عزل اين صدر اعظم را نيز از پادشاه درخواست كنيد فرمود بالفرض اين وزير هم معزول شود ديگر كدام شخص عالم عاقل كامل بصير را\r\n\r\n\r\n","description":"\r\n\r\nشرح زندگانى امير اعظم\r\nصاحب سيف و قلم . ماحى جور و ستم . ناعى استبداد . داعى عدل و داد نصر اللّه خان امير اعظم خلف مرحوم وجيه اللّه ميرزا سپهسالار اعظم نواده خاقان مغفور طاب ثراه در سال 1297 متولد گرديده در عنفوان شباب عمر خود را به تحصيل علوم صرف نموده از علوم غريبه قديمه و جديده و زبان فرانسه و تاريخ و جغرافيا و غيره بهره وافى برده و در فنون نظامى از اقران و امثال پيشى گرفته و بر آنان تقدم جسته تا آنكه در مدرسه نظام طهران صاحب ديپلم شده و در تمام مسافرتها و ماموريتهاى اخيره سپهسالار مستخدم بوده اول مأموريت او در زمان استبداد تبعيد علما از زاويه مقدسه حضرت عبد العظيم عنفا به طرف\r\n","footnote":"","page_name":" 159 ","page_number":195},
  {"content":"\r\n\r\nدارند كه شايسته مسند صدارت باشد و بتواند خرابيهاى چندين سالهء اين مملكت را آباد و نواقص را اصلاح نمايد عرض كردم پس علاج از چه راه است فرمود بايد سعى كرد افراد ملت عالم شوند چه پس از آنكه عموم ملت عالم شدند آنوقت حقوق ملى خود را ميدانند حقوق دولت را بر خود و ملت و حقوق ملت را بر خود و دولت كه آگاه شدند ديگر هرگز زير بار ظلم و جور و استبداد نخواهند رفت آنوقت كارها راجع به صاحبان كفايت و درايت خواهد شد پس بر شما باد به اصلاح معارف و تأسيس و تكثير مكاتب و احداث مدارس ابتدائيه و علميه و صناعيه و غيره . عرض كردم اگر صلاح بدانيد مدرسه‌اى براى دخترها و دوشيزگان مفتوح نمائيم و در تربيت بنات و دوشيزگان وطن بكوشيم و به آنها لباس علم و هنر بپوشيم چه تا دخترها عالم نشوند پسرها به خوبى تربيت نخواهند شد در اين گفتگو و مذاكره بوديم كه فرزند آن جناب آقا ميرزا سيد محمد صادق رئيس مدرسهء اسلام وارد شد و در باب مدرسهء دوشيزگان اينطور فرمود : چيزى كه مانع ايجاد و احداث مكاتب دخترهاست نبودن ادارهء نظميه و نداشتن پليس مرتب و مصادف شدن دخترها با اشرار در هنگام ذهاب و اياب و ممانعت معاندين و تهيه نكردن زنان معلمه با اخلاق و ترتيبات صحيحه و كتب كلاسى و عدم امنيت و اجراى مجازات الواد برفرض اسم حضرت حجة الاسلام منع معاندين را بردارد با جوانان جاهل و اشخاص عزب و بىلجام چكنيم اگر يكنفر از اشرار با يكى از دخترها طرف شد و اسباب زحمت را فراهم آورد كى ممانعت مىكند و كه مجازات ميدهد اگر دخترى راه خود را كج كرده عوض رفتن بمكتب رفت بخانهء يكى از دوستان خود پدر و مادر آن دختر چگونه مطلع ميشوند و چطور دختر خود را در خانهء غير بيابند استطاعت آنكه در هر مدرسه فراش متعدد بياوريم كه نداريم پس بايد نخست ادارهء پليس و نظميه را مرتب كنند سپس موجبات تأسيس مدارس دخترها را فراهم نمايند كه اقلا اگر هنگامى يكنفر خواست راهزن دخترى شود پليس فورا او را دستگير نمايد و مجازات او را در نظميه بدهند و از احديهم ملاحظه ننمايند ديگر آنكه معلم مردانه كه نميتوان براى دخترها آورد پس بايد در فكر معلمهء زنانه باشيم تا در وقت و موقع آنها را به كار واداريم چه احتجاب و مستور بودن زنان كار و تكليف آنانرا مشكل و سخت نموده است ( مذاكره و نظر كردن به صورت و دست زن در نزد حاجة و ضرورت به اجماع مسلمين جايز است مانند معامله و نشان دادن بطبيب و جراح و يا در مقام شهادت و يا در موقع تعلم احكام شرعيه و در غير ضرورت اختلاف است از عامه شافعى و از خاصه معدودى جايز نميدانند مرحوم شيخ مرتضى انصارى پس از\r\n\r\n\r\n","description":"\r\nعتبات بود كه بالعكس آنها را مقضى المرام عودت داد و دستخط انعقاد عدالتخانه را كه در واقع پيش‌قراول و مقدمه مشروطيت و تأسيس كعبه مقصود آزادىطلبان بود باعث شد و مهاجرين را لدى الورود بحضور مظفر الدين شاه برد و به حدى خدماتش در سده سلطنت مشهود گرديد كه مرحوم مظفر الدين شاه در حضور آقايان علماء انگشترى الماس خود را از انگشت خود درآورده و بانگشت او كرد خدمات در آن واقعه چنان كه در تاريخ خواهد آمد به حدى اين جوانمرد را در نزد دولت و ملت محبوب القلوب نمود كه موجب رشك و حسد درباريان گرديد .\r\nدر حالت نزع مظفر الدين شاه كه حال استرآباد به آن درجه مغشوش بود و همسايگان در شرف تخطى و براى ورود خودشان به جهت تسويه امور اتباع خود يادداشت رسمى بوزارت خارجه فرستاده بودند اين\r\n","footnote":"","page_name":" 160 ","page_number":196},
  {"content":"\r\n\r\nحكم بجواز فرموده است احوط منع است در صورت جواز مشروط بشرايطى است مثل آنكه موى سر داخل نباشد و نظر بشهوت و خوف فتنه نباشد و غير آن ) .\r\nبارى چون آقازاده اين تقرير را فرمود جناب حجة الاسلام فرمودند تا دولت ايران مشروطه و داراى قوانين اساسى نگردد و اين استبداد برداشته نشود هرگز متوقع اصلاح و منتظر انتظام نبايد بود وانگهى اگر با اين وضع حاليه بماند چندى نگذرد كه مملكت اسلامى از دست خواهد رفت و ما بدست خارجه خواهيم افتاد بايد تا زودتر است اقدامى كرد كه اين مشت مسلمان پايمال خارجه نگردد .\r\nنگارنده عرض كرد كى و چه وقت دولت مشروطه خواهد شد فرمود وقتى كه افراد ملت عالم و و از خواب گران غفلت بيدار و معنى مليت و قوميت را بدانند و بر نفع و ضرر ملكى كه ما به الاشتراك عمومى اهالى مملكت است واقف شوند و يا عدهء عالم بر جاهل غلبه نمايد و يا لا اقل عالم و جاهل در عدد مساوى باشند و اقلا بدانند اينقدر نبايد متحمل بار ظلم شد و بدانند رفع ظلم بدست خودشان است كاويانى صفت ريشهء ماردوشانرا از ايران بركنند . نگارنده عرض كرد هشت سال است كه ظاهرا در اين امر مهم مقدس اقدام فرموده چنان كه مدرسهء اسلام را خودتان مفتوح نموديد و ساير مكاتب و مدارس را اجازه و تشويق در افتتاح و از جرايد و معارف ترويج كرديد كما اينكه مكرر واداشتيد در قهوه‌خانه‌ها و معابر و منابر براى عوام الناس روزنامه بخوانند و آنها را بيدار و آگاه سازند و چه‌قدر اوقات شريف خودتان را صرف امتحانات شاگردان مدارس فرموديد چه نتيجه داد و چه فايده بخشيد فرمود اين اقدامات و مقدمات در موقع نتايج خود را ظاهر خواهد داشت عجالة بايد در انعقاد مجالس و انجمنها اقدام كنيد و در خفيه و آشكار با اشخاص عالم و متمدن بنشينيد و در امر وطن عزيز و اصلاح خرابيها سخن رانيد و شاگردان مدارس و طلاب علوم بلكه عموم وطن دوستانرا به اين خرابى و نواقص آگاه و هوشيار سازيد و خون غيرت و حميت ملى را به جوش آريد و بمردم بفهمانيد كه وقت بسيار تنك و مملكت در حالت شدت مرض بل مريض محتضرى است و باهم متحد و متفق شويد و برادرانه و غيرتمندانه در مقام مجاهده و خدمت باسلام و وطن برآئيد و اين كتاب ابراهيم بيك كه سياحت‌نامهء يكنفر ايرانى است و ورود او را به خاك ايران منع كرده‌اند گرفته و بخوانيد اين همان كتابى بود كه در نزد ايشان بود و به بنده دادند و بعض نصايح محرمانه و مواعظ مشفقانه كه راجع به خدمت باسلام و وطن بود فرمودند و\r\n\r\n\r\n","description":"\r\nشخص داوطلبانه اين خدمت را متعهد شد و از بذل جان و مال مضايقه نكرد پس از اعاده انتظامات آنجا برحسب استدعاى خودش بطهران آمد و اين وقتى بود كه مستبدين برضد آزادى اين مخلوق بيچاره پارتيها و انجمنها تشكيل داده و هريك از اشخاصيكه سالها در بالش خودپرستى غنوده بودند عرصه را بر خود تنگ ديده دست به ترانهاى خانمان‌سوز زده بودند اين جوان جوانبخت بدستيارى بعضى از دوستان خود مانند سردار منصور و علاء الدوله هيئت امرا را جمع كرده و بهر ترتيب بود از سوء رفتار ماضى متنبه و بوخامت نتايج مستقبل تهديد نمود و همگى را به قرآن براى وفاى باساس مشروطيت قسم داد و آن عريضه مشروطه را كه در تاريخ خواهد آمد به محمد على ميرزاى بدبخت نوشت و براى التزام رفقاى خود به مهر و امضاى همه رسانيده و پس از ختم آن چون هيچ‌كس جرئت اين رسالت را نكرد\r\n","footnote":"","page_name":" 161 ","page_number":197},
  {"content":"\r\n\r\nطرق ترقى و تمدن را ارائه نمودند فرمايشات آن بزرگوار كه از روى غيرتمندى و وطن‌خواهى بود در من اثرى تام نمود كه ديگر حالت نشستن برايم نماند . از شب هم تقريبا هفت ساعت گذشته بود لذا برخواسته و رفتم جنابش با فرزند خويش مشغول بقيهء همين گفتگو بود .\r\n\r\nتشكيل انجمن مخفى\r\nنتيجهء مذاكرات مجلس شب گذشته اين شد كه فرداى آنشب رقعه‌جات دعوت براى بعض دوستان و آشنايان فرستاده دو روز ديگر انجمن مخفى تشكيل يافت و اين انجمن در امكنهء مختلفهء مخفيانه ساير بود صورت مذاكرات و مقاولات بعض مجالس را عينا مينويسم تا اشخاصى كه در اين مقصود مقدس سخنى رانده و اقدامى كرده‌اند ذكر خيرشان شده باشد و اسم سامى و نام نامى ايشان در صفحات تاريخ بماند و اخلاف وطن آنان را به نيكى ياد نمايند و ما هم به يك اندازه اداى شكر اقدامات خيرخواهان عالم انسانيت و اسلاميت را كرده باشيم .\r\nروز پنجشنبهء هيجدهم ماه ذى الحجة الحرام سال هزار و سيصد و بيست و دو هجرى كه عيد غدير بود در منزل بندهء نگارنده جمعى از فضلاء و دانشمندان حضور بهمرسانيده يكى دو مسئله مطرح و مذاكره شد بندهء نگارنده عنوان سخن را اين گونه نمود :\r\nاى آقايان و اى دانشمندان و اى وطن دوستان و اى اسلام‌خواهان و اصلاح‌طلبان و اى غيرتمندان آيا خوابيد يا بيدار آيا غيرت وطنى و شرف نوعى و حس ملى و مذهبى و دولت‌دوستى و ملت‌پرستى و معارف‌خواهى در شما هست يا نه .\r\nآيا شما خود را در عداد انسان ميشماريد يا نه اگر حس انسانيت داريد چرا فكرى به حال زار خود و هموطنان و هم‌كيشان خود نميفرمائيد و چرا در اوضاع عالم مشاهده نمينمائيد اين مملكت ژاپون برادر شرقى و آسيائى شماست كه مىبينيد چگونه باوج ترقى صعود نموده و چه حركات محير العقول و خارق عادت نموده و مينمايد .\r\nاين ملت روسيه است كه مىبينيد چگونه به خيال حرّيت و آزادى افتاده و مقام افسرى و سرورى نوعى خود را دريافتند و در چه خيالاتى هستند و براى ادراك مقامات منيعهء شرف و آزادى تحمل چه زحمات مينمايند و چگونه از مال و جان ميگذرند .\r\n\r\n\r\n","description":"\r\nلذا خودش حامل آن شده و بعضى مطالب شفاهيه به محمد على ميرزا گفت كه خيالات او را بتأخير انداخت يعنى وخامت عدم همراهى و مساعدت با ملت را به او مدلل و مبرهن داشت درباريان چون اين جوان را مخرب خيالات و مانع استبداد خود ديدند او را بعنوان حكومت گيلان تبعيد كرده و برشت فرستادند و پس از انفصال او واقعه ميدان توپخانه را پيش آوردند بعد از واقعه ميدان اين شخص وطن‌دوست خود را خواهى نخواهى بطهران رسانيد و در واقعه ناگوار مجلس صدق نيات و شور وطن‌پرستى او معلوم ملت شد تا اينكه او را بفرنگ تبعيد كردند معظم له به بروكسل رفته در ( انستيوربر )  Institut Robert  مشغول تكميل تحصيلات خود شد پس از استماع مژده فتح قشون ملى و سرداران جنگجو بطهران آمد و چون شخص حساس نميتواند خود را از زحمت وطن مألوف معاف به بينداز ناله جان‌سوز برادران استرآبادى\r\n","footnote":"","page_name":" 162 ","page_number":198},
  {"content":"\r\n\r\nو اين اهالى هندوستان ميباشند كه به خيال آزادى و استرداد استقلال خود افتاده و عمّا قريب افكار عاليهء آنها نتايج حسنه داده و بمنتهاى آمال خود نايل خواهند شد و اين امارت افغانستان است كه يكى از قطعات و حكومتهاى ايران بود و خود را بچه مقامى مىبيند و چه سودائى در سر دارد . ما اهالى ايران چه تقصير كرده و چه گناهى را مرتكب شديم كه بايد در نهايت ذلت و خوارى و مسكنت و خاكسارى بوده در جزء وحشيها و بىتربيتها محسوب باشيم و مبتلاى هزاران دردهاى بيدرمان از خارج و داخل گرديم . اين است امر نان و گوشت و روغن و ساير مأكولات ، آن است حال آب و هوا و ساير مشروبات ، گاهى بتعديات حكام ظالم ، و زمانى گرفتار ظلم ديوانيان ، وقتى بستم و هواى ميل و نفس كسبه گرفتاريم ، كوچه و خيابانها كثيف ، حمامها و آبها بدبو و نجس ، نه راه‌آهنى داريم و نه كارخانه و روزنامهء آزادى ، نه اخبار يوميه و نه آثار عيشيه ، دو سه روزنامه در داخله داريم آن هم جز تملق و دروغ و چاپلوسى و مهملات ديگر چيزى نمينويسند .\r\nاحدى نيست كه به خيال ترقى اين ملت نجيب و اصيل و ضعيف افتد ، حكام برشوه و تعارف خو گرفته‌اند ، وزراى خائن وطن عزيز را ببهائى كم و ثمنى بخس به اجانب از هر جانب ميفروشند ، رؤساء گرفتار اغراض شخصى ميباشند ، نه كشتى و دريا داريم نه بندرى و لنگرگاه ، نه لشگر داريم نه دفتر ، نه بلديه داريم نه نظميه ، نه ماليه داريم نه عدليه ، نه مدارس داريم نه مجالس ، نه معارف نه محارف ، نه فلاحت نه زراعت ، نه علم عسكرى نه ترتيب لشكرى ، نه آسايش نه آرامش ، نه حال نه مال ، نه شب نه روز ، نه رب نه رب ، نه و نه ، نه و نه با اينكه پادشاهى داريم مانند اين پادشاه ( مظفر الدين شاه ) رؤف و مهربان متدين و مسلمان نسبت بسلاطين قاجاريه از همه بهتر است با اينكه جمعى مفسد بدمنش دور او را گرفته‌اند باز مايل بمعارف و علوم است چنان كه در مدت هشت سال سلطنت اين پادشاه چه‌قدر مدارس و مكاتب ايجاد و احداث شده است و بچه اندازه مردم بيدار و هوشيار . در اغلب امور خيريه اول اين پادشاه پول ميدهد و بهر اندازه كه بعرض او برسانند در امور مقدسه اعانت ميفرمايد مانع ترقى نيست و عائق تمدن نه ، بلكه اگر وزراى خائن بگذارند در اعلى مرتبهء همراهى است و در ترقيات اين ملت و مملكت به يك درجه ساعى « 1 » و از حسن تصادف و اتفاق در اين عصر و زمان عالم و رئيس روحانى هم مانند جناب آقا ميرزا سيد محمد مجتهد طباطبائى داريم كه تاكنون عالمى به اين خوبى و آگاهى و صحت\r\n\r\n\r\n\r\n","description":"\r\nخود تاب نياورد باكمال بىاسبابى به طرف استرآباد رهسپار شد و چون حضرت وزير داخله و ساير اولياى امور حس مليت و قوه بازوى اين جوان را ميدانستند حكومت سمنان و دامغان و شاهرود و بسطام و فرماندهى قشون مازندران و كليه نقاط حكومتى مشار اليه را به عهده خود او باز گذاشتند لدى الورود ابواب سعادات بر مردم نجيب استرآباد باز شد متجاوز از بيست نفر از اسرا را كه در استبداد صغير گرفتار چنگ وحشيان تراكمه شده بودند مستخلص كرد دو عراده توپ دولت را كه در زمان فطرت بدست ياغيان ايل افتاده بود مسترد داشت وكيل تراكمه كه معلوم است چه‌قدر بذل سعى و جهد ميخواهد منتخب و بطهران اعزام داد ما بين يموت و ولايت را اصلاح كرد و سران تراكمه را بانجمن ملى حاضر نموده به خدمت اين حكومت مشروطه قسم داد سالارين مستبد وطن‌فروش را روانه اسفل السافلين داشت تأسيس\r\n","footnote":"\r\n( 1 ) آنچه از مدايح اين پادشاه گفتم بمقتضاى آن عصر بود كه غير از اين ممكن نبود گفته شود .\r\n","page_name":" 163 ","page_number":199},
  {"content":"\r\n\r\nو انصاف نديديم ، سياسى ميداند خطوط خارجه را ميخواند ، بحقوق ملل عارف ، بقوانين ممالك و دول واقف ، ملت‌دوست ، معارف‌خواه ، وطن‌شناس ، دولتخواه ، بمواقف و مقتضيات عصر آگاه ، بادانش و دوربين ، موشكاف و نكته‌چين ، بمعضلات امور بينا ، خرده‌بين و خرده‌گير و خرده‌دان و دانا ، غيرتمند و جوانمرد ، باذوق و اهل درد ، براى وطن شب و روز در چاره‌جوئى و خيرگوئى ، در امور خيريه ساعى و جاهد و در ترقى مليه مجاهد ، مخصوصا براى اصلاح معارف ايران سرى پرشور دارد و دقيقهء آرام ندارد مشوّق مدارس و مكاتب ، مروّج جرايد و مكاسب ، چنانچه خود مدرسهء اسلام را در طهران افتتاح نمود و از ساير مدارس و مكاتب مليه تشويق نمود و حق اين است با موانعى كه در پيش بود لو لا وجود ايشان و اقداماتشان كار مدارس و مكاتب نضجى نميگرفت و اغلب جرأت اقدام باينگونه امور نداشتند همه ميدانيد كه در ابتداى افتتاح مدارس بعض از مغرضين بعوام الناس مشتبه كرده بودند كه مباشرين مكاتب و اجزاء مدارس كافر و نجس‌اند و بمردم گفته بودند كه اين مدارس اطفال مسلمانانرا بىدين و خارج از مذهب ميكنند نزديك بود كه رشتهء مكاتب از هم گسيخته گردد كه جناب حجة الاسلام مدرسه اسلام را تأسيس نمود آنوقت مردم دانستند كه مدرسه و علم منافاتى با دين‌دارى ندارد و اين وجود محترم در ترويج مذهب اسلام و در تقويت و اجراى قوانين خير الأنام مراقبتى تام دارد كما اينكه مجلسى هم براى شبهات مذهبى منعقد فرمود و معارف را حتى المقدور در اين مملكت دائر و تشويق نمود . آثار خيريه و اقدامات بريهء ايشانرا همه ميدانيد .\r\nحالا با داشتن پادشاهى چنان و رئيس روحانى چنين تا يك اندازه مقتضى موجود و موانع مفقود و اين ايام ليل و ظلمانى براى ما ايرانيان و خيرخواهان اسعد زمان مغتنم و مسعود . وقت را غنيمت دانيد و فرصت را مغتنم شماريد بيائيد جنبش و حركتى نمائيد و در موجبات ترقى مملكت و تربيت افراد ملت و ابناء وطن عزيز كوشش و جوشش نمائيد شايد بالاخره بتوانيد اهالى مملكت را از قيد عبوديت و اسارت رهائى داده آزاد سازيد و مقام منيع شرف و مليت و قوميت و افتخار را درك نمائيد و خود را بمقام عزت و سربلندى برسانيد و آبهاى رفته را به زور بازوى غيرت و حميت بجوى باز آريد ( خوانندگان ميدانند هنگام نطق و خطابه نظر به تنبه و هيجان خاطر مخاطب و بيدارى قلوب است و بايد اغراق و مبالغه در نطق باشد تا سائق غيرت شود ) جناب ذو الرياستين آقا ميرزا احمد كرمانى كه حاضر در آن مجلس بود و سنش قريب بچهل سال شخص فاضل به اعلم و داراى اخلاق حميده و صفات محموده ملت‌خواه و وطن‌دوست\r\n\r\n\r\n","description":"\r\nمدرسه اميريه را كه تمام اساسيه و لباس و همه چيز آن از كيسهء خود اين جوانمرد راد است نمود بلديه و نظميه را تشكيل كرده اموال و اسلحه را كه در اين مدت بنهب و غارت رفته بود استرداد فرمود و اليوم مشغول تشكيل اردوى نظامى است تا از اين كار چه نتيجه بگيرد .\r\nخداوند امثال اين جوانان عالم وطن‌خواه را كه جامع شرايط خدمتگذارى ملت هستند در اين مملكت زياد كند كه يار شاطرند نه بار خاطر اميدواريم كه امير اعظم از زحمات خود خسته نشود و عنقريب استرآباد را نمونهء از شهرهاى نظامى فرنگ كه به چشم خود ديده نمايد . بارى ما درين تاريخ خود زحمات و صدمات امير اعظم را در هر مقامى مشروحا ذكر نموده‌ايم در اينمقام چند امر را خاطر نشان خواننده تاريخ ميداريم .\r\n","footnote":"","page_name":" 164 ","page_number":200},
  {"content":"\r\n\r\n( مؤلف صرف صالحى ) از سابق مسبوق به مقصود بود كلام بنده را قطع نموده و چنين گفت اميدواريم كه در چنين ايام و از بركت حقيقت اسلام بتوانيم تخم علوم و معارف و تربيت و بيداريرا در قلوب افراد بكاريم و چند ديگر حاصل و ثمر را برداريم و يا تخمى را كه پيشينيان كاشته‌اند ما آبيارى كنيم و ثمر را برگيريم زيرا كه تاكنون بطورى كه بايد و شايد كسى نگفت و به خيال بيدارى مردم كه افتادند به آخر نرسانيدند و قدمهاى مردانه مجدّانهء آنانرا قطع كردند و دشمنان تمدن آنها را بزواياى محبسهاى تنگ و تاريك انداختند لكن امروز كه ما بتقويت و همراهى جناب حجة الاسلام اتفاق كنيم و اتحاد و وفاق نمائيم و معايب و خرابيها را به اهالى ارائه دهيم قهرا و طبعا خود اهالى رفته‌رفته در مقام اصلاح برمىآيند بعد از آنى كه در مقام اصلاح برآمدند البته به جائى ميرسند .\r\nبندهء نگارنده گفت هرگاه اجازه بدهيد قدرى از كتاب ابراهيم بيك را كه بيان مىكند حالت ايران و ايرانى را بخوانم حاضرين كه بعض از آنها مسبوق به مقصود بودند فرمودند البته بخوانيد زيرا كه انعقاد اين مجلس براى اين گونه مذاكرات است نگارنده فورا كتاب را باز كرده صفحه ( 66 ) را كه خطاب بوزير داخله است خواندم سبب خواندن كتاب ابراهيم بيك چند امر بود .\r\nاول آنكه همهء اهالى آن مجلس جرئت استماع اين گونه مذاكرات را نداشتند و از ترس آنكه شايد خبر به عين الدوله برسد در شرف حركت كردن و رفتن بودند ولى كتاب خواندن چندان نقلى و ترسى نداشت .\r\nدويم آنكه ايرانيان مطالبى را كه در كتاب باشد بهتر اهميت به آن ميدهند و خوب حاضر و مهياى استماع ميشوند .\r\nسيم آنكه هركس متكلم به اين كلمات ميشد فورا به او مىبستند كه بابى و لا مذهب است لكن در خواندن كتاب محذورى نبود .\r\nچهارم آنكه كتاب ابراهيم بيك تازه شايع شده بود هركس نسخهء آن را نداشت و مايل بشنيدن و خواندن مطالب آن بودند .\r\nاين جواب را هم نگارنده با بعضى مهيا كرده بوديم كه اگر گرفتار شويم و يكى از ملاها بر ما ايراد وارد سازد كه اين كتاب از كتب ضاله است چرا ميخوانديد به او بگوئيم ما براى اينكه ردّى بر آن بنويسيم و بعض مطالب آن را نقض كنيم آن را ميخوانديم خلاصه كتاب را در دست گرفته چنين خواندم .\r\n\r\n\r\n","description":"\r\nاول آنكه امير اعظم از اشخاصى است كه از اول مشروطيت ايران الى كنون يكقدم مخالف اين اساس برنداشته است و از اول تا به آخر همراه بوده و مباشر بسيارى از امور .\r\nدوّم آنكه اگر ما ده نفر مانند اين جوانمرد در اين مملكت داشتيم هر آينه امروز اين مملكت با ممالك متمدنه برابرى بلكه پيش هم بوده .\r\nسوم آنكه امير اعظم يك شرافتى از براى اهالى استرآباد ثابت نمود كه تا قيام قيامت صحايف تاريخ نام آنان را به خوبى ذكر مينمايد چه در اين مدت قليل انجمن ولايتى و عدليه و نظميه و بلديه و مدرسه بلكه معارف آنجا را برپا و تأسيس نمود كه وكيل تراكمه مسمّى بآدينه محمد خان است با همان لباس ايليت و يك عالم شرف و افتخار در مجلس مقدس با علما و بزرگان وزراء همسر و هم‌مشرب\r\n","footnote":"","page_name":" 165 ","page_number":201},
  {"content":"\r\n\r\n\r\nخطاب بوزير داخله\r\nحالا بفرمائيد به بينم در كدامين شهر از شهرهاى اين مملكت وسيع بيمارخانه بنا نهاده‌ايد و يا دار العجزه مسكن ايتامى ساخته و براى تربيت اطفال بىكس ملت دار الصنايعى پرداخته‌ايد و در كدامين قصبه از قصبات وطن براى تسهيل نقليات راههاى شوسه درست كرده‌ايد و اسباب ترقى و تسهيل زراعت و فلاحت را كه مايهء حيات ملك و ملت است فراهم آورده‌ايد در باب ترقى تجارت مملكت كه دولتهاى بزرك دقيقهء از آن غفلت نكرده بلكه مليونها پول در راه توسيع آن خرج نموده‌اند و در موقع اقتضا براى حصول آن مقصود خونريزيها كرده‌اند چه اقدامات مجدّانه از شما سر زده است آيا هيچ خبر داريد كه ساليانه از امتعهء ايران چه‌قدر بخارج حمل و نقل مىشود يا چه‌قدر مال التجاره از خارج داخل اين مملكت مىشود عجبا هيچ بخاطر مبارك عالى خطور كرده است تدبيرى به كار برده باشيد كه مقدار امتعه و محصولات داخليه كه بخارجه ميرود بيش از آن باشد كه از خارجه بمملكت داخل مىشود تا دخل وطن را بر خرج آن غلبه روى داده رعيت را بدان وسيله توانائى حاصل آيد و خزانهء دولت‌آباد گردد چرا بايد رعيت ايران تا جزئيات لوازم زندگانى محتاج خارجه باشد آيا شمع كافورى را خداى تعالى نصيب كاملهء خود اختصاص داده يا كار بشر است مگر قند از آسمان مىبارد عجبا خاك ايران استعداد رويانيدن چغندر و يا نيشكر را ندارد مگر پيه گاو و گوسفند ايران مانند پيه مواشى و دواب ملل خارجه قابل تصفيه نيست ياللعجب مگر اينهمه پنبهء ايران كه بكرورها بخارج مىبرند كفايت ملبوس اهالى را نميكند جناب وزير از مقدار نفوس و جمعيت ايران هيچ خبر داريد ؟ از مقدار توالد و تناسل كه مايهء بقا و دوام قوميت و مليت ما است آگاه هستيد ؟ آيا تاكنون اسباب مهاجرت اينهمه ايرانى را كه بممالك روس و عثمانى و هند پراكنده ميشوند تحقيق فرموده تدبيرى براى منع اين كار به كار برده‌ايد ؟\r\nچرا اقدامات به كار نميبريد كه براى رفع احتياج ملت اقلا در بعضى ولايتهاى مناسب فابريكهاى مختصر بنام سركار ساخته و پرداخته گردد خواهيد فرمود كه ساختن ( فابريك ) وظيفه و تكليف من نيست سلّمنا لكن تدبير احداث آن و تشويق نمودن ملت و ضامن شدن بحفظ حقوق رعيت كار وزير با كفايت و خردمند با انصاف است به خدا در ممالك خارجه اينها را كه يكان‌يكان شمردم همه از تكاليف وزير داخله است بايد رشتهء اين گونه نيك‌بختيها را او از هر جانب پيدا كرده بدست رعيت بسپارد هرگاه نكند معاقب\r\n\r\n\r\n","description":"\r\nو جليس و جلوس مينمايد .\r\nچه افتخارى بهتر و برتر كه وكيل يك شهرى و يك ايلى از خود آنها باشد خلاصه امير اعظم راضى نشد كه دست تقلب در انتخاب وكلاء استرآباد افتد ( ايكاش يكنفر مانند امير اعظم هم در وطن عزيز نگارنده بود كه مانع ميشد از اينكه يك افتخار بزرگى از اهالى كرمان سلب شود ) و ما در اين مقام چند فقره از تلگرافات و نوشتجات راجع باسترآباد را درج ميكنيم اگرچه در تاريخ مشروحا ذكر شده است لكن مقدم بر آن يك دو سطر مىنويسيم و آن اينست كه امير اعظم با آن رياست و بزرگى و آن شأن و مقامى را كه حايز و حاوى است پس از آنكه مدرسه اميريه را در استرآباد افتتاح نمود و معلم از طهران تقاضا نمود چند روزى را خودش در مدرسه درس ميگفت آيا تصور مىشود كه\r\n","footnote":"","page_name":" 166 ","page_number":202},
  {"content":"\r\n\r\nو مسئول است چرا اسباب پريشانى و پراكندگى ملت را نميپرسيد كه سبب چيست ساليانه چندين هزار رعيت ايران ترك‌دار و ديار خود گفته به خاك عثمانى و روس و هند ميريزند و در ممالك غربت در پيش دوست و بيگانه بدان ذلت و خوارى و پريشان روزگارى بسر مىبرند آيا هنوز زمان آن نرسيده كه وزراى ايران رعيت را بحكام و حكام را به پيشكار و پيشكار را به بيگلربيگى و داروغه و آنان به كدخدايان و ايشانهم بفراشباشى و نايب نفروشند .\r\nدر كدامين مملكت ديده شده است كه داروغه‌گى شهر را به اجازه بدهند وانگهى به اراذل و ادانى ناس . آخر انصاف بايد كرد اين مأموريت گرامى را در ممالك متمدنه دايرهء پليس مينمايد آيا رواست كه پليس مردمان بىسروپا و بىسواد باشند و علاوه بر همه عدم لياقت تجارزادگان محترم را به اسباب چينيهاى گوناگون بانواع كارهاى نامناسب متهم ساخته آبرو و اعتبارشان را براى پنج تومان پايمال سازند و از جوان با حيا و نجيبى براى شرم از پدر و مادر و برادر بىهيچ تقصيرى چهل پنجاه تومان يا زيادتر بنام جريمه بگيرند آيا از وضع ناگوار اين گمركخانه‌هاى بىتعرفه كه موجب هزار گونه شماتت دوست و دشمن است خبر نداريد كه از يك جور متاع داخله و يا خارجه از يكى دو تومان و از ديگرى يك تومان و از يكى ديگر كه گويا پدرش سرباز يا برادرش توپچى است پنجهزار ميگيرند .\r\nاصلاح اينهم كه محتاج به پول و آدم يا تدبير آسمانى نيست تا چند در دست حكام ظالم در باب رفتار آنان با رعيت و اخذ ماليات كتابچه و دستور العمل مانندى نخواهد شد تا كى حال اين ودايع گرانبهاى خداداده را كه رعيتش نام است رعايت نخواهيد فرمود آن را بهواى نفس حكام بىمروّت سپرده ناگزير از تبعيت خواهشهاى رذيلانهء آن فرومايگان خواهيد داشت آيا دولت سه هزار سالهء ايران مقتدر نيست كه در هريك از شهرهاى معظم خود ادارهء صحيّه برپا نموده سه چهار نفر طبيب موظف بدانجاها بگمارد كه مردمان آن شهر را از اجل معلّقى كه اثر جهل و نادانى متطبّبين « 1 » است برهاند چرا به جهت معالجهء جذام و برص كه در دورهء اول معالجهء آنها خيلى آسانست بيمارخانه نباشد كه در هر شهر مسافر در اول ورود بجماعتى ازين بدبختان دوچار نشود كه از آسيب اين مرض كثيف لب و دماغشان ريخته و چشم و دهانشان را اعوجاج روى داده كف گدائى به پيش خودى و بيگانه دراز كرده خودشان هم\r\n\r\n\r\n\r\n","description":"\r\nحاكم يك ولايتى او هم مثل امير اعظم شخصى خودش را براى ترقى ابناء وطن معلم قرار دهد و اين زحمت را بر خود هموار نمايد بلى عقلا و دانشمندان و خورده‌بينان همه‌وقت از بزرگان و رجال مملكت اين‌گونه سلوك را متوقع و منتظر بوده‌اند .\r\nبارى انجمن ولايتى استرآباد كه اجزاء و اعضاء آن از علماء و بزرگان استرآباد ميباشند مكتوب ذيل را به آن رادمرد مىنويسند و هذا صورته .\r\n","footnote":"\r\n( 1 ) متطبّب در زبان عرب كسى را گويند كه خيلى طب بداند و در فارسى كسى را گويند كه علم طب را به خود ببندد و در واقع نداند .\r\n","page_name":" 167 ","page_number":203},
  {"content":"\r\n\r\nمانند وحوش در بيابان زيست كنند و از دار و ديار مطرود و در نظر اهل و عيال منفور باشند بخداى كه از براى مرد وطن‌دوست غيرتمند مرك از ديدن حالت آن بدبختان سهل و آسانتر است من يك بار آنان را ديدم و هنوز دلم در تب و تاب است شما همه روزه مىبينيد و هيچ گردى بدامن كبرياى شما نمىنشيند مگر نه اينان ابناى وطن شما و برادران دينى شمايند ديگران براى حفظ حيات يك تن از ابناى وطن و بنى نوع خودشان چه زحمتها برخود هموار نموده چه پولها خرج ميكنند اصلاح اين كارها كه در انظار خارجه موجب ننك دولت و ملت و اسباب هزار گونه سرزنش خودى و بيگانه است محتاج چندان مخارج گزاف نيست كه دولت و ملت از تدارك آن عاجز باشند بوحدانيت خدا قسم از خود ملت وجه اصلاح اين گونه معايب را كه سبب كاهش شئونات دولت در انظار بيگانگانست بسهل‌ترين وجهى ميتوان گرفت كه از آن روى در ظرف بيست و سى سال اولاد و اقارب و بستگان يك مرد فقيهى كه خود بوساطت چندين نفر از دولت تنها ساليانه شصت تومان وظيفهء دعاگوئى داشت اكنون صاحب پنج كرور ثروت و سامان بشوند اما براى اصلاح نقايص جزئيهء وطن نميشود به اعانت عموميه رجوع نمود و همچنان كار مقدسى را از پيش برد در اين باب آنچه لازم است تنها حس نيت و تدبير و درستكارى و بىطمعى است در صورتى كه ملت خود را از دولت و دولت خود را از ملت دانست و فهميد كه اينان لازم غير مفارق و تنها در لفظ دو اما در معنى واحدند همه كارهاى سخت ساخته و پرداخته مىشود از دولت و ميامن اتفاق اين دو عنصر گرامى وطن هيچگونه مشكلاتى در مقابل پايدارى نتواند نمود . دولت همه ز اتفاق خيزد - بىدولتى از نفاق خيزد . بدستيارى عدالت و مساوات بر همه سختيها غلبه توان نمود در اثناى اين مسافرت كه قسمت قليلى از ممالك ايران را ديدم دلم خون شد همه‌جا ملك پريشان ملت پريشان تجارت پريشان خيال پريشان عقايد پريشان شهر پريشان شهريار پريشان خدايرا اين چه پريشان است تعجب دارم كه با اينهمه پريشانى ديگر اين جمعيت وزراء چه لازم است عرض بنده همين بود كه از شما بپرسم سبب اين همه پريشانى چيست اگر رسول خدا از شما بپرسد كه اى وزراى ايران و اى رؤساى ملت كو شريعت من ، كو اسباب جهاد شما ، كو مجاهدين شما ، كو ايمان شما كه من حب وطن را رديف آن قرار داده‌ام چه جواب عرض خواهيد كرد و چه عذر خواهيد آورد هرگاه يك دوست و يا دشمنى از شما بپرسد كه آيا چه مانع شد كه در مدت اين پنجاه شصت سال سلطنت كه\r\n\r\n\r\n","description":"\r\n\r\nمكتوب انجمن استرآباد بايالت جليله نمره 39 مورخهء پنجشنبه 9 ذى الحجة الحرام 1327\r\nحضور مبارك حضرت مستطاب اشرف ارفع اسعد و الا ايالت جليلهء استرآباد دامت شوكته العاليه در باب علت تعطيل ادارات حكومتى كه مرقوم فرموده هر سواد آرتيكلى كه در روزنامهء شرق مندرج شده ملاحظه و اسباب حيرت شد كه چرا بايد خاطر مبارك از يك همچو آرتيكلى كه فصول مندرجه در آن به هيچوجه مناسبتى با ترتيبات حاضرهء آنوجود مقدس ندارد مكدر شود زحماتى و خطراتى كه آن وجود مقدس براى اعاده انتظامات اين مملكت استرآباد تحمل كرديد از خاطر عموم محو نخواهد\r\n","footnote":"","page_name":" 168 ","page_number":204},
  {"content":"\r\n\r\nبىمنازعهء خارجه در نهايت استقلال و راحتى حكم ميرانديد نتوانستيد از اين بيست و پنج كرور « 1 » جمعيت ايران بيست و پنج نفر را تربيت كنيد كه بتوانند بطور لايق از عهدهء ادارهء گمركات مملكت برآيند تا محتاج نشويد كه از فرنگستان ملل خارجه را بمواجب گزاف كرايه كرده بگمرك‌خانه‌هاى خودتان بگذاريد چه جواب خواهيد گفت .\r\nاگر بيگانهء از شما بپرسد كه چه مانع پيش‌آمد كه شما در مدت شصت سال نتوانستيد بماليات اين مملكت وسيع حاصل‌خيز يك مليون تومان بيفزائيد كه خرج تزييد اسباب مدافعهء وطن شود چه جواب مسكت بر او خواهيد داد و حال آنكه در ظرف اين مدت شصت سال بماليات ساير مملكت‌هاى دور و نزديك چند مقابل اول افزوده‌اند و همان مقدار نيز آبادى و جمعيت آنها زياد شده است اگر ناموس خودتان از شما بپرسد چه صرفه ديديد كه مداخل مملكت را فقط منحصر باخذ رشوه و تعارف و جريمه داشتيد و از فراهم آوردن اسباب تزييد ماليات و توسيع دايرهء تجارت و زراعت وطن غفلت ورزيديد چه پاسخ خواهيد داد كه موجب رفع سرافكندگى شما گردد آيا ميترسيد كه از اصلاح جنگلهاى مملكت و كار فرمودن معادن بىصاحب و فراهم آوردن اسباب نقليات وطن كمتر از تاخت و تاز رعيت منافع حاصل آيد آيا نميدانيد كه رعيت بمثابهء دست و پاى دولت است و پريشانى امروزهء آنان پنج روز ديگر سبب خوارى و پريشانى خود شما است انتهى .\r\nتا اينجاى كتاب خوانده شد و تا يك اندازه مقصود به عمل آمد چه اكثر از حاضرين مسبوق و مهيا و مستعد بودند اشخاصى هم كه مسبوق نبودند اگرچه پس از اظهار حرارت به برودت دائمى برگشتند لكن به كلى مأيوس نشديم .\r\nنگارنده گفت آقايان بسيارى از اشخاص قبل از اين شروع باينكار كرده‌اند اما مدعى به را خيلى بزرك وانمود كردند و مانند ناصر الدين شاهى براى آنان مانع و عائق بود و علما هم همراهى نكردند به اين جهت به مقصود خود نايل نشده‌اند لكن ما ادعا و مقصود را منحصر مىكنيم بتقاضاى اجراى قرآن طرف هم مظفر الدين شاه است كه حالش معلوم است آقاى طباطبائى هم با ما همراه است آقايان ديگر هم\r\n\r\n\r\n\r\n","description":"\r\nشد و انشاء اللّه تعالى از ناحيهء مقدسهء حجة عصر و امام زمان ارواح العالمين له الفداء توجه مخصوص به تمام درستكاران و وطن‌پرستان كه سبب رفع كدورت ناشى از اين قسم آرتيكل شود خواهد شد فورا تلگرافى حضور مبارك وزارت جليلهء داخله عرض شده كه درصدد رفع اين عويصه شرف‌سوز برآيند و على العجاله عرض عموم اعضاء انجمن ولايتى و تجار محترم و وطن‌پرستان و خيرخواهان ملت استرآباد بحضور مرحمت ماسور آنست كه از تعطيل ادارات صرف‌نظر فرموده و امر به تحصيل فرمايند و از زحمات و خدماتى كه در راه اين ملت و اين مملكت كشيده‌ايد حيفتان بيايد و اگر خداى نخواسته درصدد امر تحصيل برنيائيد قهرا امر منجر بتعطيل انجمن ولايتى خواهد گرديد . ادام اللّه تعالى ايام اجلالكم ( محل مهر انجمن ولايتى استرآباد ) و نيز دو فقره از تلگرافاتى كه بين امير اعظم و وزارت داخله مخابره شده است در اين موقع درج ميكنيم\r\n","footnote":"\r\n( 1 ) نميدانم اين عدد بيست و پنج كرور را كه در بين ايرانيان انداخته است كه از مسلمات و بديهيات اوليه شده است و حال آنكه جمعيت ايران تاكنون تعداد نشده است و بطور تخمين هم از پنجاه كرور متجاوز است .\r\n","page_name":" 169 ","page_number":205},
  {"content":"\r\n\r\nچون مقصود ما را كه اجراى قرآن است بدانند البته همراهى خواهند فرمود شيخ محمد فيلسوف شيرازى كه از حاضرين بود گفت اين شيخ فضل اللّه و شيخ عبد النبى و بعض ديگر را كه من مىبينم اگر العياذ باللّه خدا با آنها طرف شود و بخلاف رياست آنها رفتار نمايد هر آينه او را تكفير مينمايند چه جاى كلام خدا ديگرى گفت بايد از طريق خودشان وارد شد و جلب رياست به طرف آنها نمائيم تا حاضر شوند نگارنده گفت آقايان مقتضيات زمان را اگر بخواهيد بدانيد اين عرض و حكايت مرا گوش دهيد .\r\nدر چند سال قبل به ناصر الدين شاه راپورت دادند كه شب‌ها جمعى در محلهء سنگلج در يك خانه اجتماع كرده و در امر مملكت و اصلاح مذاكره مىكنند پادشاه جمعى را فرستاد شش هفت نفر از اصلاح‌خواهان كه دور هم نشسته بودند مأخوذ و شبانه آنها را بحضور پادشاه بردند چاهى كه در اندرون حفر كرده بودند كه برف در آن ميريختند و يا براى همين‌جور كارها مهيا بود سنك سر آن را برداشته مأخوذين را در آن چاه انداختند آنوقت خود پادشاه تفنك را بدست گرفته متجاوز از سى فشنك از پى آنان فرستاد كه به اعتقاد خود زودتر آنها را به اسفل السافلين رساند و حاضرين را هر كدامى يك اشرفى انعام داد براى شكرانهء موفقيت بر قتل آنها لكن مظفر الدين شاه از قتل يك نفر ميرزا رضاى كرمانى نادم است و از مرحوم شدن حاج ميرزا احمد كرمانى در انبار بوحشت ديگر آنكه مقصود ما اجراء قرآن است و بس .\r\nامروز از هزار نفر اهل اين شهر يك نفر را ما با خود همراه كنيم به مقصود خواهيم رسيد آقا سيد برهان خلخالى كه حاضر در آن مجلس بود گفت در هر مملكتى كه تمدن و ترقى و قانون ظاهر شده است از غير پايتخت شروع شده است و از جماعت فقراء و كسبه اقدام شده است شما ميخواهيد در پايتخت كه اهالى آن همه پروردهء نعمتهاى شاه و هواخواهان سلطنت‌اند اينمقصود را پيش ببريد وانگهى به اطمينان رؤساء و صاحبان مسند بر فرض كه ما مقصود را پيش برديم فردا همين آقايان كه شما بقوهء ايشان مستظهريد بر مردم مسلط خواهند شد منتها تغيير موضوع را سبب شديد . جناب ذو الرياستين كرمانى گفت مقصود ما بيدارى مردم است از راه اجراء قرآن اگر ما اقدام نكنيم ديگران اقدام خواهند كرد پس خوب است ما بمفاد  كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ  دامن همت و عزم را بكمر زده و لا اقل تكليف خود را كه بيدارى مردم باشد بجا آوريم حاضرين در مقام\r\n\r\n\r\n","description":"\r\nو ما بقى را راجع بتاريخ ميداريم .\r\n\r\nتلگراف\r\nمقام منيع وزارت جليلهء داخله دو روز قبل تلگرافى در فرستادن مير سعد اللّه خان سالار مقتدر عرض شد الساعه بطوريكه از مأمورين تلگراف خبر رسيد بواسطه عادتيكه بترياك داشت و مسلول بودن در تاش دار فانى را وداع كرده با اينكه فيلسوفهاى اين ولايت عقيده‌شان بر اين بود كه بمحض استماع دستگيرى او تراكمه اغتشاش فوق العاده خواهند كرد و براى عقد اتحاديكه فيما بين سالار و حضرات بسته شده بود در اين مورد از شرارت ذرهء فروگذار نخواهند نمود فدوى پس از اعزام سالار بطهران تمام سران و قضاة و رؤساى طوايف را به شهر احضار كردم و امروز وارد به شهر شدند و متفقا بانجمن رفتيم\r\n","footnote":"","page_name":" 170 ","page_number":206},
  {"content":"\r\n\r\nاتحاد و اتفاق برآمده و باهم معاهده نمودند كه تا آخرين قواى خود را در بيدارى اهل وطن مصروف دارند و از لازمهء سعى و كوشش كوتاهى نكنند و در تزييد اجزاء انجمن بدقت بذل جهد فرمايند و چيزيرا عائق و مانع از براى اينمقصود مقدس ندانند و از هيچگونه فداكارى در اين مشروع مهم مضايقه ننمايند و ترك جان و مال و خانمان و عيال را سهل‌ترين اقدام بشمارند تا به اين وسيله و واسطه گوى سعادت و جوانمرديرا از ميدان بربايند . جناب آقا شيخ حسينعلى اديب بهبهانى كه نيز حاضر بود گفت اما من تا جائى كه مزاحمت با تكليف شرعى من نداشته باشد حاضرم . جواب گفته شد شما از دايرهء امر بمعروف و نهى از منكر خارج نشويد .\r\nنگارنده بيان كرد اگر با اينحال بمانيم پنجسال ديگر اين مملكت اسلامى بدست خارجه خواهد افتاد پس مسئلهء حفظ بيضهء اسلام ما را مكلف كرده است بر حركت اگرچه حركت مذبوح هم باشد .\r\nمجلس باينجا ختم و اجزاء متفرق شدند .\r\nروز جمعهء بيست و ششم ذى الحجه هزار و سيصد و بيست و دو كه مطابق بود با سوم مارس ماه فرانسه 1905 در خانهء جناب ذو الرياستين كرمانى انجمن منعقد گرديد سربازان راه صلاح و فلاح وطن در حالتى كه از همه‌چيز جز حب وطن وارسته و كمر غيرتمندى و مردانگى براى نجات ملت اسلاميه و هموطنان عزيز خود محكم بسته با دلى پرخون و سرى پرشور اجتماع فرمودند بعد از صرف غذا و غليان ميزبان محترم چنين فرمود :\r\nآقايان و برادران عزيز بدانيد كه تا افراد ملت عالم نشوند حقوق خود را نخواهند دانست و تا عموم مردم حقوق خود را ندانند اميد اصلاح نداشته باشيد ملاحظه فرمائيد در هيچ مملكتى از مأكولات و مشروبات عمومى به هيچ اسم دينارى نميگيرند و اين مملكت ما برعكس است آنچه فشار مىآورند به فقراء و ضعفا است و هرچه اخذ مينمايند از حقوق فقراء مىباشد ناصر الدين شاه لعنت‌نامه نوشته و فرمان با صحه چاپ كرده و منتشر نمودند و سنك لغت‌نامه را به ديوار مسجد شاه طهران نصب نموده‌اند كه از نان و گوشت كه غذاى عمومى است ماليات نگيرند اين ايام عين الدوله صدر اعظم ايران روزى هزار تومان باسم تعارف از خبازخانه و قصابخانهء طهران ميگيرد كه نان و گوشت را بهرقيمتى كه بخواهند بفروشند ميگويند اعليحضرت مظفر الدين شاه گمرك داخله را بخشيده لكن حاكم حق الحكومه ميخواهد دم دروازه از هرچه وارد شود باسم حق الحكومه و تعارف و رشوه به سختى مطالبه مىكنند بلكه باسامى\r\n\r\n\r\n","description":"\r\nو تمام آنها بكلام اللّه مجيد در همراهى با اساس مشروطيت و مبانى عدل و داد قسم ياد نمودند و قبل از ورود بانجمن هم خبر فوت سالار منتشر شد ابدا آسمان بر زمين نيامد بفضل الهى عجالة كه هيچ‌كس قدرت اقدامى ندارد و در موقع رفتن بصحرا هم دو عرادهء توپ كه سابق از آق قلعه برده و در اردوى خود براى شليك نگاه داشته بودند عنفا گرفتم و در باب تعيين وكيل هم از تراكمه اقدامات نمودم و تا چند روز ديگر انتخاب كرده بطهران مىفرستند با اينكه فدوى هيچوقت بر جزخوانى عادت نكرده‌ام در اينموقع عرضه ميدارم كه سالارين مستبد خائن وطن‌فروش بدرك رفتند و اغتشاشات اين ولايت مرتفع و اموال مسروقه و اسرا را گرفتم و دو عرادهء توپ دولت را مسترد و وكيل طوايف را معين و اصلاح بين ولايت و يموت را نمودم و اعاده و انتظامات را دادم و با كمال جرئت بتاج و تخت كيانى و بسر مبارك حضرت اشرف\r\n","footnote":"","page_name":" 171 ","page_number":207},
  {"content":"\r\n\r\nمختلفه و عناوين متفرقه تا باسم حق الحكومه و يا بنام حق الصداره و يا بعنوان حق كدخدا و يا باسم قپان - دارى يك جا دم دروازه و يك جا ميدان و سراها بهر اسم و رسم كه بتوانند از مردم ميگيرند مگر آنكه صاحب مال يكى از رؤساء و علماء و رجال دولت باشد و يا بستگى به آنها و يا از آنها نوشته در دست داشته باشد اگر صدر اعظمى هم عمل خيرى نمايد و تخفيفى صادر كند صدر اعظم بعد از او آن را نسخ مينمايد و قبول اين ظلمها بواسطهء جهالت ما مىباشد .\r\nنگارنده گفت چند روز قبل از اين آقا سيد مرتضى باسمه‌چى مدعى شد كه كارخانهء صابون‌پزى داير كند و صابون به عمل آورد كه مثل صابون خارجه باشد و ارزانتر از صابون متعارفى هم بفروشد امتياز هم نميخواست فقط اذنى ميخواست كه صابون‌پزها مانع او نشوند ماليات ديوان را هم ميداد نمونهء صابون را هم بانواع مختلفه به من داد من هم صابون آن را خدمت آقاى طباطبائى ارائه دادم جناب معظم فرمود عريضه كند به عين الدوله چون اينعمل خدمتى است بمملكت و رفع احتياج داخله را از خارجه مىكند لذا من از او معاونت ميكنم . نگارنده پيغام آقاى طباطبائى را به آقا سيد مرتضى گفته و او را تشويق نموده او هم عريضه كرد به صدر اعظم آقاى طباطبائى هم در اينخصوص چيزى نوشت كاغذ آقاى طباطبائى و عريضهء آقا سيد مرتضى را به عين الدوله رسانيده اجازه‌نامه صادر شد سيد بيچاره به اطمينان كامل شروع بعمليات نمود صابون‌پزها به نظام الملك راپورت دادند نظام الملك در مقام ممانعت برآمده كه ماليات صابون را ناصر الدين شاه به پدر من داده است و او هم وقف نموده است كه بايد برود بنجف اشرف و صرف روشنائى مقبرهء پدرم گردد آقا سيد مرتضى آنچه گفت من ماليات ميپردازم جواب دادند كه صابون تو كه به اين خوبى درآيد ساير صابونها را ميشكند و آنوقت روشنى قبر پدرم كم مىشود سيد بيچاره گفت من امتياز نخواستم بسايرين هم ياد خواهم داد بخرج نرفت مخارج گزافى كه سيد كرده بود دماغشرا سوزانيد لباسهاى نگارنده هم كه البته با صابون مجانى خوب شسته ميشد به همان حالت كثافت باقى مانده است براى اينكه در سر مقبرهء مرحوم نظام الملك يك چراغ زيادتر روشن گردد حالا شما آقايان اين بدبختيرا جز از نكبت جهل ميدانيد پس كارى بكنيد كه قانون در مملكت تدوين و اجرا شود پس از تدوين قانون معارف هم تكميل خواهد شد .\r\nديگرى گفت من منكر لزوم قانون نيستم ولى عرض ميكنم اگر علم نباشد قانون كه تدوين نميشود سهل است كه هيچ‌چيز اصلاح نخواهد شد ملاحظه كنيد مرحوم امين الدوله كارخانهء كبريت‌سازى\r\n\r\n\r\n","description":"\r\nقسم ميخورم كه ديگر در اين ولايت كارى نيست كه فدوى بتعهدات خود وفا ننموده حالا موقع مواعيد حضرت اشرف است كه آنشب در دولت منزل فرموديد بقيه را موكول بحس پدرانه حضرت اشرف مىنمايم ( امير اعظم )\r\n\r\nجوابى كه از طرف وزارت داخله مخابره شده است\r\nحكومت جليلهء استرآباد ، سمنان ، دامغان ، شاهرود ، بسطام ، دو فقره تلگراف محترم حضرت اشرف والاشرف وصول داد در خصوص سالارين و رفع اغتشاش ولايات و استرداد اموال مسروقه و گرفتن دو عرابه توپ و اصلاح ولايت يموت و انتخاب وكيل و از اظهاراتى كه فرموده‌ايد مطلع شدم هريك ازين خدمات شهد اللّه شايان مرحمت مخصوص دولت و بروز اظهار چنين كفايتهاى خارق العاده\r\n","footnote":"","page_name":" 172 ","page_number":208},
  {"content":"\r\n\r\nآورد و در كهريزك كارخانهء قندسازى احداث نمود و كلى خرج كرد هم كبريت او را ديديم و هم قند آن را خورديم در محلهء دروازه قزوين كارخانهء بلورسازى راه انداختند صنيع الدوله كارخانهء نخ‌بافى آورد شيشه و نخ هردو را ديديد چه شد كه همه خراب و باير ماند اين خرابى جز از بىعلمى بود .\r\nجواب گفته شد اينهمه از نبودن قانون بود چه اين كارخانها را امين السلطان بواسطهء عداوتى كه با امين الدوله داشت باير و خراب خواست زيرا كه اين كارخانها بدخالت امين الدوله دائر شده بود و در زمان صدارت او اگر قوهء امين السلطان تمام نشده بود از مدارس هم امروز خبرى و اثرى نبود چنان كه نهايت سعى را در انهدام مدارس نمود لكن خدا نخواست و سه قوه در مقابل قوه امين السلطان ايستادگى نمود يكى قوهء روحانى آقاى طباطبائى ديگر فطانت و زيركى حاج ميرزا يحيى دولت‌آبادى « 1 » سيم اشاعه و تكثير مدارس و الا مؤسسين مدارس نزديك بود مضمحل و معدوم شوند چنانچه مفتاح الملك « 2 » در عين ترقى مدرسهء افتتاحيه كه عدد شاگردش از سيصد تجاوز كرده بود و اسمش آفاق را گرفته بود يك دفعه از كار و رياست مدرسه كناره جست و آنهمه خسارترا متحمل گرديد و همچنين ميرزا على اكبر خان ناظم الاطباء « 3 » كه از اساتيد دار الخلافه بشمار ميرفت و در تأسيس مدارس عزمى راسخ و جهدى كامل داشت يك دفعه از كار عقب نشست و آنهمه مساعى و مجاهدتش بهدر رفت و يك عالم حرارت و شوقش به بىميلى امين السلطان منتفى و خاموش شد و كذا سايرين حالا اگر ما مجبور بوديم كه در تحت قانونى باشيم كه شاه و صدر اعظم از آن نتوانند مخالفت نمايند اين اشخاص بزرگ هرگز دست از مقصد خود برنميداشتند .\r\nبارى چون قانون جارى نيست اگر امروز مردم بكارى اقدام كنند فردا كسى ديگر آن كار را خراب خواهد به اين جهت مردم امنيت و اطمينان ندارند . آيا نظر نميكنيد به حال شركت عمومى كه ملك التجار كتابچه نوشت بليطى چاپ نمود اعليحضرت شاهنشاه ( مظفر الدين شاه ) بصحهء مبارك آن را\r\n\r\n\r\n\r\n","description":"\r\nمنحصر بوجود محترم خودتانست و حقا و انصافا دولتخواهى خود را بپايه قرار داده‌ايد كه فضاى تحسين و تمجيد را گنجايش اداى حق آن نيست معذلك بنده چه در حضور وزراء و چه در محضر امناء ملت هيچوقت از شرح و بسط اقدامات غيرتمندانه سركار و الا غفلت نكرده و نخواهم كرد شرحى را كه در روزنامه نوشته بود هنوز نديده‌ام اولا تلگراف سركار را در جرايد درج خواهم كرد تا همه بدانند خادم و خائن كيست و مقام سركار و الا با آحاد و افراد اهل اين مملكت معلوم باشد .\r\nثانيا در جلوگيرى اين گونه نكات هر اندازه كه قانون معين كند ايستادگى كرده رضاى مثل سركار و الا نوكر رشيد دولت را كه جان در راه خدمت ملت و دولت بر كف دست گرفته‌ايد از دست نخواهم داد و ابدا منتظر نيستم براى اين نوع نوشتجات بىمأخذ اسم استعفا به زبان جارى فرمايند امروز روزى\r\n","footnote":"\r\n( 1 ) جناب حاج ميرزا يحيى دولت‌آبادى حاوى وقايع تاريخى است شرح حال ايشان عما قريب خواهد آمد .\r\n( 2 ) جناب مفتاح الملك از اشخاص وطن‌دوست و عالم است شرح حال ايشان نيز ميآيد .\r\n( 3 ) جناب ناظم الاطباء كرمانى صاحب تأليفات بسيار و مدون لغت فارسى است شرح حالات ايشان انشاء اللّه مىآيد .\r\n","page_name":" 173 ","page_number":209},
  {"content":"\r\n\r\nموشح و امين السلطان آن را مهر نمود هفده نفر يا بيشتر از تجار معتبر پشت بليطها را مهر و ذيل بليطها را امضاء نمودند به اين بهانه چند كرور پول جمع نمودند حال صاحبان بليط آنچه مطالبهء پول و يا منافع شركت عمومى را مينمايند جوابى نميشنوند خيلى كه سخت ميگيرند ملك التجار ميگويد در وسط سراى امير و يا باغ قصر در شميران عمارت بنا كرده‌ام و فلان قدر خرج شده است آنچه شركاء ميگويند ما پول داديم كه امتعهء ايرانرا داير و ترويج و تجارت كنى نه عمارت بنا نمائى فحش و تغيّر جواب ميدهد اگر باز سخت‌تر بر او بگيرند خواهد گفت بليطها را برعيت خارجه خواهم فروخت چند روز ديگر هم شايد مفلس‌نامه تمام و به خانه يكى از آقايان و يا بيكى از سفارتخانها متحصن خواهد گرديد حالا اگر قانون بود و مجازات و مكافات ميدادند و نميگذاردند پول مردم تفريط شود چه‌قدر شركتها و انجمنهاى تجارتى تشكيل مىيافت البته سد اهواز بسته و خط آهن هم كشيده ميشد ملت صاحب ثروت و مملكت آباد ميبود .\r\nخلاصه مذاكرات به طول انجاميد بعضى معتقد باينكه اول بايد قانون اجراء شود تا از بركت قانون معارف تكميل گردد بعضى را عقيده اين بود كه اول بايد معارف را تكميل نمود چه تا علم نباشد قانون تدوين نخواهد شد . ذو الرياستين كه پى بهانه ميگشت كه كتاب‌خوانى كند فرمود ما وزارت خارجه را مىبينيم كه بيك اندازه مردمان عالم را جمع كرده است و نسبت بادارات ديگر بهتر است آيا هيچ اثرى بر وجود آنها مترتب است و آيا اگر يك عهدنامه و يا يك نوشته را كه راجع بخارجه باشد از وزير آن اداره بخواهند ميتواند آن را دست آورد و يا اگر تاريخ يك واقعه از وقايع را از جناب وزير استيضاح خواهند از عهده برخواهد آمد و يا اگر به او بگويند مأمور شما در سرحد سيستان چه قدر از سرحد را باخته است ميداند آن مأمور كيست و چه كرده است و بالفرض كه بداند بخواهد بدون اذن و اجازهء صدر اعظم آن را عزل و مأمور امينى بجايش نصب كند ميتواند و يا توانائى آنكه امريرا كه راجع برعاياى ايرانست راجع بسفير اسلامبول و يا مأمور مصر نمايد دارد يا نه . بالاخره آيا اين وزير امور خارجه فضايح اعمال و افعال وزراء سابق را دانسته يا نه بر فرض دانستن آيا عمل بر طبق علمش مىكند يا نه .\r\nكلام كه باينجا منجر شد كتابرا يكى برداشته و چنين خواند :\r\n\r\n\r\n","description":"\r\nاست كه يك قسمت معظم مملكت كه داراى همه قسم اهميت مادى و معنوى است بحسن كفايت سركار معظم و اولياء دولت و ملت آسوده باشند ممكن نيست قدر خدمت را بغرض مجهول گذارند سركار و الا حتما به نتيجه اين جان‌فشانيهاى صادقانه خواهيد رسيد بكفايت و كاردانى مثال مجسم خواهيد بود تلگراف حضورى را صبح عرض كردم اگر فرمايشى باشد و خيلى مهم فورى است بفرمائيد با همه فرط مشغله كه دارم حاضر شوم و الا تلگرافا مرقوم فرمائيد جواب فورى عرض خواهم كرد . ( وزير داخله )\r\nدر حقيقة از روى انصاف وقتى ملاحظه شود وزير داخله از روى عقل و انصاف اينهمه تمجيد فرموده‌اند زيرا كه همه ساله با چندين هزار قشون و دويست سيصد هزار تومان خرج‌تراشى حكام اين سرحد را با آن بىنظميها از عهده برنمىآمدند در همچو زمانى با آنهمه اغتشاش و انقلاب كه در استرآباد\r\n","footnote":"","page_name":" 174 ","page_number":210},
  {"content":"\r\n\r\n\r\nخطاب بوزير خارجه\r\nجناب وزير از شما سئوال مىكند يكنفر غريب و متعصبى از ملت ايران .\r\nسبب فضاحتى كه در ممالك خارجه قونسولهاى شما ميكنند آيا خبر داريد يا نه . تا چند اين تذكره‌هاى دولت كه نمايندهء تابعيت ملت ايران در انظار خارجه است مانند كاغذ دواپيچى عطاران بىقدر و بىاعتبار خواهد شد تا كى اين بروات شرف ملى ما مثل كاغذ كنجفه در محالّ متعدد به فروش خواهد رسيد آن هم بقيمتهاى متفاوت مثلا در طهران پنجقران در تبريز يكتومان در كنار ارس يكتومان و نيم در قفقاز چهار منات و نيم در خاك عثمانى هفتاد و پنج غروش و گذشته از اينها مأمورين شما در همه‌جا بهر دزد و دغل و بيسروپائى از تبعهء خارجه كه چند غروش بدهد اين تذكره‌ها را خواهند فروخت كه در تمام ممالك عثمانى و روس حتى در فرنگستان بنام تبعهء ايران دزدى و انواع فضاحتها را مرتكب شده ما را در ميان هفتاد و دو ملت رسوا نمايند در بعض جاها كه بدست حكومتها افتادند پس از تحقيقات معلوم شود كه آن دزد و جيب‌بر يا از ارامنه و يا گرجى قفقاز بوده يا از راهزنان و چپاولان عثمانى كه قونسولهاى ما آن تذكره را بايشان فروخته‌اند آيا با اين حال عظمى براى آن قونسول و يا اعتبارى براى آن تذكره كه داراى نشان و علامت دولتى و ملتى ماست باقى خواهد ماند . آيا رواست كه بعضى سفراى شما هم دانسته و فهميده در مقابل چند ليراى مردار و متعفن از مقام بلند خودشان خجالت نكشيده مرتكب اين فضاحت بزرگ شوند اين رشوت مشئوم تا چند از مأمورين شما مانع هرگونه مؤاخذه و مسئوليت خواهد بود عجبا هنوز وقت آن نرسيده است كه جلو اين رسوائيها گرفته شود و دولت و ملت از زير بار گران بدنامى و ننگ رهائى يابد تا چند قونسولهاى دول خارجه بسبب اين بىنظميها در وطن ما فعال ما يريد بوده و بالعكس قونسولهاى شما در ممالك روم و روس چون دست نشاندهء ولاة و حكام از آنان تملق و چاپلوسى خواهند نمود .\r\nسفراى شما محض پرده‌پوشى بسيئات اعمال خودشان اين زياده‌روى و تعديات قونسولهاى خارجه را حمل بعدم اقتدار دولت ايران خواهند كرد و شما نخواهيد دانست كه اين معنى غلط است زيرا كه در عالم دولتهاى ضعيف خيلى هستند هرگاه بنابراين باشد كه اقويا ضعفا را پايمال كنند امور دنيا مهمل ميماند .\r\n\r\n\r\n","description":"\r\nبود و هيچ‌يك از رجال و امراى ايران زير بار حكومت و سردارى آنجا نرفته‌اند لكن امير اعظم با دست خالى و چند نفرى معدود از اتباع خود اين خدمت بزرگ را قبول نموده و بطورى هم از عهده برآمده است كه موجب تحسين عموم ايرانيان شده حتى آنكه وكلاى ملت و مبعوثين پارلمان در چند مجلس اظهار تشكر نموده‌اند چنانچه نمرات روزنامهء مجلس و ساير جرايد مصدق اين ادعا است در نمره ( 71 ) روزنامهء مجلس سال سوم مورخه 27 محرم سنهء 1328 در ذيل نطق شاهزاده اسد اللّه ميرزا چنين مينويسد :\r\nبعلاوه لازم ميدانم از طرف مجلس مقدس از شاهزاده امير اعظم اظهار رضايت و امتنانى بشود زيرا كه در اين موقع خدمت نموده الى آخره\r\nچند سطر بعد اين عبارت مرقوم شده است - رئيس . اظهار امتنان از امير اعظم صحيح است الخ .\r\n","footnote":"","page_name":" 175 ","page_number":211},
  {"content":"\r\n\r\nبلى هردولتى كه قانون معين و مدوّن ندارد به او همه‌طور رفتار ميكنند و ديگرى هم مانع نميشود حالا جنرال قونسول انگليس يا فرانسه يا روس هرگاه هنر دارند در بلغارستان كه حكومتى تازه و جمعيتش زياده بر سه ميليون نيست بكارى مداخله نمايند و يا اينكه بيكى از تبعهء بلغار بگويند كه از اينجا برخيز و در آنجا بنشين همانروز نعلهايشانرا ميكنند چنانچه تاكنون چندين بار كنده‌اند بلكه سفراء و قونسولهاى خارجه اين زياده‌روى را كه در ايران ميكنند خود از سفراء و مأمورين ايران سرمشق گرفته‌اند درحالتيكه آنان حافظ حقوق رعيتند خود على ملاء الناس آنانرا بچاپيدن . . . . .\r\nاز مأمورين خارجه چه توقع توان داشت در صورتى كه خودمان قانون و عدالت نداريم بچه زبان بايشان توان گفت كه با ما به عدالت رفتار نمائيد به خدا پناه ميبريم از اين وضع ناگوار كه هرجا قدم نهى پر است از دلسوختگان كه دود آهشان روى سپهر را تيره و تاريك مىكند از تعديات داخله ميگريزند در خارجه بظلمهاى بدتر از آن گرفتار ميشوند بهرجا و هر ده كه در ممالك روم و روس ميرسى خواهى ديد كه جمعى بيعار و بيكار بنام فراش دور يكيرا گرفته اسمش را قونسول گذارده‌اند و به اتفاق او كمر بتاراج و غارت اين بيچارگان آواره از وطن بسته‌اند كه نه در دفتر دولتى اسمى از آنان هست و نه رسمى .\r\nاولا چرا در داخله ابواب ظلم را بر روى ايشان نبست كه ترك وطن گويند .\r\nثانيا قونسولها چرا از هريك از اين بيچارگان سالى پنج منات بعنوان پول تذكره بگيرند و بكيسهء خودشان برود .\r\nهرگاه بفرمائيد كه آنها را در مقابل مواجب بايشان ميدهيم بخداى بسيار مغبون هستيد درصورتيكه اين پول از رعيت گرفته مىشود هرگاه دولت بگيرد و بدين بىمروّتان بىشرم مواجب بدهد ساليانه مبالغ زياد منفعت خزانهء دولت خواهد بود و امثال اين رسوائيها نيز تا يكدرجه از ميان خواهد برخواست .\r\nامروز در ممالك روم و روس هر ايرانى از هر طبقه كه باشد وقتى بميرد اولين وارث او سفير و قونسول است هرگاه وارث و طلب‌كار او قدرتى داشته باشند ايشان نيز حصهء توانند برد و الا فلا و همچنين است مسئلهء باشپرت . درست حساب شده در اياب و ذهاب يك نفر ايرانى به زيارت مكهء معظمه از هر سرحدى كه حركت كرده چهل و پنج تومان تا بازگشت بدان نقطه پول تذكره و قول بايد بدهد و اقلا همه ساله چهار هزار ايرانى به مكه ميرود وجه تذكرهء اينان ساليانه زياده بر يكصد و شصت هزار تومانست و اگر\r\n\r\n\r\n","description":"\r\nدر تاريخ انشاء اللّه خواهد آمد تلگرافاتى كه از طرف متحصنين زاويه مقدسهء حضرت عبد العظيم و متحصنين سفارتخانه عثمانى بتوسط انجمن سعادت اسلامبول با امير اعظم مخابره شده است لكن اين چند سطر را كه بيان مىكند شرح حالات و زندگانى اين شاهزاده بزرگ را براى اين جلو انداخته‌ايم كه ساير شاهزادگان و بزرگان پيروى باقدامات اين جوان غيور نمايند و بدانند صحايف تاريخ چگونه ثبت مىنمايد افعال نيك و بد را و الا حالات امير اعظم را دفترى عليحده و كتابى مستقل لازم است و ما آنچه را كه خود ديده و يا از تلگرافات و اسناد معتبره و اشخاص موثق شنيده و بدست آورده در مجلدات تاريخ نوشته و انشاء اللّه خواهد آمد .\r\n","footnote":"","page_name":" 176 ","page_number":212},
  {"content":"\r\n\r\nدر سالى ده هزار نفر مشرف شوند تقريبا به يك كرور تومان ميرسد كه با اين مبلغ در تمام نقاط مهمه و مقتضيهء ممالك روس و عثمانى قونسولهاى با مواجب و تعليمات مخصوصه توان گذاشت كه در حين وقوع شكوه و شكايتى طرف مؤاخذه و عتاب هم بشوند .\r\nدر بندر جده كه دروازهء قبله ما و طرف توجه عموم اسلاميان است چرا بايد كارپرداز نجيب و با ادب و متدين پادشاه‌شناس از خانوادهء معروف صاحب علم و سواد نباشد و همه ساله در بيع من تريد كارپردازى آنجا را بدست هر سفلهء بىپدر و فرومايه و بىسواد در مقابل يكى دو هزار ليرا بسپارند و او را بر جان و مال حجاج كه رعايت خاطر و حفظ حقوقشان برذمت دولت واجب است صاحب اختيار سازند و او از هر تذكرهء زياده از يك تومان ما نگيرد بىشرفانه و بىباكانه نيم ليرا كه معادل دو تومان و نيم است گرفته و باز دست برندارد با جمّال و حمال نيز در تاخت‌وتاز آنان شريك شود و براى كرايهء شتر و الاغى كه از جده به مكه سايرين يعنى مسافرين خاك عثمانى و مصر و جزاير و هولند و هند و قفقاز سى غروش ميدهند از ايرانى دويست غروش كه شش برابر آنهاست پول بگيرند و همه ساله همه اين تفاصيل را در روزنامها بنويسند و فرياد تظلم حجاج به آسمان برسد كسى گوش ندهد مرتكبين بىآزرم ابدا مؤاخذه نشوند تنها آنچه در جده از حجاج ايرانى قونسولهاى موقتى سه ماهه ميگيرند براى مواجب سفيرى كافى است اگر اينها را كه عرض كردم ميدانيد و طرف توجه و اعتنا نميشماريد زهى بىانصافى است اگر خبر نداريد و نميدانيد در آن صورت همه حق دارند كه شما را غافل پندارند و سزاوار اين عنوان بلند نشمارند و السلام .\r\nكلام كه باينجا رسيد اهالى انجمن و فدائيان وطن بعضى به حال تباكى و بعضى از كثرت حزن و غم از خود رفته و حالت بهت به آنها دست داده تا چندى حالت يك كلمه سخن گفتن باقى نبود همّ و غم غريبى عارض هريك گرديده باوضاع غريبهء مملكت و گرفتاريهاى عجيبهء اين ملت سربگريبان تعجب و حيرت و سرافكندگى و فكرت فروبرده بعد از ساعتى به حال طبيعى عود نمودند و مجددا هم قسم و معاهد شدند كه تا جان در بدن دارند در خدمت بملت و وطن عزيز خوددارى ننمايند و بهر وسيله كه دست آيد مردمرا از خواب گران غفلت بيدار و از سكرات نادانى و جهالت هوشيار سازند كه جمعى را متفق نموده تقاضاى عدالتخانه و مجلسى از دولت نمايند كه به كارهاى مملكت رسيدگى نمايند و بيش از اين ذلت و نكبت را به اين ملت و مملكت بيچاره روا ندارند پس از مذاكرات ديگر اجزاء انجمن متفرق شدند .\r\n\r\n\r\n","description":"\r\n\r\nمستشار الدوله\r\nمعرفى مرحوم ميرزا يوسف خان مستشار الدوله طاب ثراه را كتاب يك كلمه و رمز يوسفى و تعليم - الاطفال و كتاب حساب و چندين جلد كتاب ديگر كه از تأليفات آن مرحوم وطن‌پرست و حقايق‌شناس است كافى خواهد بود ليكن چون در اين تاريخ نام نامى آن مرحوم ذكر شده است و نوشتجات آن مرحوم براى اجزاء انجمن مخفى سرمشقى وافى بود و در واقع دستورالعملى بود كه از آن قرار رفتار شد لذا نخست مختصرى از زندگانى آنمرحوم را ذكر مىنمائيم سپس بعضى از نوشتجات را كه هم امروز مفطور و مجبوريم بر طبق آن رفتار نمائيم .\r\nمرحوم ميرزا يوسفخان مستشار الدوله پسر حاجى كاظم آقاى تاجر تبريزى از اهالى آذربايجان\r\n","footnote":"","page_name":" 177 ","page_number":213},
  {"content":"\r\n\r\nاين مجلس اگرچه نسبت بمجلس اول بهتر و خوبتر بود ولى بواسطهء عدم وثوق و اطمينان كامل هنوز وقت اظهار مقصود نرسيده است و بايد در دو سه جلسهء ديگر باز كتاب‌خوانى كرد تا غيرت و حرارت وطن در همگى بروز و ظهور نمايد و الا هنوز حبس و قتل امر يقين است و راپورت دادن به عين الدوله را نسبت ببعضى از اجزاء احتمال ميدهيم راپورت اين دو مجلس را كماهى خدمت حضرت حجة الاسلام داده فرمود اميدوارم كه اقدامات خيرخواهانه و اهتمامات مجدانه غيرتمندانهء امثال شما اثرى بخشد و دست غيبى نيز مددى فرمايد و چون غرض اصلى نجات اين ملت از اين روزگار سياهى است كه فعلا چون شب ديجور تماميرا فروگرفته است لذا مطمئن باشيد كه اقدامات بيغرضانه اثرات خود را خواهد بخشيد و چيزى كه مكنون خاطر خيرخواهان عالم اسلاميت و انسانيت است از پس پردهء غيب بيرون خواهد آمد ترغيب و تشجيع زيادى در اقدام به اين مشروع مقدس فرمود و اميدوارى و قوت قلبى خود را در اين امور خيريه اظهار داشت .\r\nروز دوشنبهء بيست و نهم ذى الحجة الحرام سال 1322 هجرى در مدرسهء ناصرى معروف بمدرسهء سپهسالار جديد در حجرهء جناب آقا شيخ محمد شيرازى مشهور به فيلسوف انجمن تشكيل يافت جناب فيلسوف كه ميزبان امروز ما بود سنش قريب بچهل سال در علوم عقليه و سياسيه با ربط ، در حب وطن و بيدارى اهالى مجد و ساعى بود اين فيلسوف با حرارت شروع بتكلم نمود و گفت من اكثر از مطالب كتاب سياحتنامهء ابراهيم بيك را از حفظ دارم در ضمن براى شما نقل ميكنم هركدام هم كه آن را بخواهيد مىدهم همراه خود ببريد در خانه‌هاى خود هرقدر مايل باشيد بخوانيد بلكه از آن كتاب لازم‌تر خواندن روزنامهء حبل المتين است در هر جلسه تا اجزاء همگى حاضر شوند از براى شما روزنامه خواندن الزم است يكى از اجزاء گفت ما امروز لازم داريم كه اشخاص عاقل را بساير بلدان روانه كنيم بلكه در ايلات و دهات هم داعى گسيل داريم كه مردم ساير شهرها را بيدار كنند و نگذارند آنها قبول ظلم كنند فيلسوف مذكور جواب داد شما مردم پايتخت را بيدار كنيد قهرا سرايت بساير بلدان هم خواهد نمود شما از بدبختى خود مذاكره كنيد شما نظر به همين پايتخت اندازيد به‌بينيد چگونه هرج‌ومرج زياد است هركس قوتى دارد بر ضعيف مسلط خانمان بلكه هستى او را نابود مىكند فقط نظر خود را محدود و مشخص نمائيد و اندكى در امر آب ملاحظه كنيد كه تمام ممالك متمدنه و غير متمدنه از جهت آب از حيث پاكيزگى و محفوظيت راحت و آسوده ميباشند ما ايرانيها بايد اين گونه آبهاى كثيف و مملو از نجاسات را به اين ذلت و خوارى بياشاميم آن هم محدود و ممنوع . صدر اعظم\r\n\r\n\r\n","description":"\r\nاست در عنفوان سن علوم ادبيه عربى را تحصيل نموده و قدرى از علوم شرعيه را نيز آموخت در قونسول‌گرى انگليس به سمت منشىگرى برقرار و در آنجا نكات سياسيه را فراگرفت و از اوضاع تمدن آگهى يافت خواست كه خدمتى بدولت و ملت خود نمايد از مستخدمى انگليسها استعفا داده و در اداره وزارت خارجه درآمد در سال ( 1270 ) بموجب فرمان ناصر الدين شاه بكارپردازى حاجى ترخان ( قونسولى ) مأمور شد مدت هشت سال در آنجا اقامت كرده در تاريخ ( 1278 ) بطهران احضار شده پس از هفت ماه توقف در طهران حسب الامر اولياى دولت ثانيا بحاجى ترخان مأمور گرديد بعد از سه ماه بعزم سياحت از حاجى ترخان بمسكو و از آنجا به پطرزبورغ وارد شده شش ماه در پطرزبورغ در جاى وزير مختار دولت عليه به سمت شارژدافرى توقف فرمود پس از آن در تاريخ 1280 بقونسول ژنرالى تفليس منصوب\r\n","footnote":"","page_name":" 178 ","page_number":214},
  {"content":"\r\n\r\nايران شنيده است در ممالك خارجه مشروبات محدود است ديگر ندانسته است مراد از مشروب آب نيست بلكه مسكرات است آن هم محدود است نه ممنوع بيچاره عين الدوله خواسته است مشروبات را محدود كند آمده است امتيازات را داده است بيكنفر سيد و او هم جمعى از ارازل و اوباش را با خود همدست نموده آبهاى اين شهر را از صاحبانش اجاره كرده و اسم اداره‌اش را اداره مياه گذارده در هر فصل و هرروزى به يك بهانه و يك اسم مطالبه يك مالياتى از مردم و خانه‌ها و حمامها و كاروانسراها مىكند در زمستان باسم مخارج خرابى نهر در تابستان باسم ميرابى در پائيز باسم پول آب در بهار بنام تنقيهء قنات بعد از آنكه پول را گرفت آب را در خارج شهر به صاحبان باغ و زراعت ميفروشد تا كسى بخواهد دو كلمه حرفى بگويد ميگويند حضرت و الا نايب السلطنه حضرت و الا شعاع السلطنه حضرت و الا عين الدوله حضرت و الا حضرت و الا حضرت بالا حضرت اشرف حضرت اقدس در اين شركت دخالت دارند .\r\nمردم هم بشنيدن اسم مضاف بدولت و سلطنت ميترسند خصوص اگر مضاف و مضاف اليه شعاع السلطنه و عضد السلطان و سالار الدوله پسرهاى شاه باشند و يا نايب السلطنه برادر شاه باشد آه از ظلم آه از جور آه از استبداد به اين آب كثيف هم عادى و قانع بوديم دارند از دستمان ميگيرند ديگر اين آبهاى كثيف را كه حيوانات از شرب آن كراهت دارند ما بايد به قيمت گزاف بخريم و بخوريم .\r\nيكى از حاضرين گفت آه از جهالت تمام اين خرابيها از جهل است چرا مردم اجتماع نمىكنند كه دفع ظلم را از خود بنمايند چرا ساكت مىنشينند . نگارنده گفت آقايان دو كلمه بعرض من گوش دهيد اين جناب ذو الرياستين حاضر اين جناب آقا سيد محمد حجت كرمانى كه از عدول است شاهد اهالى كرمان در اين پايتخت بسيارند از هركدام سئوال كنيد مطلع‌اند و جواب خواهند داد در چند سال قبل در كرمان يكنفر رفت نزد آصف الدوله كه در آنوقت شهاب الملك لقب داشت و حاكم كرمان بود عرض كرد آقاى حاكم هيچوقت در كرمان قيمت ماست از يك من پنجشاهى زيادتر نبوده در حكومت شما قيمت يك چارك كه ربع يكمن است به پنج شاهى رسيده است فورا مير غضب خواست و حكم دادسر بيچاره عارض را بريدند كه چرا فضولى كرده و در امر تسعير كه شأن حاكم است چون و چرا كرده است و نيز در حكومت ديگرى يك طفل چهارده ساله ميرود دكان خبازى كه نان بخرد جمعيت مشتريان زياد بوده طفل خردسال ميگويد استاد نانوا ديشب نان‌گير ما نيامد من و مادرم بىشام خوابيديم يكعدد نان زودتر به من بده كه مادرم منتظر و گرسنه است فراشى آنجا ايستاده بود آن طفل\r\n\r\n\r\n","description":"\r\nچهار سال در تفليس مانده در مدت اقامت در مملكت مزبوره پيوسته بدوستان خود ميگفت كه كى باشد انتظام و اقتدار لشكر و آسايش و آبادى كشور و تمدن خود را ميديدم و چه مىشد كه در وطن عزيزم نظم و آسايش و آبادى حاصل ميگرديد .\r\nدر اواخر سال 1283 بموجب فرمان پادشاهى بشارژدافرى پاريس نايل آمد از راه اسلامبول عازم مقصد گرديده اكسپوريسيون يعنى بازار و بساط عمومى 1867 ميلادى را كه مطابق با 1283 بود مشاهده نمود و در مدت سه سال اقامت در پاريس چهار دفعه بعزم سياحت بلندن رفت و با مرحوم ميرزا ملكم خان هم مسلك و دوست و مجالست سرى و علنى داشت انتظام لشكرى و آبادى كشورى و ثروت اهالى و كثرت هنر و معارف و آسايش و آزادى عامه آنجاها را كه ديده بر شور و حرارت قلبى و آرزويش\r\n","footnote":"","page_name":" 179 ","page_number":215},
  {"content":"\r\n\r\nرا گرفته چون پول نانش را بفراش نداد لذا او را به طرف دار الحكومه برد از اتفاقات شاهزادهء حاكم سوار بوده و عزم گردش و رفتن خارج شهر را داشته است در ميدان باغ فراش را مىبيند كه دست آنطفل معصوم را گرفته و او را بعنف ميبرد از فراش استفسار مينمايد سبب را فراش ميگويد اين طفل با بعضى ديگر سنك بدكان نانوائى زده و فرياد كشيده كه چرا نان كم و گرانست شاهزادهء حكمران فورا حكم داده مير غضب سر آنطفل را بريده و نعش آنجوان مادر منتظر را در ميدان انداختند . باز در حكومت آصف الدوله از طهران مؤاخذه كردند و بلوائى در كرمان براى آن عمل زشت شد در حكومت اين شاهزادهء حاكم احدى جرئت نكرد يك كلمه بگويد چرا براى آنكه آن حاكم ماهى دو هزار تومان خرج قهوه‌خانه امين السلطان را ميداد براى آنكه مقتول طفل بود براى آنكه يك مادرى داشت فقير براى آنكه كرمان در تيول حضرت والاها بود براى آنكه روز بعد از آن روز هم شش نفر گرسنهء ديگر روى ميدان سر بريدند به جهت آنكه گفته بودند اين طفل بىگناه بود و خلافى نكرده ديگر براى چه براى آنكه چندى بعد از آن دو نفر را دهنهء توپ گذاردند و اجزاء ايشان در هوا طعمه و كباب مرغها شده بود ديگر براى چه براى آنكه يكنفر سيد محترم را چوب زد و در آب حوض انداختند در حالتى كه برف هم مىآمد و پاى او را فراشها گرفته به خاك كشيدند تا آوردند بخانه‌اش ديگر براى چه براى اينكه دو گوش و ريش يك استاد سلمانى مسلمانى را از بيخ بريدند و دو هزار چوب به همان حالت به او زدند و چهل تومان جرم از او گرفتند به جهت اينكه بدون اذن حضرت و الا يكنفر جديد الاسلام را ختنه كرده بود كه اليوم آن جديد الاسلام از تجار معتبر كرمان و اسمش ميرزا على است و هميشه ميگويد از مسلمانى خود ندامت ندارم جز آنكه حاج محمد تقى سلمانى براى خاطر من مضروب و مقطوع اللحية و الاذنين و مفلوك و بالاخره مرحوم شد ديگر براى چه براى خيلى از ظلمها باينجهت ديگر احدى جرئت نميكند حرف بزند چون مردم ديده‌اند اين امور را ميترسند بايد كليات را درست كرد جزئيات قهرا اصلاح خواهد شد من راضيم كه مملكت كرمان براى ايرانى بماند اگرچه روزى ده نفر را بكشند .\r\nلكن اينوضع حاليه و اينخواب غفلت كه ما را گرفته است عما قريب ما را معدوم و مملكت اسلامى را بدست خارجه خواهد انداخت جز آنكه ملت بيدار و حقوق خود را بدانند .\r\nبارى ناطق امروز فيلسوف گفت ديگر از بدبختيها آنكه اين درباريهاى خائن سالى يك بار\r\n\r\n\r\n","description":"\r\nنسبت بايران افزوده گرديد سبب ترقيات فرانسه و تنزلات ايران را از مرحوم ميرزا ملكم خان پرسيده جوابش چنين داد كه بنيان و اصول نظم فرانسه يك كلمه است و هرگونه ترقيات و خوبيها كه در اينجا ديده مىشود نتيجه همان يك كلمه است و اهل مملكت شما از اصول مطلب دور افتاده‌اند پرسيد چگونه است اين جواب داد كه بعضى از شما نظم و ترقى فرانسه را از فروعات برقرار ميدانيد و برخى از علوم و صنايع تصور مينمايند .\r\nمانند تلگراف و كشتيها و عراده‌هاى بخار و آلات حربيه كه اينها از نتايج است نه مقدمات و فقط به نظريات ساده قصد نظر مىكنند و اگر مىخواهيد در ايران اسباب ترقى و مدنيت راه بيندازيد در به دو كارها از تعيين كلمه واحده غفلت مينمائيد بالاخره در معنى يك كلمه گفت يك كلمه كه جميع انتظامات\r\n","footnote":"","page_name":" 180 ","page_number":216},
  {"content":"\r\n\r\nپادشاه را ببهانهء استعلاج مىبرند بخارجه و در باطن خود بفكر عيش و مداخل هستند كلى پول ملت را در فرنگستان خرج خانمهاى فرنك ميكنند و يا عوض براى ما سگ كوچك و موش بزرگ مىآورند خاك گلدانها را بايد از خارجه بياورند براى آنكه اگر يكوقتى يكى از خانمهاى تازه رسيده را مهمان كنند به او بگويند خاك اين گلخانه را از وطن تو آورديم تا خاطر عزيز آن عزيز خورسند شود .\r\n( از يكى از موثقين شنيدم كه زمانى سردار نصرت ميرزا حسينخان كرمانى قونسول روس را ضيافت كرده بود در مجلس ضيافت اسباب سيكار و شمعچهء انگليسى گذارده بود قونسول سيكار و كبريت خود را آتش ميزده است ميزبان ميگويد با اين سيگار اعلى و شمعچهء معطر چرا كبريت بدبو را آتش ميزنيد قونسول در جواب ميگويد اين كبريت را كه آتش ميزنم كبريت مملكت خودم است و لكن آن شمعچه از مملكت انگليس است در آتش زدن آن خدمتى است به انگليس و در آتش زدن كبريت خود خدمتى است به وطن خود لكن افسوس كه بزرگان و شاهزادگان وطن ما افتخار ميكنند به استعمال امتعهء ديگران ) پادشاه را ترسانيده‌اند كه مرض اعليحضرت علاج نميشود مگر به آب معدنى كه در خارجه مىباشد ماليات ايران بعلاوه قرضهائى كه از خارجه ميكنند خرج سفر و فداى هوا و هوس چند نفر دزد دربارى مىشود و حال آنكه اين پول مالياترا بايد خرج قشون و نظام كنند و سرباز و مستحفظين مملكت را نان و لباس دهند تا حدود و ثغور را مستحكم نمايند كشتيهاى جنگى در دريا اندازند اسلحه را تكميل نمايند اگر يكوقتى يك عاقلى در دربار ايران پيدا شود و كسى اينحرف را به او بگويد در جواب ميگويد ايلات ايران جواب خارجه رالدى الحاجة خواهند داد ديگر نميداند ايلات خود را فداى شهوت چند نفر شاهزادهء نفس‌پرست نميكنند ايل وقتى حاضر است كه از هم نپاشيده باشند ولى اين حركات و اعمال درباريان عما قريب ايلات را هم پراكنده و متفرق خواهد نمود مگر ناصر الدين شاه يكنفر از سران و بزرگان ايلات را باقى گذارده است آتش ظلم در ايلات روشن‌تر و افروخته‌تر است آخر نظر كنيد و به‌بينيد وزير جنك ما كه حضرت و الا نايب السلطنه است شغلش چيست و اطرافش كيست همه جوانان خوشگل و ظريف شب و روز همّش اين است كه يك جوان خوش صورتى بدام آورد و او را سرهنگ و سرتيپ يا امير تومان و امير نويان كند اين سرداران حاليه مناصبشان از زمان طفوليت تحصيل شده است از براى مشق نظام كدام مشق و تعليم را دادند .\r\nاين از سربازهاى ما كه بهيزم شكنى و فعلكى مشغولند اين از توپخانه و توپچى كه يا به دادن\r\n\r\n\r\n","description":"\r\nو ترقيات فرانسه در آن مندرج است كتاب قانون است كه جميع شرايط و انتظامات معمول بها بامور دنيويه تعلق دارد در آن محرر و مسطور است و دولت و ملت معا كفيل اجراى آن است و در هيچ كارى كه متعلق بامور محاكمه مرافعه و سياسيات و امثال آن باشد بهواى نفس خود عمل نميتواند كرد شاه و گدا و رعيت و لشكرى در آن مقيد هستند و احدى قدرت مخالفت بكتاب قانون ندارد بارى شرح اين مذاكره در كتاب يك كلمه نوشته است خواننده مىتواند به آن رجوع كند .\r\nمرحوم مستشار الدوله با حاج ميرزا حسين خان سپهسالار دوست و هم‌مسلك بود در زمان رياست مشار اليه كدورتى بين آنها حادث شد سبب آن اين بود كه مستشار الدوله با ميرزا محمود خان ناصر الملك ( جد ناصر الملك حاليه ) دوست و معاهد بود ناصر الملك هم با مرحوم سپهسالار صفائى نداشت و از هم مكدر\r\n","footnote":"","page_name":" 181 ","page_number":217},
  {"content":"\r\n\r\nپول بمردم و گرفتن تنزيل درب خانه‌هاى حكام شرع مشغول مرافعه و نزاع ميباشند آن از نداشتن سواره و پياده نظام . عوض سرباز و سوار سرتيپ و سرهنگ و امير تومان و مير پنج داريم . آخر اين سرتيپ كدام سرباز را دارد و فوج او كجا مأمور است اين مير پنج بر كدام تابين رياست دارد .\r\nوضع دولت ايران از دو شق خالى نيست اگر با همهء همسايگان بر سر صلح است و خاطر جمعى دارد كه جنگى واقع نخواهد شد در آن صورت اينهمه سرتيپ ، ميرپنجه ، امير تومان ، سردار اكرم ، سردار افخم سردار اعظم و و و لازم نيست . براى محافظت ارك تنها يك فوج كفايت مىكند و هر شهريرا نيز به يك حاكم ميسپارند با سى چهل نفر فراش بىمواجب ترك و عراقى محافظت مىكنند زيرا كه رعيت ايران مطيع اوامر پادشاه ميباشند . آمديم بشق ثانى هرگاه احتمال ميرود كه دولت ايران را ممكن است دشمنى پيش آيد كه ناچار از جنك بشود پس لشگر آزمودهء دولت كه باقتضاى زمان مشق ديده باشد كو و مهمات جنك و آذوقه و اسباب دفاع دشمن از توپ و تفنگ كجاست انبار اسلحه و البسهء لشگريان كو اردوهاى سرحدى چند فوج است و در كدامين نقاط مهمهء سرحد اقامت دارند . بيمارخانه‌هاى لشكرى كجاست اطبا و جراحان اين اردوها را در كجا معين كرده‌اند .\r\nبراى زخمداران و شهداى وطن در كدامين نقاط مملكت سربازخانه‌ها ساخته‌اند و براى جلوگيرى يورش و مهاجمات دشمن در كجا قلاع متين و باستيانهاى رصين پرداخته‌اند كه هنگام ضرورت به كار آيد آيا با سربازان شصت ساله و سرتيپان بيست ساله جلو اينهمه دشمنانرا كه از چهار جانب چشم به وطن ما دوخته‌اند توان گرفت اينهمه سرتيپان بيست ساله كدامين خدمت نمايان بملت و دولت كرده‌اند كه سزاوار شمشير و حمايل سرتيپى شده‌اند .\r\nكلام باينجا ختم شد در اين جلسه بهانه كتاب خواندن بود اما از حفظ خوانده شد كه بعض مطالب نيز اداء گردد . رؤساء و اجزاء انجمن بعضى صحبتهاى محرمانه داشتند دستور العمل لازم داده شد و تجديد معاهدهء سابق نيز شد .\r\nروز پنجشنبهء دويم محرم 1323 مطابق نهم ماه مارس فرانسه انجمن مخفى در خانهء اديب بهبهانى تشكيل يافت پس از تقديم مراسم ضيافت ميزبان محترم ما لب بتكلم و نطق گشود و گفت امروز اصلاح مملكت به اجراء قانون است تا ما صاحب قانون نباشيم و تا در مملكت ما قانون اجراء نشود ظلم و تعدى برداشته نميشود بدبختى ما از بىقانونى است همهء ممالك و عموم ملل روى زمين حتى وحشيان افريقا\r\n\r\n\r\n","description":"\r\nبودند تا اينكه يك روز مرحوم سپهسالار به مستشار الدوله گفت يا دوستى با ناصر الملك را ترك كن و يا از دوستى من چشم بپوش مشار اليه گفت من با هردو دوستم و بدون جهت و سبب ترك دوستى ناصر الملك را نگويم سپهسالار از او رنجيده و در ضمن هم معترضين از او سعايت مينمودند .\r\nبالاخره در سال ( 1290 ) تبعيد به خراسان شد در ارض اقدس و مشهد مقدس لازمهء خدمت بملت را از دست نميداد و كتابچه راه‌آهن از طهران بخراسان را نوشت و منافع آن را نمود علما هم تصديق نمودند چيزى نگذشت كه كارگذار خراسان شده پس از آن بطهران عودت نمود خدمات نمايان در آنجا مرعى داشت بعد از سالى بدار الخلافه احضار گرديد در اين وقت وزارت عدليه به عهده يحيى خان مشير الدوله قزوينى بود چون يحيى خان لذت آزادى را در خارجه چشيده بود لذا مستشار الدوله را بعدليه جلب\r\n","footnote":"","page_name":" 182 ","page_number":218},
  {"content":"\r\n\r\nبر طبق قانونى كه دارند رفتار مينمايند جز ما كه گويا ملتزم شده‌ايم بر خلاف قانون خود رفتار نمائيم بيائيد فكرتانرا منحصر باجراء قانون اسلام كنيد اغلب آنچه ديگران دارند از قانون اسلام اتخاذ و اقتباس نموده‌اند و ( ز ما دزديده و بر ما فروشند ) پس بايد كارى كرد كه قانون اسلام در بين ما جارى گردد و از براى دولت هم قانونى كه عقلا و دانشمندان بنويسند لازم است وزراء بايد تكليفشان معلوم باشد حكام بايد حدودشان محدود گردد رعايا و تبعهء خارجه در ايران بايد حدودشان محفوظ باشد .\r\nدر تاريخ نظرى اندازيد به بينيد چه بوديد و چه شديد ماها در جزء موحدين محسوب ميشويم لكن در عين شرك واقعيم .\r\nنظر كنيد در كتاب نهج البلاغه كه حضرت امير المؤمنين على بن ابى طالب عليهم السلام در مقام مكالمه با فرزند خود امام حسن عليه السلام ميفرمايد يا بنى لا تكن عبدا لغيرك و قد جعلك اللّه حرا يعنى اى پسر من مباش بنده غير خود چه خداوند تو را آزاد قرار داده است و نيز فرموده‌اند ان اللّه بعث محمد صلى اللّه عليه و آله ليخرج عباده عن عبادة عباده يعنى خداى برانگيخت محمد را براى اينكه بيرون آورد بندگانش را از بندگى بندگانش مردم را از قيد عبوديت خارج و بعالم حريت و آزادى داخل نمايد تا كى ما بيچارگان در بندگى پادشاه و حكام و وزراء مقيد باشيم آيهء مباركه  أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ  مشعر است كه ما واقعيم در محل شرك كه بايد بندهء شاه و وزير و حاكم و ديوانيان باشيم اگر تأمل كنيم در اخبار به خوبى مىفهميم كه پيغمبر ما چگونه حريت بما داده است و ما ملتفت نيستيم .\r\nدر كتاب اثنى عشريه روايت مىكند كه روزى حضرت رسول صلى اللّه عليه و آله از خانهء خود بيرون آمد اصحاب كه در خارج خانه دور هم نشسته بودند براى تواضع و احترام آنحضرت برخواستند و ايستادند حضرت از مشاهده اين سلوك متغير شده فرمود لا تقوموا كما تقوم الاعاجم يعنى نه ايستيد چنانچه عجمها مىايستند . و نيز در اخبار وارد است كه چند نفر بدون حساب داخل آتش ميشوند فلان و فلان و آنكه سوار شود و در جلو خود مردم را پياده ببرد در خبر ديگر كسى كه او را خوش آيد از صداى كفشها كه در عقب او راه بروند و در خبر ديگر ملعون من ترايس يعنى ملعونست كسى كه بخواهد رياست كند و رياست به خود ببندد .\r\nمفاد اين اخبار اين است كه عبوديت و بندگى مخلوق منافى با دين اسلام است حريت و آزادى\r\n\r\n\r\n","description":"\r\nنمود و فرمان لقب مستشار الدولهء و معاونت عدليه براى او صادر كرد مشار اليه گفت پاس شرط اين خدمت را متقبل ميشوم كه صدور و اجراء احكام عدليه از روى قرآن و بر طبق قانون باشد چون در آن زمان رشوه گرفتن و ناسخ و منسوخ دادن داير و از عادات و رسوم شده بود لذا مستشار الدوله تاب و توان در عدليه را در خود نديده از كار كناره جست در اين اثنا روزنامهء اختر معايب عدليه ايران را طبع و نشر نموده مغرضين بناصر الدين شاه اظهار داشتند كه محرك اين كار مستشار الدوله است لذا بامر ناصر الدين شاه محمد حسن خان حاجب الدوله او را گرفته و چوب زده در انبار دولتى او را پنجماه حبس كردند و جريمهء كامل از او گرفتند تا اينكه بشفاعت و توسط بعضى او را از حبس خارج و خانه‌نشين كردند بعد از چندى او را بعنوان كارگذارى آذربايجان انتخاب كردند در آنجا خدمات نمايان كرد تا اينكه باز مغرضين درباره\r\n","footnote":"","page_name":" 183 ","page_number":219},
  {"content":"\r\n\r\nبا آن مستلزم . حالا انصاف دهيد آيا اهالى ممالك خارجه و اشخاصى كه ما ايشانرا مسلمان نميدانيم بهتر بفرمايشات پيغمبر ما عمل ميكنند يا ما .\r\nآيا آنها بقانون اسلام پيروى ميكنند يا ما پس بيائيد به حال خود و مردم بيچاره فكرى كنيم و از براى اين خرابيها علاجى كاوه صفت درفش كاويانى و علم اسلام را بلند نمائيم و اين بتها را كه ما پرستش ميكنيم با تيشهء تمدن و قانون از هم متلاشى سازيم .\r\nبعض از اهالى انجمن گفتند جز اينكه علما را با خود كنيم و ايشان اقدامى كنند و نواقص را اصلاح كنند ديگر ترتيبى و علاجى براى پيشرفت مقصود نداريم .\r\nنگارنده بيان كرد آقاى طباطبائى جدا با مقصود ما همراه است بايد قدر بدانيم مماطله و مسامحهء در اين امر را روا نداريد به خدا كه مملكت در خطر است اجانب از اطراف ما را احاطه كرده‌اند چنانچه يك استقراض ديگر براى دولت پيش آيد ديگر بايد فاتحهء مملكت را خواند . نميدانم چه كسالت و خوابى است كه ما را گرفته است پس از تهيهء مقدمات در سوم ماه گذشته اين انجمن را تأسيس و در هيجدهم رسما منعقد كرديم تاكنون چه اقدامى كرديد و كدام قدم را برداشتيد يكنفر از اعضاء گفت اينقدر اظهار يأس نكنيد در اينمدت قليل ما جمعى را با خود همدست و هم‌قول كرده‌ايم كه هريك مشغول كار و مأموريت خود ميباشند و لازم نيست كه آنها حاضر باشند اين است راپورتهاى آنها گرفته بخوانيد .\r\nبعضى راپورتها را اظهار داشته و در انجمن قرائت شد خلاصهء يكى از آنها از اينقرار است :\r\n\r\nخدمت اجزاء و اعضاء انجمن مخفى اعلام مىشود .\r\nبرحسب دستور العمل برادران محترم جناب آقا ميرزا مصطفى آشتيانى را كه از اشخاص با كفايت و درايت است با خود متحد نموده و قول همه‌گونه همراهى را داده است بيك عنوان خاص و بهانهء مخصوص جناب حجة الاسلام آقا سيد عبد اللّه بهبهانى را ملاقات نموده عما قريب صدايش بلند و گوشزد اخوان محترم خواهد گرديد .\r\nچه جناب معظم با عين الدوله صفائى ندارد بهانهء كه بدست آمده منتج مقصود خواهد بود ( الى آخره ) .\r\nبعد از قرائت راپورت و بعض مذاكرات ديگر مجددا بر دعوت نوع و تكثير و تزييد اشخاص اصلاح‌خواه انجمن از رسميت افتاد .\r\n\r\n\r\n","description":"\r\nاو سعايت كرده نوشتجات و لوايح او را بدست آورده با كتاب يك كلمه آن را بناصر الدين شاه ارائه دادند لذا حكم گرفتارى او صادر و او را مغلولا بقزوين آوردند و در آنجا مدتى محبوس بود خانه‌اش را غارت و مواجبش را قطع كردند قريب سيصد هزار تومان ارثيهء پدر را در راه آزادى و مقصود خود از دست داده تا اينكه از حبس نجات و بطهران آمده در سال 1309 باز مأخوذ و بقزوين تبعيد شد با كمال پريشانى در نهايت جد و راستى مشغول خدمت بملت و نوشتن لوايح مفيده بود يكى از مكاتيب او كه در زمان مرض موتش بتوسط حسنعليخان امير نظام بمرحوم مظفر الدين شاه كه در آن وقت وليعهد بود نوشته است و ما بدست آورده ذيلا درج مينمائيم كه خواننده تاريخ بداند كه عقلا و دانشمندان مملكت چگونه در مقام دست آوردن آزادى و حريت زحمت كشيده و متحمل مشاق و صدمات شده‌اند بارى از\r\n","footnote":"","page_name":" 184 ","page_number":220},
  {"content":"\r\n\r\nروز سه‌شنبهء هفتم محرم الحرام 1323 در مدرسهء ناصرى در حجرهء آقا سيد برهان الدين خلخالى رؤساء انجمن دعوت داشته پس از حضور آنها شروع بمذاكره شد .\r\nميزبان مزبور گفت آقايان مگر عزل امين السلطان كه صدر اعظم سابق بود در نظر شما نميباشد مگر سبب آن را نميدانيد جواب گفته شد عزل او از صدارت بواسطهء اتفاق علماء اعلام بود كه عدهء از درباريان را با خود همدست كرده و بر ضد امين السلطان اقدامات سرى كرده تا او را از كار انداختند حتى آنكه روز قبل از عزل او اعليحضرت مظفر الدين شاه در پارك او مهمان بوده و در آن روز نهايت مرحمت و عنايت را دربارهء او فرموده ( سبب عزل امين السلطان در مقدمهء تاريخ ذكر شده است چنان كه در مقدمهء تاريخ اشاره به آن نموديم ) لكن باعث اتفاق علماء پيش‌آمد خرابى مملكت و مخاطرهء وطن بود چه پس از استقراض چهل كرور و تقسيم آن بين چند نفر درباريان خائن باز به خيال استقراضى ديگر افتادند .\r\nلذا وطن‌خواهان و اشخاص بصير و دانا خواهى نخواهى علما را باهم متفق نموده درباريان هم دو طايفه شده بودند جمعى كه از آذربايجان آمده بودند عزمشان مصروف جمع مال و عدهء ديگر همّشان جلب قلب شاه و انداختن مدعيها بود .\r\nدانشمندان هم وقت را غنيمت دانسته متابعت علما را نموده بمساعى ايشان يك دفعه قلوب اهالى ايران از امين السلطان برگشت اگرچه باز برحسب ظاهر دنياپرستان به طرف او ميرفتند و پروانه‌وار دورش ميگشتند حتى آنكه چند روزى اطراف آقاى طباطبائى احدى نمىآمد و بخانه‌اش پا نميگذاردند براى آنكه آقاى طباطبائى با اتابك مراوده نداشت .\r\nيك شب را در خانهء آقاى طباطبائى بودم كه پسر بزرگ ايشان جناب آقا ميرزا ابو القاسم برادران و فاميل خود را تسلى ميداد و ميگفت از فوايد اتفاق و عزم راسخ مأيوس مباشيد عما قريب اين مجلسى را كه تشكيل داديم تاروپود امين السلطان را از هم گسيخته و صدر اعظمى عالم و امين و درستكار بجايش خواهيم ديد از كمى انصار و دوستان خائف مباشيد .\r\nبراى آنها مثلى ذكر نمود و فرمود آيا ملتفت شده‌ايد در آب جارى كه گاهى يك شاخهء درختى جلو آب مىايستد باينطور كه چوبى به ديوار و يا اطراف نهر بند مىشود آنوقت يك شاخهء علفى به چوب مىچسبد بعد از آن شاخهء ديگر و كذا شاخ و برگ درختان ميرسند و به آن چوب ضمّ ميشوند پس از مدتى يك سد بزرگى در جلو آب حادث مىشود و مانع ميگردد از جريان آب حالا امروز پدر من با\r\n\r\n\r\n","description":"\r\nصدمات و لطمات ايام استبداد چشم آن مرحوم آب آورده شيخ محسن خان مشير الدوله براى او هزار تومان از دولت مخارج گرفت در سال ( 1313 ) روحش بشاخسار جنان پرواز كرد از قراريكه از جناب آقا ميرزا عباسقليخان مدير آدميت كه از موثقين و اشخاص درست قول است شنيدم مرحوم مستشار الدله در مرض فوت بدوستان خود وصيت كرد كه هرگاه بپذيريد ميخواهم پس از ارتحال من با خفّ وجوه تا مدفن من مرا به روى خاك با ريسمان كشيده حمل دهيد زيرا بسوى كسى ميروم كه كبرياى احدى از آفريدگان كاينات در جنب عظمت و كبريائى حضرت او عظمى ندارد شايد بر خاكسارى بنده خود ترحم فرموده روح مرا مستغرق بحار رحمت خود فرمايد هر آينه رضا بآن‌طور حمل جنازهء من نشويد وصيت ميكنم نعش مرا بدوش حمال گذارده در صحن شرقى قبر آقا دفن نمائيد لهذا برحسب وصيت آن مرحوم\r\n","footnote":"","page_name":" 185 ","page_number":221},
  {"content":"\r\n\r\nاتابك طرف است عدهء موافق و معدودى منافق با او اظهار همراهى مىكنند اميدوارم روزى آيد كه به مقصود خود نايل شده باشيم چنانچه جنابش حدس زده همانطور پيش‌آمد ( چنان كه در مقدمهء ذكر شد ) .\r\nجناب ذو الرياستين گفت آن روز در بين وزراء و درباريان بودند اشخاصى كه عرايض علما را بشاه ميرسانيدند اما امروز عين الدوله به حدى طرق دست‌رس بشاه را سد نموده است كه ممكن نيست عرضى و خبرى بشاه برسد .\r\nآقا سيد برهان گفت بايد چند كاغذ بنويسيم يكى باسم عين الدوله و ديگرى بشاه و همچنين بعموم وزراء و معايب و مفاسد را براى آنها مدلل سازيم و راه اصلاح را به اندازه بنمايانيم بلكه بادارات جرايد هم لوايح و مكاتيب متواليه بنويسيم مقصود اصلاح است چه ضرر دارد بتوسط خود عين الدوله كارها اصلاح گردد چه اين صدر اعظم از آن صدر اعظم بمراتب بهتر است . عين الدوله ناسخ نميدهد .\r\nامتياز بخارجه نداده است . وضع ماليه را تا يك اندازه اصلاح نموده . باز صندوقى براى ماليه برپا كرده است . شهرها را منظم كرده . راهها را امن . پس بالنسبه عين الدوله از امين السلطان بهتر است و اگر بنا را بگذاريم بر نوشتن لوايح البته به او اثر خواهد كرد . نگارنده گفت هر كارى وقتى دارد .\r\nالامور مرهونة باوقاتها . امروز بايد مردم را بيدار كنيم كه نه ظلم كنند و نه قبول ظلم .\r\nخداوند در قرآن در وصف مؤمنين فرموده است لا يظلمون و لا يظلمون قبول‌كنندهء ظلم با ظالم مساويست چنان كه ما بايد مظلومين را بيدار كنيم كه قبول ظلم نكنند همچنين بايد ظالم را نيز آگاه كنيم كه ظلم نكند و اين هردو حاصل گردد باجراء قانون . امروز بعض راپورتها قرائت شد كه انفاس قدسيه خيرخواهان و اصلاح‌طلبان را بهيجان آورده و خيلى مؤثر افتاده است جماعتى از اهل علم و هنر و معدودى از واعظين و اهل منبر قبول دعوت نموده و متقبل شده‌اند كه در منابر و مجالس به بيدارى قوم ساعى باشند و اين مجلس خبر از اميدوارى و مسرت داد . قرار شد اين چند روزه ايام عاشورا انجمن تعطيل باشد و هريك بتوانيم نوشتجات ملكم خان و مرحوم مستشار الدوله را بخوانيم بلكه هرگاه ممكن شود كتاب يك كلمهء مستشار الدوله را ثانيا طبع كرده و در بين مردم منتشر سازيم .\r\nروز دوازدهم محرم الحرام 1323 رؤساء انجمن در خانهء نگارنده حاضر شده راپورت كارهاى خود و اصلاح‌خواهانرا مذاكره كردند وقايع اين ايام از اين قرار است :\r\nجناب آقا سيد عبد اللّه بهبهانى در خانهء خودش بمنبر صعود نموده و پس از حمد خدا و ثناى بر رسول\r\n\r\n\r\n","description":"\r\nطاب ثراه جمعى از دوستان او چند نفر حمال آورده تا نعش آنمرحوم را به فضاى شرقى محوطه قبرستان معروف بقبر آقا كه در جنوبى طهران واقع است دفن نموده  إِنَّا لِلَّهِ وَ إِنَّا إِلَيْهِ راجِعُونَ . \r\n\r\nصورت مكتوب مرحوم مستشار الدوله صاحب كتاب يك كلمه بمرحوم مظفر الدين شاه در زمان ولايت عهد آن مرحوم سنهء 1306 كه بتوسط حسنعليخان امير نظام نوشته است\r\nقربان خاكپاى اقدست شوم - از زندگى پيرغلام زياده از سه چهار روز گويا باقى نمانده در دولتخواهى و خانه‌زادى از تكاليف واجبه خود ميداند كه افكار واپسين خود را كه در اين نفس آخرين بخاكپاى\r\n","footnote":"","page_name":" 186 ","page_number":222},
  {"content":"\r\n\r\nو اولاد آنحضرت صلى اللّه عليه و عليهم اجمعين فرمود اى مردم در چندى قبل تجار اطراف متظلم و شاكى بودند كه پادشاه ما اعليحضرت مظفر الدين شاه گمرك را واگذار فرمود به مسيو نوز مستخدم بلژيكى او هم تعرفه بر گمرك بست و كتابچه طبع كرده و نشر داد كه گمرك اجناس را از صادر و وارد بر طبق آن كتابچه بگيرند ليكن در اينمدت بر طبق آن كتابچه احدى از عمّال او عمل ننموده‌اند هركس هرچه توانسته است از مردم و مال التجاره گرفته‌اند حتى آنكه از يكنفر كه برحسب تعرفهء گمرك يكقران ميبايست بگيرند دو تومان و پنجهزار گرفته‌اند و در سرحدات خيلى مسلمانانرا اذيت مىكنند از آن جمله زوار حضرت سيد الشهداء عليه السلام را در سرحدات خصوص سرحد كرمانشاه گرفتار و سرگردان داشته‌اند حتى آنكه زير چادرها و شلوارهاى زنانرا تفحص كرده‌اند لكن اين ايام امرى تازه اتفاق افتاده است كه كمر اسلام و مسلمانانرا شكسته است و مسلمين را خوار و ضعيف نموده است و آن اين است كه عكسى از نوز منتشر شده است و در حالتى عكس برداشته است كه لباس مذهبى يا رسمى ما را پوشيده است يعنى عمامه بسر گذارده و عبا بدوش افكنده است با اين توهين و اين كار كارهاى ديگر هم نموده است مثل آنكه در گمرك و پستخانه و ادارهء صندوق مسلمانانى را كه در اين ادارات مشغول خدمت و زحمت بودند و سالها از اين طريق معاش خود را تحصيل مينمودند خارج نموده و بجاى آنها رعيت خارجه و يهود را منصوب داشته . . . . بايد از اعليحضرت پادشاه استدعا نمائيم كه نوز را بواسطهء اين اهانتى كه وارد آورده است و اين خيانتهائى كه كرده و مىكند از كار خلع بلكه او را اخراج نمايند .\r\nطلاب و سايرين و سادات و حاضرين در مجلس بواسطهء استماع فرمايشات و ملاحظهء نتايج و خيمه صدا را بگريه و زارى بلند كردند طلاب كه مهيا و مستعد بودند عمامه‌ها را از سر انداخته و يقهء پيراهنها را پاره نموده هياهوى غريبى در شهر افتاد بعض از آقايان از قبيل جناب صدر العلماء و جناب حاج شيخ مرتضى و جناب آقا سيد احمد طباطبائى و جناب آقا شيخ محمد رضاى قمى و بعض ديگر از علماء و ائمهء مساجد با جناب آقا سيد عبد اللّه همراهى نموده لكن جمعى ديگر از آقايان همراهى ننموده گفتند كافر لباس مسلمان را بپوشد كاشف از اهانت و قصد توهين نيست بر فرض اينكه قصدش توهين باشد بر كفرش كه افزوده نخواهد گرديد . ديگر آنكه يهود و مجوس هم ردا ميپوشند و هم عمامه بسر ميگذارند بواسطهء اين اختلاف شاهزادهء عين الدوله كه صدر اعظم و داماد شاه هم بود بر استبدادش افزوده اعتنائى به اين هياهو نكرد بلكه بر اعتبارات و استقلال نوز افزود و گفت چون نوز را ميرزا على اصغر خان امين السلطان كه\r\n\r\n\r\n","description":"\r\nاقدست تقديم نمايد چون اين عريضه در موقعى به لحاظ مبارك اجازه تشرف حاصل مينمايد كه پيرغلام عالم فانى را وداع نموده است يقين دارم به اعتقاد تمام بعرايض بىغرضانه و صادقانه خانه‌زادى كه هرگز نسبت بپادشاه خود و وطن خود خيانت را شعار خود نكرده ملاحظه و امعان نظر خواهند فرمود محل ترديد و انكار نيست صدائى كه از بعد بيرون آيد از روى صداقت و حقيقت و راستى است حضرت اقدس امجد اعظم روحنا فداه را خداوند عالميان برتبه و مقام بلند و عالى انتخاب و نايل فرموده ولى در ضمن بمسئوليت خيلى مهم و بزرگى دعوت فرموده كه حق تفكرهاى وقت حزن‌انگيز را سزاوار خواهد بود .\r\nممالك وسيعه ايران كه وطن اصلى و خانه واقعى شاهنشاه اسلام است بعقيدهء كافّه سياسيون در محل خوف و خطر است زيرا ترقيات شديد السرعه همسايگان و افعال و اغفال خودسرانه و بىباكانهء درباريان\r\n","footnote":"","page_name":" 187 ","page_number":223},
  {"content":"\r\n\r\nصدر اعظم سابق بود بر سر اين كار گذاشته بود خيال داشتم او را از كار خلع نمايم حال كه ملاها از او عقب كرده‌اند من بايد بر خلاف آنها از او همراهى كنم .\r\nپس از قرائت اين راپورتها و مذاكرات ديگر اهالى انجمن مذكور داشتند اين اقدام آقاى آقا سيد عبد اللّه اگر سبب آن شخصى نبود و نوعيت داشت خوب بود براى مقاصد اصلاح‌خواهان .\r\nنگارنده گفت در چند روز قبل از اين راپورتى بانجمن رسيد كه مقدماتى فراهم آمده است ولى طريق آن طولانى است شايد اين اقدام آقا نتيجهء آن مقدمات باشد .\r\nآقا سيد برهان گفت اين مسئله چه ربطى به مقصد ما دارد بر فرض كه نوز را عزل كنند ديگر صداها خاموش مىشود و دردهاى بيدرمانى كه مملكت را احاطه كرده اصلاح و علاج نخواهد شد .\r\nذو الرياستين گفت امروز كه نوز عزل شد فردا عين الدوله از صدارت معزول خواهد شد .\r\nاديب بهبهانى گفت بر فرض كه عين الدوله هم معزول شد آيا كسى ديگر را دارند كه بجاى او منصوب كنند .\r\nفيلسوف گفت من شنيدم بعضى از هواخواهان امين السلطان اين اسبابها را فراهم آورده و تمهيد مقدمات مينمايند بلكه شاه لا بد شود از آوردن امين السلطان را بايران .\r\nنگارنده گفت اين خيالى است باطل چه اكثر از آقايان بر ضد امين السلطان هم قسم شده‌اند محال است بگذارند كه او بمسند صدارت قدم بگذارد امروز امين السلطان در فرنگستانست ما را با او كارى نيست اگر يكوقتى بايران آمد و بر اين مسند نشست آنوقت بايد خيالش را كرد پس بهتر اين است اولا ما اطراف جناب آقا سيد عبد اللّه را بيدار كرده و مقتضيات زمانرا حالى آنها نمائيم بلكه كارى بكنيم جنابش با آقاى طباطبائى متحد و متفق شوند ثانيا بلكه سعى كنيم گفتگوى ايشان نوعيت پيدا كند و غرض شخصى مبدل باغراض نوعى گردد آنوقت به مقصود خود نايل خواهيم كرديد . اهالى انجمن با كمال ميل و جديت تصديق نموده قرار بر اين شد چند نفر از اهالى انجمن اطراف و اصحاب آقاى بهبهانى را داشته باشند و مواظب باشند كه اين رشتهء اتحاد و اتفاق را بين سيدين سندين محكم نمايند .\r\nنگارنده متقبل شد كه آقا سيد محمد تقى را كه يكى از محارم آقاى آقا سيد عبد اللّه است ملاقات نمايم پس از قرارداد باز نطقى مبنى بر تأكيد و تسديد اتفاق و بيدارى ملت و خدمت بمملكت شده و قرار شد كه هر فرد از افراد انجمن بكارى كه از عهدهء او ساخته است مشغول بوده تكاهل و تسامح راروا\r\n\r\n\r\n","description":"\r\nقواى چندين هزار سالهء دولت ايران را بطورى از هم متلاشى و دچار ضعف و نانوانى صعب نموده كه علاج آن از قوه و قدرت متوطنين اين مرزوبوم به كلى خارج است ولى عقيده حكما و سياسيون جمهور ملل متمدن بر اين است .\r\nرفع خطرات و چاره اشكالات ايران را به همين دو كلمه ميتوان اصلاح كرد كه بايد از اعمال گذشته چشم پوشيد و شروع بتأسيس قوانين تازه نمود ازين راه ميتوان احترام و اعتبار سابقه دولت و ملت قديم ايران را در انظار اقوام خارجه و ملل متمدنه و همسايگان مجددا جلب كرد و اين مطلب را در نظر خردمندان مستقيم الادراك چنان واضح و آشكار است كه محتاج به هيچ دليل و برهان نيست . محتمل است بدين وسيله آثار و اسبابى كه نيك بختى مملكت را امنيت تواند داد بدست آيد كه بعدها مأمورين\r\n","footnote":"","page_name":" 188 ","page_number":224},
  {"content":"\r\n\r\nندارند و نيز قرار شد كه عدهء انجمن هرگاه به سى نفر برسد آنوقت هريك از اجزاء مأمور و مأذون باشند كه انجمنى تشكيل دهند هروقت عدهء اجزاء آن انجمنها بسى نفر برسد باز اجزاء آن مكلف باشند به انعقاد انجمنى ديگر لكن اين انجمنها مجالس يكديگر را ندانند فقط مرشد و هادى يكديگر را بشناسند .\r\nيكى از اجزاء گفت رسم طايفه بابيه اين است كه هركس را كه گرفتار محاكمه و مرافعه درب خانه‌هاى ملاها باشد او را ديده و به طرف خود مايل مينمايند لا محاله از متخاصمين يكى محكوم شده است او را دعوت بدين خود مينمايند حالا خوبست ما ملتفت اين نكته باشيم ملاحظه كنيم هركس كه ستمديده ظلم ديوانيان باشد او را ديده و به مقصود خود او را جذب و جلب نمائيم ديگرى گفت بنابراين امروز در بين اهل ايران كمتر كسى است كه ستم و ظلم ديوانيانرا نديده باشد همه‌كس مايل به اين مقصود است ولى ما بايد در بيدارى اهالى اختصاص ندهيم هركس را كه بيدار نديده بيدار كنيم ولى در جلب بانجمن هم‌مسلك شخصى را منظور داريم كه يا درد دين داشته باشد و يا دوستى وطن مركوز ذهن او باشد يقين بدانيد اگر تعجيل و مسابقت و مسارعت نكنيد مملكت سهل است كه دين هم از دست خواهد رفت مملكت در خطر اسلام در خطر ناموس در خطر با نهايت تعجيل شروع كنيد در بيدارى .\r\nروز چهارشنبهء پانزدهم محرم سال 1323 كه روز بعد از عيد نوروز بود در خانهء آقا سيد احمد ناصر الشريعهء كرمانى انجمن بعنوان مجلس ضيافت مخصوص منعقد گرديد جمعى از اهالى انجمن و غير انجمن حاضر ( مقصود از اين ضيافت امتحان بعضى بود در حضور اجزاء انجمن ) پس از صرف نهار جناب آقا سيد محمد تقى را كه در مجلس سابق وعده داده بودم ملاقات نمايم و ببهانهء ضيافت او را حاضر نموده پس از تمهيد مقدمات نگارنده گفت : امروز شما بايد كارى كنيد كه اين زحمت و اقدام جناب آقا سيد عبد اللّه بىنتيجه نماند مسيو نوز عمامه بگذارد و يا اصلا نباشد كارى نكرده‌ايد بايد اين فرمايش آقا نوعيت داشته باشد عوض عزل نوز عدالت بخواهيد رفع ظلم را باعث شويد احكام قرآن و قانون اسلام را تقاضاى اجراء نمائيد حال همهء مردم نميدانند فايدهء عزل نوز را امروز كه شما اقدام مينمائيد و زحمتى ميكشيد خوبست مطلب بزرگى و اهمّى را كه راجع بنوع باشد عنوان كنيد كه براى عموم مردم و اهالى مملكت مفيد باشد و موجب نيكنامى و شرف گردد .\r\nآقا سيد محمد تقى گفت عزل نوز مقصود نيست اين بهانه است امروز كه نوز از كار عزل شد فردا مستبدين و ظالمين از رياست مسلمانان خلع خواهند شد بلكه بعزل نوز اكتفاء نمىكنند مقصود عزل عين الدوله است .\r\n\r\n\r\n","description":"\r\nدوائر دولتى كه از عالى و دانى و بزرگ و كوچك در اعمال و افعالى كه درخور درجه مأموريت ايشان است خود را بانقياد و اطاعت مواد و احكام قانونيه مكلف بدانند و مساوات حقوقيه بعموم اهالى و زيردستان از هر صنف و طايفه داده شود و براى حصول صلاح حال آنها هرگونه تدبيرى كه لازم است به كار برند .\r\nو الّا به اين حال باشتباه وزراء و درباريان دولت از حيز امكان و قدرت انسان بطور يقين خارج است كه بتوان عظمت و اقتدار سلطنت قديمه ايران را در اين دورزمان مجددا بوسايل نياكان خود در خارجه و داخله مملكت نگاهدارى و حفظ نمود .\r\nبخاكپاى اقدست قسم كه ما ايرانيان را توتياى چشم است آنان كه عرض و جسارت مينمايد كه\r\n","footnote":"","page_name":" 189 ","page_number":225},
  {"content":"\r\n\r\nجناب ذو الرياستين گفت ميترسم اين هياهوى به زودى خاموش شود .\r\nآقا سيد يوسف سيرجانى گفت من يقين دارم مقصود جناب آقا سيد عبد اللّه منحصر بعزل نوز نيست .\r\nناظم الشريعه گفت مقصود چه عزل نوز باشد و چه عزل عين الدوله چون غرض آقا رفاهيت مردم است منتج نتايج حسنه خواهد بود كه بعد از اين ظاهر خواهد شد دانشمندان وطن كار خود را خواهند نمود .\r\n خدا را بر آن بنده بخشايش است * كه خلق از وجودش در آسايش است \r\nو اما  ما يَنْفَعُ النَّاسَ فَيَمْكُثُ فِي الْأَرْضِ . \r\nآقا سيد محمد تقى گفت عيب كار اين است كه جناب آقا پول ندارد كه خرج طلاب كند و تا طلاب را پول ندهند جمع نخواهند شد حتى آنكه چند شب قبل پول براى چاى و غليان مجلس طلاب نداشتند .\r\nآقا سيد احمد گفت غصهء پول را نخوريد عما قريب جناب آقا صاحب پول خواهد شد آنكه بايد برساند خواهد رسانيد .\r\nمجد الاسلام مدير روزنامهء ادب گفت طلابى كه اطراف جناب آقا ميباشند چون قصدشان ترويج اسلام است و نجات دادن ايران محتاج به پول و مخارج گزاف نميباشند باندازهء مخارج جزئيه هم ملت حاضر است و ميرسانند .\r\nآقا سيد محمد تقى گفت چند نفر از هواخواهان اسلاميت حاضر شده‌اند كه پول بدهند تا ده هزار تومان هم متقبل شده و آوردند لكن جناب آقا قبول نكرد و ميفرمايند من جز رفاهيت و آسودگى مردم مقصودى ندارم گرفتن پول منافى است با اين غرض مشروع و مقدس .\r\nناظم الشريعه گفت من شنيدم هواخواهان امين السلطان محرك آقا شدند .\r\nآقا سيد محمد تقى گفت نه احدى محرك آقا نيست اطراف جناب آقا احدى از هواخواهان امين السلطان نيست محرك آقا ظلم و ستمى است كه از بعض رجال دولت و درباريان ديده مىشود حالا ضمنا حضرت آقا در ضمن اينمقصود مقدس انتقام خود را از عين الدوله بگيرد و يا دوستان خود را بجاى دشمنان خود منصوب كند چه ضرر دارد چه عيب دارد كه ايشان خدمتى بملت و وطن و اسلام بفرمايند و فوايدى هم بالتبع ببرند البته اگر اينمقصود را نايل آيند هم رئيس خواهند شد و هم از دوستان خود دستگيرى و هم از دشمنان خويش انتقام خواهند كشيد .\r\n\r\n\r\n","description":"\r\nاداره وزارتخانه‌هاى حاليه ابدا عيب و نقص ندارد و محتاج بتغييرات نيست حرفى است بيمغز زلالى است تلخ و قولى است نامسموع .\r\nاين ناقص فهمان از طفوليت تا امروز بچپاول نمودن اهالى بيچاره ايران معتاد شده‌اند و بهمينطورها شرف و مكنت ملت را گرفته بخرقه خز و رشمه طلا داده‌اند و به اين حرفها كه علما خيرخواه دولت و پادشاه است و ولايت نظم و رعيت آسوده و نوكر دعاگو و قشون حاضر خود را مادام العمر از مسئوليت دولت خارج مىدانند .\r\nاگر دولت وضع قانون و تنظيمات در مملكت مقرر فرمايد معلوم خواهد شد كه اين الفاظ مزخرف در هيچيك از درباريان و ادارات ممالك دول كنستى توسيون وزن و قيمتى ندارد الّا در نزد دول آسيا\r\n","footnote":"","page_name":" 190 ","page_number":226},
  {"content":"\r\n\r\nمجد الاسلام گفت امروز در روى زمين و كرهء مسكون بدبخت‌تر و جاهل‌تر از ما احدى نيست سايرين تا يكدرجه حقوق بشريت را دارا ميباشند و روزبروز ميلشان بترقى وطن است ولى ايرانيان مظلوم هرروز سخت‌تر از روز قبل بر ايشان پيش مىآيد هرگاه بگوئيم خداوند اين گونه خواسته است كه ما ذليل و منكوب باشيم و توسرىخور هر آينه اين نسبت را به خداوند دادن قبيح است اگر بگوئيم جادو و طلسم افتاده‌ايم اينهم اعتقاديست باطل پس بايد بگوئيم سبب اين خرابى همانا كيفر كردارهاى ناشايست خودمان و نتايج مشئومهء تنبلى و غفلت و بىاطلاعى و جهالت است .\r\nبعد از مدتى كه جناب آقا سيد عبد اللّه اقدامى فرموده ميفرمايند ما مسيو نوز را نميخواهيم بر ما و شما واجب و لازم است كه مردمرا بيدار و هوشيار كنيم يقين بدانيد كه دو روز ديگر صداها خاموش و حرارتها ببرودت مبدل خواهد گرديد سال گذشته چه اندازه زحمت كشيديم براى آقاى نجفى و چه استقبالى برايش فراهم آوردند آخرش ديديد كه بيك حلقه انگشترى الماس كه در روز قتل حضرت امام حسن عليه السلام از اعليحضرت شاه بعنوان خلعت گرفت چگونه رفت كه با آقايان و علما هم خداحافظى نگفت حالا هم يك كالسكه و يا يك درشگه و يك ديدن صدر اعظم اين هياهو را ساكت خواهد نمود .\r\nنگارنده گفت آقايان اولا بدانيد كه خداوند عالم با ما است نه عين الدوله آدمى است كه پول خرج كند و نه مظفر الدين شاه كسى است كه سادات را ذليل بخواهد ثانيا جناب آقا سيد عبد اللّه در كار خود محكم است آقايانى كه با ايشان ميباشند همگى از ايشان قول گرفته‌اند و محكم ايستاده‌اند به صد هزار تومان هم خاموش نخواهند شد ثالثا فتوت و مردانگى آقاى بهبهانى را همه ميدانيد مراوداتى را كه بعضى با ايشان دارند جزو اسرار است و در اينمجلس نميتوانم عرض كنم همينقدر براى اطمينان شما عرض ميكنم اين اقدام جناب آقا عمّا قريب نتيجه‌اش ظاهر خواهد شد باز عرض كنم هرگاه آقاى بهبهانى از قولش برگشت فورا ايشانرا معدوم و ديگريرا بجايش منصوب خواهيم نمود .\r\nآقا سيد احمد گفت اگر بين دو حجة الاسلام آقاى بهبهانى و آقاى طباطبائى عقد اتحاد و اتفاقى بسته ميشد و اين دو نفر رئيس بزرگ دست بدست يكديگر ميدادند هر آينه كارى از پيش ميرفت .\r\nذو الرياستين گفت از اين جهت مطمئن باشيد جمعى در اين خيال ميباشند و عمّا قريب نتيجه‌اش ظاهر خواهد شد .\r\nنگارنده گفت چند روز قبل ازين جناب معتمد الاسلام رشتى از طرف آقاى بهبهانى آمد خدمت\r\n\r\n\r\n","description":"\r\nاگر دولتهاى همسايه مبناى كارشان از روى دستورالعمل‌هاى وزراء و حكام و مأمورين پلتيكى و سياسى دولت ايران بود چه تمناها كه دولت عليه از آنها نمىكرد و قبول نميشد .\r\nو كدام امتياز بود كه خواهشا برعاياى مملكت ايران نميدادند كه مواد آن صرفه ايرانيان نبود .\r\nچگونه بىاطلاع مأمورين پولتيكى ايران رابطهء سياسى و تجارتى در مملكت خود جرئت داشتند يا مىتوانستند با ديگران مبادله نمايند .\r\nچون دستور العمل آنها قانون است كه گاهى باقتضاء وقت مواد آن را تغيير ميدهند و در هر سال طبع و در ميان آحاد و افراد ملت حتى دهقانان و برزگران و عملجات بتوسط اوراق اخبار منتشر مىشود باينجهت تكاليف و حدود عموم اهالى محدود است و اتصالا جلو ميروند . دستور العمل ايرانيان\r\n","footnote":"","page_name":" 191 ","page_number":227},
  {"content":"\r\n\r\nآقاى طباطبائى كه قول همراهيرا از ايشان بشنود جنابش در اول او را مأيوس فرمود ولى در آخر فرمود اگر جناب آقا سيد عبد اللّه مقصود را تبديل كنند و غرض شخصى در كار نباشد من همراه خواهم بود از آنجا رفت منزل حاج شيخ فضل اللّه از آنجا به كلى مايوس گرديد بلكه شيخ معتمد الاسلام را ترسانيد كه تو را چه با اين رسالت بر فرض عين الدوله متعرض سيد نشود ولى تو را تمام و معدوم خواهد نمود .\r\nاز آنجا رفت منزل حاج ميرزا ابو طالب زنجانى او هم در اول امر معتمد الاسلام را ترسانيد ولى در آخر قول داد كه بىطرف باشد نه همراهى كند و نه مخالفت نمايد پس از آن حاج شيخ عبد النبى را ملاقات نمود مشار اليه گفت من بايد خودم با جناب آقا سيد عبد اللّه ملاقات نمايم معتمد الاسلام گفت مكان و زمان ملاقات را معين نمائيد جواب داد من كه بخانهء آقا سيد عبد اللّه نخواهم آمد ايشان هم اگر بخواهند منزل من بيايند خبر به عين الدوله ميرسد و از من خواهد رنجيد بالاخره قرار بر اين شد كه در خارج طهران در ابن بابويه از يكديگر ملاقات نمايند پس از اطلاع جناب آقا سيد عبد اللّه فرموده بود همان آقاى طباطبائى با من باشد مرا كافى است شيخ عبد النبى كه قابل و داخل آدمى نيست حاج ميرزا ابو طالب هم اگر مخالفت نكند مرا بس است اما حاج شيخ فضل اللّه اين ايام گرم عين الدوله است چند روز ديگر او هم مأيوس خواهد شد بارى مقصود اين است كه جناب آقا سيد عبد اللّه ارباب حل و عقد را با خود كرده است فقط ما بايد ايشانرا با آقاى طباطبائى متحد و دوست نمائيم و مراودات بين آنها را علنى و آشكار داريم .\r\nناظم الشريعه گفت آقا شيخ مهدى سلطان المتكلمين كه از واعظين معتبر و از دوستان مخصوص آقاى بهبهانى است ايشانرا بايد ملاقات نمائيم و به او حالى كنيم مقتضيات امروز را بلكه او را در كار داخل كنيم كه در موقع مقتضيات را القاء نمايد .\r\nنگارنده گفت جناب سلطان المتكلمين ملتفت و بيدار و همراه است لكن بايد او را با جناب حاج شيخ محمد « 1 » سلطان المحققين واعظ اصفهانى كه از واعظين معتبر است جزو انجمن كنيم چه حاج شيخ محمد در نزد عامه مقبوليتى فوق العاده دارد و كلامش را اثرى خاص باشد اين گونه اشخاص را بايد داخل كنيم تا در موقع اثرات خود را ظاهر سازند و نيز بايد در دوستى بين دو حجة الاسلام آقاى بهبهانى و آقاى طباطبائى نهايت سعى را بجا آوريم كه اين دو نفر اگر باهم متفق شوند به مقصود زودتر خواهيم رسيد مجد الاسلام گفت اگرچه خيال آقاى طباطبائى جمهوريت دولت ايران است لكن با مقصود ما منافاتى ندارد\r\n\r\n\r\n\r\n","description":"\r\nضمير منير درباريان است كه هرچه بمقتضاى اراده و ميل ايشان باشد صحيح است و الّا اجوف .\r\nاين است كه همه روزه عقب مىنشينند و حقوق حقه خود را مجبورا در كمال فروتنى و انكسار با خواهش و تمنا با آنها فيصل بدهند . در افواه منتشر است دولت ايران در خيال نظم و ترتيب دوائر دولتى است .\r\nعقلا مىگويند بدون توضيع قوانين اين حركت مذبوح است . سياسيون و حكماى عصر بآواز بلند فرياد ميزنند چون اهالى ايران از امير و فقير قانون را تقليد باروپائيان ميدانند و رشتهء تغيير و تبديل مأمورين دولت از زمان قديم در يد اقتدار شخص اول دولت است و اقدامات دولتيان در اصلاح حال اهالى و زيردستان بدون قانون با ترقيات محير العقول اين زمانه مطابقت نداشته و ندارد دوام و بقاى سلطنت\r\n","footnote":"\r\n( 1 ) شرح حالات حاج شيخ محمد واعظ عما قريب ذكر مىشود .\r\n","page_name":" 192 ","page_number":228},
  {"content":"\r\n\r\nچه ما اجزاء قانون اسلام و تنظيم ادارهء دولت را خواهانيم و اين در ضمن جمهوريت و مشروطيت هردو حاصل است ( جمهوريت از افراد مشروطيت است ) مقصود ما رفع ظلم و استبداد است خواه بعنوان جمهوريت باشد خواه بعنوان مشروطيت .\r\nروز سه‌شنبهء 21 محرم الحرام سال هزار و سيصد و بيست و سه هجرى انجمن مخفى در خانهء جناب ذو الرياستين منعقد گرديد بعض راپورتها قرائت شد از آن جمله امروز وليعهد از شهر تبريز به طرف طهران حركت نموده است على الظاهر اعليحضرت مظفر الدين شاه خيال مسافرت فرنگستان را دارد محمد على ميرزاى وليعهد را احضار فرموده است كه در مدت غياب اعليحضرت در مركز خلافت و مقر سلطنت اقامت و بنيابت پادشاه بمهام امور سلطنتى اشتغال ورزد و نيز امروز نظام السلطنه براى پيشكارى آذربايجان روانه گرديد .\r\nاز حالات وليعهد قدرى مذاكره شد و چون ما در اين تاريخ خود خيلى با اين وليعهد طرف خواهيم بود و كرارا اسم او و كارهاى او از قلم نگارنده به روى كاغذ خواهد آمد پس مناسب ديدم كه بعض حالات او را در فصلى عليحده در همين مقام در متن تاريخ بنويسم اگرچه حالات سايرين را بعنوان حاشيه در ذيل صحايف مينويسم اما حالات اين وليعهد را كه مسائل تاريخيه مبتنى بر آنست ناگزير و لا بد كرد نگارنده را كه در همين مقام بنويسم فلذا رشتهء تاريخ را بذكر اين فصل قطع نموده و گوئيم .\r\n\r\nفصل در حالات محمد على ميرزا ششمين پادشاه سلسلهء قاجاريه در ايران كه بمفاد كل سادس مقتول او مخلوع از سلطنت خلع و در خارجه بكيفر اعمال خود گرفتار گرديد\r\nمحمد على ميرزا در چهاردهم ربيع الثانى سنهء 1289 هجرى در تبريز متولد شد .\r\nبمفاد الولد للفراش پدرش مظفر الدين شاه و مادرش ام الخاقان دختر ميرزا تقى خان امير نظام\r\n\r\n\r\n","description":"\r\nايران را تنها تشويق بر گذشتگان كافى نمىدانند وزراء و خيرخواهان دولت نظر بتكاليف واجبه خود دو دست ديگر نيز از صاحبان علم و افكار عاريه نموده شروع بتأسيس قوانين و تنظيمات نمايند . چون قانون را مضر به حال خود ميدانند تا جان در تن دارند اقدام به اين امر نخواهند كرد در اين صورت بايد با همسايگان در يكدرجهء كم سلوك و رفتار نمود زيرا اين دايگان مهربان‌تر از مادر و اين گرگان مرغابى صفت و اين خيرانديشان خانمان برانداز تا دولت مقننه نشود چشم از منافع خود نپوشيده و براى جنبش موشى گربهاى چند ميرقصانند و به جهت تشويق در امر سياست و تجارت به يكديگر بازيهاى رنگارنگ به روى كار مىآورند و لو آنكه به قدر مكنت انگليسها در خزانهء دولت ليره موجود باشد و به قدر صنعت‌گران فرانسويها ارباب صنايع در كارخانه‌جات و به قدر اهالى چين قشون آزموده و حاضر ركاب و به قدر دول امريكا سفاين\r\n","footnote":"","page_name":" 193 ","page_number":229},
  {"content":"\r\n\r\nاتابيك بود كه مظفر الدين شاه او را ببدى اعمال و افعال زشتش مطلّقه نمود در سال 1292 كه طفلى سه ساله بود با مادر مطلّقهء خود بطهران آمد يعنى مادرش او را با خود آورد .\r\nدو سال در نزد ام الخاقان مادر خود بود بعد شكوه السلطنه دختر شعاع السلطنه مرحوم كه والده مظفر الدين شاه بود حضانت او را متقبل گرديده او را برد باندرون ناصر الدين شاه نگاه داشت .\r\nدر سال 1301 كه جوانى دوازده ساله بود مظفر الدين شاه او را به تبريز عودت داد و در نزد خود او را نگاهداشت . در سال 1306 كه هفده ساله بود فوج اميريه را كه قراول مخصوص ارك حكومتى تبريز بود به او سپرد چون آنزمان پيشكار و مربى صحيحى نداشت خود بشخصه به امورات فوج رسيدگى ميكرد و در كارها فعال ما يشاء بود و چون در زمان استبداد هر فوجى و حكومتى به كسى ميدادند براى نان خانهء او بود باينجهت همّ و عزم محمد على ميرزا مصروف دخل و جمع پول بود و از مجالست اخيار و ابرار منصرف و از تحصيل علوم و كمالات منحرف ، با اشخاص رذل جليس ، با ناكسان انيس ، مردمان پست و شرير و اوباش و الواد را طرف وثوق و اعتماد خويش قرار داد ، به كارهاى زشت عادى شد ، مثلا از سربازى دو قران و سه قران ميگرفت و او را از سر خدمت مرخص خانه ميكرد . در آنزمان مرسوم بود كه اشرار و قطاع - الطريق براى فرار از ماليات ديوانى و يا براى فرار از مجازات و اينكه هرچه بخواهند برعيت بيچاره صدمه وارد آورند و به زور ملك و اموال آنها را بگيرند مىآمدند سرباز ميشدند بلكه دستى هم بصاحبمنصب ميدادند كه آنها را بسربازى قبول كنند در سال يكدو سه ماهى هم سر خدمت حاضر ميشدند بعد تعارفى داده بقيهء سال را مرخصى و بخانهء خود ميرفتند اگر بالفرض در ميان ايشان مردمانى خوب بود كه كلاه خود را نگاه داشته و الّا مشغول چاپيدن و غارت رعيت بيچاره ميبودند به اين جهت محمد على ميرزا رشوه و تعارف ميگرفت و از سربازها حمايت ميكرد و چون اين فوج از اهالى بلوك الان بر آغوش بودند حكومت آنجا را هم ضميمهء شغل خويش كرده در اين ضمن چند نفر از ياورها و سلطانهاى فوج را كه مردمان پست‌فطرت و جزو قطاع الطريق محسوب ميشدند با اشخاصى كه در جزو نوكرهاى پست خود از قبيل تفنگدار و قهوه‌چى و فراش و غيره داشت منظور نظر خود قرار داد و ساعى در ترقى دادن ايشان شد و اشخاص نجيب و خانوادهء كه مظفر الدين شاه براى نوكرى و تربيت او معين كرده بود آنها را خارج نموده و يا به خود راه نميداد اشخاص جديد و نوكرهاى تازه براى ترقى و پيشرفت كار خودشان در مقام خدمت به او برآمده در ( الان بر آغوش ) آنچه ممكن بود املاك مردم و رعيت بيچاره را يا به زور و يا\r\n\r\n\r\n","description":"\r\nزره‌پوش . . . پس بعهدهء مأمورين سياسى و ملكى است هميشه بر وفق مقتضاى عصر و احتياج زمان رفتار نموده هفته يكروز بمفاد آيهء كريمهء  وَ شاوِرْهُمْ فِي الْأَمْرِ .  باتفاق يكديگر از روى حقيقت در تصفيهء امور دولت و ملت شور نمايند . زيرا از بديهيات است احكام خداوندى در هر دين واضح و آشكار است و حق آفتابى است على السويه عالم را روشن و نورانى مىكند و پوشيدن آن در ميان هيچ ملت ممكن نيست و پير غلام شايد به قدر كفايت از احكام قرآن مجيد و احاديث نبوى ص اطلاع داشته باشد و شريعت مطهره اسلام ابدا منافى قوانين عادلانه نيست و خيالاتم هنوز جمع است و آنقدر شعور دارم كه قباحت خيانت را نسبت بوجود مقدس پادشاه و ولى نعمت زادهء خود و دين و مذهب خود و وطن و ابنا ، وطن خود درك نمايم و بفهمم خصوصا در اين حال كه از اين جهان بجهان ديگر بايد بروم و در ديوان عدل آفرينندهء كاينات خواهم ايستاد . پس به قوت قلب\r\n","footnote":"","page_name":" 194 ","page_number":230},
  {"content":"\r\n\r\nبه اسباب چينى نيمدانك و يك دانك از براى محمد على ميرزا تصرف ميكردند مقرب‌ترين نوكرهايش محمد على شاه\r\nكسى بود كه چيزى به او عايد ميداشت به اين طريق اكثر دهات رعيت آنجا را چه به پول و چه به زور از دست صاحبانش گرفت از خارج هم بنا كردند بملك خريدن از برايش و گندم و جو را بهر قسم بود در اول خرمن احتكار و انبار ميكرد و در آخر سال به قيمت گران ميفروخت و اين سبب شد كه بعضى از ملاكين آذربايجان هم تأسى به او كرده از قبيل حاج ميرزا حسن مجتهد و حاج ميرزا كريم آقا امام جمعه و ساعد الملك و غيره كه بمفاد الناس على دين ملوكهم آنچه توانستند در ظرف دوازده سال بجا آوردند\r\n\r\n\r\n","description":"\r\nبه خداوند صاحب عظمت و جبروت قسم ياد مينمايم و خاطر مقدس بندگان اقدس امجد اسعد و الا روحنا فداه را از پيش‌آمد امور روزگار مطلع مىنمايم كه با اين ترقيات فوق العاده اروپائيان چندى نخواهد گذشت موقع حال اهالى ايران مقتضى آن خواهد شد كه لا بد و لا علاج دولت ايران در سخت‌ترين روزگار در عداد دول كنسى توسيون برمىآيد .\r\nو باقتضاى ملك و مملكت و مناسبت وضع و طبايع مواد قانون را مجرى مينمايد و نتيجه معتنابه حاصل مىكند اين ممالك وسيعه و اهالى و ملل مطبوعه را در اجراى قانون بيك اسم و بيك چشم در تحت بيرق وطن‌پرستى ميآورد و احكام عادلانه حريت افكار و مساوات حقوقيه را جارى نموده ديگر گوش به سخنهاى واهى نميدهد چون پيش‌آمد كار از آينده خبر ميدهد لهذا به شخص حضرت اعظم و الا روحنا\r\n","footnote":"","page_name":" 195 ","page_number":231},
  {"content":"\r\n\r\nتا آنكه صاحب كرورها شدند چون اهالى آذربايجان اعمال و افعال آنها را ديده بودند لذا با كمال غيرت و شجاعت ايستادگى كرده حقوق خود و ملت ايران را پس گرفتند ديگر آنكه از اول جوانى محمد على ميرزا همان اشخاص كه دور او را گرفته بودند او را تحريص و ترغيب بقتل و غارت ميكردند كه خودشان فايده ببرند باينجهت چندين نفر از قبيل خسرو خان اردبيلى و هاشم خان قراجه داغى و جعفر آقا و غيره و غيره كه در سرحدات ايران مشغول خدمت بودند آنها را تلف و معدوم كرد و اگر هم خلافى از آنها سر ميزد بواسطهء تعديات محمد على ميرزا نسبت به آنها بود كه تحمل نميكردند و زير بار ظلم نميرفتند و الّا ياغى دولت نبودند . از قرارى كه مشهور است اكثر شبها با چند نفرى از مخصوصان خود سوار ميشده ميرفتند بخارج شهر تبريز براى شكار رعيت بيچاره چه در ايران مرسوم و معمولست كه دهاتيها و رعاياى نزديك هر شهرى جنس فروش خود را از قبيل شير و ماست و تخم‌مرغ و هيزم و ذغال و يا متاعى ديگر حمل نموده و مياورند به شهر فروخته و وجه آن را يا بعينه و يا بعد از تبديل بجنس ديگر مىبرند و با اهل و عيال خود گذران مينمايند اين پادشاهزاده با چند نفر از خواص خود نصف شب از دار الحكومة حركت ميكرده و در بين راه يكى دو تا يا زيادتر از رعيت بيچاره را كه از آن شهر مراجعت ميكردند گرفته اگر جنسى و پولى همراه داشت آن را ميگرفتند و الا الاغ او را گرفته ميفرستادند بدهات خود يا جاهاى دوردست كه در آنجاها به فروش ميرسيد بعض اوقات كه خواص او ميخواستند او را خورسند نمايند تقسيم او را از غنيمت بيشتر ميدادند گاه‌گاهى هم به او ميگفتند كه فايدهء اين كار از شكار بهتر است چه شكار اگر بخت مدد كند يا يك آهو يا يك بز كوهيست كه قيمت هريك از يكتومان كمتر است لكن اين شكار در هر شبى بيش از يكتومان سهم حضرت اقدس ولايت عهد است مجملا بواسطه مجالست با اين گونه اشخاص رذل و پست‌فطرت كه مؤثر است اين شاهزادهء بزرگ بقتل و نهب اموال و رشوه و غيره كه از اخلاق مذمومه است عادت داده بعضى از اشخاص هم در ضمن پيدا شدند و اطراف او را گرفته و گفتند كه اگر شما عمل جادو را بكنيد وليعهد ميشويد شاه ميشويد اينمذاكرات اتفاقا با خيالات او گاهى مصادف مىافتاد مثلا دعانويس چند كلمه برايش مينوشت كه اگر اين نوشته را با خود داشته باشيد بر دشمن مظفر و غالب ميشويد چند ساعت بعد از آن تلگراف اعدام يك بيچاره به او ميرسيد . و يا آنكه اگر اينعمل را بجاى آورى به مقصود نائل ميشوى در شب آن روز در شكار يك بار ذغال بهره او ميگرديد اين بود كه اعتقاد غريبى براى اعمال سحر و جادو بهم رسانيده بود . بعض اعمال كه عادات زنان حاليه ايرانست از او و از عيالش ملكه جهان صادر ميگرديد منجمله در نزديكى رحلت مرحوم مظفر الدين شاه از خراسان\r\n\r\n\r\n","description":"\r\nفداه واجب و متحتم است كه قلب مبارك شاهنشاه اسلام را بعرايض صادقانه از اشتباهات مزورانهء درباريان آگاه نمايند كه جد و جهد ايشان براى منافع دو روزهء خودشان است نه از براى قوام سلطنت دولت ايران . اين فقره از واضحات است كه بعدها هيچيك از اقوام و ملل مسلم و غير مسلم بدون قانون زندگى نميتوانند بكنند و هرگاه خودشان اقدام به نشر قانون ننمايند بطوريكه در ماده صربستان و غيرها ديگران دولت عثمانى را با آن قدرتيكه داشت مجبور كردند ما را نيز آسوده نخواهند گذاشت و مجبور خواهند كرد .\r\nو باز قسم به ذات پاك احديت ياد ميكنم كه وضع قانون هرگز منافى مذهب حقهء اسلام نيست و خلل و نقصى بدين و اسلاميان نميرساند بلكه بواسطهء اجراى قانون اسلام و اسلاميان بفوايد غير مترقبه\r\n","footnote":"","page_name":" 196 ","page_number":232},
  {"content":"\r\n\r\nشخصى را كه خيلى اعتقاد به او داشت چاپارى بتبريز احضار كرد كه چرا مرض مظفر الدين شاه اينقدرها طول كشيده و كارى بكن كه مرا زودتر بطهران برسانى اتفاقا چند روز بعد او را بطهران احضار كردند .\r\nبعد از رحلت پدر و جلوس باريكه سلطنت باز اين اشخاص خاطر جمعى به او ميدادند كه تو بسر ملت غالب خواهى شد و مشروطه ايران فنا و نابود مىشود در واقعه 8 تا 16 ذى العقده 1325 كه پادشاه علنا با مجلس طرف شد در يك عمارت بزرگ جمعى از علماء و ارباب عمائم نشسته فتواى قتل وكلاء مجلس را ميدادند در ميدان توپخانه و ارك دولتى سرباز و سوار و قزاق و چهار عراده توپ حاضر و مهيا و مستعد حمله بمجلس ، لكن اين پادشاه بهيچيك از اين اسباب اعتماد نداشت تمام اعتماد و وثوق و نقطهء توجهش بيك مكانى بود كه چند نفر مسلمان و يهودى در آنجا مشغول جادو بودند و در بين آنها يك نفر دعانويس بود كه نسبت بسايرين باهوش و از استعداد ملت با اطلاع بود او خبر خوشى بشاه نميداد و ميگفت شاه قران دارد و صلاح او در صلح است . . . . و نيز در وقتى كه بتبريز و قزوين قشون ميفرستاد بعض طلسمها و خاك مرده كه معمول اين اشخاص موهوم‌پرست است بسردارهاى خود ميداد كه در فلان طرف قشون مشروطه‌خواه در زمين چال كنيد و فلان خاك را در فلان زمين به طرف دشمن بپاشيد كه شكست بخورند و در باغ شاه از موم يا از چيز ديگر صورت آدم ميساختند و بعض عزايم به آنها ميخواندند و بهركدام از آن صورتها اسمى ميگذاشتند و ميگفتند اين ستار خان سردار ملى و اين باقر خان سالار مليست اين فلان و اين فلانست آنوقت با چاقو سر آنها را ميبريدند و مىگفتند الان در تبريز آنها را كشتند چند ساعت بعد از آن خبر كشتن آنها را منتشر ميكردند و بر طبق اينعمل بعض تلگرافات و كاغذهاى جعلى نيز نشر ميدادند اين بود كه هر روز خبر كشته شدن سرداران ملى در طهران منتشر ميشد حتى آنكه صورتهاى مومى آنها را شقه و بدروازه‌هاى مصنوعى آويزان مينمودند و مىگفتند الان در تبريز سرداران را شقه و بدروازه‌ها آويخته خواهند نمود . بارى مأخذ اين اخبار همان اعمال جاودانه بود كه باعث وثوق و اعتماد نزد پادشاه بود واقعا نوكرهاى مخصوص او كه طرف وثوق و اطمينان او واقع ميشدند و فايده از او ميبردند اين قسم اشخاص بودند كه او را وادار باينكارهاى زشت ميكردند .\r\nدر سال 1311 برياست قشون آذربايجان با لقب سردار كلى برقرار گرديد و در سنهء 1313 به وليعهدى دولت عليه ايران و فرمانفرمائى آذربايجان منتخب و برقرار گرديد نائل شدن به اين منصب بواسطهء طرفدارى امين السلطان و حكيم الملك از او بود كه در آنزمان بر ضد عين الدوله بودند و مشار اليه ميخواست\r\n\r\n\r\n","description":"\r\nنائل ميشوند و از دستبرد اجانب خلاص و آسوده شده در انظار اهل عالم بعظمت و بزرگى زندگى مينمايند .\r\nدر اين حال كه به كلى از زندگانى خود ياس دارد ناگزير است كه براى اطلاع كارگذاران آستان مبارك عرايض چند در خصوص علاقه دولت ايران با دولت خارجه اطلاعا بعرض برساند .\r\nوضع دول فرنگ و طريقهء كه در اين جزء از زمان پيش گرفته‌اند لايق آنست كه در اين باب قدرى دقت شود .\r\nپيش از جنگ ( 1877 ) مسيحى فيما بين دولتين روس و عثمانى اعتقاد همه ملتهاى متمدنه بر اين بود كه هيئت دول اروپ همه در خيال اين هستند كه روزبروز اوضاع آسايش ابناء بشر و رفاهيت\r\n","footnote":"","page_name":" 197 ","page_number":233},
  {"content":"\r\n\r\nشعاع السلطنه را كه مادرش از شاهزادگان و سلسلهء قاجاريه بوده وليعهد نمايد .\r\nدر ايام وليعهدى در تبريز ادارهء راپورتچى و خفيه‌نويس تشكيل داده و سالى مبلغى مخارج آن اداره ميكرد و همه‌جا راپورتچى ميگذاشت كه مردم با دوست و آشناى خود نميتوانستند صحبت از وضع رفتار و ظلم او و كسانش نمايند حتى كسى نزد عيال و اولاد خود هم جرئت مذاكره اعمال وليعهد را نداشت با اينكه در ولايت عهد او بمردم سخت گذشت باز مردم اميد داشتند كه آتيهء ايران خوب خواهد شد و حسن‌ظن مردم او را به شجاعت و انتظام ملكى و حسن اداره و قبض يد ظاهر ميساخت او هم در جلب قلوب رعيت پايتخت و علماء طهران ساعى بود در آخرين مناقشهء ملت با دولت و مخالفت عين الدوله با علماء تلگرافا توصيه به پدر تاجدار خود در اصلاح ذات البين و قبول خواهش‌هاى ملت استدعا نمود پس از صدور فرمان مشروطيت كه اهالى آذربايجان به سمت وليعهدى امضاى او را خواسته اندكى تعلل ديده ناچار به گونسلخانهء انگليس پناهيدند . پادشاه مرحوم هم تأكيد در اقبال آن فرموده امضاء نمود .\r\nهمين كه شاه مرحوم را مرض شديد شده بطهران احضار گرديد و در امضاى قانون اساسى اول هم پس از هياهوى بسيار بر اثر صحهء پدر امضاء نمود بعد از رحلت پدر و قيام بر تخت سلطنت آنچه توانست بر عليه مشروطيت اقدام نمود . از به دو جلوس در برهم زدن اين اساس از درباريان همه‌گونه اقدام ديده شد بدبختانه نتيجه به عكس بخشيد .\r\nاولين بروز مخالفت طلب نمودن امين السلطان بود كه در عشر اول ربيع الاول 1325 به قوت سلطنت ورود او را بايران و دخالت ويرا در كارهاى دولت بملت قبولاندند و عاقبت بمراد نرسيده در ماه رجب 1325 بتير دويم فدائى ايران عباس آقاى تبريزى به قتل رسيد .\r\nدر اواخر ماه جمادى الثانية 1325 شاهزاده سالار الدوله برادر كهتر او در لرستان علنا سر بياغيگرى گذاشته جمعى بيگناه را كشت و بسياريرا بيخانمان ساخت و خيلى اموال بيچارگانرا بغارت برد عاقبت دستگير كرده بطهرانش آوردند .\r\nتا وقتى كه امين السلطان كشته نشده بود ملت تمام مفاسد را اعم از حركات پسر رحيم خان و قتل و غارت اقبال السلطنه در ماكو و خوى و ظلم و ستمهاى رشيد الملك و وقعهء حضرت عبد العظيم و ناامنى طرق و اغتشاش بلاد و تجاوزات سرحدى ايران و عثمانى و غيره را تمام نسبت به او ميدادند همين كه مشار اليه بقتل رسيد باز همان آش را در كاسه ديدند دانستند كه اينهمه آوازها از شه بود از اينرو عامه را روى خاطر\r\n\r\n\r\n","description":"\r\nجهانيان را رونق داده آئين عدالت و حريت و حقانيت را در جهان عمومى كنند . در اين اعتقاد قوى داشتيم بر آنكه مدار زندگى و نظم بلاد و آسايش عباد بسته بمركزهاى سياسيهء دربارهاى دول اروپ است اهالى فرنگستان بعضى اطوار و آداب دول مشرقيان را بوحشىگرى و نادانى و بىعلمى نسبت ميدهند و وضع دول اروپا را به تربيت و مدنيت و انسانيت ميشمارند . اگر انصاف را بدقت همراه كنيم خواهيم ديد وضع حاليهء اروپائيان با حالت وحشيان افريقا فرقى ندارد زيرا كه از يك طرف وحشيگرى نسبت بسابق كم بلكه معدوم شده .\r\nلكن از طرف ديگر وحشيگرى بسيار وحشت‌ناكى در ميان دول اروپ شايع و ظاهر شده است .\r\n","footnote":"","page_name":" 198 ","page_number":234},
  {"content":"\r\n\r\nاز شاه برگشت خصوصا در واقعهء 8 تا 16 ذى القعده 1325 كه پادشاه علنا با مجلس طرف شد و چهار نوبت تخلف نمود و خيلى سخنان نشنيده شنيد .\r\nدر 29 شعبان 1325 متمم قانون اساسى پس از هياهوى بسيار امضاء شد و در عشر اول شوال 1325 پادشاه شخصا در پارلمان آمده در حضور وكلاء تجديد قسم نمود قولا با مجلس و مشروطيت هماره اظهار همراهى داشته ولى عملا قدمى همراهى نكرد كار به جائى كشيد كه اطمينان آحاد ملت يك دفعه از او مسلوب شد .\r\nمحمد على ميرزا نيز مانند اجداد خود از ايام وليعهدى مرعوب روسها شد جميع عقلاء مخالفتهاى او را با مجلس و مشروطيت بدستور العمل روس ميپنداشتند . از يكى از محارم او شنيدم كه در زمان ولايتعهد او روسها به او قول دادند كه در وقت احتياج بسى هزار قشون و چهارده كرور تومان به او امداد كنند اين بود كه چند دفعه در مقام اطمينان بدوستانش ميگفت ( هروقت اشاره بكنم سى هزار قشون با پول برايم حاضر خواهد شد ) . و به همين وثوق و اعتماد بود كه بسفارتخانهء روس پناهنده شد و هر ساعت انتظار قشون ميكشيد و شايد اگر مجاهدين دو سه روز مسامحه و مماطله كرده بودند و ورودشانرا به شهر طهران بتأخير ميانداختند هر آينه قشون اجنبى وارد طهران شده بود بهرجهت محمد على ميرزا وثوقى بروسها داشت چه به او قول همراهى داده بودند .\r\nدر 25 محرم 1326 يكى از مجذوبين عوالم آدميت به قصد هلاك او برخواست و بمب بكالسكه او انداخت ولى محمد على ميرزا مصون ماند و مرتكب معلوم نگرديد برخى را عقيده اينست كه اينمسئله هم باغراض پلتيكى ساختگى بود كه شايد بتواند اعضاء مجلس شورايملى را متهم سازند .\r\nدر اواخر ماه ربيع الثانى 1326 ملت كه آثار مخالفت را از پادشاه ديدند و منويات او را دانستند در مقام تبعيد مفسدين اطراف او برآمده در حالتى كه قول داد شش نفر را از اطراف تخت سلطنت دور كند كه مسئله منعكس گرديده او خواست از مجلس كه هشت نفر از ناطقين بزرگ و وكلاء را تبعيد نمايند .\r\nروز پنجشنبه 4 جمادى الاولى 1326 در مقام مخالفت برآمده از شهر طهران و ارك دولتى بباغ شاه كه خارج دروازه طهران بود نقل و انتقال داده روز سه‌شنبه 9 جمادى الاولى 1326 علاء الدوله\r\n\r\n\r\n","description":"\r\nاگر بحقوق خودشان راضى هستند . و مقصودشان رفاه حال عمومى است پس چرا اين قدرها به قوت جنگ و قهر و استيلاى خود مىافزايند . و نام آن را حقوق ميگذارند و كرور كرور مخلوق خدا را بىجهت و بواسطهء پيروى و تأسيس بخيالات نفسانيه خود فدا مىكنند . دولت ايران نيز لازم است در حفظ حقوق خود مساعى جميله به كار ببرد و براى خود از دولت خارجه دوستان و ياران معين نمايد دولتين روس و انگليس حق همسايگى با ايران دارند ولى حقد و حسد ايشان به يكديگر دولت ايران را به سخت‌ترين حالتى افكنده كه بجهة حفظ حقوق مجبور به تكلفات ما لا يطاق شده است .\r\nاولا با دولت عثمانى و امارت افغانستان بطوريكه برادر شريعت و هم مذهب و همسايه هستيم\r\n","footnote":"","page_name":" 199 ","page_number":235},
  {"content":"\r\n\r\nو جلال الدوله و سردار منصور « 1 » را كه هواخواه مشروطيت بودند مغلولا تبعيد نمود .\r\nروز دوشنبه 15 جمادى الاولى ميرزا سليمان خان مدير انجمن برادران دروازه قزوين را گرفتار و محبوس نمود . ( در تاريخ مشروحا خواهد آمد )\r\nروز سه‌شنبهء 23 جمادى الاولى 1326 مجلس را بتوپ بسته و سيدين سندين آقاى بهبهانى و آقاى طباطبائى را با عده ديگرى از علما و سادات گرفتار نموده در باغ شاه حبس نمود .\r\nروز چهارشنبهء 24 جمادى الاولى ملك المتكلمين را كه از ناطقين بزرك بود با ميرزا جهانگير خان مدير روزنامهء ( صور اسرافيل ) بقتل رسانيد . اين پادشاه جاهل تا ماه جمادى الثانيه 1327 با ملت خود در جنگ و نزاع بود از قتل نفوس و نهب اموال چيزى فروگذار نكرد چنانچه در تاريخ بيدارى خواهد آمد .\r\nروز جمعه 27 جمادى الثانيه 1327 پس از آنكه محمد عليشاه از باغ شاه نقل مكان كرده بود به سلطنت‌آباد و چند روز در آنجا سنگربندى كرده و با ملت در جنك و نزاع بود چشم از ملت و مملكت پوشيده به سفارتخانه روس پناهيده و از سلطنت مستعفى شده روز پنجشنبه 23 شعبان 1327 با عدهء از دوستان و بستگانش به طرف روسيه حركت كرد . اين پادشاه در به دو امر در تمام كرهء ارض زايد الوصف نيكنام بود ولى اعمالش به حدى او را مفتضح و رسوا نمود كه دوستانش هم ببدبختى او تصديق داشتند .\r\nوضع اخلاق محمد على ميرزا از اعمالش به خوبى آشكار و هويدا است و ( تاريخ بيدارى ) حاوى آنست لكن بطور اجمال بعض اخلاق او را ذكر ميكنيم .\r\nمحمد على ميرزا خست و لئامت و سفاهت و قساوت قلب و بيرحمى را بمنتها درجه رسانيده بود ، خيلى راحت‌طلب بود و تن‌پرور ، بهيچ‌وجه ملاحظه و رعايت زيردست را نداشت ، تمام خدام و رعيت را فداى خود ميخواست چنان تصور ميكرد گويا خداوند اين مخلوق را براى راحت وجود او خلق كرده است . بهركس احتياج پيدا ميكرد با او بكمال ملايمت و مهربانى رفتار مينمود بعد از رفع احتياجش مثل اين بود كه او را هيچ نميشناسد ، هميشه با اشخاص نانجيب و پست و قطاع الطريق كه اسباب صدمه\r\n\r\n\r\n\r\n","description":"\r\nبايد متحد القول باشيم و يگانگى مسلمين را غنيمت بشماريم هرچند دشمنان مذهب اسلام تا امروز نگذاشته‌اند و باينواسطه اغلب ممالك اسلام را تصاحب نموده‌اند و تا جان دارند منتهاى مواظبت و اهتمام را در تفرقه انداختن ما بين مسلمين به عمل خواهند آورد و رسوخ ظاهريه و باطنيه و معنويه خود را در منع حصول بسرعت اسلاميان به مقصود به كار خواهند برد .\r\nافسوس كه اسلاميان هنوز در خواب غفلت غنوده‌اند . خود اسلاميان بايد ملتفت نكات شده تعصب و تعند را كنار گذاشته زياده از اين منكوب و مضمحل و مخذول نشوند .\r\nثانيا - با دولت فرانسه كه بعد از امريكائيها و انگليسها متمولترين دول روى زمين است و مضرتى به حال ايران ندارد عهدنامهء تجارتى و سياسى مبادله نمايند . كشيدن خطوط راههاى آهن و ساختن\r\n","footnote":"\r\n( 1 ) سردار منصور در اين واقعه نسبت بسايرين صدماتش بيشتر بود چه قرابتى با محمد على ميرزا نداشت و در امر مشروطيت براستى و جدّى اقدام مينمود حالات تاريخيه او موجب افتخار اخلاف است و انشاء اللّه خواهد آمد .\r\n","page_name":" 200 ","page_number":236},
  {"content":"\r\n\r\nو خانه خرابى مردم بودند وثوق پيدا ميكرد و تمام مشورت خود را در كارها با آن اشخاص مينمود ، در دنيا عشق و محبت باحدى نورزيد ، جز پول به هيچ چيز ديگر علاقه نداشت . ديده شد كه از قبيل جواهر و شال و قاليچه‌هاى قيمتى و اسباب آنتيك ميبخشيد اما يكقران پول نقد باحدى نميداد ، مستبد برأى بود اگر هم در كارى با كسى مشاورت مينمود عمل برأى خود را مقدم ميداشت ، هركس با ميل و ارادهء او رفتار مىكرد او را محرم اسرار خود قرار ميداد اگرچه بر ضررش هم بود و هركس صلاح و خير او را ميگفت اگر منافى با اراده‌اش بود از او متنفر و منزجر ميشد ، اعتقاد به اشخاص رمّال و فالگير و جادوگر داشت ، اظهار تدين ميكرد اما مقيد بدينش نبود ، خود را مسلمان ميدانست به مسجد و معبد توپ بست ، معتقد به قرآن بود لكن قرآن را سوزاند ، نسبت بسادات اظهار اخلاص ميكرد لكن سيد را ميكشت چنانچه مرحوم سيد جمال الدين اصفهانى را حكم قتل داد و بىاحترامى بآقاى بهبهانى و آقاى طباطبائى كرد ، نسبت به حضرت سيد الشهداء امام حسين ارواحنا فداه اظهار ارادت و عقيدت ميكرد چنانچه در روز عاشوراء قمه و قداره بسر ميزد و خون سرش را به روى صورتش ميماليد و در شب عاشوراء هزار و يك عدد شمع در اطاقش روشن ميكرد و شمع چهل منبر را روشن ميكرد اما احترام ماه محرم را منظور نداشت و در ايام عاشورا بود كه تلگراف حمله بتبريز را مخابره كرد و حكم داد كه اهل تبريز را در حالتى كه مشغول عزادارى بودند قتل و غارت نمايند . در روز عاشورا آنقدر خون از سر خود جارى ميكرد كه به حالت غشوه ميافتاد اما در شب چندان مسكرات و الكليات مىآشاميد كه مست و لا يشعر ميشد به اطفال امرد ميل داشت چنان كه بزنان خوشكل مايل بود . زمانيكه خبر به او دادند در تبريز رعيت از گرسنگى تلف ميشوند و بواسطهء محصوريت علف ميخورند . و در اصفهان اقبال الدوله به مسجد توپ بسته است بشكرانه اين خبر آن روز را با يكى از فاميل خود كه جوانى چهارده ساله بود مشغول عيش و عشرت گرديد ، خود را ناموس پرست وانمود ميكرد درحالتيكه با محارم خود همان رفتار را مينمود كه با اجنبى روا ميداشت ، با علماء موافق خود همان عقيده را اظهار ميداشت كه با علماء مخالف خود داشت كرارا از او شنيده بودند كه در غياب حاجى شيخ فضل اللّه گفته بود ( اينشخص به هيچ چيز پايدار نيست و جز پول بهيچ‌كس و هيچ چيز معتقد نيست ) .\r\nمجملا محمد على ميرزا دو چيز براى ايرانيان باقى گذارد كه ميتوان او را به اين دو چيز مدح گفت و از آن دو يكى وجود اعليحضرت حاليه ايران سلطان احمد شاه خلد اللّه ملكه است و ديگرى حضرت و الا\r\n\r\n\r\n","description":"\r\nكارخانه‌جات در داخلهء مملكت را به آنها واگذار نمايند . غلو همت ملت غيور فرانسه شباهت تامه به اهالى ايران دارد با هردولتيكه طرف شده‌اند طالب نيكنامى بوده‌اند نه تقلب و بدنامى . نزديكست بواسطه افتتاح بانك در ايران مسكوكات ايران از طلا و نقره به كلى در عوض مال التجاره‌هاى قلب و مصنوعى فرنگستان از ميان برود . چندى نميگذرد بواسطه زيادى خرج و كمى دخل دولت محتاج باولين قرض از اروپائيان خواهد شد .\r\nاگر دولتيان امتيازاتى كه بخارجه ميدهند بفرانسها بدهند ممكن است در سود صد صد و سه و چهار بسهلترين وجهى مبلغ معتناوبه از آنها گرفته به مصرف دائر نمودن كارخانجات و كشف معادن برسانند . و فرع وجهيكه گرفته مىشود از محل عايدى كارخانجات و معادن بدهد .\r\n","footnote":"","page_name":" 201 ","page_number":237},
  {"content":"\r\n\r\nوليعهد دامت ولايته الكبرى كه اين دو وجود مقدس از دختر كامران ميرزا بيادگار ماندند . پسرى ديگر بيادگار گذارد كه از حيث سن بزرگتر است و او چون مادرش شاهزاده نيست از سلطنت محروم ماند .\r\nاين بود مجملى از حالات محمد على ميرزا و چون در تاريخ بيدارى حالاتش مشروحا ذكر شده است لذا ما برميگرديم برشتهء تاريخ خود و مذاكرات انجمن مخفى كه از آنجا باينجملهء معترضه پرداختيم .\r\nجناب ذو الرياستين گفت ديشب اديب بهبهانى مرا ملاقات نموده و مذكور داشت اين خيالات و اقداماتى كه شما در نظر گرفته‌ايد عما قريب باعث دربدرى جمعى خواهد شد بالفرض ناظم الاسلام بواسطهء بستگى بآقاى طباطبائى محفوظ بماند و كسى متعرض او نشود لكن ماها با يك مشت عيال چه بكنيم اگر فردا ما را سر به نيست كردند كيست كه از حال ما خبر بگيرد و كيست كه بفرياد ما و اهل و عيال ما برسد ، كيست كه ضامن حفظ جان و مال ما بشود با اين مردم منافق و اين نادانى عامه مشكلست كه ما به مقصود برسيم جز آنكه جمعى را تلف و برخى را دربدر و آواره كنيد .\r\nميرزا ملكم خان خواست كه شروع باينكار كند او را به جائى انداختند كه ديگر روى وطنش را نديد .\r\nامين الدوله با آن كمال و زيركى و آن قدرت ديديد كه در گوشهء دهى غصه مرگ شد مگر مدير روزنامهء پرورش ميرزا على محمد خان را در خاطر نداريد كه چگونه در غربت جان داد .\r\nمرحوم سيد جمال الدين اسدآبادى را به همين قصد از زاويهء مقدسهء حضرت عبد العظيم با آنحال فظيع و بىاحترامى اخراج و تبعيد و بالاخره مسمومش نمودند .\r\nميرزا آقا خان كرمانى ، شيخ احمد روحى و ميرزا حسنخان خبير الملك را در خاطر داريد كه در تبريز سر از تن جدا كردند .\r\nميرزا محمد على خان نوهء مؤتمن لشكر را براى همين گناه از بام خانه‌اش به زير انداخته و او را شهيد كردند .\r\nميرزا رضاى كرمانى را كه ديديد چگونه به دار آويخته و هلاكش نمودند .\r\nحاج ميرزا احمد كرمانى را ديديد كه در انبار شاهى جان داد .\r\nحاج سياح را كه به خوبى ياد داريد چند ماه در زير زنجير و كند محبوس داشتند .\r\nمرحوم مستشار الدوله را كه شنيديد چگونه حبس و اموالش را غارت كردند .\r\n\r\n\r\n","description":"\r\nافسوس درباريان با اين وضع كه ديده مىشود اين قرض را از همسايگان به سخت‌ترين شروط ميگيرند بطوريكه لكهء آن تا انقراض عالم از روى اهالى ايران به هيچ آب‌وتاب پاك نمىشود بعد از اين استقراض ايرانيان را زود لازمست كه در مقابل همسايگان خود را حفظ و حراست نمايند كافى نيست كه تنها بحقوق خودشان متمسك بشوند .\r\nو بگويند زور است بلكه زور تازه و زوريكه هميشه باعث نصرت و فيروزى ابدى تواند بود ، زورى كه امروزه سبب اقتدار و شوكت دول اروپا است و وجههء ترقى ايشان شده است .\r\nاين فقره ممكن نميشود مگر آنكه تلاش نموده طوايف مختلفه را كه در ايران سكنى دارند در خير و شر وطن عموما باهم شريك و سهيم باشند .\r\n","footnote":"","page_name":" 202 ","page_number":238},
  {"content":"\r\n\r\nآقا ميرزا سيد حسن برادر مؤيد الاسلام مدير روزنامهء حبل المتين را كه همين ايام دو سال حبس كردند براى اينكه برادرش بيداركنندهء ايرانيان و خدمت‌كننده باسلام است .\r\nآقا شيخ يحيى كاشانى را ديديد كه چگونه او را به محبس اردبيل انداختند . ميرزا على آقا مدير روزنامهء مظفرى را در بوشهر بگناه روزنامه‌نويسى چه بلاها بسرش درآوردند و چه صدمه‌ها به روى زدند كه هنوز گرفتار و اسير آن صدمات است .\r\nمدير روزنامهء كمال را مگر در تبريز به چوب نبستند . مگر اين انبار شاهى و اين چاههاى ارك نيست كه هزاران محبوس و مظلوم در آنها جان دادند .\r\nپس حالا كه چنين است بيائيد از اين كار پرخوف و خطر درگذريد و مردم را بى جهت در خطر و صدمه نيندازيد و باعث اتلاف نفوس نشويد چه اين مقصود باقوت استبداد كنونى كار كوچك و سرسرى نيست و اميد نيست كه طالع ايرانيان به اين زودى رو باقبال كند كه با موانع موجوده كثيره همچو امرى بزرگ صورت پذيرد .\r\nبارى من بايشان قول دادم كه امروز جواب ايشان را بگويم حالا با اين تفاصيل و اين مخاطراتى كه در پيش است چه ميفرمائيد بايد حرف ايشانرا شنيد و از اين مقصود صرف‌نظر كنيم و مانند سابق راحت‌طلب شده و هرچه ديديم دم نزنيم يا آنكه در اينمقصود ايستادگى كرده و بفكر دولت و ملت و وطن باشيم . در اين مقام اختلاف كلمه زياد شد بالاخره اكثر از هواخواهان حريت مذكور داشتند ( كه ما در چند مجلس قسم ياد كرده‌ايم كه از اين مقصود منصرف نشويم از بذل مال و جان مضايقه نكنيم حالا كه اندكى كار پيشرفته است و جناب آقا سيد عبد اللّه بهبهانى شروع باجراى مقصود ما كرده است چگونه دست برداريم نهايت بىشرفيست كه به اين زودى ما سرد شويم بايد كوشيد و جان داد البته در اين كار حبس و نفى و نقص اموال و انفس محدود است ليكن صداى مظلومين و مقتولين را بشنويد كه ميگويند ( اى ايرانيان خون ما را بهدر ندهيد يا به مقصود رسيده نوع خود را آزاد كنيد و يا خودتان را بما برسانيد ) ( حضرت سيد الشهداء ( ع ) ميفرمايد يا شيعة ابى سفيان ان لم يكن لكم دينا و لا تخافون المعاد فكونوا احرار الدنياكم ) .\r\nاگر ما براى اسلام هم كار نكنيم پس براى حفظ دنياى خود بكوشيم اين چه دنيائى است كه ما داريم خدا ميداند اگر تاكنون بندهء رؤسا و شاهزادگان بوديم بعد از اين بندهء روس و انگليس\r\n\r\n\r\n","description":"\r\nشريك و سهيم نميشوند مگر آنكه قلم آزادى بدهند و در نشر معارف و تأسيس مدارس جديد جد بليغ نمايند و براى بارآورى درخت مساوات بيشتر از همه‌چيز واجب است بدوائر ديوان خانه‌هاى دوائر عدليه و ملكيه و محليه نظم درست داده شود كه بر طبق قوانين عادلانه مال و مكنت جميع تبعه بلاتفاوت و بدون توفير و ملاحظه مصون از تعرض داخله و خارجه باشد .\r\nآنوقت خود دولت در دائر نمودن بانك و ايجاد كارخانجات و كشيدن خطوط راههاى آهن از مكنت و ثروت اهالى وطن محتاج به ديگران نخواهد شد .\r\nاين مسائل از مقتضياتى است كه جد و جهدهاى بلا تأخير لازم دارد .\r\nيقين دارد اكثرى بروح پيرغلام لعنت خواهند فرستاد كه دشمن اسلام و اسلاميان بوده‌ام اين\r\n","footnote":"","page_name":" 203 ","page_number":239},
  {"content":"\r\n\r\nخواهيم بود عما قريب اين دو دولت ما را ذليل و منكوب بلكه معدوم خواهند كرد . ما اگر لذت آزادى را چشيده بوديم اندك تسامح را در اينمقصود مقدس روا نمىداشتيم .\r\nفيلسوف گفت از آزادى حرفى نزنيد ملت جاهل بايد عبد باشد بر فرض مملكت ما قانونى و يا مشروطه و يا بالاتر جمهورى گرديد آيا باز همين مستبدين و همين ظلمه نميباشند آنوقت به لباس قانون‌طلبى درميآيند و پدر ما را ميسوزانند همين عين الدوله بقوه پول يازيد و عمرو كه امروز جان مردمرا ميگيرند فردا كه مملكت قانونى شد باز رئيس و سركار خواهند بود همين شخص كه امروز در جلو عين الدوله نشسته است و به قوت قلم خون مردم را مىخورد فردا به همين قلم رئيس يك كابينه و يا بالفرض لقب را تغيير و شغل را هم تغيير خواهد داد .\r\nو كذا فلان الدوله امروز در جلو وزير دفتر مينشيند فردا وزير ماليه شده و يا در روى صندلى برابر وزير ماليه مىنشيند . منتها امروز فلان عزب دفتر سالى بيست تومان يا دويست تومان بعنوان دزدى ميبرد . فردا كه مملكت قانونى شد ماهى چهار صد تومان بعنوان رياست اطاق حساب خواهد برد . امروز وزير امور خارجه سالى به ده هزار تومان قناعت دارد ولى فردا پسرش روى كار و سالى صد هزار تومان خواهد برد . لا محاله اسم قانونى هم بالاى اطاق ميگذارد .\r\nمن شبهه را قوى ميگيرم ميگويم امروز ما صاحب مجلس و يا پارلمان بشويم جز آنكه همين آقازاده‌ها كه امروز پدر مردم را درميآورند فردا وكيل پارلمان و در ادارت تصرف در كار ميكنند تا كسى بخواهد حرف بزند ميگويند اين پسر آقاى . . . . فلان است اين پسر وزير . . . است .\r\nو اللّه باز پول شيرينست پول صاحب قوتى بزرگ است ، پول دهان همه كسرا مانند ترشى كند مىكند . مگر مثل معروف را نشنيده‌ايد كه ميگويند دهان هركس را ترشى كند مىكند و دهن رؤساء را شيرينى .\r\nپول منصب مىدهد ، پول رياست مىآورد ، پول گناهانرا مىبخشاند ، پول ، پول ، پول ، همه كار مىكند .\r\nپس كارى بكنيد ملت عالم شود ، كارى بكنيد ملت معنى شرافت را بداند ، آنوقت اگر يك محاسبى را كه ماهى ده تومان حق او است اگر ديدند صاحب پارك و كالسكه شد فورا ميدانند اين پارك\r\n\r\n\r\n","description":"\r\nغلام بهيچوجه از آنها شكايت ندارد ايران و ايرانيان را به آنها گذاشتم و گذشتم چون عرايضم را نمىفهمند و خيالاتم را درك نميكنند آنچه ميخواهند بگويند .\r\nاعقاب و اخلاف ماها در زمان آينده خواهند فهميد كه ايشان مسلمان بوده‌اند يا من كه در ترقى ابناى وطن مثل شهداء فى سبيل اللّه مادام العمر جهاد ميكردم كه اقتدار و عظمت اسلام و اسلاميان را بدين وسايط نگذارم پامال شود . حال از آستان اقدست مسئلت مينمايم بعرايض بيغرضانه اين پيرغلام عطف نظر بنمايند نزديك است روح خود را تقديم درگاه احديت نموده به فرمان   ( يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ )   سرافراز آمده از اين عالم فانى بدون تاسف و ندامت اعمال ناشايسته درگذرد ( 1306 ) نام نيك مرحوم مستشار الدوله بواسطهء اين مكتوب تا ابد باقيست .\r\n","footnote":"","page_name":" 204 ","page_number":240},
  {"content":"\r\n\r\nو كالسكه را از چه ممر تحصيل كرده است اگر بدزدى تحصيل كرده باشد او را مجازات ميدهند . اگر ملت عالم شد بر پادشاهى كه پول ملت را بيمصرف و مسرفانه خرج مىكند ايراد وارد ميآورد مثلا ميگويد پول سرشمارى كه از دهات كرمان و شيراز از هر پيرزنى در سال يكتومان بجبرگرفته شود سزاوار نيست يك دفعه ماهى صد تومان دربارهء فلان آقا و يا فلان خانم برقرار كنيد البته مانع مىشود ، البته نميگذارد . آنوقت اين پولها صرف مملكت خواهد شد نه صرف جنده‌بازى آقازاده .\r\nاگر ملت جاهل شد در مملكت جمهورى هم باشد هر بلائيكه صاحبان نفوذ بتوانند بسر مردم وارد ميآورند . اين را بگير او را بكش ديگرى را حبس كن احدى نميتواند دم بزند .\r\nاما اگر مملكت قانونى و ملت عالم شد ديگر احدى نميتواند اعمال غرض دربارهء كسى بكند .\r\nديگر بدون جهت احدى را حبس نميكنند چه جاى كشتن پس خوب است ملت را آگاه و بيدار و عالم كنيم .\r\nنگارنده گفت آقايان اين عمارتيكه در او نشسته‌ايد اگر بخواهيد عمارتى باشد كه شما را در زمستان و تابستان از سرما و گرما نگاه دارد بايد آن را خراب كنيد و بعد از روى قوانين هندسه آن را بنا كنيد .\r\nامروز مىبينيد اين عمارت ايران مخروبه شده است سلاطين قاجاريه چيزى از آن را باقى نگذارده‌اند و اگر شما آن را به كلى خراب نكنيد و پس از آن خرابى تعمير و آباد ننمائيد ديگران مىآيند آن را براى خودشان تعمير و آباد ميكنند .\r\nتا انقلاب در مملكت نبينيد اصلاح نتوانيد كرد طالب باشيد انقلاب را كه بيدارى در انقلاب است جوينده باشيد انقلاب را كه باصلاح خواهيد رسيد سعى كنيد در انقلاب تا عدالت‌طلبان بيدار شوند گويا حديث و قول معصوم باشد كه ميفرمايد نحبّ الأنقلاب و لو علينا .\r\nاما اينكه ميفرمائيد پس از اصلاح باز اشخاص ظالم و مستبد روى كار مىآيند اينهم نقلى نيست پس از آنكه مردم آزاد شدند ديگر ظالم و مستبد را در كار نخواهند گذارد منتها چند صباحى اشتباه كارى ميكنند ولى ملت بيدار همان مشتبه‌كننده را مجازات مىدهند . اميدواريم كه اولاد مستبدين را بسزاى پدرهايشان برسانيم خداوند بموسى ميفرمايد اى موسى به بنى اسرائيل بگو ظلم نكنند كه تلافى ظلم و انتقام ظلم را از اولاد آنها ميگيريم اگرچه هفت پشت و يا چهل پشت بر آنها بگذرد . در اخبار\r\n\r\n\r\n","description":"\r\n\r\nمدير روزنامهء مجلس\r\nناصر ملت مؤسس مشروطيت حامى عدالت هواخواه حريت آقا ميرزا سيد محمد صادق مدير روزنامه مجلس وكيل و نمايندهء مجلس شوراى ملى منتخب اهالى خراسان دويمين فرزند حضرت آقاى آقا ميرزا سيد محمد طباطبائى در سال 1297 در شهر طهران متولد شده در سنه 1300 با بستگان و والده ماجده‌اش بعتبات عاليات مشرف شده مدت ده سال در سامره در حجر پدر بزرگوارش تربيت شده در سنه 1311 با پدر و مادر بطهران معاودت نمود مقدمات و علوم ادبيه را در سامره تحصيل فرمود .\r\nعلم حساب و هندسه و جغرافيا را به خوبى در مدرسهء اسلام تجديد نظر فرمود ، قدرى از فقه و\r\n","footnote":"","page_name":" 205 ","page_number":241},
  {"content":"\r\n\r\nداريم كه امام زمان ( ع ) انتقام خون جدش را از بنى اميه ميگيرد و حال آنكه در زمان ظهور امام ( ع ) بنى اميه هزار سال قبل موجود نيست مراد اينست از اولاد آنها اعمال اجدادشانرا بازخواست مىكند حالا ما اميدواريم كه نگذاريم اولاد ظلمه و غاصبين در دنيا باشند چه جاى آنكه خودشان آن هم در كار و مصدر شغل باشند .\r\nذو الرياستين مذكور داشت كه ما اولا انجمنى تأسيس كرديم بطور خفيه و بايد در اين انجمن حق بگوئيم و حق ظاهر كنيم و مطابق آنچه ميگوئيم عمل نمائيم و مفاسد ظلم را اظهار كنيم و خدمت بملت و وطن و عالم اسلاميت كنيم بديهيست خالى از زحمت و مشقت و خطر نخواهد بود و بايد اول قبول تحمل مصائب و خطرات عظيمى كه محتملست بلكه يقين است با كمال شرف و مردانگى نمود و هيچ‌چيز را مانع و عايق ندانيم و مرگ را اسهل چيزى در اين مشروع مقدس دانست .\r\nثانيا آنكه اين اقدامات ما خلاف شرع انور نيست زيرا كه مقصود ما اجراء احكام قرآن و قانون اسلام است همه مسلمانان با ما همراه خواهند بود .\r\nپادشاه مسلمان و دين‌دار است مانع اين مقصود مقدس نخواهد بود فامّا دور هم نشستن و تأسيس انجمن مخفى و دعوت خلق و بيدارى آنان كه دستورى است از شرع اسلام بما داده شده است چه اول كسى كه انجمن را تأسيس نمود در اسلام و مردم را امر بدعوت و احقاق حق فرمود مقنن قوانين عدالت و مؤسس آزادى و حريت دويمين فرزند پيغمبر و سومين امام ما حسين بن على ( ع ) بود .\r\nآن حضرت اول كسى بود كه براى پيشرفت مقصود در انجام تكليف الهى انجمن مخفى را تأسيس نمود ، اول كسى بود كه داعى به اطراف فرستاد ، و اول كسى بود كه قبول ظلم و ذلت ننمود . اگر آن حضرت تأسيس انجمن مخفى نفرموده بود اسلام بالمره از بين رفته بود و امروز از اسلام اسمى و از شريعت و طريقت رسمى نبود .\r\nاديب بهبهانى گفت اينمطلب را از كجا ميگوئيد اگر بر طبق آنچه گفتيد سند اظهار داشتيد ديگر مرا هيچ‌چيز مانع نخواهد بود .\r\nچه من از كشتن و حبس چندان نميترسم و ليكن از اينكه مرا نسبت بكفر و خارج از مذهب بدهند خيلى ميترسم زيرا كه كشته شدنى كه اولاد و اخلاف انسانى مفتخر باشند بهتر و خوشتر مردنيست اما بر خلاف اولاد و اخلاف شخص خجل و شرمسار باشند خيلى بد است .\r\n\r\n\r\n","description":"\r\nاصول را خدمت پدر بزرگوار خود و ساير اساتيد طهران تلمذ نمود ، در جودت ذهن و شوق به تحصيل مقامى را داشت كه در كمتر كسى ديده شده . در اول تأسيس مدرسه اسلام يك دوره جغرافيا تأليف كرد كه معلم مدرسه تا دو سال همانرا تدريس مينمود .\r\nمرحوم حاج نجم الدوله كرارا ميفرمود ( اين آقازاده اگر چندى نزد من بماند از اساتيد بزرگ محسوب خواهد شد ) و بسيارى از مسائل علميه از آن مرحوم اخذ و اقتباس نمود ، پيوسته در امور سياسى و تمدنى مذاكره و در مجالس و محافل علنا معايب حكومت استبداديه را متذكر بود بعض اوقات دوستان ساده ايشان در مقام تحذير و تخويف او برميآمدند ليكن جنابش را انصراف و انحراف از مقصود ممكن نبود ، زبان فرانسه را بطور مخفى آموخت از زبان تركى هم بىاطلاع نبود ، زبان\r\n","footnote":"","page_name":" 206 ","page_number":242},
  {"content":"\r\n\r\nجناب ذو الرياستين تشريف برد در كتابخانه خود كتاب احتجاج شيخ طبرسى رحمه اللّه را آورده باز كرد صفحهء ( 154 ) را اين قسم نشان داد . ترجمه اين حديث در كتاب جلاء العيون هم‌مسطور است ( فلمّا مات الحسن بن على ( ع ) ازداد البلاء و الفتنة فلم يبق للّه ولىّ الا خائف على نفسه او مقتول او طريد او شريد فلمّا كان قبل موت معاوية بسنتين حج الحسين ( ع ) بن على ( ع ) و عبد اللّه بن جعفر و عبد اللّه بن عباس معه و قد جمع الحسين بن على ( ع ) بنى هاشم رجالهم و نسائهم و مواليهم و شيعتهم من حج منهم و من لم يحج و من الانصار ممن يعرفونه و اهل بيته ثم لم يدع احدا من اصحاب رسول اللّه و من ابنائهم و التابعين و من الانصار المعروفين بالصلاح و النسك الّا جمعهم فاجتمع اليهم بمنى اكثر من الف رجل و الحسين ( ع ) فى سرادقه عامتهم التابعون و ابناء الصحابة فقام الحسين ( ع ) فيهم خطيبا فحمد اللّه و اثنى عليه ثم قال اما بعد فان هذه الطاغية قد صنع نبا و بشيعنا ما قد علمتم و رايتم و شهدتم و بلغكم انى اريد ان اسئلكم عن اشياء فان صدقت فصدقونى و ان كذبت فكذبونى اسمعوا مقالتى و اكتموا قولى ثم ارجعوا الى امصاركم و قبائلكم من امنتم و وثقتم به فادعوهم الى ما تعلمون فانى اخاف ان يندرس هذا الحق و يذهب و اللّه متم نوره و لو كره الكافرون فما ترك الحسين ( ع ) شيئا انزل اللّه فيهم من القرآن الا قاله و فسره و لا شيئا قاله الرسول فى ابيه و امه و اهل بيته الّا رواه فكل ذلك يقول الصحابة اللهم نعم قد سمعناه و شهدناه و يقول التابعون اللهم قد حدثناه من نصدقه و فاتمنه حتى لم يترك شيئا الّا قال ثم قال انشدكم اللّه الّا رجعتم و حدثتم به من تتقون به ثم نزل و تصرف الناس على ذلك .\r\nخلاصه ترجمه خبر اين است كه بعد از رحلت امام حسن ( ع ) بلا و فتنه بر شيعيان و دوستان آل محمد ص از هر جهة فراهم شد بعضى را قتل و برخى را از ديار خود ميراندند چه بسيار اشخاص را كه بتهمت دوستى على بن ابيطالب بقتل رسانيدند حق را به صورت باطل و باطل را به صورت حق دروغ را راست و راست را دروغ مينمودند كار به جائى رسيد كه اگر شيعيان ميخواستند همديگر را ملاقات كنند از زن و خادم ايمن نبودند . تا اينكه دو سال قبل از مردن معاويه حضرت سيد الشهداء حسين بن على ( ع ) اراده حج فرمود و به عموم دوستان و تابعين و صديقين اعلام فرمود كه در آن سفر حاضر باشند . خواه حج كرده باشند خواه نكرده باشند . اين بود كه حسب الامر تمام تابعين و دوستان و بنى هاشم بعد از فراغت از اعمال حج در زمين منى جمع شدند خيمه و بارگاه برپا كردند و جمعيت آنها در آن روز از هزار متجاوز بود .\r\n\r\n\r\n","description":"\r\nسريانى و قدرى عبرى هم نزد فخر الاسلام آموخت در سال 1317 محرك پدر بزرگوارش گرديد كه مدرسه اسلام را تأسيس فرمود هشت سال هم برياست مدرسه اسلام و تحمل صدمات و مشاق و مخارج گزاف گرفتار بود در مدت رياست مدرسهء اسلام از ساير مدارس هم همراهى و تقويت ميفرمود ، در سال 1318 كارخانه قالىبافى و عبابافى را به طرز قالى كرمان در طهران تأسيس فرمود در سال 1319 شركت منسوجات وطنى را در طهران دائر و تأسيس نمود كه اليوم هردو سه كارخانه دائر است و قاليچه‌هاى خوب و ملبوسات وطنى اعلى و بسيار ممتاز رائج و متعارف است .\r\nو نيز در سال 1319 مجلس ازاحهء شبهات دينيه تأسيس نمود كه ايام جمعه جناب فخر الاسلام و جمعى از علماء را در خانهء خود با حضور پدر بزرگوارش احضار ميفرمود . و مذاكراتشان جواب از\r\n","footnote":"","page_name":" 207 ","page_number":243},
  {"content":"\r\n\r\nبعضى هم اين قسم نقل ميكنند كه حضرت امام حسين ( ع ) ديده‌بان و جاسوس معين فرمود و قدغن كرد خارجى و منافق و ناشناس را به آن انجمن قدس راه ندهند و آن انجمن بطريق خفيه منعقد گرديد آنوقت حضرت برخواست و شروع فرمود به حمد خدا و ثناء رسول پس فرمود شما همگى آگاهيد كه معاويه با دوستان ما كه هواخواه عدل و دادند چه كرده و چه مىكند و هم ديديد و شنيديد و بشما رسيده است آنچه كه بدوستان ما وارد ميآيد و من اراده دارم از شما بعضى سؤالات كنم اگر راست گفتم تصديق كنيد و اگر دروغ گفتم مرا تكذيب نمائيد آنچه ميگويم بشنويد و هرچه شنيديد پنهان كنيد ( در اين مقام معلوم مىشود كه آنحضرت خيلى از امور را به آنها فرمود لكن بطريق سر و محرمانه كه آنان را امر فرمود است بكتمان آن ) .\r\nبارى ميفرمايد برگرديد بشهرهاى خود اقوام و طوائف خود هركس را كه امين و ثقه دانستيد بخوانيد او را بسوى آنكس كه حقانيت او را مىدانيد .\r\nزيرا كه من ميترسم كه اين دين حق مندرس شود و از ميان برود لكن خدا دين خود را تمام مىكند اگرچه كفار كراهت داشته باشند .\r\nخلاصه حضرت چيزيرا فروگذار نكرد مگر آنكه آن را بيان كرد و تفسير فرمود و در هر كلمه از سؤالات آنحضرت حاضرين عرض ميكردند خدايا شاهد باش كه ما شنيديم آنچه را كه حسين بن على فرمود و از جد بزرگوارش نقل كرد و تابعين ميگفتند خدايا شاهد باش كه ما شنيديم از اشخاص راستگو آنچه را كه حسين بن على ( ع ) گفت آن را .\r\nبعد از گرفتن اينعهد باز آنها را قسم داد كه هريك بولايت و شهر خويش مراجعت كنيد و آنچه را كه گفتم عمل نمائيد پس از آن از كرسى فرود آمد و مردم متفرق شده و بناى دعوت را باتحاد و اتفاق و اعلاء دين مبين اسلام گذاردند . و مردم را بسوى آن حضرت دعوت كرده و از آنها بيعت گرفتند .\r\nحالا از معنى اين خبر دانسته مىشود كه حضرت باقر ( ع ) ميفرمايد كه سيصد هزار نفر با جدّم بيعت كردند اما ياريش نكردند مگر سيصد نفر .\r\nنگارنده گفت از اين خبر چند چيز ديگر بعلاوه آنچه ذكر شد مستفاد مىشود يكى آنكه اول كسى كه در اسلام انجمن مخفى تأسيس نمود حسين بن على بود .\r\n\r\n\r\n","description":"\r\nايرادات صاحب الهداية كه بر رد دين اسلام نوشته است بود .\r\nاين مجلس مجلسى بود كه مرحوم سيد جمال الدين اصفهانى بارها مىگفت مقصود و منظور ما از اين مجلس بروز و ظهور خواهد نمود ، كرارا علماء نصارى و يهود در اين مجلس حاضر شده و مبهوت ميشدند ، چندى هم عازم شدند كه از اين مجلس دعاة به اطراف گسيل دارند كه صدر اعظم عين الدوله جدا مانع گرديد و ببهانه اينكه اعليحضرت شاه بايد اذن بدهد اجازه نداد .\r\nبارى كتابهاى متعدد در اين مجلس تأليف و طبع شد .\r\nدر سال 1323 با پدر بزرگوارش بزاويه مقدسهء حضرت عبد العظيم مهاجرت نمود و مدتى در آنجا متحصن و پناهنده بودند تا دستخط عدالتخانه را از مرحوم مظفر الدينشاه صادر نمودند در سال\r\n","footnote":"","page_name":" 208 ","page_number":244},
  {"content":"\r\n\r\nديگر آنكه اول كسى كه دعاة به اطراف فرستاد و بطريق خفيه مردم را دعوت نمودند آن حضرت بود .\r\nديگر آنكه نطق را در حال قيام ادا فرمود چه در خبر بود ( قام الحسين ) يعنى ايستاد حسين .\r\nذو الرياستين گفت بلكه مستفاد مىشود كه حضرت روى كرسى و يا صندلى ايستاد زيرا كه در آخر خبر است ( فنزل و تفرق الناس )\r\nنگارنده گفت از اينكه حضرت فرمود اگر دروغ گفتم تكذيبم كنيد و اگر راست گفتم تصديقم نمائيد مستفاد ميگردد كه آن حضرت مايل با كثرت آراء و حامى حريت افكار بود نه استبداد .\r\nحالا ديگر تكليف خود را بهتر ميدانيد كه در اين مشروع مقدس يعنى خدمت بملت و وطن بلكه اسلام اقدام بفرمائيد يا نفرمائيد .\r\nآقا سيد برهان گفت خوب است قرآنى حاضر كنيد كه با حضور اين آقايان جديد الورود تجديد عهد خود را بنمائيم .\r\nقرآن حاضر شد و همگى قسم ياد نمودند كه تا زنده باشند در بيدارى مردم و اهالى وطن كوتاهى نفرمايند .\r\nجناب ذو الرياستين فرمودند من يك نظامنامه براى اين انجمن نوشته و حاضر دارم اگر اذن ميدهيد بخوانم .\r\nاجزاء انجمن اجازه داده شروع بقرائت نظامنامه شد .\r\n( چون اين نظامنامه اول نظامنامه‌ايست كه در ايران براى طالبين حريت نوشته شده است لذا ما در اين تاريخ بعض فصول و مواد آن را درج ميكنيم و هذا صورتة ) .\r\nبسم اللّه الرّحمن الرّحيم\r\nاين نظامنامه محتويست بر چند ماده .\r\nمادهء اول - انعقاد اين انجمن فقط براى بيدارى برادران وطنى و ابناء وطن و آگاهى آنها بحقوق خود و رفع ظلم و چاره‌جوئى براى اصلاح مفاسد مملكتى است .\r\nمادهء دويم - در اين انجمن از پيروان چهار مذهب پذيرفته مىشود . اول اشخاصيكه در تحت كلمه جامعه لا إله الا اللّه محمد رسول اللّه ميباشند . دويم طايفهء زردشتيان ، سوم يهود ، چهارم نصارى . به شرط\r\n\r\n\r\n","description":"\r\n1324 نيز با پدر بزرگوارش ببلدهء قم مهاجرت فرمود .\r\nنوشتجات و مكاتيب دولتى و سياسى كه از طرف علماء اعلام بدولت ايران فرستاده ميشد به خط و املاء جنابش بود .\r\nتبديل مسئله مسيو نوز و مستدعيات علماء بخواستن عدالتخانه باشارهء ايشان بود يكى از سفراء آقايان در نزد مظفر الدينشاه مرحوم جنابش بود .\r\nدر سال 1325 روزنامهء مجلس را تأسيس نمود . اول كسى كه نطاق و كمربند روزنامه را موقوف و متروك نمود و رسانيدن روزنامه را به وضع حاليه و دادن روزنامه را به اطفال كه در كوچه و بازار بفروشند جنابش بود ، ايجاد روزنامهء يوميه در زمان مشروطيت از آثار ايشانست .\r\n","footnote":"","page_name":" 209 ","page_number":245},
  {"content":"\r\n\r\nآنكه ايرانى الاصل و ايرانىنژاد باشند .\r\nمادهء سوم - هركس وارد اين انجمن مىشود اول بايد شهادت بذات باريتعالى و رسالت پيغمبر خود بدهد و بكتب آسمانى بهركدام كه معتقد است قسم ياد كند كه تا دم مرك از اين انجمن غرضى جز نوع‌پرستى نداشته باشد و همّ خود را مصروف به خدمت نوع و وطن نمايد .\r\nمادهء چهارم - چون اشخاصيكه در اين انجمن پذيرفته ميشوند از اين چهار مذهب همه بظهور حضرت مهدى عجل اللّه فرجه در آخر الزمان قائلند از اين جهت اين انجمن در تحت اسم مبارك آنحضرت است و لذا اسم رياست در اين انجمن بر كسى گذارده نميشود و تمام افراد در حكم شخص واحد است .\r\nمادهء پنجم - در هرجا كه اين انجمن منعقد شود در آخر مجلس قبل از تفرق اشخاص بايد يك نفر روضه بخواند يعنى مصائبى را كه پيشوايان مذهب ما براى بسط و نشر عدالت متحمل شده‌اند تذكر دهد و مجلس بنام مجلس روضه ختم شود .\r\nمادهء ششم - اهل انجمن بايد رعايت حال يكديگر را در هرحال داشته باشند لكن تكاليف شاقّه بر يكديگر نكنند .\r\nمادهء هفتم - تكاليف ركيكه و مجادله و سخت‌گوئى و مزاح و بدخلقى و كذب و بهتان به كلى ممنوعست .\r\nمادهء هشتم - مذاكرات انجمن بايد راجع بتربيت و بيدارى نوع و خير خلايق و اظهار ظلم ظالمين و چاره‌جوئى و استخلاص براى مظلومين باشد .\r\nمادهء نهم - توقير علماء هر طايفه فريضهء ذمهء انجمن است پس بر هريك از طبقات لازم است كه علما را محترم بدارند و آنها را بر خطرات اهالى وطن آگاه نمايند و محذورات دنيوى را به آنها بنمايند و آنانرا عند اللّه و عند المخلوق مسئول قرار دهند .\r\nنتيجهء اين ماده اينست كه نه تنها فقهاء اسلام در مقام حفظ وطن و مملكت خود ساعى خواهند بود بلكه علماء مطلقا چه عالم بعلم فقه و چه غير آن‌چه علماء اسلام چه علماء غير اسلام كه موطن خود را خاك ايران مىدانند در اين عقيده و مقصود با علماء اسلام همدست و متفق خواهند شد .\r\nمادهء دهم تا پانزدهم متعلق برموزات و اسرار انجمن است كه برحسب قسم از اظهار آن ممنوعم\r\n\r\n\r\n","description":"\r\nدر سال 1326 در روز بمب‌باردمان در مجلس شوراى ملى طرف صدمه جيش محمد عليشاه واقع شد و با پدر بزرگوارش و ساير علماء و ذريه رسول ص ماخوذ و دستگير شده چند ساعتى در زير زنجير و كتفهاى بسته و در مرئى و مسمع پدر پيرش ايشانرا با شلاق و ته تفنگ ميزدند تا اينكه بامر محمد عليشاه از ايران منفى و مبعّد گرديد بين او و پدرش را يكسال تفريق كردند با اينكه پدر بزرگوارش نهايت محبت و الفت را با ايشان داشت يك سال در ممالك خارجه بسر برد مدتى هم در انجمن سعادت اسلامبول وارد شد خدماتيكه در خارجه از ايشان پديد آمد كمتر از خدمات داخله نبود تا اينكه در سال 1327 كه اوضاع جديده پيش‌آمد و محمد عليشاه از سلطنت خلع گرديد به طرف ايران معاودت نموده و به پدر و مادر و برادرهاى خويش ملحق شده با پدر بزرگوارش رهسپار طهران گرديدند .\r\n","footnote":"","page_name":" 210 ","page_number":246},
  {"content":"\r\n\r\nاين چند سطر را كه نوشتم براى اينست كه خواننده تاريخ بداند چه اندازه اهالى ايران در فشار ظلم بودند كه از اجتماع و دورهم نشستن هم ممنوع بودند .\r\nپس از قرائت عهدنامه قرار بر اين شد كه دو هفته انجمن تعطيل باشد و هريك از اجزاء بعض مقالات و لوايح به ادارات جرايد بنويسند يعنى مقالات را در اين دو هفته حاضر كرده در مجلس قرائت كنند پس از امضاء انجمن به ادارات جرايد ارسال دارند كه در آنها درج شود و گوشزد مردم گردد و ببعض الفاظ اذهان مسبوق گردد .\r\nروز دوشنبهء 12 صفر 1323 - انجمن در خانهء نگارنده تشكيل يافت راپورتهاى چند روزه تعطيل قرائت شد كه از آن جمله بود محمد على ميرزا وليعهد وارد طهران شده است و نيز بعض تلگرافات جعلى از طرف علماء نجف منتشر شده است كه تعريف و توصيف از عين الدوله بوده و مردمرا توصيه باظهار تشكر از عين الدوله كرده‌اند .\r\nو اينكه ما حركات جناب آقا سيد عبد اللّه را كه بر ضد شاهزاده عين الدوله است صحيح نميدانيم الى آخره .\r\nصورتهاى متعدد از اين تلگرافات براى هريك از آقايان فرستاده‌اند . اديب بهبهانى گفت من يقين دارم كه اين تلگرافات جعلى است زيرا كه تلگرافخانه در دست خودشان است آنچه بخواهند مينويسند لكن عوام را بايد فهمانيد و ملتفت نمود .\r\nفيلسوف گفت معصوم بما دستور العمل ميدهد كه هرگاه اخبار ما كه بشما ميرسد موافق با كتاب خدا است بگيريد و اگر مخالف با قرآن است آنها را واگذاريد بلكه در بعض اخبار است فاضربوها على الجدار يعنى اخبار مخالف قرآن را بزنيد به ديوار حالا ما تلگرافات علما را اگر مخالف با مقصود ما است دور مىاندازيم .\r\nذو الرياستين گفت علماء اعلام نجف هرگز ترويج از ظالم نمىكنند وانگهى ما بايد به تكليف خود عمل نمائيم لوايحى كه بنا بود نوشته شود اگر حاضر است قرائت كنيد .\r\nنگارنده گفت آقايان اين مختصر عرض مرا بشنويد آنوقت شروع در قرائت لوايح نمائيد .\r\nمن بنده ديروز تلگرافات را ديده بلكه آنها را يكى از آقازاده‌ها به من داد و گفت فردا بيائيد در خانهء آقاى آقا سيد احمد كه در آنجا مجلس روضه است و آنها را براى مردم بخوانيد چون من ديدم كه\r\n\r\n\r\n","description":"\r\nپس از آمدن بطهران از طرف اهالى خراسان به سمت وكالت و نمايندگى ملت منصوب و معرف گرديد .\r\nاز سال 1326 با اعضاء منتسبين به فراماسون مراودت و معاشرت داشته كه چون سرّيست بطريق حدس و ظن و مفاد ( يعرف المرء باقرانه ) ميتوان گفت كه در آن مجمع انسانيت داخل شده و در مسافرت بخارجه هم دليليست بر اين احتمال تغيير اخلاق و تبديل افكار يعنى تكميل هردو مؤيد اين حسن ظن خواهد بود در زهد و ورع و تقوى و قدس و حسن سلوك و خوبى رفتار بحديست كه مسلم عند الكل و قولى است كه جملگى برآنند .\r\nدر عقل و هوش و ذكاوت و فطانت از اقران و امثال خود برترى دارد .\r\n","footnote":"","page_name":" 211 ","page_number":247},
  {"content":"\r\n\r\nمضمون آنها با مقصود ما مخالفست لذا گفتم اين كار از عهدهء من خارج است چه اولا من روضه‌خوان نيستم كه در مجلس روضه بتوانم تلگرافات را بخوانم ثانيا آنكه در خانهء جناب آقا سيد احمد هواخواهان و دوستان آقاى بهبهانى حاضرند و همگى با من بد خواهند شد بهرطور بود معذرت خواستم حالا لازمست ، كه زودتر جلوگيرى كنيد و نگذاريد ما بين آقايان نفاق و خلافى پديد آيد كه اگر آقا سيد عبد اللّه ذليل و مكنوب شود مقصود ما خيلى بتأخير خواهد افتاد .\r\nآقايان گفتند مقدمات كار به خوبى تهيه شده است احدى اعتنا به اين تلگرافات نمىكند عما قريب ناسخ آنها ميرسد هواخواهان حريت دركارند بالفرض چند روزى امر بمردم مشتبه خواهد بود بعدها امر واضح و آشكار خواهد شد .\r\nفيلسوف گفت من لايحه نوشته‌ام اگر امضاء كنيد بيكى از جرايد فارسى ارسال داريم لايحه را از او گرفته چنين خواندند ( چند سطر از آن لايحه را در اين تاريخ درج كنيم )\r\nپس از چند سطرى - استبداد ملت را جاهل ، كور ، ترسو ، جبّان ، ضعيف ، منكوب ، ذليل ، خوار و بيغيرت مىكند . بالعكس مشروطيت آنان را عالم ، بينا ، شجاع ، با جرئت ، با قوت ، با غيرت سربلند و بيدار مينمايد . شجاعت و شهامت فوق العاده بآحاد ملت و افراد لشگرى ميبخشد چه تاريخ بما نشان ميدهد كه از به دو تشكيل سلطنت الى يومنا هذا دولت مستبد مغلوب دولت مشروطه و ملت ظالمانه ذليل دست عادلانه بوده ، ملتيكه ذليل و منكوب پنجهء استبداد رجال دولت باشد يك وحشت و جبن طبيعى ابدى بقلوب آنها راسخ گردد و انزجار و تنفر قلبى از حوزه و هيئت دولت ابدا در خويش احساس كند ، علم و صنعت ، عدل و مساوات و تدين و انسانيت مستلزم مشروطيت است . جهل و خرابى و ظلم بيكارى لازمهء استبداد .\r\nاز وقتى كه نور عدل و مساوات و نور علم و مواسات دين مقدس اسلام قلوب اقوام و اعراب و طوايف باديه‌نشين را منور ساخت از قوت  ( أَمْرُهُمْ شُورى بَيْنَهُمْ )  سلاح پوشيدند و از جام حيات بخشاى  ( وَ شاوِرْهُمْ فِي الْأَمْرِ )  جرعهء نوشيدند و از نداى  ( إِنَّمَا الْمُؤْمِنُونَ إِخْوَةٌ )  بيدار شدند و از بركت ( يد اللّه مع الجماعة ) قوت و توانائى يافتند جميع افراد عرب از رئيس و مرئوس و شاه و گدا ما بين خود فرقى نديدند همگى خود را حامى اسلام ، كفيل اسلام ، صاحب اسلام ، پدر اسلام ، پسر اسلام و مكلف بحفظ آن ديدند ، تن خود را جوشن اسلام كردند ، اولاد خويش را در مقام ثبات و بقاى اسلام دادند .\r\n\r\n\r\n","description":"\r\nبنده نگارنده كه متجاوز از پانزده سال است با حضرتش معاشرت و مخالطت دارد ابدا خلاف انسانيتى از ايشان مشاهده ننموده است شرح زحمات و خدماتشرا در اين ( تاريخ بيدارى ) در هرجا درج و ثبت نموده‌ام با اينكه از روز شروع به نشر و طبع روزنامه مجلس و داير كردن مطبعهء مخصوصه براى روزنامهء ( مجلس ) متجاوز از ده هزار تومان متضرر و مقروض شده است يك دينار وجه اعانه از احدى درخواست ننمود مقالات روزنامه مجلس كاشف از صدق و درستى ايشانست .\r\n\r\nناظم الاطباء كرمانى\r\nبيداركننده ايرانيان ، مهين مؤلف فارسى زبانان ، دانشمند مفخم آقا ميرزا على اكبر خان\r\n","footnote":"","page_name":" 212 ","page_number":248},
  {"content":"\r\n\r\nآنوقت خزائن پرويز را تاراج توانستندى و قياصره و سلاطين را از تخت و تاج مستعفى داشتندى .\r\nپس قانون عقلائى دول هميشه مقتضى است كه ملت را معتاد استبداد نكنند .\r\nدر حقوق و حدود وطن او را شريك نمايند تا قسمى شود كه دوستى وطن در دل ملت جاىگير شود و در نگهدارى هريك خود را مكلف دانند و بايد شيرينى و حلاوت و مزه و شرافت عدل و مساوات و اساس مشروطيت را بآحاد ملت چشانيد و آنانرا از تلخى و مرارت و خباثت و نجاست استبداد رهانيد بعضى گويند بايد افراد ملت عالم شوند و علم مقدمه بيدارى ملت است .\r\nمن بنده عرض ميكنم تا اساس مقدس مشروطيت فراهم نيايد نور علم پرتوافكن ساحت ايران نخواهد شد و تعليم اجبارى كه باعث تأسيس مدارس و مكاتب عموميست وقتى خواهد بود كه دولت ايران مشروطه گردد و الا تا استبداد داريم جهل مصادف آنست اگر علم فى الجمله را كافى دانيد كه به اين اندازه اهالى ايران عالم خواهند بود و علم اجمالى بحقوق خودشان كه دارند مؤيد عرضم آنكه ملت روسيه تا يك اندازه عالم بحقوق خويش بودند ليكن بواسطه استبداد و نفاق داخله ديديد چگونه مغلوب دولت و ملت معتدله ژاپون گرديدند . الخ .\r\nاديب گفت فرمايشات شما صحيح است لكن امروز ما نميتوانيم اين كلمه مشروطيت را بر زبان آريم چه جاى آنكه در اين صراط قدم گذاريم چه اينكلمه مقدسى است كه اگر در السنه و افواه جارى گرديد متعقب بر آن نفى و حبس و قتل است ( زبان سرخ سر سبز مىدهد بر باد ) براى اين كلمه است در هر مملكتى كه اين لفظ وارد شد صد هزاران نفوس تلف شدند . ما بايد دست اندازيم به دامن علم و اجراى قانون اسلام .\r\nفيلسوف گفت چرا ضعف قلب داريد مگر ما قول نداديم و عهد نكرديم كه خود را فداى ملت نمائيم مگر ما حاضر نشديم براى نجات وطن بايد اقدام كرد اگر كشته شديم در راه وطن شهيد شديم .\r\nذو الرياستين گفت فرق است بين فدائى و ما . ما كى گفتيم فدائى ملت هستيم . ما گفتيم كه متحد و متفق باشيم براى بيدار كردن مردم را بحقوق خودشان از اينكه خود را فدائى قرار دهيم نكول داريم .\r\nآقا سيد برهان گفت آقايان خداوند دربارهء ما فرموده است  ( كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ ) . \r\n\r\n\r\n","description":"\r\n( ناظم الاطبا ) كرمانى از اولين اشخاصى است كه در تأسيس مدارس و مكاتب جديده سعى بليغ فرموده شاگردانش در اطراف و بلدان ايران هريك شمعى روشن و چراغى با فروغست . مؤلفاتش عموم دانايانرا مفيد و در كار است . شرح زندگانى حضرتش از اينقرار است :\r\nميرزا على اكبر خان ناظم الاطباء خلف مرحوم آقا ميرزا حسن طبيب كرمانيست در عنفوان شباب در كرمان تحصيلات خود را به آخر رسانيده قدرى از علميات و عمليات طب را در نزد پدر خود و ساير اطبا فراگرفته .\r\nدر اواخر سال 1282 برحسب امر مرحوم محمد اسمعيل خان وكيل الملك اول كه در آن زمان حاكم كرمان بود از كرمان به طرف طهران مهاجرت نمود و در مدرسهء دار الفنون مشغول تحصيل علوم\r\n","footnote":"","page_name":" 213 ","page_number":249},
  {"content":"\r\n\r\nما مكلف مىباشيم بامر بمعروف و نهى از منكر . آيا تقاضاى اجراء احكام قرآن از معروف نيست ، آيا اجراء احكام و حدود اسلام برعهدهء ما مسلمانان نمىباشد ، امروز كه پادشاه ما مسلمان و معتقد به قرآن است و مايلست باجراء احكام آن‌چه سبب دارد كه از پادشاه خود نخواهيم اجراء قوانين اسلام را .\r\nنگارنده گفت آقايان مثل ما مثل جماعتيست كه بعمارت آنها آتشى افتاده است عوض آنكه متفق شوند آتشرا خاموش كنند و حريق را نجات دهند دور هم نشسته و مباحثه و مذاكره ميكنند ( آيا حريق با حاء حطى است و يا با هاء هوّز و آيا آتش بفتح شين است و يا بكسر آن ) . آيا لفظ مشروطه را مصداق رسيده است يا نه ، آيا بايد اجراء احكام قرآن را تقاضا كرد يا قانونيت دولت را . به خدا قرآن را از دست شما گرفتند عما قريب عنوان مسيو نوز از ميان خواهد رفت ديگر مانند آقا سيد عبد اللّه كسى را نداريم كه طرف با دولت شود اين چه مذاكراتى است كه مىكنيد .\r\nمشروطيت و مشروعيت دولت با اجراء قانون اسلام و با عدل و مساوات يا علم و تمدن همه را نتيجه يكيست نتيجهء حريّت است آن را دست آوريد امروز زنها و اطفال و خواجه‌سرايان قاجاريه شما را عبد خود مىدانند ميخرند ، ميفروشند ، مىكشند و ميبخشند . اقلا به آنها بگوئيد خداوند ما را آزاد آفريده است اگر به آنها نميگوئيد اقلا خودمان بدانيم كه ما حيوانى آزاد ميباشيم . بكوشيد ، بكشيد و جان بدهيد امروز نتيجه ندهد ده سال ديگر نتيجه خواهد داد ما ثمر را نه بريم اولاد و اخلاف ما ثمر را خواهند برد .\r\nيكى از اعضاء گفت شما گفتيد آقا ميرزا سيد حسن كاشانى برادر مؤيد الاسلام را با آقا شيخ يحيى كاشانى و صحاف‌باشى و مجد الاسلام كرمانى و شجاع لشگر و معين حضور را دعوت كرديد به اين انجمن پس چرا حاضر نشدند .\r\nنگارنده گفت حاضر شدن به اين مجلس شرط دعوت نبود ديگر آنكه بنده زحمت كشيده همه را در دو سه مجلس دعوت كرده قبول هم كردند يكروز مخصوص بعضى را براى ناهار دعوت كردم به حدى ترسيدند كه براى ناهار هم حاضر نشدند جز معدودى تقصير هم ندارند چه صدماتيكه آقا ميرزا سيد حسن و آقا شيخ يحيى در راه ملت متحمل شده‌اند فوق الطانه آنانرا مرعوب نموده ما بايد آنها را به سمت عضويت انجمن بشناسيم خدمت خود را خواهند كرد چه حاضر بشوند و چه حاضر نشوند .\r\n\r\n\r\n","description":"\r\nجديده گشته و پس از يكسال تحصيل وزير علوم شاگردان مرتبهء دويم طب را بمعلمى ايشان سپرده و در اطاق اول طب هم معاون معلم شده و علم تشريح را به آنان آموخته و در اوايل سال 1284 از جانب مرحوم شاهزاده عليقلى ميرزا اعتضاد السلطنه وزير علوم مشغول طبابت فوج مهندس شده و در سال 1288 كه قحط و غلا همه ايرانرا فراگرفته بود در مريضخانه فقراء چهار ماه مشغول خدمت بود و در سال 1289 اجازه فارغ التحصيلى از وزارت علوم صادر كرده و در سال 1290 برياست مريضخانه دولتى و خطاب حكيم باشى از طرف دولت مفتخر گرديده و در تأسيس آن مريضخانه بسبك بيمارستانهاى فرنك كوشيده و آن را مرتب نموده و در سال 1298 به منصب سرهنگى و نشان و حمايل آن با خطاب خانى مفتخر آمده و در سال 1298 پس از مرحوم اعتضاد السلطنه و تفويض وزارت علوم\r\n","footnote":"","page_name":" 214 ","page_number":250},
  {"content":"\r\n\r\nفاما صحاف باشى ميگويد من بايد بروم بهندوستان و يكى از بزرگان آنجا را به طرف ايران جلب كنم كه از آن راه بلكه اين ملت خفته بيدار گردد .\r\nديگر آنكه ميگويد من در صورتى عضويت انجمن را قبول ميكنم كه اهالى انجمن مادام العمر لباس سياه بپوشند زيرا كه مادر ما وطن در حال احتضار است و تا او را بهبودى حاصل نشود ما بايد سياه‌پوش و به حالت عزا باشيم اگر اين شرط را قبول مىكنيد كه فردا حاضر خواهيد شد و اما معين حضور و شجاع لشگر قبول كردند و هردو حاضر خواهند شد . اما مجد الاسلام را كه اذن نداديد اسرار انجمن را به او بگوئيم بايد او را امتحان كنيد .\r\nناظم الشريعة گفت اى واى كه اسرار انجمن فاش شد . نگارنده گفت من اسرار انجمن را تماما به آنها نگفتم و بهركدام اندكى گفتم آن را هم اطمينان دارم بلكه يك خدمت بزرگى هم كرده‌ام و آن اينست كه شجاع لشگر عازم بود بواسطهء صدور حكم مطلّقه بودن زنش آقاى بهبهانى را بكشد من بواسطهء اين انجمن او را از اين خيال منصرف كرده و گفتم آقاى بهبهانى امروز براى ملت كار مىكند به او كار داريم . تو هم بر فرض صحت ادعايت زنت را فداى ملت بكن وآنگهى چه ربطى به آقاى بهبهانى دارد ملاى ده را بكش كه اصل حكم را داده ديگر آنكه قول و نوشته از او گرفتم كه لدى الحاجة پانصد نفر سوار دم دروازهء طهران حاضر كند .\r\nمعين حضور هم قول داده است ملك سى هزار تومانى خود را بفروشد و در اين راه صرف كند و حاضر شده است كه اگر انجمن مأموريت بدهد عين الدوله را بكشد وجود اين گونه اشخاص براى مقصود ما خيلى نافع است .\r\nاديب گفت آقا ميرزا سيد حسن با عين الدوله مراوده دارد ، مجد الاسلام با دبير حضور منشى عين الدوله دوست است .\r\nنگارنده گفت من جميع اسرار را به آنها نگفتم فقط گفتم اشخاصى حاضر شده‌اند براى خدمت بملت و بشرف انسانيت قسم خورده‌اند كه خدمت كنند بملت .\r\nديگر زيادتر چيزى به آنها اظهار نكردم ، ديگر آنكه صدمه و زحمتى كه از طرف عين الدوله نسبت به آقا ميرزا سيد حسن وارد آمده است كه ممكن نيست ديگر با عين الدوله خوب شود .\r\nدر باب مجد الاسلام كه با دبير حضور دوست است اولا آنكه دبير حضور اطمينان به اقوال\r\n\r\n\r\n","description":"\r\nبه عليقليخان مخبر الدوله از رياست مريضخانه دولتى استعفا خواسته و با مرحوم حاجى ميرزا حسينخان سپهسالار اعظم بخراسان رفته و پس از تشرف بآستان مباركهء رضوى دار الشفاى آن استان مقدس را برحسب امر سپهسالار كه جز اسم چيزى از آن باقى نمانده بود تأسيس و مرمت نموده و آن را مانند مريضخانه‌هاى دول متمدنه در تحت نظم و ترتيب آورده و در اين سفر از جانب اولياى دولت قاهره بمنصب و نشان و حمايل سرتيپى مفتخر آمده و پس از فوت مرحوم سپهسالار بطهران آمده چند سالى مشغول خدمات عامه و اشاعهء معارف بوده و در سال 1303 برحسب امر شاهزاده ظل السلطان باصفهان رفته و در آنشهر مينو نشان دو سال توقف كرده سپس بطهران مراجعت نموده و اوقات خود را بتدريس و تأليف كتب و ترجمه از زبان فرانسه و طبابت عامه ميگذرانيده تا در سال 1310 در خدمات ناصر الدين شاه\r\n","footnote":"","page_name":" 215 ","page_number":251},
  {"content":"\r\n\r\nمجد الاسلام ندارد .\r\nاگر اطلاع دبير حضور مضرّ باشد كه جناب ذو الرياستين بتوسط آقا ميرزا سيد على شيرازى برادرش وثوق الدوله را دعوت كرده و مطلب را به او رسانيده است .\r\nدر جواب گفتند وثوق الدوله ربطى بدبير حضور ندارد .\r\nنگارنده گفت وثوق الدوله برادر دبير حضور است و هردو شاخ يك درخت و از يك جوى آب خورده‌اند .\r\nبعضى گفتند وثوق الدوله باطنا با برادرش دبير حضور خوب نيست و چون برادر كوچكتر را در مقام ترقى و تقرب به عين الدوله مىبيند لذا مايل است كه عين الدوله بلكه اين بساط برچيده شود شايد او هم پيش‌افتد .\r\nجناب ذو الرياستين گفت بهرجهت من وثوق الدوله و آقا ميرزا محمد گلپايگانى و حاج ملا عباسعلى واعظ را از همه جهة شايسته مىدانم .\r\nاجزاء انجمن از جهة آقا ميرزا محمد گلپايگانى و حاج ملا عباسعلى نهايت مسرت را حاصل نمودند .\r\nنگارنده گفت آن روزى را كه حاج ملا عباسعلى واعظ در منزل جناب ذو الرياستين مدعوّ بود من هم حاضر بودم قول داد كه در منبر شروع بسياسى كند و در بيدارى مردم كوتاهى نكند .\r\nآقا ميرزا محمد گلپايگانى هم از قرارى كه شنيدم آدم صحيحى است و عاشق مقصود ما . اما وثوق الدوله را نميشناسم ولى اين‌جور اشخاص را ما بايد داشته باشيم و آنها را آلت كار خود قرار دهيم .\r\n( اعمال خوب و بد اين دو برادر در موقع خواهد آمد )\r\nذو الرياستين گفت ما امروز خيلى اشخاص را با خود همراه كرديم و به خوبى مشغول كار ميباشند خواه حاضر شوند و خواه حاضر نشوند .\r\nآقا برهان گفت مقصود خدمت به وطن و سعى در بيدارى اهالى وطن است . من پارهء از خيالات خود را به بسيارى از رجال دولت گفته‌ام و همه مرا تصديق كرده‌اند .\r\nاديب گفت قرار بر اين بود كه در هر اجتماعى يك لايحه خوانده شود و پس از امضاء به ادارات جرايد خارجه و يا جرايد بوشهر و كلكته و مصر ارسال شود . و ادارات جرايد را هم بايد با خود متفق نمائيم كه آنها هم شروع در اين مقصود نمايند حالا چند لايحه حاضر است اذن بدهيد كه ارسال شود .\r\n\r\n\r\n","description":"\r\nمنسلك گشته و در سفر و حضر علاوه بر خدمت و پرستارى شخص پادشاه آنى نياسوده و از خدمت بنوع دمى فراغت نداشته و از جانب آن پادشاه مورد عواطف ملوكانه بوده و در آنمدت بخطاب جنابى و جبّه ترمه و شمشير مرصع و عصاى مرصع و تمثال همايونى سرافراز گرديده و پس از قتل ناصر الدينشاه به تير اولين فدائى ايران مرحوم ميرزا رضا منصب طبابت مخصوصهء اعليحضرت مرحوم مظفر الدينشاه بايشان تفويض گرديد سفرا و حضرا در خدمت آن پادشاه ذيجاه بسر ميبرد و در سال 1319 بنشان و حمايل درجهء اول خارجه مفتخر گشته و در سال 1322 بنشان مرصع از درجه اول نيز نايل آمده از كارهاى محير العقول ناظم الاطبا آنكه در زمانيكه مرحوم مظفر الدين شاه دستخط مشروطيت ايرانرا صادر فرمود ليكن هنوز امر مشروطيت ناتمام بود و شايد باندك سستى از بين رفته بود كه طبيب مخصوص\r\n","footnote":"","page_name":" 216 ","page_number":252},
  {"content":"\r\n\r\nراپورت چند روزه از اين قرار است كه جناب آقاى صدر العلماء كه از رؤساى روحانيين است در بالاى منبر همان رشتهء سخن آقاى بهبهانى را تعقيب فرموده‌اند .\r\nجناب آقا سيد احمد طباطبائى نيز در بالاى منبر همان رشته را گرفته و صريح در بالاى منبر فرموده است : ( ما مقصودى جز عزل اين وزير خائن يعنى عين الدوله از صدارت و عزل نوز نداريم . چه اين صدر اعظم حايل و مانع است بين شاه و رعيت و نمىگذارد عرايض ما بشاه برسد . )\r\nنگارنده گفت آقايان بارها عرض كردم مقصود آقاى بهبهانى عزل مسيو نوز نيست بلكه مسيو نوز را بهانه كرده‌اند . حالا كه علماء طرف شده‌اند با عين الدوله خوب است تجار را بيدار كنيم اگر سلسله تجار با علماء متفق شوند آنوقت زودتر به مقصود ميرسيم .\r\nبعضى ذكر نمودند كه تجار را هم مستعد مىبينيم چه سابقا اظهار حياتى كردند و از اطراف شكايات آنها رسيد اين ايام هم بعضى دركارند .\r\nنگارنده گفت آقا ميرزا محمود اصفهانى را با اينكه مريض است ملاقات كرده او را واداريم بشروع در اين كار چه مقدمات آنها هم تهيه شده است روز 22 صفر 1313 انجمن در خانه آقا سيد برهان تشكيل و انعقاد يافت يك راپورت خوانده شد كه جمعى از تجار پناه برده‌اند بزاويهء مقدسه حضرت عبد العظيم و ميگويند مسيو نوز بلژيكى كه رئيس گمرك ايران و مستخدم سلطانست زياده از آنچه تعرفه گمركى قرار داده است از مال التجاره اخذ مىكند و عمّالش در سرحدات اجحافات فوق الطاقه و خلاف قانونى وارد مىآورند عين الدوله هم بصرافت و لجاجت با علماء و ملاحظه پولى كه از نوز ميگيرد جوابى بتجار نميدهد تا آنكه آخرين عريضه كه تجار بتوسط سعد الدوله در خصوص شكايت از نوز دادند عين الدوله نخوانده جواب داد كه اين لوطى بازيها چيست كه تجار ميكنند تمامشان را دهنه توپ ميگذارم اين حرف بر وزير تجار كه سعد الدوله است گران آمده گفته است پس خوب است مجلسى در دربار تشكيل دهيد و بعرايض تجار رسيدگى كنيد عين الدوله خواهى نخواهى بتشكيل مجلسى اذن داده مجلس در دربار منعقد گرديد هفت نفر از تجار حاضر شدند از رجال دربارى هم چند نفرى از قبيل وزير مخصوص ( صاحب اختيار حاليه ) و علاء الملك و دبير حضور و جمعى ديگر حاضر بودند مسيو نوز را حاضر كردند يك نفر از تجار چند قطعه پارچه بعنوان مستوره و نمونه در دست گرفته آن نقطه و محلى را كه رئيس گمرك سرحد مهر كرده و تعيين گمرك آن پارچه را نوشته به زير دست خود گرفته طرف\r\n\r\n\r\n","description":"\r\nسهوا و يا كس ديگر عمدا دواى عوضى بمظفر الدينشاه داده و آنمرحوم را گمان اين بود كه او را مسموم نموده‌اند نزديك بود خيالات مالخوليائى بسر آنمرحوم افتد كه فورا ناظم الاطباء رسيده اطباء حضور رامات و متحير و شاه را مبهوت و مرعوب ديده بقيه دوا را كه در فنجان نگاه داشته بودند و اگر طبيب آلمانى ديده بود علنا ميگفت اين دوا سم است يا مضر . ناظم الاطباء ملتفت شده كه هم بعضى در خطر است و هم خيالات موهوم شاه را تلف مىكند فورا بقيهء دوا را لا جرعه بسر كشيده و ته فنجانرا با آب خالص شسته و نيز آشاميده و گفت نقلى ندارد دوا مضر نيست .\r\nبعد از آن بمعالجه شاه و خود پرداخته تا چندى ديگر شاه را نگاه داشت تا امر مشروطيت مستحكم گرديد .\r\n","footnote":"","page_name":" 217 ","page_number":253},
  {"content":"\r\n\r\nديگر آن پارچه را به نوز نشان داده و گفت گمرك اين پارچه چه‌قدر است نوز نگاهى به آن كرده و نظر بكتابچه نموده و گفت اين پارچه مثلا سى شاهيست پارچهء ديگرى را نشان داده گمرك آن را دو هزار و هكذا چند پارچه را كه نشان دادند به حدى معين جواب داد تجار مهر و خط رئيس محل را ارائه دادند كه خيلى تفاوت داشت كتابچه با مأخوذى مثلا دو هزار را بيست و پنج هزار و سى شاهى را دو تومان و هفت هزار را هفت تومان بانواع مختلفه گمرك گرفته بودند از آن قرار خسارت تجار از چند كرور تجاوز كرده بود پس از تحقيقات و صدق ادعاى تجار نوز حالش دگرگون شده چند كلمه مهمل تكلم نمود حاضرين همگى ملتفت شده اما چيزى نگفتند اهل مجلس برخواسته بعضى رفتند و بعضى ماندند باز تجار تجديد سخن نمودند .\r\nدر اين اثنا كلمه ركيكى از دهان نوز بيرون آمد كه در اين مملكت به آن فحش ميگويند و آن را بد ميدانند ديگر به اعتقاد نوز چه بوده است خود داند و آن عبارت ( پدر سوخته‌ها ) بود چه‌اگر نوز اين عبارت را تجزيه و تفسير ميكرد هر آينه عبارتى راست و صحيح بود چه قاجاريه پدر ما را سوختند كه سهل است همه‌چيز ما را سوختند لكن على الظاهر اين لفظ مركب كه از دهان نجس او درآمد يك لفظ بسيطى بود كه عبارت از فحش بود نه مركب خبرى . بالجمله علاء الملك كه در آن وقت از رجال دولت و وزير علوم و از سادات طباطبائى و مقرب در نزد مظفر الدين شاه بود رو كرد بسعد الدوله و گفت هنوز هم ملاحظه مىكنيد .\r\nسعد الدوله وزير تجارت جواب داد چه بگويم اين مردك عين الدوله خودش شنيد . علاء الملك گفت شايد نشنيده باشد وزير مخصوص هم بىميل نبود كه در اين مجلس اهانتى از مسيو نوز بشود .\r\nلذا در مقام تأييد كلام علاء الملك برآمده و گفت گويا عين الدوله نشنيده باشد . سعد الدوله مجبور گرديد كه به عين الدوله اظهار كند لذا رو كرد به عين الدوله و گفت نوز حق ندارد كه بتجار محترم مسلمان فحش بدهد . عين الدوله از شدت حرص به پول و طمع بمسامحه و بىاعتنائى گذرانيده اهل مجلس متفرق شدند .\r\nتجار كه حقانيت خود را مدلل نموده و كسى بعرايض و تظلمات آنها گوش نداد عازم شدند بروند و ملتجى بزاويهء مقدسه حضرت عبد العظيم بشوند روز بعد از آن را براى اتمام حجت و گرفتن دستور العمل و تحريك اجزاء انجمن مخفى رفتند منزل آقاى طباطبائى آقا ميرزا سيد محمد جنابش را\r\n\r\n\r\n","description":"\r\nعجب در اينست كه ناظم الاطباء با اينكه چندين دفعه خطاهاى اطباء را ملتفت شده و جبران هم نمود لكن الى كنون فتوت كرده به احدى اين راز را نگفت و راضى نشد كه طبيب نادان از نان خوردن باز ماند . ديگر آنكه پيوسته در خلوت مضار استبداد و منافع مشروطيت را به مرحوم مظفر الدين شاه ميرسانيد . مجملا ناظم الاطباء در تمام عمر خود از تربيت محصلين طب و خدمت بنوع كوتاهى نكرد چنانچه اكنون زياده از صد نفر شاگردان ايشان در شهرهاى ايران پراكنده و مشغول طبابت ميباشند و علاوه بر خدمات مذكوره برحسب امر مرحوم ميرزا عليخان امين الدوله صدر اعظم در انجمن معارف داخل شده و از اندام آن مجلس محترم بشمار آمده و در خدمت بمعارف از هيچ‌گونه مشقت كوتاهى نفرموده و در تأسيس مدارس رنجها برده ويژه در تأسيس مدرسهء شرف و تربيت كودكان بىبضاعت از بذل مال و\r\n","footnote":"","page_name":" 218 ","page_number":254},
  {"content":"\r\n\r\nمسبوق و مطلع بر واقعه نمودند و از عزم خود آگاه ساخته .\r\nسعد الدوله از اين قصد تجار باخبر شده يك مجلّد كلام اللّه براى آنها فرستاده و آنها را قسم داد كه يكروز ديگر به او مهلت دهند .\r\nبلكه در اينخصوص طريق اصلاحى دست آرد و خودش بدربار رفت كه شايد به عين الدوله بگويد كه در دفع اين غائله چاره نمايد .\r\nقريب چهار ساعت منتظر جواب شد كه شايد جوابى كافى بشنود . عين الدوله بمسامحه و مماطله گذرانيده واقعه را اهميت نداد و وقعى بر آن ننهاد .\r\n\r\nتحصن تجار بزاويهء مقدسه\r\nتجار كه از همه جا مأيوس شده روز سه‌شنبه نوزدهم ماه صفر 1323 بزاويهء مقدسه حضرت عبد العظيم پناهيدند .\r\nسعد الدوله وزير تجارت براى اسكات و آوردن تجار به شهر چند دفعه خودش و چندين مرتبه واسطه‌اش نزد تجار رفت كه بلكه تجار را عودت دهد كه اين خبر بساير شهرهاى ايران منتشر نشود و باعث هيجان عامه نگردد . چه تجار ساير بلدان چندين مرتبه در مقام تشكّى و تظلم برآمده بودند و مواد همه مستعد بود كه باندك بهانه مشتعل ميشدند خصوصا در اين ايام كه صداى آقاى بهبهانى عالم را فراگرفته بود و شاه عازم بود بر مسافرت بفرنك .\r\nلكن تجار متقاعد نشده و جواب دادند كه جز رسيدگى بمحاسبات نوز و احقاق حق ما و رفع ضرر ما ديگر علاجى نيست . تا اينكه وليعهد محمد على ميرزا چند نفر از رؤساء تجار را خواست و گفت كه اعليحضرت شاهنشاه پدر تاجدارم خيال مسافرت بفرنك را دارند امروز نميتوان دست به كار نوز بزنيم . لكن من قول مىدهم تا چند ماه ديگر عزل نوز را از شاه استدعا نمائيم و حتما بعرايض و تظلمات شما رسيدگى مينمايم .\r\nتجار هم محض ضمانت ولايت عهد و خواهش وزير تجارت از زاويهء مقدسه حضرت عبد العظيم مراجعت به شهر طهران نمودند .\r\nفيلسوف گفت اين اميد ما هم قطع شد پس از آنكه تجار بريسمان پوسيده وليعهد بچاه افتادند\r\n\r\n\r\n","description":"\r\nجان دريغ و مضايقه نكرد .\r\nاگر ساعات شبانه روزى ناظم الاطباء را تقسيم بر عيادت مرضى و حق الزحمه كه بايشان ميدادند بكنيم هر ساعتى پنج تومان پول ايران مىشود باوجود اين دخل لا اقل ديده شد كه در بيست و چهار ساعت شبانه روزى 16 ساعت اوقات خود را مصروف مدارس و انجمن معارف مينمود يعنى حضور در مدرسه و رسيدگى به اطفال يتيم و امور انجمن معارف را مقدم ميداشت بر حضور مجالس پادشاه و ابناء آن .\r\nو نيز ديده شد كه از صد تومان حق الزحمة و حق القدم عيادت مريض گذشت براى رفتن بمدرسهء شرف و رسيدگى كردن به اطفال يتيم .\r\nمجملا مبلغى هنگفت از كيسهء فتوت خرج ايتام و اطفال فقراء نمود و عزمى راسخ بر ترويج\r\n","footnote":"","page_name":" 219 ","page_number":255},
  {"content":"\r\n\r\nآقاى بهبهانى هم شايد فردا ساكت شود .\r\nنگارنده گفت آقايان اظهار يأس نكنيد سكوت تجار بيشتر موجب هيجان اهل علم خواهد شد .\r\nعين الدوله بر طبق ضمانت و قول وليعهد عمل نخواهد كرد و همين باعث كدورت و نفاق بين عين الدوله و وليعهد خواهد شد بگذاريد شاه برود ميدان ما وسيع و مانع در جلو ما نخواهد بود در اين دو سه ماهه غيبت شاه ما ميتوانيم تمام ايران را بيدار و با خود كنيم آقاى بهبهانى هم روزبروز جنودش زيادتر و بيشتر خواهد بود .\r\nدر اين اثناء يكى از حاضرين گفت راپورتى بانجمن رسيده است كه جناب ذو الرياستين در بالاى منبر بعض مذاكرات را كرده و عما قريب باعث گرفتارى ما خواهد شد خوب است در اين راپورت تأملى شود .\r\nراپورت ملاحظه شد خلاصهء آن از اين قرار است :\r\nديروز كه روز 7 ماه صفر بود جناب ذو الرياستين در خانهء جناب عندليب السادات واقعه در محلهء شاه‌آباد كوچهء آقا سيد هاشم در بالاى منبر بعض مذاكرات نموده است و حرفهاى نگفتنى را گفته است در حالتىكه در آن محضر جمعى از رجال دولت از قبيل حاجى امين السلطنه و امين همايون و بعض ديگر حضور داشته است مناسب اينست كه اعضاء انجمن ذو الرياستين را چندى از رفتن منبر منع نمايند بلكه او را مخفى دارند كه مراوده با مردم را هم ترك نمايد .\r\nحاضرين مضطرب شده واقعه را از جناب ذو الرياستين مستسفر و جدا خواهش نمودند كه صورت موعظه را بيان نمايد .\r\nذو الرياستين اين‌طور موعظه را بيان فرمود .\r\n\r\nخلاصهء موعظه\r\nآنچه را كه ما از ملاحظهء سير و تواريخ و شرح حال علماء متقدمين و متأخرين بدست آورده‌ايم اين است كه متقدمين از علماء را دربارهء امام عقيدهء مخصوصى بوده مثلا تا زمان قميين عقيدهء علماء دربارهء امام اين بود كه امام شخصى است عابد عالم و زاهد و مستجاب الدعوة و اگر كسى زايد بر اين دربارهء امام ( ع ) قائل ميشد او را نسبت بغلوّ ميدادند و غالى ميخواندند و از اين جهت بود كه شخصى مثل\r\n\r\n\r\n","description":"\r\nمعارف و ترقى ابناء وطن داشت كه اگر امين السلطان عدوّ ايرانى و ايران در مقابل نبود امروز در ايران دشمنى براى علم و عالم ديده نميشد .\r\nبالجمله در اشاعهء معارف آنچه ممكن بود و در قوه داشت به فعل آورد و كوتاهى نكرد و علوم چندى از زبان فرانسه به زبان فارسى ترجمه نمود و منتشر ساخت از قبيل علم فيزيك و شيمى و تشريح و پاتوليژى و جراحى و كحالى و روادى علاوه بر اينها كتب چند از تصنيفات و تأليفات ايشان امروز در بين مردم طبع و منتشر است از قبيل كتاب زبان‌آموز فارسى كه در حقيقت ايشان اول كسى ميباشند كه اين باب را مفتوح كرده و زبان فارسى را احياء نموده .\r\nو نيز از تأليفات ايشانست رساله تعليمات ابتدائى كه براى كودكان نوآموز دبستانها نوشته است\r\n","footnote":"","page_name":" 220 ","page_number":256},
  {"content":"\r\n\r\nمعلّى ابن خنيس و شيخ رجب برسى را غالى ميدانستند و اخباريكه از ايشان روايت شده بود همه را طرح ميكردند تا زمانيكه دورهء علميه به مير داماد و ملا صدرا و شيخ احمد احسائى رسيد اين بزرگواران زحمتها كشيدند رساله‌ها نوشتند ولايت را با امامت مستلزم دانستند و مدلل نمودند كه آنچه را كه قميين طرح كرده بودند و منكر شده بودند از قبيل معجزات و كرامات و خوارق عادات و اخبار از مغيّبات همه صحيح بوده پس امروزه يك بابى از علم بر روى ما مفتوح شده كه ميتوانيم همه قسم از آن استفاده كنيم . مثلا در مسئلهء شيخ رجب برسى و خطبه‌هائيكه از امير المؤمنين ( ع ) روايت كرده و ما امروز منطبق ميكنيم آنها را با زمان خودمان مىبينيم كه تمام آنها از مصدر ولايت صادر شده است از آن جمله خطبهء زوراء است و در آن خطبه شرح حال امروزهء مصريها و تصرّفات انگليس در مملكت مصر و ظهور متمهدى سودانى را كما هو حقه بيان ميفرمايد صورت اين خطبه در كتابخانهء حاج ميرزا ابو طالب زنجانى به خط قديم موجود است هركس بخواهد ميتواند به آنجا رجوع نمايد .\r\nو ديگرى خطبهء طتبخيّه است كه بعض فقرات آن راجع بايران است مثلا در آخر اين خطبه ميفرمايد . ( حتى اذا طالت الشدائد فى دولة الخصيان و ملكة الصبيان و النسوان فعند ذلك ترتج الاقطار بالدعاة الى كلّ باطل الاويل لمداينكم و امصاركم من طغاة يظهرون فيغيّرون و يبدّلون فعند ذلك توقّعوا حلول الفرج الاعظم ) .\r\nما حصل معنى آنست كه چه بسيار رنجها و سختيها از دولت خواجه بشما روى دهد ( مراد از خصيان خواجه است و آن منطبق است بر آقا محمد خان كه تشكيل سلطنت قاجاريه را كرد )\r\nدر زمان پادشاهى كه اين دو علامت « 1 » در او باشد . در اين هنگام واى به حال شما . واى به حال شهرهاى شما از طاغيانى كه ظاهر ميشوند تغييرها بدهند تبديلها بكنند پس در اين هنگام فرج بزرك را منتظر باشيد و بدانيد كه زمان ذلت شما بسر آمده و روزگار خوشبختى رسيده است .\r\nحالا تصور كنيد ببينيد آيا روزگارى بدتر از اين مىشود ، آيا زمانى سخت‌تر از اين مىشود ، كدام بدبختى است كه امروزه ما نداريم ، اين وضع نانست كه مىبينيد روزى هزار تومان از نانواخانه‌ها ميگيرند و در عوض نان مخلوط بخاكه نجارى بما ميدهند و ميگويند آرد حاج ترخان است نانى كه\r\n\r\n\r\n\r\n","description":"\r\nو تاكنون چندين دفعه بطبع رسيده است .\r\nو نيز از تأليفات آن يگانه هنرمند است كتاب پزشكىنامه در علم تراپوتيك و علم ماتير مديكال كه آن هم بطبع رسيده و اطبا را لازم و واجب است .\r\nو از كارهاى بزرگ و تأليفات سترك آن دانشمند است كه اكنون قريب ده سال است كه در تدوين و ترتيب لغات فارسى مشغول و اكثر اوقات خود را مصروف اين خدمت نموده است كه در واقع ميتوان گفت مجلس آكادومى صحيح خانهء ناظم الاطباء است و تمام لغات فارسى و غير فارسى را كه امروز بين ايرانيان مستعمل است به ترتيب حروف تهجى مرتب و جمع و در چهار جلد مندرج كرده كه هر مجلد زياده از هشتاد هزار بيت كتابت دارد سه مجلد آن تمام و مجلد چهارم نزديك باتمام است .\r\n","footnote":"\r\n( 1 ) مراد از اين دو علامت آنست كه هم به اطفال سركار داشته باشد هم با نسوان .\r\n","page_name":" 221 ","page_number":257},
  {"content":"\r\n\r\nدر سابق يكمن دو عباسى منتها سه عباسى بود حالا بايد يكمن سه هزار بخريم و اين وضع گوشت ما كه بايد روزى كلى حكومت نفع از آن ببرد .\r\nبيچاره پادشاه صد هزار تومان براى تفاوت جنس داد يكشاهى به مصرف فقراء نرسيد همه را از وجه استقراضى از شاهنشاه گرفتند و رجال دولت بين خودشان قسمت كردند بعلاوه روزى هزار تومان هم از خبازخانه ميگيرند .\r\nمن نميگويم كه شما از حال خودتان خبر داريد يا نه هيچ ميدانيد كه امروزه هريك از افراد ما و شما را در مبلغ سه تومان گرو روسها گذارده‌اند هيچ ميدانيد كه ما و شما را بنده و كنيز اجانب قرار داده‌اند .\r\nهيچ ميدانيد كه ما را تا هفتاد سال ديگر يا كمتر يا زيادتر بندهء كفار قرار داده‌اند .\r\nهيچ اطلاع داريد كه اختيارات مطلقهء شما را محدود كرده‌اند ليكن من ميگويم كه بمفاد اين خبر بايد در زمان اين پادشاه فرج بزرگيرا متوقع و منتظر بود . كلام ذو الرياستين كه باينجا رسيد بعضى از اعضاء نتوانستند خوددارى كنند شروع كردند بپرخاش كردن بذو الرياستين چه يقين كرديم كه اين وعظ مشار اليه ما را بمخاطره خواهد انداخت نزديك بود مطلب بمشاجره و منازعه منجر شود .\r\nليكن مشار اليه اذعان و اعتراف نمود كه تجاوز كرده و اقرار نمود بخطايش و گفت وقتى كه از از منبر پائين آمدم آقاى سلطان الذاكرين آقا ميرزا ابو الفتح مرا كنار كشيده و گفت من سؤال نميكنم ملا فيض اللّه خودش كجاست ولى سؤال ميكنم كه قبرش در كجا است .\r\n( ملا فيض اللّه يكنفر از واعظين معروف ايران بود كه بواسطهء اظهار بعض كلمات در بالاى منبر در زمان ناصر الدين شاه نيست و نابود گرديد و ما تاكنون شرح حال آن بيچاره را و كيفيت اعدام او را بدست نياورده‌ايم ) .\r\nفيلسوف گفت من اين موعظه را پسنديدم بايد همين‌طور مردم را بيدار كرد .\r\nنگارنده گفت دو چيز ما را نگه‌دار خواهد بود و هيچ امرى اتفاق نخواهد افتاد . اولا آنكه بيغرضى ذو الرياستين را همه‌كس ميداند و قصد قربت او همه را حفظ خواهد نمود . ثانيا آنكه مستمعين\r\n\r\n\r\n","description":"\r\nو اين خدمت را دانشمندان و عقلا بزرگترين خدمات بمعارف ايران بلكه بمعارف اسلاميه ميدانند و با اينكه نهايت سعى و كوشش را در اختصار و ايجاز آن كتاب فرموده باز متجاوز از سيصد هزار بيت كتابت دارد كه اگر بعضى الفاظ و عبارات را برمز ننوشته بودند هر آينه از يك كروربيت متجاوز شده بود و ما براى وضوح اين ادعاء چند سطر و چند لغت از آن كتاب شريف را در اينمقام نقل ميكنيم . مينويسد :\r\nقائم - ماخوذ از تازى ايستاده و افراشته و برپا داشته و عمود و استوار و ثابت و برقرار و پايدار و باقى و دايم و جاويدان و واقف و سخت و پنهان الى آخره .\r\nاتو مسفر - ماخوذ از يونانى مركب از دو كلمه يكى ( اتمس ) يعنى بخار ديگرى ( ايفر )\r\n","footnote":"","page_name":" 222 ","page_number":258},
  {"content":"\r\n\r\nدر مجلس اشخاصى بودند كه با عين الدوله مراوده ندارند بلكه با او دشمن ميباشند .\r\nبالاخره اجزاء انجمن صلاح در اين ديدند كه تا يكسال ديگر جناب ذو الرياستين منبر نرود الا در وقتى كه اجزاء انجمن بالصراحة ايشان را اجازه دهند و نطق ايشانرا محدود نمايند .\r\nروز دوشنبه 3 ربيع الاول ( 1323 ) انجمن در خانهء جناب اديب بهبهانى منعقد گرديد .\r\nفيلسوف گفت ديروز موكب مظفر الدينشاه به سمت فرنگستان حركت نمود آخر عين الدولهء صدر اعظم شاه را گول زد كه مرض شاه علاج نميشود مگر به سفر فرنگستان و كار خود را محكم و حرف خويش را پيش برد .\r\nزحمات چندين ساله حريّت‌خواهان و مقدمات آقاى بهبهانى بىنتيجه ماند تجار را بوعده و وعيد عودت دادند فكرى در اين باب بفرمائيد .\r\nنگارنده گفت از تفضلات خدا مايوس نبايد شد كار و تكليف ما بيدارى مردم است تا چند ماه ديگر شاه مراجعت نمايد ما كار و تكليف خود را انجام خواهيم داد .\r\nاما در باب سكوت آقاى بهبهانى ، وليعهد رفت منزل ايشان و قول داد كه نوز را چند ماه ديگر معزول فرمايند . تجار هم‌قول وليعهد را مطمئن شده ، ولى بر شما واضحست كه به اين قول و معاهده وفا نمىكنند امر از دو شق خارج نيست يا وفا بقول وليعهد ميكنند يا نمىكنند اگر وفا كردند كه همين باعث تشويق و رشك ساير ملاهاى طهران مىشود آنوقت ما يكى ديگر را ديده ميگوئيم ديديد كه آقا سيد عبد اللّه چگونه رئيس شد و غالب حالا مثلا شما هم يك حركتى بكنيد تا جلو افتيد و اگر وفا بعهد نكردند كه همين موجب تجرّى و اقدام جدى آقاى بهبهانى خواهد شد . از رفتن شاه بفرنك هم مأيوس نباشيد چه سوغاتيكه براى ما خواهند آورد يكى لقب كراندوكى براى عين الدوله و ديگر غذا خوردن وزراء از روى ساعت و ايستاده شاشيدن رجال دولت نتيجهء اين سفر بغض ملت و بيدار شدن آنها است بگذاريد چشم ملت باز شود دشمن خود را بشناسند .\r\nيكى از اعضاء گفت در اين سفر علاوه بر اينكه پول ملت ايران خرج خانمهاى فرنك خواهد شد حقوق ملت را هم خواهند فروخت فردا است كه امتيازات خواهند داد ، معاهدات خواهند بست تا مردم را بيدار كنيم كار از كار گذشته و آب از سر در رفته است .\r\nآقا سيد برهان گفت من شنيدم كه خلعت نيابت سلطنت از روسيه براى محمد عليمرزا وليعهد\r\n\r\n\r\n","description":"\r\nيعنى كره و عبارت است از طبقهء بخارى شكلى محيط بر كرهء زمين و مركب از دو سيالهء مرتجله يكى هواى خالص كه بخار اكسيژن و ديگرى بخار ازت و هرقدر از سطح زمين بالا رويم و دور شويم وزن مخصوص اتومسفر كمتر ميگردد زيرا طبقات پست از طبقات فوق خود منضفط و متراكم مىشود از هر طبقه از هوا كه بالاتر بود كمتر فشرده شده و متراكم گشته و يا بالملازمه سبكتر خواهد بود و وزن مخصوصش كمتر و در باب ارتفاع اتومسفر عقايد حكماء مختلف است ( لاهير ) از روى انعكاس اشعهء آفتاب ارتفاع اتومسفر را ( 60000 ) متر ميداند و ( لاپلاس ) كه از دانشمندان معروف است اتومسفر را شبيه به كرده تصور كرده كه نسبت به شبه كره زمين تسطيحش بيشتر است و نسبت دو محورش مثل نسبت دو بسه مىباشد .\r\n","footnote":"","page_name":" 223 ","page_number":259},
  {"content":"\r\n\r\nمىآورند اگر اين خبر صحيح باشد ديگر كار ما يكسره خواهد شد ولى فعلا بايد كارى بكنيم كه اتفاقى نيفتد فردا ملت ايران مورد ملامت خارجه نشوند كه ايرانيان در غياب پادشاه خويش شورش كردند .\r\nذو الرياستين گفت البته بايد اين ملاحظه را بنمائيم عين الدوله هم اين مسئله را ميدانست كه زود شاه را حركت داد لكن ما بايد انجمن خود را تعطيل نكنيم و سعى نمائيم در بيدارى مردم از فرستادن لوايح و مقالات بادارات جرايد مصرى و غيره كوتاهى نكنيم .\r\nآقا سيد برهان گفت يك لايحه حاضر شده است اگر اجازه ميدهيد خوانده و چند نسخه هم از آن استنساخ شود و باسم هريك از رجال دولت كه با شاه رفته‌اند يكى بفرستيم بلكه يكى هم باسم خود شاه و يكى هم باسم عين الدوله و براى ادارات جرايد هم ارسال داريم بر فرض كه بشاه نرسد بدست مردم مىافتد و گوشها به اين مطالب آشنا خواهند شد .\r\nناظم الشريعة گفت بسيار خوبست بخوانيد . صورت يكى از لوايح قرائت شد اجزاء پسنديده چند پاكت باسم هريك از جرايد و رجال دولت نوشته و آنصورت را با ژلاتين متعدد نموده يك نسخه از آن را باداره روزنامهء حبل المتين كلكته و ديگرى بادارهء مظفرى بوشهر و چند نسخه بمصر فرستاده شد روزنامه مقدس حبل المتين در شمارهء ( 24 ) از سال 13 آن را درج و منتشر كرد .\r\nروزنامهء مظفرى پس از مدتى مديد آن را درج كرد چه مقارن رسيدن لايحه به بوشهر روزنامهء مظفرى به حكم عين الدوله توقيف شده بود پس از رفع توقيف در شمارهء ( 3 ) سال ششم باندك تغيير و تصرفى در آن مندرج گرديد . صورت لايحه از اينقرار است\r\n\r\nصورت لايحهء انجمن مخفى كه بادارات جرايد و وزراء نوشته شد\r\nاگر كسى امروز مطالب و معايب ملت و دولت را كه در قهوه‌خانه‌هاى ايران و مهمانخانه‌هاى فرنگ مطرح مذاكره است بسمع مبارك شاهزاده اتابك اعظم نرساند و علاج نخواهد هر آينه خيانت بزرگى به وطن خود كرده لذا با كمال ادب شاهزاده اتابك اعظم را مخاطب ساخته عرض مينمائيم كه اى مقوى اعصاب مليّه چرا در حق فرزندان مجازى پادشاه فكرى نميفرمائيد چرا عاقبت ملت را منظور نميداريد ،\r\n\r\n\r\n","description":"\r\nو اتومسفر وزين و قابل سنجيدن است زيرا كه هم هوا و هم ساير هواى مادى شكل كه با آن مختلطند تماما صاحب وزن ميباشند و وزن آن را به اين نسبت ميتوان بيان كرد . وزن يكستون از اين سياله برابر است با وزن يك ستون هفتاد و شش سانتيمطر زيبق يا يكستون ده متر و نود و هفت سانتى متر آب در صورتى كه درجهء حرارت را دوازده و قطر هر ستون را متساوى قرار دهيم الى آخره .\r\nبعضى از رموز آن كتاب شريف را هم نقل كنيم كه كاشف از اسلوب آن خواهد بود .\r\n\r\nبعض رموز كتاب\r\n( * ) علامت ( 1 ) علامت اسم ( 1 - ) علامت اسم و صفت ( ج ) علامت جمع ( ج ج ) علامت\r\n","footnote":"","page_name":" 224 ","page_number":260},
  {"content":"\r\n\r\nچرا بشكرانهء نعمت خداوندى مملكت را از ورطهء خطر و گرداب هلاكت نجات نميدهيد . مگر نشنيديد كه دولت و ثروت و قدرت و حرمت ملى از دست رفته و از يكصد و شصت كرور جمعيت مشتى چند باقى مانده و اراضى آباد ما مخروب شده و افكار آزاد ما معيوب گشته . حقوق ما را تصاحب كرده‌اند و حدود ما را تغاصب نموده كليهء بلاد فاسد و بازار تجارت كاسد است .\r\nمگر نميشنويد فرياد مظلومانرا از دست حكام ظالم ، مگر نميدانيد امسال پانصد نفر دختر ايرانى بتركمان فروخته شده ، مگر خبر نداريد كه هر ساله كرورها مردم ايران بروسيه و عثمانى و هند ميروند و رعيت خارجه ميشوند مگر اطلاع نداريد كه پول ما تنزل كرده ، مگر نديديد كه سرباز دولت از گرسنگى حمالى و هيزم شكنى ميكنند ، مگر مطلع نيستيد كه عقلاء مملكت و دانشمندان ملت و اشخاص باتربيت بيكار و معطل در گوشهء فقر خزيده و خاكسارى ورزيده‌اند و مردمان جاهل و عوام دخيل امور و متصدى مهماتند و علم را مسخره مىكنند و جهالت را اسباب شرافت و شرارت را مايه شهامت مىدانند ، مگر بعرض نرسيده كه اين مملكت كيان است و اين سلسله جليله جانشين ايشان ، مگر عرض نكرده‌اند كه سرحد مملكت ما پنجاب بود تا بوغاز قسطنطنيه مگر نخوانده‌ايد كه در زمان بهمن پنج كرور لشگر مسلح به طرف يونان از ايران حركت نمود ، مگر در جرايد فرنك ننوشته‌اند كه حكومة ايران اينك اضعف حكومت‌ها است از حيث ثروت و قواى حربيه ، مگر ملاحظه نفرموده‌ايد كه اشخاص بيكار و بيعلم از خان و ملا و مستوفى و رقاص و كسبه و اصناف بازارى بدون استحقاق حقوق ديوانى مىبرند و ساير مردم هم به اين خيال ترك كسب نموده و در پى تحصيل مواجب و مستمرىاند ، مگر نميدانيد كه دست خارجه در اغلب دواير دولتى بند شده و هرجا دست آنها بند شد دست ديگران را از بند قطع مىكنند ، آيا اينها نيستند آنهائيكه سلام خالى را حقوق ميدانند و به اين بهانه اثبات حقوق لازمه كرده و مىبلعند مملكتى را دولت انگليس را بر ممالك هند و دولت فرانسه را بر مراكش چه حقوق بود غير از سلام عليك و معاملهء غير رسمى . آيا ديديد آخر بكجا كشيد اگر گفته شود ملت با دولت همراهى ندارد جواب ميدهيم كه هيچ رعيتى در روى زمين مثل ايرانيها مطيع و شاه‌پرست و دولتخواه نيست و اگر ايراد شود اجزاء دربار با رأى من شريك نبوده و موافقت ندارند تصديق كرده عرض مينمائيم تمام كارها چه خوب و چه بد از شخص شخيص صدارت شناخته مىشود اگر فلان حاكم در اقصى بلاد ايران بىاعتدالى نمايد در حقيقت از شخص صدارت آن تعدى را ميپندارند .\r\n\r\n\r\n","description":"\r\nجمع الجمع ( ج 2 ) علامت حاصل مصدر ( ص ) علامت صفت ( ر ) بجاى مرور نمائيد ( ك ) علامت كنايه ( م ) علامت مصدر ( ف ل ) علامت فعل لازم ( ف م ) علامت فعل متعدى ( ا ف ) علامت اسم فاعل ( ا م ) علامت اسم مفعول از اينعلامات معلوم مىشود كه نهايت سعى را در ايجاز و اختصار آن كتاب شريف ملحوظ داشته‌اند باوجود اين متجاوز از سيصد هزار بيت كتابت دارد و ما ميترسيم طبع اين كتاب هم نصيب خارجه گردد و چه اگر دانشمندان خارجه كه همواره هواخواه معارف و دوست علوم شرق ميباشند مطلع بر اين كتاب شريف گردند هرآينه مبادرت بطبع آن خواهند فرمود مؤلف محترم را هم مقصودى جز طبع و نشر اين كتاب نخواهد بود چه ميدانند كه فايدهء اينكتاب شامل عموم خواهد گرديد .\r\nمجملا ناظم الاطباء در 17 ربيع الثانى سنه 1263 در شهر كرمان كه آن را كواشير نام است\r\n","footnote":"","page_name":" 225 ","page_number":261},
  {"content":"\r\n\r\nچرا مراتب اجزاء دربار محدود نباشد كه فلان خواجه يا پيشخدمت يا دلاك همايونى مداخله در امور دولتى نمايد .\r\nهرگاه گفته شود كه ملاها نميگذارند ، با كمال ادب عرض خواهد شد كه تقصير با دولت است چرا دولت حقيقت امور را واضح نميكند كه عموم ملت بدانند كه در اين كار فايده عموميست و فلان ملا بملاحظهء غرض شخصى خود مانع از اجراء آن ميگردد .\r\nاگر گفته شود كه اگر اين تظلمات صحيح است چرا عموم ملت در يك نقطه جمع نميشوند و بدولت متظلم نميگردند . اين سؤال بزرگ است و حضرت اتابك مىدانند آنچه عوام است در اين عوالم نيست و آنچه خواص است از قبيل وزراء و حكام و ملاها هستند صلاح آنها ابدا در اين نيست كه قانون و مسئوليتى در كار باشد و آنچه دانشمندان مملكتند مطرود و مردود شده تا نتوانند حرف قانون به زبان آرند .\r\nاگر ملا اسم قانون بشنود تكفير مىكند ، اگر دولتيان بشنوند فورا ده نفر قزاق يا غلام كشيكخانه حاضر و آن بيچاره را سر برهنه و كتف بسته تسليم حاكم اردبيل نموده قبض وصول گرفته برميگردند .\r\nشك نيست كه دولتيان ايران مختار كل و فعّال مايريدند و صلاح مملكت را به خيال خود بهتر ميدانند و ما هم تسليم داريم فقط مقصود دو نكته است اول بقاى دولت دويم رفاهيت ملت كه جز در سايهء قانون حاصل نميشود رفاهيت و امنيت تامه و عدالت مطلقه هيچ دولت پايدار نمانده مگر با قانون ملك با كفر باقى ميماند و با ظلم باقى نميماند مقصود ما اين است و بس .\r\nدر هيچ مملكت ملت بالطبيعة متمدن نشده مگر بقوه جبريه تا دولت همراهى با ملت ننمايد ملت نائل به هيچ مقصودى نتواند شد بعلاوه اينكه ما امنيت نداريم و مردم بمال خود مسلط نيستند تا بخواهيم امروز كارخانهء دائر نمائيم فردا فلان دولت همسايه همان متاع را به قيمت مناسب‌تر وارد كرده كارخانه ما را ميخواباند و لو به ضرر موقتى باشد در اين صورت بايد ملاحظه اطراف مسئله را نمود گمرگ گزافى به آن جنس مخصوص خارجه بسته تا مال داخله به فروش برسد . در اين دورهء پريشانى ملت از همهء ادوار بيش است .\r\nآن پاركهاى عالى كه ديده مىشود هريك قيمت ده هزار خانه رعيت است كه خراب شده ، آن\r\n\r\n\r\n","description":"\r\nمتولد شده و پنجاه سال فوايد عمرش را صرف ابناء وطن خود كرد . ايشان را پنج پسر و دو دختر يادگار است كه بهترين و بزرگترين اولادش ميرزا على اصغر خان مؤدب الدوله است كه نگارنده نديد پدر و پسريرا كه متناسب هم باشند جز اين پدر و پسر را كه در واقع مؤدب الدوله پسر جسمانى و روحانى ناظم الاطباست كه در مريضخانه‌هاى خارجه بمرتبه اسيستالى نائل آمده و صاحب ديپلمهاى متعدده است كه ما در موقع خود شرح حال ايشان را نيز درج و گوشزد خوانندگان تاريخ ميداريم .\r\n","footnote":"","page_name":" 226 ","page_number":262},
  {"content":"\r\n\r\nشرابهاى رنگين كه در آن پاركها به مصرف ميرسد خون دل مظلومان مىباشد . خوب است شاهزاده اتابك اعظم يك سفرى در ساير بلاد و قرى فرمايند خانه‌هاى رعيتى را ببينند كه ده خانوار محتاج بيك ديگند .\r\nمىدانيم كه چون حقوق و مواجب را خواستند اصلاح نمايند اينهمه تعرضات پديد آمد ولى بايد دانست به غير ارباب نظام و خدمت ديگرانرا چه حقى است از بيت المال مسلمين كه بايد به مصرف لازمه و حفظ ثغور و شعائر اسلامى برسد البته در اين صورت اغلوطه از تقى و نقى اگر كسر شود بر على افزوده شود جاى اعتراض است نبايد خيال نمود كه چرا وزراى سابق اقدام در اصلاح اين امور نكرده‌اند . اول آنكه هيچ‌يك از آنها خانوادهء سلطنت نبودند و ثانيا دلسوزى حضرتت را نداشتند چشم‌داشتى كه به حضرت اشرف است هرگز به ديگران نبود اسلاف بواسطهء غفلت در كارهاى دولت و ملت بجزاى خود رسيدند و يا خواهند رسيد .\r\nالبته اولاد و احفادشان برأى العين خواهند ديد كه ملت غيور ايران هر سال در روز معين مجسمهء آنها را ساخته در تمام دهات و ايلات آتش زده و خواهند گفت كه اين مجسمهء آنكسانى است كه دولت را پايمال نموده و ثروت ما را برباد داده و عزت ما را بدل بذلت كرده‌اند .\r\nاز آنطرف نام نيك اتابك مرحوم ( امير نظام ) و ( امين الدوله ) مغفور باقى خواهد ماند مقصود نام نيك و ذكر جميل است .\r\nاينكه بعضى خيال ميكنند كه اگر قانون باشد و مردم متمدن و متمول گردند خدا نكرده از اقتدارات و احترامات سلطنتى كاسته مىشود حرفى است مهمل كه قابل هيچ اعتنا نيست احترام سلطنت در دولت قانونى است و قانون حكم عمومى پادشاه است به بزرگ و كوچك و وزير و امير ، فقير و غنى بطور تساوى و همين است حكم خداوند بر بندگان خود كه بتوسط انبياء گرام مقنن و فرستاده شده است سلطنت بىقانون چه شرف دارد بر ممالك بربرى وسط افريقا كه با آن همه جمعيت جمع دولتى نيستند و در\r\n\r\n\r\n","description":"\r\n\r\nآقا ميرزا محمود اصفهانى\r\nديگر از اشخاص وطن‌دوست كه از آغاز مشروطيت ايران از بذل مال و جان در اين مشروع مقدس دريغ نفرمود و در مجامع سرى و علنى در مقام بيدارى ايرانيان و بسط بساط معدلت بذل جهد فرمود جناب آقا ميرزا محمود اصفهانيست كه در تاريخ مشروطيت ايران در هر موقع نام نامى و اسم سامى او مذكور است و زحمات و اقداماتش ثبت تواريخ و تا ابد ذكر خيرش در مجامع انسانيت به خوبى مذكور است و ما در اينمقام بطور فهرست اشاره بشرح زندگانى اين فدائى وطن مينمائيم تا در موقع خود اعمالش نيز مشروحا بيايد .\r\nآقا ميرزا محمود اصفهانى خلف مرحوم آقا ميرزا احمد اصفهانى در ماه ذى القعده سال 1274 متولد گرديد دو سال كه بر او گذشت پدرش مرحوم شد 1276 جد و جده پرستارى و حضانت او را نمودند تا در سال 1281 جدش نيز مرحوم گرديد حضانت و پرستارى او منحصر به جده‌اش گرديد در سن ده سالگى او را بمكتب بردند چون صباحت منظر و وجاهت را دارا بود و حال مكاتيب\r\n","footnote":"","page_name":" 227 ","page_number":263},
  {"content":"\r\n\r\nمجمع بشريت و انجمن انسانيت نامى ندارند عجبا هروقت اقتدار آلمان و انگليس و فرانسه از قانون كم شود مال ما هم كم خواهد شد .\r\nهرگاه شاهزاده اتابك محض رضاى رحمانى و اقتضاى مسلمانى و تقاضاى دولتخواهى فتوت و مروتى فرمايند و جمعى از دانشمندان آگاه و عقلاى دولتخواه و علماى بيغرض و فيلسوفان بىمرض را گرد آورده علاج خواهند كه تكليف چيست و چه بايد كرد كه دولت و ملت متحد شوند و سلطنت ايران تا وقت نشور و نفخهء صور دوام گيرد مملكت آباد و خيالات آزاد و اهالى شاد و اصلاحات جديده اجرا شود بدون اينكه كسى از من ملاحظه كند يقينا جواب داده مىشود كه بامر خداوند معين و تأكيدات انبياء مرسلين و اصرارات ائمهء دين و باذن ملائكهء آسمان هفتمين و باتفاق عقلاى روى زمين و باجماع مسلمين و نص قرآن مبين قانون است قانون است قانون .\r\nقانون ابدا ضررى بدستگاه دولت ندارد ، قانون دخالتى بمذهب ندارد . باز تصريح مىكنيم كه قانون حكم عمومى پادشاه است و بس البته اگر آن قانون بمشاورت دانشمندان ملت و وزراء عاقل و عالم باشد و بامضاى پادشاه برسد نور على نور است وقتى كه مجلسى براى وضع قانون منعقد شد فقط دوازده فصل مطرح مذاكره آيد كافيست .\r\nاول - قانون عدل و ايجاد عدالتخانه . دويم - مساحت اراضى و تعيين ملاك بموجب دفتر دولتى .\r\nسويم - تعديل ماليات بر وجه صحيح . چهارم - نظم قشون . پنجم - اصول انتخاب حكومات و تعيين حق حاكم و محكوم . ششم - اصلاح و ترويج تجارت داخله . هفتم - تصفيهء عمل گمرك . هشتم - تصحيح عمل ارزاق و اجناس . نهم - اصول كليه در تأسيس مدارس علمى و تشكيل كارخانجات و معادن .\r\nدهم - تكليف وزارت خارجه . يازدهم - اصلاح عمل مواجب و مستمريهاى دولتى . دوازدهم - محدود نمودن حدود وزراء و وزارتخانه‌ها و ملاها بقانون شرع . اگر همين فصول دوازده‌گانه مرتب و بموقع اجراء آيد دولت ايران در عرض بيست سال از ژاپون ميگذرد . ( و السلام على من اتبع الهدى و خالف الهوى ) .\r\n\r\n\r\n","description":"\r\nو مدارس سابقه نيز مغشوش بود لذا تحصيلات را به آخر نرسانيده بادارهء تجارت وارد گرديد .\r\nدر سال 1290 جده او نيز فوت شده لذا براى ضرورت متأهل گرديد در آن زمان ظل السلطان از فارس معزول و بحكومت اصفهان منصوب گرديد .\r\nچون در حكومت او احدى مالك جان و مال و ناموس نبود به همان ملاحظه كه از تحصيل منصرف گرديد از توطن اصفهان نيز منصرف شده يعنى پس از اطلاع بر حكومت ظل السلطان و قبل از ورودش باصفهان مشار اليه براى خويش و ناموسش از اصفهان مرعوبا بتبريز فرار نموده و در تبريز از سال 1291 مشغول تجارت اسلامبول و داخلهء ايران بود تا در سال 1306 در تبريز با كمال اعتبار و معروفيت به تجارت عمده و بزرگ اشتغال داشته و باندازهء هم كه در آنزمان معتناءبه بود ثروت معتدبه بهم بست .\r\nدر سال 1306 قطع علاقه از تبريز نموده بدار الخلافه طهران روآورده در سال 1311 مسافرت به طرف روسيه نموده يا اينكه روسيه نسبت باروپا و اهاليش وحشى بودند ولى نسبت بايران مملكتى قانونى بود و اهاليش تا يك اندازه بيدار و تمدن‌خواه اين بود كه مشار اليه\r\n","footnote":"","page_name":" 228 ","page_number":264},
  {"content":"\r\n\r\nروز دوشنبه 15 ربيع الاول انجمن اصلاح‌خواهان در منزل نگارنده منعقد گرديد .\r\nذو الرياستين گفت در اين مدت مسافرت شاه بايد تشكيل انجمن بطريق خاص باشد يعنى خاص الخواص و اصحاب سر جمع شوند و مذاكرات انجمن هم نوشته نشود . مأموريت اجزاء صرف دعوت و بيدارى اهالى وطن و نوشتن لوايح باشد . بساير بلاد ايران يا مخصوص بهر شهرى يكنفر داعى گسيل داريم . پس از مذاكرات بسيار قرار شد كه هريك از اجزاء بعنوان خاص در هريك از شهرهاى ايران شخصى را معرفى كنند و متواليا به او و به ديگران بتوسط او لوايح و اعلانات بفرستند .\r\nبه اين جهة در چند جلسه انجمن مشغول اين كار بود . مذاكرات انجمن تا ماه رمضان 1323 نوشته نشد .\r\n( بندهء نگارنده وقايع و مقدمات مشروطيت را تا 18 ماه جمادى الاولى سنهء 1324 بطريق اجمال مطابق نوشتجات انجمن و مكاتيبى كه از بلدان بانجمن رسيده نوشته است و هرجا هم كه مذاكره در انجمن شده باشد كه وقايع تاريخيه ايران منوط به آن باشد نيز مينويسيم و از روز هيجدهم ماه مزبور وقايع را روزبروز الى كنون كه زمان طبع اين تاريخست ( 1328 ) نوشته و بعد از اين هم اگر خدايم توفيق دهد مينويسم ) .\r\nدر مدت مسافرت مظفر الدين شاه امر مهمى كه ربطى بمشروطيت داشته باشد اتفاق نيفتاد جز واقعه كرمان و هيجان اهالى فارس از جهت خريدن شعاع السلطنه املاك و خالصه‌جات فارس را كه در واقع همان فشار ظلم شعاع السلطنه ، شعاعى از نور بيدارى بقلب مردم فارس انداخت و الا لوايح انجمن علت تامه نبود .\r\nدر طهران هم آقاى بهبهانى مشغول دسته‌بندى و ازدياد يك قوه مدافعه براى آمدن عين الدوله بود .\r\nآقا ميرزا مصطفى آشتيانى اين مجامع مخفى آقايان علما را به شكل مهمانى دوره درآورده .\r\nنظام الملك رئيس ديوانخانهء عدليه هم گاه‌گاهى باشارهء درباريان احكام آقايان مخالف عين الدوله را\r\n\r\n\r\n","description":"\r\nبعزم خدمت به وطن پس از ملاقات جمعى از هواخواهان عدالت كه منجمله مرحوم آقا سيد جمال الدين اسدآبادى بود بايران معاودت نمود در طهران قدرى توقف فرموده تاب و توان ديدن بعض چيزها را در خود نديد خصوص تمهيد مقدمات ناصر الدين شاه براى جشن قرن خود خبر از امور موحشه ميداد و مشار اليه مسبوق بود كه حريت‌خواهان عوالم انسانيت و مجذوبين حريت و آزادى نخواهند گذارد كه قرن ناصر الدين شاه برحسب ميلش انجام گيرد لذا از طهران بقزوين مهاجرت نمود و در آنجا صداى تير اول فدائى ايران مرحوم ميرزا رضا را شنيد مجددا بطهران آمده و چون عقيم و بلاعقب بود چند نفر از اولاد يتيم را بفرزندى قبول و متحمل مخارج تربيت آنان گرديده در اين اثنا مريض شده و به حكم طبيب امام‌زاده قاسم را كه يكى از دهات ييلاقى شميران بود براى توقف موقتى اختيار نمود و در آنجا خوشبختانه بمعاشرت و مودت مرحوم آقا ميرزا حسين مدعوّ و متخلص به قطب كه مردى فاضل و عالم و حكيم و فقير و سالك بود موفق آمده و براى بيدارى هموطنان و طرق بيدارى هموطنان نقشه‌ها مىكشيدند و دروس مرحوم سيد جمال الدين را مذاكره مينمودند پس از آنكه به شهر طهران معاودت نمود واقعهء تجار و مسيو نوز پيش‌آمد با اينكه مشار اليه مريض بود با تجار مساعدت\r\n","footnote":"","page_name":" 229 ","page_number":265},
  {"content":"\r\n\r\nمردود داشته گاهى هم اظهار دوستى به آنها و همراهى مينمود ليكن چه عدليه معلومست عدليه بىقانون ، عدليهء كه جمعى جاهل و دزد دست بدست هم داده تقى را بگير نقى را بگير ، احمد علينقى را بگير از آن رشوه بگير از اين تعارف بگير . امروز حكم مينوشتند فردايش ناسخ را مينوشتند بعض اوقات اتفاق مىافتاد كه ناسخ را احتياطا با حكم مينوشتند كه در وقت دادن بمدعى عليه معطلى نداشته باشند و گاهى هم باصطلاح كاسه از آش گرم‌تر بود . مثلا مدعى چهار هزار تومان برزيد ادعا ميكرد عدليه حكم چهل هزار تومانى ميداد . هم مدعى حاضر داشتند هم ملا كه حكم بدهد اكثر مرافعات عمده را راجع ميكردند بمحكمه ملائى كه با اجزاء عدليه مناسبت تامه داشت .\r\nاز آن جمله شخصى از رعاياى خارجه مدعى گرديد بر زن يك نفر رعيت داخله و مدعابه تقريبا پنج هزار تومان بود ليكن رئيس عدليه هفتاد هزار تومان املاك شوهر زن را به تصرف مدعى داد كه نزديك بود اين حكم يك نزاعى در مملكت پديد آورد كه بتدابير وزير مخصوص و ملاحظهء آقاى طباطبائى از غياب شاه در بوته اجمال ماند و املاك بيچاره رعيت داخله را پس از خسارات بسيار به او مسترد داشتند و نيز در اين مدت زن موقّر السلطنه را كه دختر مظفر الدين شاه بود به حكم وليعهد و مأموريت سعيد السلطنه رئيس نظميه در محضر حاج شيخ فضل اللّه مطلّقه نمودند و براى اينكه اين بدنامى را اصلاح كنند چهل هزار تومان به موقّر السلطنه دادند و آن زن را كه همه علماء طهران طلاقش را صحيح نمىدانستند در حالتى كه شوهرش و خودش راضى بطلاق نبودند پس از چند ماهى امام جمعهء طهران به عقد خود درآورد و چون احدى نبود كه عقد او را براى امام جمعه اجرا نمايد خود حاج شيخ فضل اللّه او را معقودهء امام جمعه نمود در مقابل خدمتى كه از امام جمعه صادر گرديد چنانچه خواهد آمد .\r\nديگر از اتفاقات كه در غياب شاه اتفاق افتاد اين بود اجزاء انجمن صلاح در اين ديدند كه يكى دو نفر از درباريها را مستعد نمايند از براى صدارت ايران و از براى اين شغل و منصب وزير مخصوص\r\n\r\n\r\n","description":"\r\nنموده بزاويهء مقدسهء حضرت عبد العظيم پناهنده گرديد در بين تجار فقط مشار اليه و حاج محمد على شال فروش و يكى ديگر از آنها نتيجه را مسبوق بودند و ميدانستند كه مسئله گمرك و نوز بهانه است ولى سايرين كوركورانه حركت ميكردند .\r\nمجملا نزديك بود كه مقاصد سرّى خود را پيش ببرند و درس خود را تكميل كنند كه حاج محمد اسمعيل مغازه مخالفت و مناقضت نمود .\r\nو سعد الدوله وزير تجارت هم از طرف محمد على ميرزا وليعهد كه در آن وقت بعزم نيابت سلطنت در طهران بود تجار را به شهر آورده و در آن هنگام مسافرت مظفر الدين شاه به فرنگستان پيش‌آمد تا آنكه واقعه قند و چوب خوردن آقا سيد هاشم قندى روى داد در شب آن روز جناب آقا ميرزا محمود با عدهء از تجار و چند نفرى از اجزاء انجمن مخفى تا صبح در گردش و براى حركت دادن آقايان در تلاش بودند تا بالاخره آقايانرا به حضرت عبد العظيم چپانيده و در آنجا آنانرا متحصن وانمود كردند .\r\nحاج محمد تقى معروف به بنكدار و يا معروف بسفارتى با برادر خود حاج محمد حسن از طرف تجار وكيل خرج آقايان بودند تا دستخط انعقاد عدالتخانه را صادر كردند .\r\n","footnote":"","page_name":" 230 ","page_number":266},
  {"content":"\r\n\r\nرا با شاهزاده ظفر السلطنه مناسب ديدند لذا حل اين مسئله را در دست آقاى طباطبائى ديدند و بايشان مطلب را رسانيدند .\r\nآقاى طباطبائى فرمودند من تا يك اندازه ظفر السلطنه و نير الدوله را براى وزارت جنك و صدارت مهيا نموده‌ام اگرچه نير الدوله منافق است ليكن ظفر السلطنه شخصى است ساده و با قول در بين شاهزادگان اخلاق اين شاهزاده خوب است اميدوارم كه از دست او گره‌ها حل شود . فاما وزير مخصوص بايد در چند مجلس او را ديد و به اين خيالش انداخت لذا در روزى كه وزير مخصوص آمده بود منزل آقاى طباطبائى نگارنده خود را رسانيده و يادآورى آقاى طباطبائى نموده در بين مذاكرات كه وزير مخصوص گفت اگر عين الدوله را از اين مسند برداريد كرا داريد كه بجايش منصوب كنيد باز عين الدوله ربطى بسايرين ندارد .\r\nآقاى طباطبائى در جواب فرمود خودت هيچ نسبت به عين الدوله ندارى صدارت را قبول كنيد ديگران چه دارند كه در شما نيست به اين جهت وزير مخصوص كه امروز رياست نظام با او است مايل به طرف ملت است عين الدوله امور لشكرى و كشورى را در غياب شاه راجع به چند نفر نموده است وزارت خارجه و امور كشورى را راجع بمشير الدوله و امور لشكرى را راجع بوزير مخصوص و نظم شهر را راجع به امير خان سردار نموده است . امور نيابت سلطنت را در ظاهر با محمد على ميرزا قرار داده است ليكن به اطلاع ظفر السلطنه .\r\nاين اشخاص مذكور هريك را به طرف ملت و بر ضد عين الدوله مايل نموديم جز امير خان سردار را كه بملاحظه عمويش عين الدوله به او اظهارى نشد ليكن مقدمات تمايل او را از وضع خرابى دربار مهيا كردند اما ساير شهرهاى ايران و حكومتهاى بلدان مشغول ظلم و غارت و چاپيدن رعيت صداى مظلومين مانند طنين زنبور مبدل بيك دودى ظلمانى مىشود و به آسمان صعود مىكند تا چه‌وقت اين دودها محترق و يك صاعقه سوزاننده به طرف ظالمين هبوط نمايد وضع حاكم‌هاى بلدان ايران در محل\r\n\r\n\r\n","description":"\r\nاز آن وقت شخص شخيص آقا ميرزا محمود بانجمنهاى مخفى متعدده وارد گرديد در چند انجمن با شخص نگارنده معاهد و متحد و هم‌قسم بود خدمات نمايان در آن انجمنها نمود .\r\nدر واقعهء مسجد جامع كه آقايان ببلدهء قم مهاجرت نموده و على الظاهر عين الدوله غالب و ملت مغلوب اول كسى كه قد مردانگى را راست و علم نموده مقدمات تحصن بسفارت‌خانه انگليس را فراهم كرد مشار اليه بود با چند نفرى و حاج محمد تقى بنكدار .\r\nو حاج محمد تقى بنكدار در تمام اين زحمات هيچ مقصودى نداشت جز قانونيت و مشروطيت و حريت نوع خود و از بذل مال بهيچ‌وجه مضايقه نكرد تا اينكه به مقصود نايل آمده و با سلسلهء جليلهء تجار ايستادگى نمود تا دستخط مشروطيت را صادر نموده و مهاجرين قم را وارد كردند .\r\nو از طرف تجار پول معتد به جمع‌آورى نموده مخارج گزاف مدت تحصن را كه حاج محمد تقى متحمل شده بود تا دينار آخر دادند و مخارج مهاجرين را نيز دادند بلكه تا يك اندازه اجرت المثل زحمات بعضى را دادند كه بعد از اين آنها بر ملت امتنانى وارد نيآورند و از اينجهت خاطر ملت را آسوده داشتند .\r\n","footnote":"","page_name":" 231 ","page_number":267},
  {"content":"\r\n\r\nمأموريت خود بمراتب شتى از پادشاه بالاتر و بىاندازه مسلط بر مردم بيچاره ، در وقت حركت از طهران و رفتن به محل مأموريت خود چه يكسال در آن محل توقف نمايند چه بيشتر بوضعى ملوكانه حركت ميكنند كه نگارنده يكى از آنها را در اين تاريخ شرح مىدهم و پارهء از حالات آن را ذكر مينمايم ديگر خواننده ميتواند سايرين را قياس به آن نمايد ما بين پسرهاى مظفر الدين شاه نجيب‌تر و معقول‌تر و درويش‌تر از شعاع السلطنه كسى را سراغ نداريم در سال گذشته حكومت فارس را به او تفويض نمودند آنچه كه از اين حاكم در فارس ديده شده است در موقع خواهد آمد ليكن در زمان حركتش كه در خارج دروازه طهران چادر زده و نقل مكان كرده بود عده همراهانش از چهار هزار نفر متجاوز بود . صد و بيست هزار تومان پول كرايه حمل اسباب و احمال و بنهء او شده بود بعلاوه قاطرهاى شخصى و مال‌هاى بستگانش .\r\nبه همان استعدادى كه نادر شاه افشار به طرف هندوستان رفت حضرت و الا به طرف فارس روانه شد الا آنكه نادرىها در بين مسافرت و حركت احدى را از عابرين متعرض نميشدند اجزاء حضرت و الا همه گرسنه و حمله‌كننده بعابرين ، لشكر نادر شاه بجنك دشمن ميرفت همراهان حضرت و الا براى غارت دوست سفر ميكردند .\r\nديگر آنكه نادر شاه سوار اسب و با لباسهاى خشن و شايد دو روز و سه روز چكمه‌هاى پارا از پا بيرون نمىآورد ولى حضرت و الا مثل آنكه به حجله عروس تشريف مىبرند لباسهاى ظريف ميپوشند مناسب هرروزى يك رنك را . مثلا روز شنبه را لباس سفيد و روز يك‌شنبه را لباس زرد و روز دوشنبه را لباس قرمز و كذا ساير ايام را و براى هرلباسى يك كالسكه شش اسبه مناسب آن لباس مثلا هروقت كه حضرت و الا لباس سفيد ميپوشيد ميبايست يك كالسكه سفيد با آلات نقره و شش اسب سفيد به آن بسته و يك جوان خوشگل و سفيد در جلو كالسكه نشسته باشد و هروقت لباس زرد پوشيد بايد يك دستگاه كالسكه زرد بشش اسب زرد بسته باشند كه اسباب و آلات آن همه طلا باشد و هر زمان لباس\r\n\r\n\r\n","description":"\r\nزمانيكه شروع بانتخاب وكلاى مجلس شده براى دادن تعرفه و گرفتن رأى و نظارت انتخاب پيوسته مشغول خدمت بود و آنى راحت نبود .\r\nدر اين اثناء از طرف تجار بنمايندگى ملت و وكالت مجلس مقدس شوراى ملى منتخب و برقرار گرديدند .\r\nدر مدت وكالت چه بسيار صدمات بر ايشان وارد آمد كه تاريخ بيدارى حاوى آنست در آن وقت انجمنهاى علنى كه بالغ بر صد و بيست انجمن بود در طهران تشكيل يافت كه اكثر آنها بتحريك مستبدين و محمد على ميرزا داير و منعقد گرديد و همگى تيشه بريشهء خود و مملكت ميزدند الا معدودى از آنها كه خدمتشان خالص و منزه و يا ساده و صرف تقليد بود .\r\nاز جملهء انجمنهاى معتبر انجمن اصفهان بود كه بدوا باهتمام و مساعى جناب حاجى ميرزا يحيى دولت‌آبادى منعقد و داير گرديد و بعد از چند ماهى جناب آقا ميرزا محمود به مديرى آن منتخب گرديد كه با شغل وكالت مجلس و عضويت در مجامع سرى او را مجبور به قبول كردن مديرى آن كرده بودند و مكان اين انجمن را نيز در خانه مسكونى ايشان قرار دادند . در جشن مولود محمد على ميرزا چون اندك\r\n","footnote":"","page_name":" 232 ","page_number":268},
  {"content":"\r\n\r\nسياه پوشيده باشد بايد يك دستگاه كالسكه سياه باسب‌هاى سياه بسته حاضر باشد با يك غلام سياه در جلو . به همين نسبت درشكه به همين نسبت ساير اشياء واى بر آن روزى كه حضرت و الا لباس قرمز بپوشد كه آن روز روز غضب است آن روز روزيست كه بايد يك بيچاره از اين عالم برود آن روز روزيست كه بايد اطفال يتيم شوند ، آن روز روزى است كه بايد زنها بىشوهر شوند .\r\nنتيجهء اين حركت و سلوك را نگارنده بايد در فارس و شيراز ارائه دهد ليكن براى تشريح و توضيح و براى آنكه خواننده تاريخ اندكى در اينمقام تأمل نمايد و علت فقر اهالى ايران را بداند يك دو سطر مختصر نتيجه را در كرمان ميآوريم و به همان قياس حالت اهالى فارس و ساير بلدان معلوم مىشود و نيز مدلل داريم كه اگر مثلا ظلمى باهالى فارس شود ضررش بساير بلدان هم خواهد رسيد بطور تخمين محقق و معلوم است سالى دو كرور تومان پول خارجه وارد كرمان مىشود براى خريد شال و قاليچه و پسته و حنا و رنگ و كتيرا ( جناب آقا يحيى وكيل كرمان كه از موثقين و اهل خبره است نقل كرد كه در يكسال من از آقا محمد اسمعيل تاجر مقيم رفسنجان پرسيدم كه امسال صد هزار تومان كتيرا در كرمان و رفسنجان خريده شده است يا نه مشار اليه جواب داد امسال بتوسط شخص من دويست هزار تومان كتيرا خريده شد ) . پس چه علت دارد كه ده خانه در كرمان استطاعت چراغ روشن كردن را ندارند با اينكه چراغ در كرمان در شب كه از اول شب تا صبح روشن باشد صد دينار است ( صد دينار قيمت عشر يك مثقال نقره است ) .\r\nو باز چه علت دارد كه مأمور حكومت در دهات كرمان كه ميخواهد يكتومان پول خرى « 1 » از رعيت بگيرد رعيت ندارد او را بدرخت ميبندند و آنقدر شلاق به او ميزنند كه عابرين يكشاهى يكشاهى بدهند پس از يك دو روز يك تومان جمع مىشود براى مامور حكومة و باز چه سبب دارد كه رعيت دختر\r\n\r\n\r\n\r\n","description":"\r\nهمراهى از او ظاهر شد عقلا چنين صلاح ديدند كه از طرف ملت هم باحسن وجهى تلافى شود .\r\nلذا از طرف مجلس مقدس تاكيد شد كه انجمنها جشن را شايان و عالى بگيرند از آن جمله انجمن اصفهان محض امتثال و اطاعت از اوامر مجلس مقدس دو شب را جشنى بس عالى گرفتند كه زياده از دو هزار تومان مخارج آن دو شب را جناب آقا ميرزا محمود متحمل شد فقط دويست تومان از طرف اعضاء انجمن همراهى شد .\r\nپس از اينكه بامر محمد على ميرزا مجلس و مسجد و معبد مسلمانان را به توپ بستند و كردند آنچه كردند . همان روزى كه خانهء جناب ظهير الدوله را به توپ بستند و متجاوز از بيست هزار تومان اثاثيه‌اش را بغارت بردند محمد على ميرزا حكم كرد انجمن اصفهان و بعض انجمنهاى ديگر را نيز به توپ خراب كنند و مشار اليه را نيز گرفتار نمايند كه اقبال الدوله به خواهش حاج عبد المحمود بانكى كه منتهاى دوستى را با او داشت توسط و شفاعت نمود لذا محمد على ميرزا او را معفّو داشته تا مدت سه چهار ماه آقا مير را محمود در مجامع سرى كار ميكرد با اينكه نهايت دقت را در كتمان و اخفاء داشتند و ساعى بودند كه كسى واقف نشود باز به محمد على ميرزا راپورت دادند حكم بدستگيرى و چوب زدن و تبعيد او نمود .\r\n","footnote":"\r\n( 1 ) پول‌خرى قسمى از ماليات است غير از سرشمارى چه اين پول را از كسى ميگيرند كه صاحب يك خر يا يك گاو باشد پس از يكنفر ممكن است سه پول بگيرند اول از ملك ، دوم از حيوان ، سوم از خود او گاهى هم بعنوان عوارض و بقيه را بعنوان جرم .\r\n","page_name":" 233 ","page_number":269},
  {"content":"\r\n\r\nخود را در مقابل پنج هزار و يا يك تومان ميدهد بمأمور حكومت .\r\nچه سبب دارد وقتى كه ميآيند دختر سه ساله را از آغوش مادرش جدا كنند مادر التماس و گريه مىكند اينقدر مهلت بدهيد كه طفل خواب برود در حالت خواب او را ببريد آيا اين پدر و مادر طفل خود را نميخواهند يا سببى ديگر دارد چه شده است كه زنهاى دهاتى براى حفظ اولاد خود با پلنگ و گرگ طرف شده‌اند و با شير و ببر جنگيده و غالب آمده‌اند ولى در مقام دادن يك تومان و پانزده هزار بمامور ديوان راضى مىشود دخترش را بكنيزى بدهد كه بولايات خارجه ببرند و مانند حيوانات بفروشند و اگر پول ندارند پس اين دو كرور مال التجاره كه وارد كرمان مىشود بكيسهء كسى ميرود با اينكه مال التجاره را همين بيچاره پدر و مادر به عمل آورده‌اند كتيرا را آنها در بيابان جمع ميكنند ، حنا را رعيت زراعت مىكند ، قالى را زنها نساجى ميكنند الخ .\r\nديگر آنكه رعيت كه از اول سال تا آخر سال زحمت ميكشد گندم زراعت مىكند چه علت دارد كه خود و عيالش بايد نان جو و ارزن و ذرّة بخورد . آيا اين از گندم و نان آن بدش ميآيد .\r\nديگر آنكه اگر كسى بكرمان برود و در دهات كرمان گردشى بكند مىبيند اطفال كرمان و زن و مردشان را كه چشمهاى آنها بگودى فرورفته است و كمرهاى آنان از بار ستم خم شده و استخوانهاى اضلاع‌شان بطورى بيرون آمده كه به خوبى شمرده مىشود .\r\nشايد در اينمقام خواننده تاريخ گمان كند كه نگارنده اغراق نوشته است و يا اهل كرمان مردمانى بيكار و بيعارند كه مشغول كسب نميشوند از احتمال دويم جواب مىدهم اطفال كسبهء كرمان قبل از طلوع صبح صادق ميروند سر كار و شغل خويش دو ساعت از شب گذشته از كارخانه مراجعت ميكنند به خانه خود اين بيچاره‌ها آفتاب را نميبينند مگر در عصرهاى روز جمعه كه تعطيل‌شان است .\r\nفاما فقر و گرسنگى آنها از وضع بشره و صورت آنها معلوم است آنهائى كه مشغول زراعت و بيابان‌گردى ميباشند همه سياه و سوخته ، آنهائيكه در كارخانه‌ها كار ميكنند زرد و پوسيده‌اند\r\n\r\n\r\n","description":"\r\nبه مأموريت مفاخر الملك كه رئيس تجارت بود در اينموقع حاج محمد اسمعيل مغازه بملاحظه نوعيت توسط نموده و رفع شر و صدمه از او كرد يعنى ضمانت كرد كه آقا ميرزا محمود در هيچ مجمعى پا نگذارد .\r\n( بندهء نگارنده را هم با آنكه مرحوم نظام السلطنه و جناب حشمت الدوله از من توسط كرده و دستخط عفو خصوصى صادر نمودند . براى همين انجمن مخفى كه جناب آقا ميرزا محمود را مقصر كرد مأخوذ داشته ليكن از آن جائى كه عدو شود سبب خير اگر خدا خواهد شيخ حسن سنگلجى به محمد على ميرزا گفت ناظم الاسلام در كوكب درّى نوشته است ( امام موهوم به درد نميخورد ) و اين عبارت كفر است بايد او را باينجهت بقتل رسانيد محمد على ميرزا هم مستمسك كرد اينعبارت موهوم را ، نگارنده در جواب آنها گفت اگر اين عبارت در كوكب درّى باشد خون من هدر است لذا حكم شد كه روزنامهء كوكب درّى را از اول تا به آخر بخوانند سه شبانه روز شيخ مزبور با ملا محمد آملى و اجزاء حاج شيخ فضل اللّه در مقام فحص برآمده چيزى نديدند شيخ الممالك قمى به آنها گفته بود اين عبارت در روزنامه كليد سعادت است نه كوكب درّى و نويسنده\r\n","footnote":"","page_name":" 234 ","page_number":270},
  {"content":"\r\n\r\nاينكه بعضى از علماء جغرافى نوشته‌اند كرمان گرمسير است اشتباه بزرگى كرده‌اند و از صورت و اندام اهالى كرمان اين حكم را كرده‌اند و الا كرمان زمستانش مثل طهران سرد و يخ فراوان ميگيرند و برف بسيار مىبارد . علت سياه‌چردگى اهاليش همان فقر و فاقه است كه استطاعت خوردن اغذيهء لذيذه و ميوه‌جات و دسومات براى آنها باقى نمانده است . پس چه مىشود مال التجارهء آنها و زراعت آنها و حاصل دست‌رنج آنها همان وضع سلوك حكومت همان وضع حركت حضرت و الا باز خوانندهء تاريخ نگويد حركت و حال حضرت و الا چه ربطى بكرمان دارد زيرا كه جواب مىدهم وقتى كه پسر شاه آن‌طور سلوك نمايد و رعيت را غارت خواهد سايرين بطريق اولى خواهند خورد خون رعيت را .\r\nديگر آنكه وقتى رعيت فارس و ايل بهارلو و يا لشنى را غارت كردند و آنچه داشتند از دستشان گرفتند البته آنها هم حمله بكرمان ميآورند و تا پشت دروازه كرمان را بنهب و غارت مىبرند .\r\nبالاخره حاصل دسترنج رعيت و بهاى اولادشان در طهران كه پايتخت است جمع مىشود در يكشب قصر قجر را بيك رقاص مطرب مىبخشد و يا چهارده كرور انعام يك نفر سيد و بالاخره خرج سفر فرنك و خانمهاى آنجا خواهد شد .\r\nاين است كه بارها گفته‌ام و بار دگر ميگويم كه اهالى پايتخت و اغنياء آن هيچ وقت راضى به عدالت و مشروطيت نخواهند شد اين است كه حاكم مشروطه‌خواه بفارس ميفرستند همان اعمال استبداديه از او صادر مىشود .\r\nپسر شاه‌زاده . . . . محالست راضى به عدالت بشود پسر . . . وزير . . . . ممكن نيست معارف ايرانرا تكميل نمايد . كسى كه سالها خون رعيت را خورده و اعصاب و عروقش با آن خون پرورش يافته محالست راضى به عدالت و تجدد بشود .\r\nكسى كه مثل گوسفند در زمان استبداد در فارس و كرمان آدم كشته است محالست راضى شود\r\n\r\n\r\n","description":"\r\nو مدير آن شخص افغانى است كه در مقام اجتهاد در اصول دين ميگويد خدا و رسول و ولى را بايد از روى دليل و يقين بشناسند نه از طريق و هم « كلنا ميزنموه باوهاكم فهو مخلوق مردود اليكم » بهرجهت چون ديدند مستمسكى ندارد جز ورود باجتماعات و مجامع لذا پس از گرفتن التزام و توسط بعضى از تقصيرم گذشتند ) .\r\nمجملا ضمانت و توسط حاج محمد اسمعيل قبول شد مشار اليه از اين مهلكه رهائى جست و با مفاخر الملك ظاهرسازى نموده غالب ايام در مجلس محاكمات تجارتى حاضر مىشده و با آقا ميرزا كريم خان علىآبادى خلف مرحوم ميرزا محمد حسين وزير در محاكمات خيلى به درد ميخوردند و مشروطه‌خواهان كه بچنگال مفاخر الملك مىافتادند بتدابير عمليه رفع شرّ او را از آنها مينمودند . شبها هردو به كار و مسلك قديم خود مشغول بودند يعنى هم‌مسلكان خود را جلب و براى نجات وطن و رفع استبداد و قوت مشروطه و چاره‌جوئى بود و ما خدمات آقا ميرزا كريم خان را در موقع خود شرح داده و انشاء اللّه خواهد آمد .\r\nبارى رفته‌رفته اجتماعات فراهم و جمعيت هم‌مسلكان مشار اليه در مدت قليل بالغ بر هزار نفر گرديد\r\n","footnote":"","page_name":" 235 ","page_number":271},
  {"content":"\r\n\r\nكه اين بناى عدالت برپا شود ، كسى كه خانه‌هاى رعيت را خراب كرده است محالست راضى شود كه بناى تجدد برپا شود ، كسى كه در سالى به صد هزار تومان قانع نبود چگونه بسالى هزار تومان قانع است .\r\nشاهزادهء كه در شب ده هزار تومان خرج اسافل اعضايش ميشده است چگونه راضى خواهد شد كه در عدالتخانه بشرى در مقابل يك بيچارهء مظلوم جواب بدهد پس ما بايد اصلاح را از فقراء بخواهيم بناى عدالت را فقرا و عامه محكم كنند و يا اشخاص عاقل كه طالب نام و ننك باشند و بدانند ده سال ديگر ملت ايران خائن را از خاك بيرون كشيده و آتش خواهند زد و بدانند از اولاد و احفادشان انتقام خواهند كشيد و بدانند نام آنها موجب ننك اخلاف خواهد بود و بترسند كه اعمالشانرا تاريخ ظاهر خواهد ساخت .\r\nبارى ( اين زمان بگذار تا وقت دگر ) برويم برشتهء تاريخ خود .\r\nديگر از وقايع آنكه دويم ماه رجب 1323 پادشاه ايران مظفر الدين شاه وارد سرحد روسيه گرديد و پنجشنبه 14 رجب پنج ساعت بغروب مانده وارد بندر آستارا و شب شانزدهم رجب چراغانى ورود شاه بسرحد ايران اتفاق افتاد در همين روز اول مكتوبيكه بتوسط پست براى عين الدوله صدر اعظم و بعض رجال دولت آوردند لايحه سابق بود كه ذكر شد و قريب به همان مضمون چند پاكت هم بتوسط ساير رجال دولت به عين الدوله داده شد ليكن هيچيك را حضور شاه نرسانيدند جز يكى از اجزاء انجمن كه در دربار مرتبتى عالى داشت كه يكى از پاكات را كه حاوى لايحه مزبور بود در خلوت بشاه رسانيد از اين جهة در هفتم شعبان كه سلام عيد بود اعليحضرت پادشاه به نظام الملك فرمود بايد ديوانخانهء عدليه منظم گردد و قانون عدليه مثل عدالتخانه‌هاى خارجه مجرى گردد و نيز باجزاء خلوت فرمود اگر دولت ايران مانند ساير دول مشروطه گردد هم من آسوده و راحت خواهم گرديد و هم رعيت . امير بهادر جنك حاضر بود و عرض كرد اگر شاه اين فرمايش را يك دفعه ديگر بفرمايد من شكم\r\n\r\n\r\n","description":"\r\nكه چهار صد نفر از وجوه علماء و تجار و كسبه معاهد و متفق الرأى شدند كه در 2 ذى الحجة 1326 به دو نقطه و دو مكان تحصن بجويند و حقوق ملت را تقاضا نمايند حزب دولتيها خبردار شده عزم كردند كه جناب صدر العلماء را تلف و يا به طرفى منفى و مبعّد دارند لذا مقصود را پيش انداخته در 27 ذى القعده دويست و پنجاه نفر به سفارتخانه عثمانى و يكصد و پنجاه نفر بزاويهء مقدسهء حضرت عبد العظيم متحصن و پناهنده شدند كه در تاريخ بيدارى مشروحا اعمال و افعال همگى آنها مذكور اگرچه صدمات و زحمات فوق الطاقه بر متحصنين وارد آوردند از قتل و تخويف و بستن آب و نان به روى آنان و شبها به قتل آنان اقدام نمودن ليكن به حدى اين تحصن مفيد افتاد كه ما فوق آن متصور نيست كمر محمد على ميرزا را اين تحصن شكست آذربايجانيها را اين تحصن قوت داد بلكه نجات اهالى ايرانرا اين تحصن بيدار كرد سپهدار و سردار اسعد را اين تحصن بطهران آورد .\r\nمجملا نجات ايران را اين تحصن باعث شد چه بسيار از نكات سياسى و پولتيكى در تحت اين كلمه تحصن مستتر است .\r\nبعضى از سياسيون واقف به پولتيك روس و انگليس و آلمان و عثمانى ميگويند خدمات جنابان\r\n","footnote":"","page_name":" 236 ","page_number":272},
  {"content":"\r\n\r\nخود را پاره كرده و خود را ميكشم .\r\nبه اين جهة شاه مظلوم ساكت گرديد . از قرار مذكور يكى از حاضرين اين شعر را خوانده بود :\r\n شاه تركان سخن مدعيان ميشنود * شرمى از مظلمه خون سياوشش باد \r\nاعليحضرت در جواب فرمود ساكت باش عين الدوله ترا نفى خواهد نمود اميدوارم كه بتوجهات امام زمان عجل اللّه فرجه مقاصد قلبيهء من در اجراء قانون اسلام به زودى ظاهر و آشكار گردد .\r\nبعضى گويند خواننده شعر مزبور امير خان سردار و بعضى برآنند نظام السلطان بود اگرچه ممكن است در وقت اين فرمايش را فرموده و اين شعر را شنيده باشد شايد همين شعر باعث شد كه پس از مدتى هردو مغضوب صدر اعظم شدند چه نظام السلطان منفى و مبعّد از دربار گرديد چنانچه در تاريخ خواهد آمد امير خان سردار هم با آن خدماتيكه در غياب شاه در نظم شهر نمود بحدّى مورد بىلطفى عمويش گرديد كه اجر خدماتش را ندادند بلكه چند ماهى ببهانهء رسيدگى باملاكش از طهران خارج گرديد .\r\n\r\nشروع بانقلاب\r\nواقعهء كرمان در سال 1323 - از محرم كه به دو سال شمسى و قمرى بود در اينسال حكومت كرمان با شاهزاده ركن الدوله بود بواسطهء علل چند ضعفى در قواى حكومت پديد آمد - نخست از اول ورودش كه ربيع الاول 1322 بود با هيچيك از طبقات مردم كرمان آميزش نكرد و بر سبك شاهزاده‌گان بزرگ قديم سلوك مينمود و همواره تنها در اطاق مينشست و جز معدودى از علما را نمىنشانيد و در سخن گفتن اقتصار مينمود و بيكاريش هرچند روز با كسى بود دويم سخت‌گيرى اجزاء صندوق بود كه اقساط ماليات را در وقت معين بصندوق برسانند سوء سلوك و تكبر ركن الدوله و عدم اعتبار و اطمينان نوكرهاى او سبب جسارت و سخت‌گيرى رئيس صندوق شد كه مكرر خفتها\r\n\r\n\r\n","description":"\r\nصدر العلماء و امام جمعه باسلام و ايران بيش از همه است چه اين دو نفر و آنانيكه بسفارتخانهء عثمانى پناهنده شدند اولا يك اتحاد اسلامى را باعث شدند كه سالها عقلا منتظر آن بودند و ثانيا جلب نمودند يك قوه بزرگ و يك رقيب سياسى را به طرف ايران بهرجهت فوايد و منافع اين دو تحصن را احدى منكر نيست .\r\nچه پس از توپ بستن بمجلس دو امر باعث اعادهء مشروطيت گرديد . يكى قيام برادران آذربايجانى و ديگر تحصن بسفارتخانهء دولت عثمانى و زاويهء مقدسه حضرت عبد العظيم كه اين دو سبب شد از براى آنچه بعد بظهور رسيد و سبب اين تحصن جناب آقا ميرزا محمود و چند نفر از اقران و امثال ايشان بودند كه اسّ اساس آنها اشخاصى هستند كه اسامى آنها از اينقرار است .\r\nصدر العلماء ، امامزاده ، حاج شيخ عبد الحسين كنى ، آقا سيد مهدى طباطبائى ، حاج سيد محمد صراف ، حاج على شالفروش ، حاج نديم باشى تربتى ، حاج ميرزا حسن كاشانى ، آقا ميرزا ابو القاسم خان ، آقا ميرزا محمد ارباب ، حاج وكيل الرعايا همدانى ، آقا ميرزا محمود اصفهانى .\r\nزحمات متحصنين سفارتخانه و حل و عقد امور به اين جماعت بود و زحمات عمده و مخاطرات يقينيه براى قوهء عامله اين كميسيون كه چهار نفر بودند بود .\r\n","footnote":"","page_name":" 237 ","page_number":273},
  {"content":"\r\n\r\nبه او وارد مىآورد . در به دو اين سال كه محرم و صفر 1323 باشد ، جناب امير الامراء كه يكى از اجزاء ركن الدوله بود متقبل شد كه مقررى ماليات را در وقت معلوم و مشخص بصندوق برسانند مشروط بر آنكه ركن الدوله را بهيچ‌وجه مداخله در كار حكومت از كلى و جزئى نباشد پيمان مؤكد شد . امير الامراء از طايفهء خوانين كرمان و از سلسلهء ابراهيم خان ظهير الدوله است .\r\nمشار اليه اقوام و كسان خود را دعوت كرده انجمنى تشكيل داد و شرح ماجرى را اظهار داشت بالاخره قرار شد اداره حكومت كرمان كمپانى باشد . چند نفر معين شد از خوانين ابراهيميه و براى هريك شغلى معين وجهى مقرر شد مثلا مختار الملك كلانترى شهر و فلان مبلغ رفعة السلطنه حكومت رفسنجان و فلان مبلغ مستعان الملك را زرند و فلان مبلغ و هكذا و هكذا عمل ماليات معلوم شد و هريك سهم خود را چيزى نقد داد قسطهاى آتيه را ضامن‌هاى معتبر داد از تجار مسلمان و زردتشتى كه بصندوق برسانند . عمل ختم شد و اسباب آسودگى حضرت و الا فراهم آمد خوانين وكيل الملك كه عدهء آنها كمتر است لكن هميشه مشغول خدمات بزرك دولتى هستند و از جهت منصب پيش مثل عدل السلطنه ( سردار نصرت ) كه از سنه 1315 جملة الملك و نايب الحكومة و رئيس نظام و سرتيپ توپخانه بلكه همه امور لشكرى و كشورى با او است و عمويش ولى خان كه اغلب ضابطى بلوكات بزرك با او است و رستم خان برادر عدل السلطنه به همچنين ميرزا حسن خان پسر عدل السلطنه ضابطى دو بلوك را داشت ديدند از اين خرمن خوشه نبردند و از اين نمد بكلاهى نرسيدند درصدد برآمدند كه اين شالوده را بهم بزنند از هر درى كه خواستند داخل شوند ، راه نديدند حسن اتفاق يا سوءقضاء در اين حيص و بيص شيخ شمشيرى برينى ظاهر شد اين خلقت عجيب و هيكل غريب جوانى بود بسن بيست و پنج الى سى بقدى بلند و عمامه بسيار بزرگ كه چپيئه بزرگى بسر انداخته با چشمهاى ريز و ريش بغايت كوسه شمشيرى حمايل و عصاى بلند در دست شباهت صورى او بتركمانها ميماند ( يحسبه الجاهل ما يعلما شيخا على كرسيه معمما ) اين مرد از طرف خراسان وارد كرمان شد . گاهى از گبر و هنود بد ميگفت و آنها\r\n\r\n\r\n","description":"\r\nو آن چهار نفر مستعان الملك و حاج نديم باشى و آقا ميرزا محمود و آقا ميرزا ابو القاسم خان بودند و از كار خسته نشدند تا بمقاصد مليهء خود نايل آمدند پس از آنكه محمد على ميرزا از سلطنت خلع شد و مجلس عالى عضد الملك را بنيابت سلطنت منصوب نمودند . جناب آقا ميرزا محمود اصفهانى از كار كناره نكرد با عدهء از هواخواهان ترقى به اين خيال افتادند كه يك بلاى بزرگيكه همه‌وقت مانع ترقى نوع بشر است و در بين ايرانيان شايع از بين مردم بردارند و اين مانع مسئلهء ترياك بود لذا در مقام منع و تحديد ترياك برآمده و به اين تدبير دو ثلث از اهل ايران را كه مبتلاى اين مرض بودند جدا مانع شده نظميه هم به خوبى اين مسئله را تعقيب نمود و نزديك بود خيال ترياك از سرگرفتاران به اين مرض بيرون رود كه مسئله تغيير كرد و باز تا يك اندازه فرق كلى حاصل شد . يعنى برحسب تخمين از عدهء مردمى كه گرفتار كشيدن ترياك بودند دو ثلث ترك اينعمل را كردند .\r\nپس از آن مشار اليه شركت متفقه را تأسيس و امروز از اين راه خدمت بزرگى بمشروطيت نمود چه بواسطهء كمى نان مستبدين و مفسدين را بهانه دست آمد عوام كالانعام را محرك شده كه كمى نان براى مشروطيت است يك دفعه قلوب عوام از مشروطيت منصرف شده عدهء از اشخاص باغرض يا بىعلم كه در ادارات\r\n","footnote":"","page_name":" 238 ","page_number":274},
  {"content":"\r\n\r\nرا كافر حربى ميدانست و مالشان را حلال و خونشان را مباح مىدانست . گاهى از رباخواران و سودگيران سخن ميراند . اغلب اوقات در منبر و موعظه در كمال وقاحت و زشتى از مذهب و طريقهء شيخيه بد مىگفت و آنها را ضال و مضل و مبدع در دين ميخواند ، رؤسا و مشايخ آنها را سبّ و لعن و تكفير ميكرد حتى آنكه عقد نكاح زنانى را كه علماى شيخيه بسته بودند تجديد ميكرد . چون مواعظ او به نظر مردم عوام سودمند آمد دورش جمع شده و در كوى و برزن از پيش و پسش هزاران زن و بىزن روان بودند و بخدمتش دوان و مقدمهء فتنه آشكار شد لذا كارگذاران حكومت شبانه فرستاده و او را گرفته به ( راور ) كه سى فرسنگى كرمان است فرستادند كه از آنجا به طرف خراسان تبعيدش نمايند ( از همانجا كه آمد آنجا ميرود ) شهر بهم خورد ، مردم بلوا كردند اشخاصى كه در اين موقع دست‌آويزى ميخواستند اسباب خوبى بدست آوردند و مجبور كردند حكومت را در برگردانيدن شيخ برينى در مراجعت شيخ وارد شد بر جناب آقا ميرزا على محمد فرزند آقا باقر چون آقا باقر شخص اول كرمان و در سن نود و عالمى بود كه در كرمان نظير نداشت لذا توقف شيخ در آن خانه باعث اعتبار او گرديد بعد از چندى باز در مسجد ملك بموعظهء خلق و رفتن بالاى منبر شروع نمود اين دفعه موعظهء خود را منحصر به بدگوئى از طايفهء شيخيه قرار داد و مردم را بداشت از اجتناب از اين طايفه اين نكته را هم بايد دانست كه حضرات شيخيه در اين اواخر از جاده خود تخطى كرده و بر شئونات خود افزوده بودند اگرچه عنوان مذهبى در ميان نبود و اسم شيخى و بالاسرى گفته نميشد لكن از هر جهة چيزهائى كه اسباب حسد بعضى و فشار بر طبيعت بعضى فراهم مىآمد در ايشان جمع شده بود مثلا مرحوم حاج محمد خان مقتداى شيخيه و شخص اول از هر جهة رئيس مسلم شده بود .\r\nاولا اسم شيخى را از خود برداشته و بزبانهاى خوش بر علماى كرمان تفوق ميجست . ثانيا ماليه و ملك زيادى بر او گرد آمده بود چه ابتياعى و چه از خالصه چه وقفى و چه تقديمى و بهريك از خوانين واگذار شده و بواسطهء غلاى اجناس كرمان در اين سنوات ثروت و دولت كلى عايد مشار اليه\r\n\r\n\r\n","description":"\r\nوارد شده‌اند چشم از وخامت بعض اعمال پوشيده اقدام بحركاتى كردند كه اين خيال عوام را تقويت و تأييد كرد تا به جائى كشيده و منجر گرديد كه دفعة عموم را از مشروطيت مأيوس و نتايج مشروطيت را كه چندى ديگر منتظر بودند آنى متوقع گرديدند پرده بالا رفت بحران كابينهء وزراء هم يك اندازهء فرصتى بدست عوام و زنان داد در بين اين اتفاقات شركت متفقه به كار خويش مشغول بود از يك طرف كابينه اصلاح از طرف ديگر امر نان بسردار محيى معز السلطان تفويض شد و از يكطرف وكلاء ملت ملتفت شده در مقام جلوگيرى برآمده شركت متفقه هم‌كار خود را منحصر به ورود جنس نمود تا اينكه بهانهء كه دست دشمن افتاده بود بىاصل گرديد .\r\nدر واقع ميتوان اين خدمت اندك شركت متفقه را كه جزئى خدمتى است به ملت از خدمات بزرگ تصور كرد . چه مردمان جاهل را مقصودى از مشروطيت جز فراغت حال و آسودگى شكم‌شان نخواهد بود و نتايج مشروطيت را گويا منحصر بارزانى و فراوانى نان و گوشت ميدانند كه به حمد اللّه به اين منظورشان هم رسيده و نان‌شانرا تهيه كردند .\r\nپس ما وجود اشخاص كافى بيغرض را همه‌وقت بايد مغتنم دانيم . و چون اقدامات و زحمات جناب\r\n","footnote":"","page_name":" 239 ","page_number":275},
  {"content":"\r\n\r\nشده بود . گرانى و ارزانى جنس را از آنها مىدانستند و چنانچه رسم فقراء است كه آنان را با اغنيا عدواتى است منفور شده بود . در اين موقع كه اداره‌هاى حكومتى با آنها شده و همه بزرگان از كار افتاده و لا بد همه بايد زير بار آنها بروند يك دفعه بهيجان آمده فرمايشات شيخ برينى را وحى منزل من السماء دانستند . در سرها شورى پيدا شد در ربيع الاول 1323 جناب حاجى ميرزا محمد رضا كه چهارده سال بود زحمت غربت را بر خود گذارده در اصفهان و عتبات مشغول تحصيل بود و از علماء اعلام خاصه از جناب آخوند ملا كاظم خراسانى مد ظله العالى مجاز شده و بكرمان مراجعت و معاودت كرده بود .\r\nدر روز ورودش هنگامهء غريبى برپا شد در شهر كرمان از پير سالخورده و جوان خوردسال كسى نماند كه باستقبال او نرفت حتى المخدرات فى الحجال و چند روز دكاكين بسته و در زيارت آقا هنگامهء غريبى بود .\r\nفتنه‌جويان مستفسر عقيده آقا در مادهء شيخيه شدند و موافق ميل خود يافتند استفتاء نوشتند آقا جواب را مرقوم نفرمود جناب آقا سيد على پسر مرحوم آقا سيد عباس كه او هم چندى در عتبات تحصيل نموده و از جناب آقا سيد كاظم يزدى مجاز شده بود بآمدن بكرمان بالصراحة نجاست شيخيه را گفت و نوشت اين گفته و نوشته استظهارى از شيخ شد خوانين وكيلى با جماعتى از سادات ميرزا حسين خانى و غيره را محرك شده درب خانه حاج ميرزا محمد رضا متحصن شدند كه غيرممكن است ما بگذاريم كفار بر مسلمانان سلطنت كنند داد و فرياد كردند و شبها كه جناب حاج ميرزا محمد رضا به مسجد ميرفت اين جماعت در مسجد جامع جمع شده و فرياد ميزدند .\r\nشيخ شمشيرى هم بمنبر رفته آتش فتنه را دامن ميزد و مهيج عوام ميشد در اين موقع چون جناب آقا باقر كه حامى شيخ برينى بود ديد اين شيخ مقصودى جز فساد و اتلاف مسلمانان ندارد اين مسئله بد گفتن از شيخيه را بهانه مقصود خود قرار داده است لذا فرزند خود آقا ميرزا على محمد را\r\n\r\n\r\n","description":"\r\nآقا ميرزا محمود اصفهانى در هر موقعى در تاريخ مضبوط و ثبت است . لذا در اين موقع بهمين‌قدر اكتفاء نموده و نيز گوئيم مشار اليه در واقع بلاعقب نماند و خداوند بهتر از اولاد كه بقاء نام نيك است براى ايشان پاينده و باقى گذارد .\r\n ( نام نيكو گر بماند ز آدمى * به كزو ماند سراى زرنگار ) \r\n\r\nخلّاق المعانى سلطان المحققين حاج شيخ محمد واعظ اصفهانى\r\nديگر از اشخاص بزرگ كه در تأسيس اساس مشروطيت مجاهدت فرموده بلكه اولين مؤسس اين اساس است و از بذل مال و جان در اين مقصود مقدس دريغ و خوددارى نفرمود جناب مستطاب ثقة الاسلام خلاق المعانى سلطان المحققين حاج شيخ محمد واعظ اصفهانى است كه يكى از ناطقين بزرگ و واعظين سترك بشمار است . و ما شرح خدمات اين عالم بصير را در هر موردى از تاريخ بيدارى مشروحا\r\n","footnote":"","page_name":" 240 ","page_number":276},
  {"content":"\r\n\r\nمنع نمود از حمايت كردن از شيخ و نتيجهء مقصود شيخ را به او حالى كرد .\r\nآقا ميرزا على محمد هم فرمايش پدر خود را اطاعت نمود و دست از حمايت او برداشت شيخ هم شبانه نقل مكان نمود از خانه جناب آقا باقر به خانه جناب حاج ميرزا محمد رضا و بر جناب معظم ورود نمود با مقدمات سابقه و خيالات خوانين وكيلى جناب حاج ميرزا محمد رضا حمايت شيخ را فريضهء ذمه خود دانست و جدا\r\n\r\n\r\n","description":"\r\nذكر كرده‌ايم ليكن در اين مقام كه حالات رجاليه را درج مينمائيم فهرست حالات اين واعظ عليم را مرحوم حاج شيخ محمد سلطان المحققين\r\nاز آقازادهء ايشان جناب مستطاب شريعتمدار آقا شيخ محمد على سلمه اللّه تقاضا نموده تا اينكه بر من نگارنده\r\n","footnote":"","page_name":" 241 ","page_number":277},
  {"content":"\r\n\r\nدر مقام نگهدارى شيخ برآمده از طرف ديگر جناب امان اللّه خان شهاب الممالك كه نايب الحكومهء كرمان و پيشكار ركن الدوله بود و از اول ورود ركن الدوله تا يكسال پيشكاريش با امان اللّه خان كه مردى كافى و وافيست بود .\r\nبواسطه رياست امير الامراء و معزولى او از شغل خود رياست با طايفه وكيلى همراه شده هرروز تلگرافات متعدده متواليه بطهران مخابره مينمود وليعهد محمد على ميرزا هم بملاحظه مسافرت شاه بمسامحت مىگذرانيد تا اينكه دو سه تلگراف از عموم علماء كرمان رسيد كه شكايت از بيكفايتى ركن الدوله كرده بودند بعنوان جناب آقاى طباطبائى آقا ميرزا سيد محمد جنابش هم تلگرافات را بتوسط شاهزاده ظفر السلطنه فرستاد نزد وليعهد لذا تلگرافات عزل امير الامراء از رياست از طرف وليعهد مخابره شد .\r\n( تا بامروز اهالى كرمان نميدانستند ممكن است تظلمات خود را بتوسط تلگراف عرض كنند گمانشان بود عارض از حكومت بايد رنج مسافرت را بر خود هموار كند و بمركز حاضر شود ) .\r\nشهاب الممالك دو مسئله را ياد داد به آنها يكى آنكه ممكن است تلگراف بر ضد حاكم مخابره كنند ديگر آنكه ممكنست ظالم را از كار خلع كرد بدون اجتماع و هياهو و نوشتن يك صورت تلگراف و بطور مخفى و محرمانه آن را به امضاء علماء رسانيدن و بطهران مخابره كردن مقصود را منتج خواهد بود .\r\nخلاصه امير الامراء از نايب الحكومگى كرمان معزول گرديد اين عزل على الظاهر غلبهء طايفهء متشرعه را مينمود عوام هم كه ديدند امير الامراء معزول شد بر جرئت آنها افزوده گرديد روزبروز قوت و قدرت آنها در ازدياد بود .\r\nطايفهء شيخيه هم برحسب نجابت فطرى كه در آنها است بمسامحه و تحمل مشاق ميگذرانيدند تا آنكه يكنفر از طايفهء شيخيه كه با زوجهء خويش نزاع كرده بود و در ماهان كرمان زنش از ضرب كتك و يا سببى ديگر برحمت ايزدى پيوست طايفهء زنان بلوا نمودند كه اين مرد بعداوت با متشرعه زن خويش را كه از سادات متشرعه بوده است به قتل رسانيده چند روزى اين گفتگو در بين بود و مردم هياهو و شورشى\r\n\r\n\r\n","description":"\r\nمنت گذارده مجملى از حالات والد ماجدشان را روى كاغذ آورده و چون آنچه مرقوم فرموده است مطابق و موافق با معلومات نگارنده است لذا تيمّنا و تبرّ كازيب صحايف تاريخ خود نموده و بدون تصرف در انشاء آن بدرج آن پرداخته آنچه را كه خود علاوه دانيم يا ضميمه آن ساخته يا بذكر در متن تاريخ اكتفا و آن مجمل را مبيّن خواهيم داشت . در جواب نگارنده مرقوم داشته .\r\nبسم اللّه الرحمن الرحيم\r\nخدمت ذيشرافت نگارندهء تاريخ بيدارى ايران مصباح الظلام ملاذ الانام ناظم الاسلام دامت افضاله العالى زحمت عرض مىدهم در خصوص يادداشت مجملى از حالات و مختصرى از خدمات بندگان آقاى خدايگانى والد ماجد مدّ ظلّه العالى دستورى خواسته بوديد اينك بطريق اختصار اظهار ميداريم .\r\nجد داعى العالم النبيل و المجتهد الجليل محمد اسمعيل بن عبد العظيم بن محمد باقر رحمهم اللّه تعالى است مولد و مسكن آن طهران ( كان رجلا عابدا و رعا عالما عاملا مجتهدا ) در عنفوان شباب از اكثر علوم كامياب بود و پس از تكميل مقدمات علميه در مقام تحصيل علوم عاليه برآمده و به قدر الطاقة و القوة البشريه در حلّ غوامض مسائل حلال و حرام و معضلات حكمت و كلام كوشيده و مدتى از تحقيقات كافيه و\r\n","footnote":"","page_name":" 242 ","page_number":278},
  {"content":"\r\n\r\nداشتند . در اين اثناء واقعه مسجد بازار شاه پيش‌آمد مختصر از مفصل آن اين است . مسجدى در محلهء بازار شاه كرمان بود كه سالها در دست و تصرف طايفهء شيخيه بود بواسطهء جزئى موقوفهء آن مشترى زياد داشت و همه‌كس طالب امامت آنجا بود اين ايام كه ضعف و فتورى در طايفهء شيخيه پديد آمد جناب حاج محمد رضا امامت مسجد را واگذار نمود بجناب آقا شيخ محمد صادق پسر عمهء خويش كه تازه از عتبات عاليات وارد شده بود .\r\nجناب آقا شيخ محمد صادق هم بعزم نماز در آن مسجد و امامت آن مكان قدس با جمعيت زيادى روانهء مسجد گرديد .\r\nاين خبر كه بطايفه شيخيه رسيد در مقام مدافعه برآمده زد و خوردى واقع شد فراشان و اجزاء حكومت هم كه براى رفع فساد حاضر شده بودند مردم را ممانعت نموده عوام كه بدون اسلحه و استعداد و همه‌وقت آلت اجراء خيالات رؤساء مىباشند چون ديدند واقعا چوب و تفنك و ضرب و كتك در كار است بناى فرار را گذارده در وقت فرار به طرف خانه حاج محمد خان رسيده آدمهاى او كه صداى مردم را شنيده گمان كردند مردم بعزم خرابى خانهء او مىآيند در مقام مدافعه برآمده چند تيرى خالى شد قريب چهل نفر مجروح و چند نفرى بقتل رسيدند لكن اكثر مقتولين از اطفال و جوانان نورس بودند كه هيچ قصدى نداشتند جز فرار از صدمهء اجزاء حكومت .\r\nبارى اين اخبار هم تلگرافا بطهران رسيد وليعهد مجبور شده ركن الدوله را معزول و ظفر السلطنه را بجاى او منصوب كردند .\r\nچون شاهزاده ظفر السلطنه چند سال قبل در كرمان حكومت كرده بود و با مردم بطور خوبى سلوك نموده لذا به رسيدن خبر بكرمان بلوا و شورش بر طرف شد خوانين وكيلى كه خود را مظفر و منصور و غالب ديده در نظم شهر و اعاده امنيت نهايت سعى و كوشش را نمودند گفتگوى شيخى و متشرعه از بين مرتفع گرديد ( كاسب ) كرمانى گويد :\r\n سخن در سر كار مذهب نبود * حكايت به غير از رياست نبود \r\n\r\n\r\n","description":"\r\nتدقيقات شافيه افتخار المجتهدين مرحوم آقا سيد ابراهيم قزوينى صاحب ضوابط الاصول درك فيوضات كامله نموده و به اقصى مرتبهء قوهء مستنبطهء اجتهاديهء در كمال قدس نائل گرديد و بعد از مراجعت بطهران در مدرسهء صدر روزها اشتغال بتدريس احكام شرعيه و كتب فقهيه داشته و حوزهء علميه در آن ازمنه از انفاس قدسيه‌اش فوائد كثيره و نتايج وفيره بهرمند ميگرديدند تا در سنهء ( 1277 ) بواسطهء مرض عام و با داعى حق را لبيك گفته و در ايوان شمالى سر قبر آقا مدفون گرديد رحمة اللّه عليه ولى شجرهء وجودش را چهار ثمرهء طيبه بود . ثمرهء اولى ثقة المحدثين و قبلة المسلمين الحاج ملا محمد باقر الواعظ اعلى اللّه مقامه مىباشد كه در سنهء ( 1255 ) در دار الخلافهء طهران متولد گرديد . و شخصا كريم النفس حسن الصحبة طليق اللسان فصيح البيان بود و تمام عمر خود را در ترويج احكام و تشييد اسلام صرف كرده ليلا و نهارا سرا و جهارا سفرا و حضرا قلما و قدما در تفسير آيات الهيه و تعبير كلمات نبويه كوشيده بعلاوه كتب عديده تأليف و تصنيف فرموده ( منها ) ( جنة النعيم ) فى احوال سيدنا عبد العظيم .\r\nمنها ( خصايص الفاطميه )\r\nو در سنهء 1313 در مشهد سلطان سرير ارتضا على بن موسى الرضا ( ع ) به مرض استسقاء از دار فانى\r\n","footnote":"","page_name":" 243 ","page_number":279},
  {"content":"\r\n\r\nخلاصه ركن الدوله بباغ ناصريه كه جزء ارك و متصل به ديوار حصار خارج شهر است نقل مكان كرده منتظر ورود حكومت جديد و دادن بقيهء ماليات و تفريغ حساب بود شاهزاده ظفر السلطنه هم عازم بر حركت كه چاپارى خود را بكرمان برساند يكروز به قصد خداحافظى خدمت آقاى طباطبائى رسيد پس از مذاكرات محرمانه آقاى طباطبائى فرمود من و شما و شاهزاده نير الدوله باهم معاهده كرديم كه در خدمت بملت كوتاهى نكنيم و شما قسم قرآن ياد كرديد و قرآن را بين خود شاهد قرار داديم اينك شاهزاده نير الدوله با شاه رفته است بفرنك حالش معلوم نيست شما هم كه ميرويد بحكومت كرمان پس من از شما متوقعم كه در همانجا به كار خويش مشغول باشيد طريق ظلم و استبداد را مسلوك نداريد و بر رعاياى كرمان كه مردمان فقير و بيچاره ميباشند ترحم كنيد و از راه عدل و انصاف انحراف نورزيد و با علماء اعلام عموما و جناب حاج ميرزا محمد رضا خصوصا بطريق دوستى رفتار نمائيد چه ضرر دارد شما در كرمان شروع به مقصود كنيد و مقصود ما از كرمان بروز نمايد .\r\nمن هم بجناب حاج ميرزا محمد رضا مينويسم كه جانب شما را مراعات كند و اقداميكه مضر حال شما باشد نفرمايند .\r\nاين فرمايشات حضرت آقاى طباطبائى در شاهزاده ظفر السلطنه اثر نمود يا ننمود نميدانيم لكن تجديد عهد كرد و قول داد كه بر خلاف سايرين در كرمان سلوك نمايد و در اواخر ماه رجب 1323 به طرف كرمان چاپارى حركت نمود .\r\nحاج نديمباشى كه از بستگان ركن الدوله بود گويد ركن الدوله با من مشاورده نمود كه اگر ظفر السلطنه از من دستور العمل رفتار و سلوك با اين دو طايفه را بخواهد من چه به او گويم گفتم آنچه بگوئيد بر خلاف آن رفتار خواهد كرد پس خير آن را به او بگوئيد كه هم در مشورت خيانت نكرده باشيد و هم به مقصود خود رسيده باشند .\r\nديگرى از موثقين گويد چند روز مانده بود بورود شاهزاده ظفر السلطنه يك روز جناب\r\n\r\n\r\n","description":"\r\nبسراى باقى شتافت . و در بقعه شيخ مشيخه اثنى عشريه شيخ بهائى قدس سرّه مدفون گرديد .\r\nنمرهء ثانيه - ذخر الشريعة و فخر الشيعة العلم الازهر الشيخ محمد جعفر عليه الرحمة اللّه الاكبر مىباشد كه در سنه 1257 متولد شده و صاحب مقامات عاليه و درجات ساميه در علوم عقليه و نقليه بوده است چنانچه در كتاب عرجه الاحمدية الى حضرة الاحدية كه از مؤلفات آنمرحوم است از مراتب علميه و شئونات عمليه‌اش حكايت مينمايد و در سنهء 1294 به مرض سل در طهران روح پرفتوحش بجنان و اصل و در جوار اقدس امير مؤمنان مدفون گرديد .\r\nنمرهء ثالثه - ملاذ المحدثين الحاج شيخ آقا بزرگ نظام الواعظين دام بقاه مىباشد كه در سنهء 1269 در طهران متولد گرديده در تخلق باخلاق نبويه معروف و در تأدب بآداب شرعيه موصوف است .\r\nنمرهء رابعه - جناب مروج الاحكام و مشيّد الاسلام و مؤسس المشروطه بين الانام ملاذ المتكلمين خلّاق المعانى الوالد الاوحد الحاج شيخ محمد سلطان المحققين دامت افاضاته مىباشد كه در طهران در سنهء 1271 متولد شده و جوهر وجود شريف خود را در اول جوانى از تحصيل علوم ادبيت و عربيت فلسفه و حكمت بسرحد كمال رسانيده و در مدت شش سال در دار الولايه نجف اشرف على مشرفها الف سلام و تحف\r\n","footnote":"","page_name":" 244 ","page_number":280},
  {"content":"\r\n\r\nحاج ميرزا محمد رضا با شاهزاده ركن الدوله خلوت كرد و معاهداتى ما بين ايشان برقرار شد از آن جمله ركن الدوله خواهش كرده بود كه معظم له قسمى سلوك نمايد كه ظفر السلطنه هم نتواند حكومت كند و گفته بود من قصدى جز توهين بطايفهء شيخيه نداشتم حالا كه من بروم و از كرمان صدائى بلند نشود دولت حمل بر بيكفايتى من خواهد كرد الخ .\r\nبارى پس از ورود ظفر السلطنه از طرف حاج ميرزا محمد رضا اقدامى بر خلاف حكومت نشد جز اينكه يكشب را بعد از آمدن از مسجد ميرود بخانهء يكى از كسبهء كرمان كه مجلس روضه بوده است در ورود به آن خانه جنابش چنانچه اين شيوه را اتخاذ كرده بود در صحن حياط در صف فقراء مىنشيند يكى از مردم بازارى ميآيد خدمت آقا كه در همسايگى من شخصى شراب‌فروشى مىكند استدعا دارم او را منع و موعظه فرمائيد جناب آقا شخص شراب‌فروش را احضار كرده بطور نصيحت و پند ميفرمايد خواهش دارم از اين عمل نامشروع كناره‌گيرى و اين كسب حرام را ترك نمائى . چون قصد آقا قربت بود پندش در شخص خمار اثر كرده از عمل خود نادم و جدا تائب شد و مال التجارهء خود را كه سرمايهء سرور جمعى بوالهوسان بود به خاك ريخت مجلس تمام شد و آقا بخانهء خود رفت اشخاصيكه همواره طالب فتنه و فساد و جالب كينه و عناد بودند و اين چند روزه كه فتنه شيخى و متشرعه از ميان رفته بغايت حزين بودند و تجديد مطلع ميخواستند سررشته بدستشان افتاد روز چهارشنبه كه آقا در خانهء خود در خواب بود محرك چند نفر شده بخانهء يهوديها رفته چند ظرف شراب آنها را شكستند كه حكم آقا است و بتحقيق بيچاره آقا از اين حكم بى خبر بود .\r\nعصر چهارشنبه شاهزاده ظفر السلطنه جناب عدل السلطنه و معتضد ديوان را فرستاد نزد جناب حاج ميرزا محمد رضا كه اين چه واقعه‌ايست و مرتكبين اينعمل بايد تنبيه بشوند .\r\nجنابش فرمود شما ميدانيد من نوكر شخصى ندارم و نميدانم مرتكب اينعمل كى بوده است و ملاحظه كنيد از آن اشخاصى كه ميگوئيد در خانهء من كسى نيست احيانا اگر كسى هست او را ببريد و هرچه ميخواهيد بكنيد .\r\n\r\n\r\n","description":"\r\nبه تحصيل فقه و اصول مشغول بوده و در سنه 1297 در شيراز به منصب وعظ و موعظت نصح و نصيحت سرافراز گشته و در مدت هفت سال تمام بترويج اسلام و تكميل نفوس ناقصه انام قيام فرموده تا تبريز اقران و سرآمد اهل زمان آن سامان گرديد و بعد از تشرف بآستان ملايك پاسبان سلطان سرير ارتضا اعليحضرت على بن موسى الرضا ( ع ) عليهما السلام علماء اعلام اصفهان مقدم شريفش را مغتنم شمرده و اسباب توطن را فراهم آوردند مدت نه سال در اغلب مساجد جامعه و مجامع عامه ليلا و نهارا اشتغال بترويج اسلام و تشييد احكام و تشويق خواص و عوام برآمده با وجود كثرت دعاة و واعظين رغبت فوق العاده مكلفين بمواعظ و نصايح آن برهان المتكلمين بود و در سنه 1303 خلّاق عالم و مصوّر بنى آدم اين بنده محمد على الملقب به بيان المحققين را به اين پدر مهربان مرحمت فرموده و در سنهء 1312 ايضا بعد از تشرف به زيارت عتبهء سنيه و بقعهء رضويه على ساكنها الف سلام و تحية برحسب امر مطاع عم اكرم الحاج ملا محمد باقر الواعظ طاب ثراه رحل اقامت در مسقط الرأس خود كه دار الخلافه است انداخته و آيهء  ( إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ )  را نصب عين نموده بلى ( حب الوطن من الايمان ) اگر چه ( اين وطن مصر و عراق و شام نيست - اين وطن شهريست كورا نام نيست ) در اين مدت شانزده سال\r\n","footnote":"","page_name":" 245 ","page_number":281},
  {"content":"\r\n\r\nتا شب جمعه مشغول مذاكره و در اين سئوال و جواب بودند شب جمعه عزم جزم كرد از شهر كرمان بارض اقدس مشهد مقدس مهاجرت كند اين خبر در شهر منتشر گرديد صبح جمعه از هر محله مردم گروه گروه مجتمع شدند و قصدشان اين بود كه مانع از رفتن و مهاجرت آقا بشوند چنان كه مدتى قبل از ورود ظفر السلطنه در ايام ايالت ركن الدوله به همين انديشه تا خارج شهر رفتند مردم كرمان از مرد و زن بزرگ عاقل و باقل عالم و جاهل جمع شده كه جنابش را از رفتن منصرف نمايند پس از اصرار فرمود من صبحى در زيارت جامعه كه توجّهم به حضرت ثامن الائمه بود به اين فقره زيارت كه رسيدم : ( من آتيكم فقد نجى و من لم يأتكم فقد هلك ) بدلم اثر كرده كه اگر به ظاهر هم نروم هلاكتى براى من است آخر الامر بنا را بر استخاره گذارده و بكلام اللّه المجيد تفأل زدند اين آيهء مباركه آمد  ( مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً )  عزم جزم بر تشرف شد لذا بعنوان نقل مكان سوار شده كه بخارج دروازه نقل مكان كند كه يك دفعه اين عوام كرمان كه افزون از ده هزار بودند بهيجان آمده سركار آقا را روى دست به طرف شهر برگردانيدند .\r\nبارى ازدحام امروز به همين جهة و نيت بود مفسدين نزد ظفر السلطنه جلوه دادند كه اين جمعيت و ازدحام براى جنك و فرار دادن شما است و محرك اين كار ركن الدوله است كه جمعى را در اينشهر دستور العمل داده كه فتنه كنند و شما را نيز فرارى نمايد تا تنها بدنامى خود نبرده باشد و شريك داشته باشد از آن جمله ناظم التجار است كه چند روز قبل كه روز قبل از اينواقعه از بدرقهء ركن الدوله مراجعت كرده ( گويا بىحقيقت هم نبود چون سابقا در مقام مشاورت ركن الدوله به او گفته بود كه اگر ميخواهيد حكومت كنيد با حاج ميرزا محمد رضا به خوبى سلوك نمائيد ) .\r\nاين اخبار مهيج ظفر السلطنه شد لكن حوصله ميكرد و دست به كار نميزد اعدل الدوله و عين الملك برادران ركن الدوله ساعى بودند ( كه سرباز و سوار بفرست بگير و ببند عنقريب است كه بايد باسب\r\n\r\n\r\n","description":"\r\nتوطن طهران جوهر نفس قدسى خود را بذل در ابلاغ از احكام دين حضرت سيد المرسلين و تنبيه غافلين و تحريص مسلمين به پوشيدن لباس و منسوجات ايرانيين و در معابد و مساجد معظمه و محافل مكرمه در كمال آزادى و حريت از امر بمعروف و نهى از منكر تغافل نورزيده و طورى محبوبيت بين خواص و عوام پيدا نموده كه انذار و ابشار و پند و اندرز و امر و نهى و آنچه از آن ناحيه صادر مىشد معمول و مطاع در موقع اجرا ميگذاردند چنانچه اگر توجه قلوب ملت را بخواهند به ميزان بسنجيد از اينفقره معلوم ميگردد كه در اواخر شهر رمضان هزار و سيصد و بيست و سه بر منبر مسجد مرحوم حجة الاسلام و المسلمين الحاج ميرزا محمد حسن آشتيانى طاب ثراه بجهة قرب جوار فرمودند كيفيت خلاف شرع بودن عمارت كردن در گورستان مسلمين و نبش قبور مؤمنين و نقل ابدان و خورد كردن استخوان و تصرف در اراضى موقوفه و تأسيس اساس بانك استقراضى روسى در اين محوطه و ترويج خارجه و تشييد كسب ربا و تضعيف داخله و اعانت باثم و نصرت كفر به اين رسم و اسم بيان نمودند با وجوديكه طريق ممانعت آنعمارت را بعرض عريضه حضور اعليحضرت مرحوم مظفر الدين شاه زيد غفرانه موكول داشته و ضمنا اصلاح اين امر خطير را از حضرتش استدعا نمايند و ملت به خودى خود اقدام در انهدام آن بنا ننمايند تا تشكيل فساد و توليد فتنه و افساد نشود\r\n","footnote":"","page_name":" 246 ","page_number":282},
  {"content":"\r\n\r\nخود سوار شده و فرار نمائى ) ظفر السلطنه اعتنائى بگفتهء آنها نميكرد و همىخواست اين كار به صلح بگذرد و بتدبير آتش فتنه فرونشيند ميرزا على خان گماشتهء خود را فرستاد و پيغام بحاج ميرزا محمد رضا داد مردم هرزه‌گو و فتنه‌جو نگذاشتند كه رسول بآقا رسيده و ابلاغ رسالت نمايد و ميخواست بلكه جناب آقا يحيى عموى آقا را ببرد بارك شايد آتش فتنه را فرونشاند نيز مردم نگذاشتند يكى از موثقين نقل كرد كه پس از آنكه ميرزا عليخان را از دست مردم نجات داده و بنزد آقا رسانيده از ترس نتوانست تكلم نمايد ميخواست بگويد غلط كردم كه قبول رسالت كردم گفت ظفر السلطنه عرض كرده است غلط كردم كه قبول حكومت كرمان را كردم اين وضع و سلوك مأمور حكومت بر تجرى مردم افزوده از آنطرف اين اخبار كه بظفر السلطنه رسيد دو شاهزاده مزبور اعدل الدوله و عين الملك بهانه بدست آورده بر سعايت خود افزودند چه كه آنها شريك خيالات برادر خود بودند و ميخواستند فتنه را بزرگ كنند كه طفر السلطنه را جاى اقامت نماند .\r\nعلى الجمله ظفر السلطنه گفت من حكم بقتل و نهب نميكنم و راضى نميشوم هتك احترام كسى شود . امروز حكومت را بشما تفويض كردم و بخلوت نسترن اندر شد و در را به روى خود بست اين دو شاهزادهء مغرض جمعى سرباز و تفنگچى و عدهء غلام را رو بخانهء حاج محمد رضا فرستادند و اين لشكر دو قسمت شد يك قسمت از بالاى پشت‌بامها يكى از بازارها و كوچه‌ها حركت كردند شيپور و موزيك و طبل ميزدند و تير مىانداختند كه دو نفر از تماشاچيان كه بالاى بام بودند كشته شدند كه هنوز به حد رشد و بلوغ نرسيده بودند و اين دو نفر بتير تفنك شاهزاده حسين ميرزا كشته شدند .\r\nعجب آنكه سربازها و غلامها گريه ميكردند و تير مىانداختند مردم شهر كه براى نزاع و جدال حاضر نشده بودند و اسلحه با خود نداشتند چون حال را چنان ديدند فرار كردند الا زنها كه ماندند تا جمعيت جنگى داخل خانه شدند سرتيپ آنها عبد المظفر خان چون زن ثكلى در خارج گريه\r\n\r\n\r\n","description":"\r\nو منجر به زحمت نگردد چون از منبر به زير آمدند مستمعين و مستمعات در مدت دو ساعت بقسمى در اقدام انعدام آن آثار مشئومه برآمدند و تمام آجرها و آلات بنائى را بيغما برده گويا هيچوقت در آن مكان بنائى نشده بود اگرچه روز جمعه قبل حضرت حجة الاسلام آقاى حاجى شيخ مرتضى مدظله العالى در منبر مسجد مزبور مذاكره از حرمت اينعمارت بانك استقراض مسطور فرمودند ليكن ظهور هيجان مسلمانان در خرابى آن بنيان از بيان سحر اقتران اين پدر مهربان گرديده و اين محبوبيت در قلوب امت اسباب زحمت و تأسيس عداوت فروشندگان آن زمين و حاميان حوزهء مستبدين خصوصا شخص عين الدوله گرديد زيرا كه آنسلطان عادل و ملك باذل مرحوم مظفر الدين شاه بعد از تفتيش و غوررسى بر حقانيت ملت حكم فرمودند عين الدوله خسارات رعيت خارجه كه مدير اين بانك بود از طرف دولت متحمل گردد و شخص عين الدوله به واسطهء اين خسارت در مقام اذيت بود اما انتظار وقت ميكشيد تا زمانيكه حجج اسلام و علماء اعلام طهران كثر اللّه امثالهم به واسطهء تعديات مسيو نوز بلژيكى وزير ادارهء گمركات و تحكمات ظالمانهء فوق العادهء عين الدوله و اذيتهاى دل بخواهانه و مستبدانه علاء الدوله پناهنده به حضرت شاهزاده عبد العظيم عليه السلام و التكريم شدند و شخصى كه ناحيهء حجج المسلمين و\r\n","footnote":"","page_name":" 247 ","page_number":283},
  {"content":"\r\n\r\nميكرد . معتضد ديوان چون در نزد ظفر السلطنه متهم بود كارى به او راجع نبود با نوكرهاى شخصى خود همراه جماعت بود و ساعى كه خدمتى نمايد و تقربى بحكومت بجويد نوكرهايش چند نفر زنرا مجروح نمودند هر زنيكه زينتى داشت بربودند .\r\nاين خبر در كتابخانه بآقا رسيد بيرون آمده گفت چرا مزاحم بيچاره زنها ميشويد اگر من مقصرم كه حاضرم اين زنهاى بيچاره تقصيرى ندارند مريدان آقا هركدام به طرفى فرار كردند شريعتمدار در تنور مخفى شده ديگرى در بين زنها پنهان شده يكى به بيت الخلوة پناه برد دو سه نفر هم كه ماندند آنها را گرفته بودند كه ببرند به ارك اسفنديار خان پچاقچى كفشهاى آقا را بدست گرفته و همى گفت ( بيوربيور ) سركار آقا روانه شد سرباز و غلام اطراف ايشان برّه زدند آقا شيخ محمد صادق مجتهد كه عمه‌زاده آقا بود با شريعتمدار راين را گرفته نصير الاسلام را كه از پيش بردند شيخ جواد كه از طلاب بود آن را هم كت بسته همراه داشتند آقايان مزبور را بحالتى بسيار فضيع و شنيع ميبردند در جلو آنها موزيك و بالابان ميزدند زنها در بالاى بام گريه ميكردند و خاك بسر ميريختند .\r\nواحسين‌گويان به حال آنها تضرع و زارى مينمودند لدى الورود به ارك به گفته اعدل الدوله و عين الملك كه حكم و امر ظفر السلطنه است پاهاى آقا را به فلك بستند چند چوب كه زدند محمد خان سرتيپ داماد آقا باقر خود را روى پاى آقا انداخت بعد از آن آقا شيخ محمد صادق را بفلك بستند پس از خوردن چند شلاق سران سپاه مانع شدند كه اگر بناى اهانت باشد ماها از شغل و كار دولتى استعفا ميكنيم .\r\nجنابان حاج ميرزا محمد رضا و آقا شيخ محمد صادق را بردند باطاق سپس شريعتمدار راين و شيخ جواد را چوب مفصلى زدند در اين مقام چند سطر علاوه ميكنيم كه با اينكه جناب حاج ميرزا محمد رضا خودش و پدرش و جدش سالها باهل كرمان خدمت كرده و بر مسند شرع متمكن بودند و احدى ياد نمىدهد كه در اينطايفه يكنفر رشوه‌خور بوده است چه‌جاى ايشان و همه‌وقت مانع\r\n\r\n\r\n","description":"\r\nحوزهء مظلومين را معمور نمود و جلب جمعيت فرمود و قريب چهل روز متواليا در بقعه و صحن و مسجد حضرت عبد العظيم منبر رفت و به مقتضاى وقت در هرروز آيهء كريمهء عنوان كرد و ذم ظلم و نفاق و فساد و جور و استبداد و مدح عدل و داد و اتفاق اقتصاد ميكرد بلكه معنى مشروطيت را گوشزد عباد و منتشر در بلاد نمود و جمعيت مستمعين و متحصنين زاويهء مقدسهء را روز بروز زياد كرد بطوريكه نبود خانهء در طهران و مضافات آن مگر اقلا يكنفر بجهة حمايت خود را جزو آن جمعيت قرار ميدادند و بقسمى بيانات مضجعه و كلمات موجعه از ايحائات الهيه تقرير ميكرد كه ذكور و اناث به صداى واحد و ضجهء واحده از ناله و ندبه جوّ هواى دار الخلافه را مشحون و هرچه مستبدين محض خيالات مستبدانهء فاسده بر قواى حربيه تخريب‌كر ياس عدالت و اساس سياست مىافزودند اين ناطق مليح و متكلم وحده فصيح جز اظهار مظلوميت بقانون شريعه و استغاثه و اغاثه صحبتى نميداشت و جواهر بيانات خويش را آلوده به كدورات دشنام و غيره نمينمود و در اواخر ايام تحصن علماء عاملين بطورى برهان الناطقين صحبت داشت كه حضرات حجة الاسلام و المسلمين آقاى بهبهانى و آقاى طباطبائى و ساير علماء ربانى مد ظلهم العالى متحد القول از جانب سنى الجوانب ولى عصر و حجة دهر امام زمان عليه سلام اللّه المنان لقب خلّاق\r\n","footnote":"","page_name":" 248 ","page_number":284},
  {"content":"\r\n\r\nظلم بوده‌اند چه شد كه اينطور مظلوم افتاد و احدى از ايشان همراهى نكرد با اينكه خوانين وكيلى كه از هواخواهان ايشان بودند اگر از ايشان يارى كرده بودند كفايت بود بلكه اگر سردار نصرت خود را بظفر السلطنه رسانيده بود و عظمت امر را گفته بود كار باينجا نميكشيد و شخصى مانند حاج ميرزا محمد رضا را كه رئيس ملت كرمان بود يك نفر مانند ظفر السلطنه كه در جنب او هيچى نبود بفلك ببندد كه اگر زنهاى كرمان در مقام حمايت و نصرت آن مظلوم برآمده بودند هر آينه ظالم را معدوم كرده بودند .\r\nچند سبب از براى اين مسئله تصور مىشود اول كه سبب طبيعى است مكافات دهر است چه رئيس طايفهء شيخيه از خفت و خوارئى كه از جناب حاج ميرزا محمد رضا ديده بود از اين دار فانى بدار باقى رحلت نمود در اينمقام استشهاد مىآوريم به چند بيت از ابيات كاسب كرمانى كه در تاريخ خود گويد :\r\n رئيس كريمى ز بس غصه خورد * بلنگر برفت و از اين غصه مرد\r\nپس از مردن خصم شادى مكن * بعمر خودت اعتمادى مكن\r\nمكافات كرد او پس از چند سال * ولى زود دادش قضا گوشمال\r\nازين مرحله جان سلامت ببرد * به حق زد ولى بين چه ناحق بخورد\r\nسوار بچاقچى سرش تاختند * در آن روز بس كارها ساختند\r\nمجازات او گشت چوب و فلك * از آن درد شد ناله‌اش بر فلك \r\nسبب ديگر آنكه نفاقيكه بين آقايان كرمان بود از هيجان و بلواى مردم جلوگيرى كرد ، و بعضى هم در خانه نشسته منتظر صاعقه آسمانى بودند امام جمعه كرمان هم كه رسيد در باغ بديدن اين واقعه غشوه عارض او شد و افتاد .\r\nاول كسى كه از اين خانواده از خانه خود بيرون آمده دو عمّ آقا بودند جناب حاج شيخ على\r\n\r\n\r\n","description":"\r\nالمعانى بسلطان المحققين مرحمت كردند بطورى بيان سحر اقتران جلب قلوب نمود و خاطر مبارك پادشاه را عطوف گردانيد كه رجال دولت در كمال منت اسباب راحت رعيت را فراهم آورده بر طبق مسئول و متمنّيات نافعهء مليه دستخط انجم نقط عز صدور يافته مقضى المرام محترما معززا باوطان مألوفه مراجعت نمودند . و چون هرروز خفيه‌نويسها در حضرت عبد العظيم عليه السلام در مجمع مستمعين مطالب منبريهء آن قبلة الواعظين را به مركز اطلاع ميدادند و تزايد اجتماعات فوق العاده را در اوقات موعظه اخبار ميكردند و معتقد مستبدين گرديد كه عمده اسباب آن جماعات كثيره بكلمات بليغه اين هادى ملت است بر عداوت سابقه افزودند و مترصد وقت اذيت بودند تا آنكه بصواب ديد بعضى خائنين رجال دولت و ملت براى انصراف عموم رعيت و توهين و اخافهء نواب عام حضرت حجت عليه السلام رأى چنين دادند كه از هر اداره و صنف و طبقه شخصى كه مشار اليه است ماخوذ شده و تبعيد گردد تا ديگران عبرت گرفته در زاويهء خمود توارى پذيرند و دست از خيالات عاقلانه و عادلانه بردارند و ظلمت ظلم و استبداد را به حال خود گذارند و اهل وطن عزيز را بيدار و هوشيار بحقوق خود نگردانند . لهذا بمرور ايام از هر صنف فرديرا جلب و تبعيد نمودند و اما به جهت اسكات حجج اسلاميه و اخافهء علماء و فقها و حوزهء علميه كه\r\n","footnote":"","page_name":" 249 ","page_number":285},
  {"content":"\r\n\r\nكه پير و رئيس قوم بود و جناب آقا يحيى كه بيهشانه ملاحظهء هيچ مخاطره نكرده و صداى گلوله تفنگ كه از اطراف بلند بود زوزه مگس ميپنداشتند و گلوله‌ها كه از مستحفظين قراولها به اطراف ميريخت گل و هل ميانگاشتند با اين حال بميدان ارك رسيدند .\r\nيكى از موثقين نقل كرد بجناب حاج شيخ على گفتند خود را حفظ كنيد كه گلوله تفنگ بشما نخورد آقا در جواب فرموده بود من كه تقصيرى نكردم كه گلوله مرا بكشد اين كلام چه‌قدر شباهت دارد بمثلى كه اهل ايران ميآورند كه : ( پاى بيگناه بپاى دار ميرود ولى سر بيگناه به بالاى دار نميرود ) .\r\nآقا باقر مجتهد و پسرش آقا ميرزا على محمد از آنطرف رسيدند آقا سيد على مجتهد از طرفى به قدر نيمساعت در ميدان جلو ارك توقف شد مستحفظين مانع از دخول بودند تا اذن داده وارد شدند معلوم شد اين وقوف براى حركت دادن آقا بوده بالاخره دو ساعت بغروب مانده روز جمعه 28 شعبان سال 1323 حاج ميرزا محمد رضا و آقا شيخ محمد صادق را به طرف بم روانه نمودند و بعد از ورود آقايان به مجلس ظفر السلطنه و استدلالات آقا يحيى كه اينهمه عبور بشبهه گذشته ظفر السلطنه بر هردو شاهزاده متغير و فورا فرستاد كه آقا را از راه بم « 1 » برگردانند و بجلال‌آباد رفسنجان كه ملك خودشان است تحويل بدهند وقتى فرستادهء حاكم رسيده بود كه آقا در راه براى اداى فريضه ظهر و عصر پياده شده مشغول دعاى سمات بودند .\r\nمأمور كه اسفنديار خان است نقل كرد كه از حالات آقا تعجب كردم كه قبل از اين واقعه خدمت آقا رسيدم و آن روز كه ايشان را به ارك بردم و آندم كه حركت داديم و آنوقت كه مژده مراجعت دادم بر يك حال بود نه از حركت به ارك و نه از واقعه ارك و نه از حركت از ارك هيچ‌يك تغيير حالى در او مشاهده نشد بلكه وقتى كه مشغول دعا بود و من به خيال خود مژده دادم دعاى خود را قطع نكرده و توجهى به من نفرمود .\r\n\r\n\r\n\r\n","description":"\r\nروحانيون ميباشند آراء خسيسه و افكار خبيثهء خودسرانه متفق گرديد و بر اخذ و جلب اين علم اسلام و واعظ انام و بعد از مأخوذيت در مقام شتم و ضرب و اذيت و ثبعيد برآيند مقدمة در شوارع و طرق و سربازخانه‌ها چاتمهء سرباز را زياد نمودند خصوصا در اطراف محلهء سرچشمه و سرتخت كه خانهء ما واقع است در آن و از دو ساعت از شب گذشته اغلب خلق را محبوس مينمودند و رعيت را به زحمت مىانداختند و بعضى از دوستان كيفيت مأخوذيت حضرت والد را محرمانه اطلاع ميدادند جواب ميفرمودند خيانتى بشريعت ننموده و جنايتى بملت نرسانيده‌ام كه خائف باشم شبها در پله‌هاى بام خود چراغ گذارده و در بام را باز ميگذارم كه اگر مامورين مانند ساير خانه‌ها در شب از بام وارد شوند مانعى نباشد و اگر اذيتى وارد نمايند چون در راه اسلام است راحت است تا آنكه دو ساعت از آفتاب روز چهارشنبه 17 شهر جمادى الاولى 1324 هجرى گذشته از خانه بيرون آمده و بر الاغ سوار شده با يك نفر نوكر چون نزديك خانهء مرحوم قنبر عليخان كه در محلهء سرپولك واقع شده است رسيد احمد خان ياور با پنجاه نفر سرباز از عقب بعجله رسيدند چون صداى سرباز را شنيدند ايستادند و بملازم خود فرمودند نترس با من كار دارند نه با تو . احمد خان گفت بسم اللّه برويم سئوال كرد من كيستم گفت حاج شيخ محمد واعظ\r\n","footnote":"\r\n( 1 ) بم را صاحب تقويم البلدان بتشديد ضبط كرده است و آن شهريست كوچك بين كرمان و بلوچستان .\r\n","page_name":" 250 ","page_number":286},
  {"content":"\r\n\r\nبالاخره ظفر السلطنه آقا يحيى را مخاطب نموده بسيار اظهار ندامت كرد و گفت خدا لعنت كند اين دو شاهزاده را حالا متمنّيم خودتان برويد و با آقا همراه باشيد و از ايشان معذرت خواسته و بىگناهى مرا عرضه داريد .\r\nروز شنبه مردم فهميدند چه شده جرئت از خانه بيرون آمدن هم نداشتند دروازه‌ها و راهها هم سپرده شده بود كه كسى بيرون نرود شب در خانهء آقا ازدحامى شده تا صبح مشغول تعزيه‌دارى بودند تا پنجم و ششم ماه رمضان تعزيه‌دارى بود و از ازدحام جمعيت دالان خانه و چند اطاق خراب شد .\r\nيكى از ثقات نوشته است يك شب آقا شيخ محمد تقى كه از علماء كرمان است منبر رفته و همينقدر اين فقره دعا را خوانده بود ( اللهم انّا نشكر اليك فقد نبيّنا و غيبة وليّنا ) كه فرياد بلند شده بود و آن شب چند نفر را غشوه دست داده بود . علماى كرمان هيچيك به نماز جماعت و مساجد حاضر نشدند الا آقاى حاج محمد خان مقتداى شيخيه كه زنها ازدحام كرده مجبور نمودند او را برفتن به لنگر كه مزرعه‌ايست در هفت فرسخى شهر كرمان و در آن مزرعه بود بعد از چهار ماه مرحوم شد .\r\nبعضى از موثقين گويند كه عوام كالانعام نجاست زيادى برده در محراب مسجد ريخته و زنها از پنجره‌ها و روزنه‌هاى بام مسجد شيخيه نجاست بسيارى به مسجد ريخته به اين جهت آن مرحوم مسجد را ترك كرد و از كرمان مهاجرت نمود .\r\nهيجان مردم كرمان روزبروز در ازدياد بود يعنى در مساجد و شبها در خانها مشغول گريه و زارى بودند تا بيست و هشتم رمضان كه بسعى علماى طهران ظفر السلطنه از حكومت كرمان معزول و روانه طهران گرديد .\r\nحكومت كرمان را تفويض نمودند بشاهزاده فرمانفرما كه تلگرافا او را امر كردند كه از كرمانشاه نقل كند بكرمان شهر آرام شد و هرچه اهالى شهر درخواست كردند كه حاج ميرزا محمد رضا برود كرمان قبول نشد و جواب داد مادام كه بارض اقدس نروم بكرمان مراجعت نميكنم .\r\n\r\n\r\n","description":"\r\nفرمود چه لقب دارم گفت سلطان المحققين فرمود بسيار خوب شما از عقب من بيائيد و هرجا كه ميخواهيد مرا ببريد بگوئيد خودم ميروم اگر تخلف كردم از عقب با گلوله مرا بزنيد به جهت اينكه اگر در اطراف الاغ من اين سربازها جمع باشند و اهل محله از زن و مرد مرا اسير شما ملاحظه نمايند خوف فتنه و فساد است بهتر آنست يك نفر همراه من باشد بقيه از عقب بيايند احمد خان قبول نكرده اطراف الاغرا سربازها احاطه كرده چون نزديك مسجد مرحوم حاج ابو الحسن معمار رسيدند و اهل آن گذر و بازارچه و طلاب مدرسه و راهگذر اين قسم مقهوريت را ديده و بهيجان آمده سئوال ميكردند از حضرت والد كه شما را كجا مىبرند در جواب ميفرمود عين الدوله مرا احضار كرده اين سربازها غريبند چون مرا نميشناسند اين‌طور رفتار مينمايند و كسبهء بازارچه را سواره در حال عبور تسليه ميداد كه صبر نمائيد انشاء اللّه نقلى ندارد چون نزديك سربازخانه باغ پسته بيك معروف رسانيدند احمد خان گفت پياده شويد و به سربازخانه داخل گرديد در جواب فرمودند مرا اينجا پياده ننمائيد همين‌طور سواره كه سرباز احاطه دارد مرا بخيابان برسانيد كه نزديك است و آسوده حال شويد بواسطه اينكه اگر مرا وارد در سربازخانه نمائيد ميترسم اهل اين محله و ساير كسبه در مقام اقدام استرداد و ارجاع\r\n","footnote":"","page_name":" 251 ","page_number":287},
  {"content":"\r\n\r\nعدل السلطنه سردار نصرت نايب الحكومه كرمان تلگرافا سفر آقا را بمشهد بفرمانفرما اطلاع داد فرمانفرما تلگرافا خواهش كرد سفر را بتأخير اندازد تا ورود خودش به خاك كرمان اين خواهش قبول شد .\r\nدر اواخر ماه صفر 1324 شاهزاده فرمانفرما وارد رفسنجان شد با آن همه سفارشاتى كه از طرف آقاى بهبهانى و آقاى طباطبائى و انجمن مخفى بفرمانفرما شد و مخصوصا مجد الاسلام از طرف انجمن و آقاى طباطبائى رفت در بلدهء قم و از فرمانفرما قول همراهى گرفت لدى الورود فرمانفرما به خاك كرمان تلگرافش به عين الدوله رسيد كه استدعا دارم جناب حاج ميرزا محمد رضا را اذن دهيد برود به زيارت مشهد و در تلگراف محرمانه و رمزش اطلاع داد كه توقف حاج ميرزا محمد رضا در كرمان صلاح نيست .\r\nفرمانفرما در بهرام‌آباد رفسنجان چند روزى توقف نمود جنابان بحر العلوم و آقا يحيى را در خلوت خواسته گفت از طرف دولت حكم صادر شده است كه حاج ميرزا محمد رضا برود بمشهد و البته بايد برود ولى براى آنكه مردم ندانند كه ايشان را نفى بلد كرده‌اند من اصرار ميكنم كه بيايد كرمان و شما را از طرف خود ميفرستم كه ايشان را حركت دهيد بكرمان ليكن تكليف اينست كه او را به طرف مشهد حركت دهيد روز بعد در ملاء عام خطاب بجنابان بحر العلوم و آقا يحيى نمود كه از شما خواهش ميكنم برويد جلال‌آباد و جناب آقا را به طرف شهر حركت دهيد آنها على الظاهر قبول كردند و روانهء جلال‌آباد شدند مطلب را بجناب حاج ميرزا محمد رضا رسانيده و ايشان را به طرف ارض اقدس حركت دادند .\r\nروز بيست و هفتم ماه صفر 1324 حاج ميرزا محمد رضا روانهء مشهد شده در بين راه مردم هر ده و قريه نهايت احترام را از او به جا آورده قبل از ورود ايشان بمشهد خبر بطهران رسيد علماء طهران سخت متغير شده كه عين الدوله مخالف دستخط شاه و عهدى كه با ما كرده بود رفتار نمود\r\n\r\n\r\n","description":"\r\nحقير برآمده و با شما طرف شوند و اسباب فساد فراهم آيد . احمد خان قبول نكرده و پياده كرد از قرار مذكور مأمور بود هركجا حاج شيخ محمد واعظ را گرفتار نمايد در سربازخانهء آن محل محبوس سازد يكدسته قزاق را خبر دهند و مشار اليه را بر حيوانى سوار نموده بالابان در برابرش بزنند مانند عماد الاسلام شريعتمدار حاج آقا رضاى كرمانى در كرمان جناب حاج شيخ محمد را با موزيك و بالابان و زنجير با كمال توهين بقريهء مبارك‌آباد عين الدوله بشميران براى سياست حاضر نمايند در حجرهء سوم شرقى سربازخانه داخل نمودند و سرباز پير و مريضى را بر او گماشتند آن سرباز پير مرد مريض خدمت آن مهمان عزيز نشست و گفت من عرضى دارم و آن اين است در سوابق ايام كه اين فوج سرباز مأمور به خدمت اهل طهران ميشدند فقير ميآمديم و از ماهانه هفت هزار و ده شاهى بعد از انقضاء مدت مالدار باوطان خود برمىگشتيم اما در ايام صدارت عين الدوله هريك از ما مبلغى نقد و جنس وارد نموده صرف كرديم و بعد اسبابهاى خود را فروخته بقناعت گذرانديم در اين ايام بواسطهء ندادن مواجب و جيره چند روز است كه غذاى ما سربازها شبانه روز منحصر بيك چارك سيب گنديده است تازه دو شب است كه بهر سربازى دو قران بتوسط صاحب منصب ميدهند با فشنك و امر هم نموده‌اند كه\r\n","footnote":"","page_name":" 252 ","page_number":288},
  {"content":"\r\n\r\nعين الدوله متمسك بتلگرافات فرمانفرما گرديد كه در يكى از تلگرافات بود كه حاج ميرزا محمد رضا نذر كرده بود برود بمشهد و در ديگرى بود كه آنچه من سعى كردم بيايد كرمان قبول نكرد پس از مقاولات بسيار كه بين عين الدوله و علماء طهران رد و بدل شد صورت تلگرافى از طرف عين الدوله آوردند نزد آقاى طباطبائى كه خطاب بود بفرمانفرما به اين مضمون : ( چند نفر سوار بفرستيد جناب حاج ميرزا محمد رضا را از بين راه خراسان برگردانيده و با احترام او را وارد كنيد پس از چند روزى كه ديدوبازديد به آخر رسيد او را مخيّر كنيد بين آمدن بطهران و رفتن بمشهد الخ ) .\r\nآقاى طباطبائى از خواندن صورت تلگراف متغير شده كه شخص محترمى مانند حاج ميرزا محمد رضا از پشت دروازه مشهد برگردانند بكرمان پس از ده روز باز ايشان را نفى بلد كنند كه چه شد عين الدوله بعهد خود وفا نمود .\r\nلذا صورت تلگراف را دور انداخته واقعه را بآقاى بهبهانى و سايرين رسانيده همگى آقايان مجددا از عين الدوله رنجيده و در مقام مخالفت او برآمده چنان كه در موقع خود خواهد آمد .\r\nتوصيه و سفارش جناب حاج ميرزا محمد رضا تلگرافا و كتبا بعلماء مشهد مخابره و مكاتبه گرديد عين الدوله هم براى تسكين حرارت آقايان بآصف الدوله حاكم خراسان توصيه مخابره نمود .\r\nدر ورود بمشهد مردم آنجا معنى دين‌دارى و عالم دوستى را آشكار و تا طرق استقبال نمودند جنابش يك فرسخ به شهر مانده پياده با پاى برهنه مشى فرمود و تا ورود بحرم مطهر سه طاقه عبا از ايشان پاره شد هر نفرى تيمّنا و تبرّكا از پاره‌هاى آن بردند و داخل شهر ازدحام باندازهء رسيد كه ضعف بر ايشان عارض شد خدام حضرتى دورش حلقه زدند تا وارد حرم شدند درهاى حرم را بستند در خانهء حاج عبد الغفار كرمانى برايش منزل معين كرده و چادر برپا نمودند عموم اهل مشهد ديدن كرده آصف الدوله پانصد تومان برايش هديه فرستاد جنابش قبول نفرموده و آن مبلغ را مسترد داشت بالاخره پس از توقف دو ماه باصرار علماء و امناى دولت مراجعت بكرمان فرمود كه تفصيل آن و سلوك\r\n\r\n\r\n","description":"\r\nدر شب اگر آخوند و سيد را ملاقات نمائيم اگر اطاعت نكند با گلوله او را بزنيم اين چه مسلمانيست اين چه اسلام است اى مهمان اى آقا اگر تو نوكر سيد الشهداء هستى بگذار ترا حبس نمايند بلكه اين ملت بيدار شوند و حق خود را مطالبه نمايند آنقدر عين الدوله حقوق خلق را نخورد بعد از آن سرباز اشكش سرازير شد و پيش‌آمد پيشانى مهمان عزيز را بوسيد و عرض كرد مگر ارباب شما زين العابدين تقصير داشت او را زنجير و اسير و حقير كردند غم و غصه مخور خدا ترا حفظ مىكند از بيرون سربازخانه صداهاى زن و مرد بلند شد در مدت ده دقيقه تمام بازارها بسته خلق حركت به طرف آن سربازخانه نمودند .\r\nو از طرف ديگر بحضور مبارك حجة الاسلام بهبهانى اعلى اللّه مقامه عرض واقعه نمودند خود وجود مبارك ايشان عازم برآمدن سربازخانه گرديد تا اسير دستگير محبوس مأيوس را از قيد اسارت برهاند حاضرين آن محضر مصلحت آمدن بسربازخانهء آن سرور را ندانسته ولى ثمرهء فوآد و ملاذ عباد شريعتمدار السيد الممجّد آقا ميرسيد احمد نجل زكى خود را با جماعتى از طلاب براى استجلاب آن مبلّغ احكام حضرت ختمى مآب مأمور داشتند از اين مصيبت اسارت و محنت مظلوميت نفوس\r\n","footnote":"","page_name":" 253 ","page_number":289},
  {"content":"\r\n\r\nفرمانفرما با آن جناب در موقع خواهد آمد .\r\nاين بود مجملى از وقايع كرمان لكن ما رشتهء تاريخ خود را وصل مىكنيم به جائى كه جناب حاج ميرزا محمد رضا در جلال‌آباد رفسنجان تشريف داشته و ايشان را در آنجا ميگذاريم در حالتى كه مشغول عبادت ربّ عباد و پذيرائى عباد مىباشد و خود ميآئيم در طهران كه ملاحظه كنيم و ببينيم پس از رسيدن اين خبر موحش بطهران علماء اعلام طهران چه اقدامى نمودند و چه گفتند و شنيدند .\r\nبلى در اين واقعه موحشه احدى از اهالى كرمان يك تلگراف مخابره ننمود و باحدى از آقايان طهران اطلاعى ندادند فقط مجد الاسلام كرمانى در مجلس مشير السلطنه كه در آن ايام وزير داخله بود باستراق سمع شنيد كه يكى از علماى كرمان را بفلكه بسته چوب زده‌اند ديگر از كم‌وكيف و سبب اطلاعى حاصل ننمود تا اينكه در اواسط ماه مبارك پست كرمان وارد گرديد مكاتيب متعدده از طرف علماء اعلام عموما و حاج شيخعلى مجتهد عموى حاج ميرزا محمد رضا خصوصا و تجار و موثقين رسيد واقعهء مشئومه را مفصلا نوشته لذا بنده نگارنده و مجد الاسلام به‌ملاحظهء هموطنى و همشهرئى و جنسيت اخفاء اين واقعهء فجيعه را مناسب نديده پس از مذاكره در انجمن و تهيهء استعداد شب 17 ماه مبارك 1323 خدمت آقاى طباطبائى رسيده مكاتيب كرمان را اظهار داشته واقعه را آب‌وتابى داده جنابش از استماع اين خبر متغير شده فرمود :\r\nشاهزاده ظفر السلطنه با من دوست است و هم‌قسم در وقت عزيمت بكرمان با من معاهده نمود و قسم به قرآن و اسامى خدا ذكر نمود كه با علماء و فقراء كرمان به خوبى رفتار نمايد و در خصوص حاج ميرزا محمد رضا مؤكدا سفارش نمودم كه بطور احترام و حسن سلوك رفتار نمايد .\r\nحالا كه با من بر خلاف معاهده رفتار نمود و احترام علماء را منظور ننمود من از دوستى او اغماض مينمايم و او را ملعون ازل و ابد ميدانم و هرگونه اقدامى كه لازم باشد خواهم نمود تا اول او را عزل نمايند اگرچه از اولاد عباس همين سلوك را متوقع بايد بود سايرين هم مثل او خواهند بود\r\n\r\n\r\n","description":"\r\nحميه در حوالى سربازخانه جمعيت كرده و باز بمكالمه و مباحثه و فرياد اشتغال داشته چون آن محبوس احساس اقدام و ازدحام انام نمود بتوسط پير مرد سرباز باحمد خان نام نادان پيغام داد اجازه بدهيد از حجره مهجوريت مهاجرت نمايم و در ايوان اين سربازخانه قيام نمايم به بيان و زبانيكه ميدانم خلق را نصيحت كرده آرام نمايم و استدعاى مراجعت ملت باغيرت را با تشكرات بىاندازه مسئلت كنم يقين دارم كه افراد اجتماعيه استماع بيانات عاجزانهء اين بيچاره را مينمايد پذيرائى كرده متفرق ميشوند آن وقت تا اين سرباز موجود حقير را احاطه نموده قبل از آنكه قزاق برسد و جمعيت فوق العاده شود خدا نكرده اسباب زحمت فراهم آيد هركجا مأموريت داريد مرا برسانيد احمد خان نادان نپذيرفت بلكه در عوض اين عجز و نياز يك مأمور سرباز به جهت حجره زياد كرد چون لسان ملت اتمام حجت نمود و مباينت آن جماعت را ديد بسرباز پيرمرد فرمود قرآن داريد گفت ندارم پس حاضر شد بجوامع قلبيه از براى توجه بمبادى عاليه رو به قبله بطريق اجتبى و جلسهء عرفا و متذكر شد بذكر  حَسْبُنَا اللَّهُ وَ نِعْمَ الْوَكِيلُ   نِعْمَ الْمَوْلى وَ نِعْمَ النَّصِيرُ  كه از ابتداى ذكر تا انتهاى آن ده دقيقه نكشيد كه حجة الاسلام‌زاده آقا مير سيد احمد رسيد و طلاب مدرسه و غيرتمندان كسبه و غيرهم حتى زنها يك مرتبه هجوم آوردند و\r\n","footnote":"","page_name":" 254 ","page_number":290},
  {"content":"\r\n\r\nليكن اميدوارم كه جبران اين عمل را به عمل آورند ليكن براى استحكام امر و اينكه مخالف از موالف شناخته شود شما همين امشب آقاى بهبهانى و حاج شيخ فضل اللّه و سايرين را نيز ملاقات نمائيد و بگوئيد اگر اين واقعه را جبران ننمائيم ديگر از براى اين لباس احترام و وقعى نخواهند گذارد پس از مشاوره بنده نگارنده و مجد الاسلام كرمانى به طرف خانهء حاج شيخ فضل اللّه روانه شديم و بعضى از اجزاء انجمن را براى ملاقات آقاى بهبهانى و آقاى صدر العلماء روانه نموديم در ساعت پنج از شب گذشته وارد خانهء حاج شيخ فضل اللّه شده جمعى از طلاب و اعضاء انجمن هم در آنجا بودند .\r\nحاج شيخ فضل اللّه اگرچه از علماء بزرك طهران بود ولى وضع او وضع اعيانيت بود چه در كتابخانه مىنشست و چه در عمارت پارك و چه در مجلس درس همه وقت و همه‌جا لازمات تعيش او موجود بود مثلا مجلس درس او هيچ وقت خالى از قهوه و چائى نبود و نان روغنى و شيرينى هم بود قبل از درس و بعد از درس يك نفر روضه‌خوان ميرفت بالاى منبر ذكر مصيبتى مينمود آنوقت شروع بدرس ميكرد .\r\nدر اين شب كه ما دو نفر در آنجا كه كتابخانه‌اش بود وارد شده چائى و قهوه و شربت و اقسام شيرينى و ميوه‌جات در آنجا موجود بود ، از بعض كلمات حاج شيخ فضل اللّه معلوم مىشود كه مسلك مشار اليه با مسلك ساير علماء مخالف بود .\r\nاز آن جمله يكى از ثقات نقل كرد كه وارد شدم بر حاج شيخ فضل اللّه درحالتى كه سفره نهار او گسترده بود و به اندازه خوراك پنجاه نفر در سفرهء او حاضر بودند اقسام غذاهاى لطيفه و مربيات مشتهيه و لحوم طير مما يشتهون نيز حاضر بود سفره او را از سفره صدر اعظم ايران بهتر ديدم در آنوقت كه مشغول صرف غذا بود گفت ما اهل ايران مادامى كه بيرونى و اندرونى داريم بايد در ضيق معيشت زندگانى كنيم چه وقتى كه در بيرونى يك سفره انداخته شود و در اندرونى هم يك سفره البته در مخارج فرق كلى پيدا مىشود اما هرگاه هردو سفره در يك جا انداخته شود هم خرج كمتر خواهد بود و هم سفره رنگين‌تر .\r\n\r\n\r\n","description":"\r\nسربازها هرچه با چوب و چماق و قداره و قنداق تفنگ خلق را ميزدند اسباب تفاق و اتفاق آنانرا بيشتر فراهم ميآوردند جامى گويد .\r\n اذا استصعب الامر لا تضطرب * و كن واثقا بالذى لا يخب\r\nفبخج الامور منوط به * كما قال من لا يقول كذب\r\nو من يتق اللّه يجعل له * و يرزقه من حيث لا يحتسب \r\nبه حملهء واحده و يورش سختى وارد حجرهء سربازخانه شدند و آنمظلوم مهموم را از محبس مستبدان نجات داده و بر دوش حميت و غيرت و همت مليت سوار كرده مراجعت نمودند .\r\nاحمد خان چون ديد ماخوذ و محبوس او را بقهر و غلبه بردند امر كرد كه حاج شيخ محمد واعظ را با گلوله بزنيد احدى از سرباز اقدام نكرد بشليك مگر چند نفر شليك كردند باوجود آنكه بيست قدم بيشتر فاصله نشده بود علاوه چون هيكل و قامت بر شانهء مردان غيرتمند بود مرتفع مينمود از بركت ذكر حسبنا اللّه حضرت آله از هدف شدن تير گلولهء جانگاه او را محافظت فرمود مگر آنكه اديب الذاكرين كرمانى كه فعلا به اديب المجاهدين ملقب گرديد ران او محل تير حوادث استبداد گرديد .\r\n","footnote":"","page_name":" 255 ","page_number":291},
  {"content":"\r\n\r\nو نيز نگارنده روزى كه مشار اليه در خانه آقاى طباطبائى آمده بود در مجلس در ضمن مذاكره گفت ملاى سيصد سال قبل به كار امروز مردم نميخورد شيخ در جواب گفت خيلى دور رفتى بلكه ملاى سى سال قبل به درد امروز نميخورد ملاى امروز بايد عالم بمقتضيات وقت باشد بايد مناسبات دول را نيز عالم باشد الخ .\r\nاز مذاكرات در اين مجلس حالش معلوم خواننده خواهد شد چه پس از ورود ما و بجا آمدن پذيرائى و مرسومات متداوله سخن از واقعهء كرمان بميان آمد آن حرارت غريزى و آن آتش غيرتى كه در قلب ما مشتعل بود بسخنان مشار اليه تسكين يافت از جمله سخنانش اينكه حاكم هر محلى بايد در نظم آن محل ساعى باشد هركس مخل نظم باشد بايد او را سياست و تنبيه نمايند خواه ملا باشد خواه سيد حاج ميرزا محمد رضا باعث فتنه و شرارت بود او را تنبيه نمودند شما هم اگر اقدامى بر ضد دولت كنيد تبعيد و منفى خواهيد گرديد .\r\nمجد الاسلام گفت جناب آقا اين حاج ميرزا محمد رضا از معتبرين علما و پسر مرحوم حاج ابو جعفر نوه مرحوم حاج آقا احمد از شاگردان جناب آخوند ملا كاظم خراسانى است در زهد و ورع و عمل در كرمان شخص اول است رياست او در كرمان بيش از رياست جنابعالى است در طهران امروز كه ظفر السلطنه او را چوب زد فردا عين الدوله شما را طناب خواهد انداخت . اگر امروز جلوگيرى نكنيد فردا بصدمه خواهيد افتاد .\r\nبنده نگارنده گفت ما نه از راه التجا و اضطرار باينجا آمده‌ايم چه مقاصد خود را بطور سهل ميتوان انجام داد ما برحسب فرمايش آقاى طباطبائى خدمت رسيده براى اطلاع جناب عالى از اين واقعه موحشه و اينكه بدانيم آيا شما با خيالات آقايان همراهى داريد يا نه اگر شروع به كار نموديم شما تا چه اندازه حاضريد .\r\nحاج شيخ گفت من تا يك اندازه همراهى دارم عين الدوله را ملاقات مينمايم يك خلعت براى\r\n\r\n\r\n","description":"\r\nبالجمله از خوف رسيدن مدد و قزاق ورود بمدرسهء مرحوم حاج ابو الحسن دادند حقيقه احتياطا متحصن شدند و انتظار دستور حركت بوجه احسن ميكشيدند از قضاياى اتفاقيه كامل مجيد و فاضل رشيد و عالم وحيد و بارع سديد مرحوم سيد عبد الحميد شهيد سعيد رفسى با زبان روزه از حوزهء درس ملاذ الاسلام غوث المسلمين العالم الزكى و المجتهد النقى آقا ميرزا محمد تقى گرگانى مد ظله مراجعت كرده و كتابهاى درس در زير بغل داشته آن هنگامه و شليك سرباز را ديده خطاب باحمد خان كرد بطور تغيّر ( مگر تو مسلمان نيستى چرا امر بشليك دادى مگر اينها مسلمان نبودند اگر دولت از تو مؤاخذه ميكرد ميگفتى كه ملت هجوم آورده و حبسى را بردند ) در خلال اين خطابه از قرار مسموع احمد خان گلولهء تفنگ را مىزند بر سينهء اين سيد سعيد و او را شهيد مينمايد .\r\nزمانيكه سلسلهء جليلهء علميهء و غيرهم متروس و مشحون كرده‌اند مدرسهء را اول اديب المجاهدين وارد شد درحالتى كه خون از ساق او جريان داشت او را در ايوان قبلى طرف غرب خوابانيدند در اين اثنا نعش آقا سيد الحميد رحمه اللّه را نيز وارد كردند و در ايوان شرقى خوابانيدند جناب خلاق المعانى بر بالين آن سيد جيّد نشسته و سؤال كردند ( آقا چه ميخواهى ) از آخر حنجره نالهء كشيد چنين مفهوم شد كه\r\n","footnote":"","page_name":" 256 ","page_number":292},
  {"content":"\r\n\r\nحاج ميرزا محمد رضا صادر مىكنم .\r\nمجد الاسلام گفت جناب آقا صدور خلعت كاريست سهل من و ناظم الاسلام در سال فرامين و خلاع متعدده از دولت براى هركس صادر ميكنيم در اين واقعه آقاى طباطبائى عزل ظفر السلطنه را بما وعده داده‌اند حالا شما بر ما منت ميگذاريد و قول مىدهيد كه به اين اندازه حاضرم كه خلعتى صادر كنم در اين بين شيخ رو كرد بمجد الاسلام و گفت : گفتم كه مفسد و شرير را بايد سياست و تنبيه نمايند ما اهالى ايران شاه لازم داريم ، عين الدوله لازم داريم ، چوب و فلكه و ميرغضب لازم داريم ملا و غير ملا سيد و غير سيد بايد در اطاعت حاكم و شاه باشند براى يك نفر آخوند كه چوب خورده است نميتوان مملكتى را بهم انداخت اين اقدام تو مثل آن مهملاتى است كه در روزنامه مينويسى مشروطه و جمهوريرا در روزنامه اسم بردن و منشاء فساد شدن مشروع نيست در اين اثناء به طرف نگارنده روآورد و گفت :\r\nناظم الاسلام ترا بحقيقت اسلام قسم مىدهم آيا اين مدارس جديد خلاف شرع نيست و آيا ورود باينمدارس مصادف با اضمحلال دين اسلام نيست آيا درس زبان خارجه و تحصيل شيمى و فيزيك عقايد شاگردانرا سخيف و ضعيف نمىكند مدارس را افتتاح كرديد آنچه توانستيد در جرايد از ترويج مدارس نوشتيد حالا شروع به مشروطه و جمهورى كرديد نميدانيد در دولت مشروطه اگر من بخواهم روزنه و سوراخ اين اطاق را متعدد نمايم بايد ماليات بدهم و اگر يك سوراخ را دو سوراخ كنم بايد ماليات بدهم و كذا و كذا .\r\nمجد الاسلام گفت آقاى من دولت مشروطه يعنى دولت مشروعه يعنى بايد بموازين شرعيه شاه و گدا در تحت قانون اسلام بالسويه باشند طايفه نصارى كه مشروطه ميگويند مقصودشان عمل بر طبق قوانين موضوعه خودشان است كه عقلاء مملكت وضع كرده‌اند و چون آنها قانون خدائى ندارند و حضرت عيسى ( ع ) در احكام تكليفيه قانونى از جانب خدا نياورده لذا عقلاء مملكت قوانين تكليفى وضع نمودند و بر طبق آن عمل مينمايند . لكن مسلمانان كه مشروطه ميگويند مقصودشان عمل بر طبق احكام\r\n\r\n\r\n","description":"\r\nآب ميخواهد چون آب آوردند تأسى بجد خود كرده با لب تشنه از دار دنيا رحلت نمود رحمة اللّه عليه .\r\nحضرت والد خون آن سيد را بر صورت و محاسن ماليده يك مرتبه صداها و ناله‌ها بگريه و ندبه بلند شد .\r\nاين اول قتيل در طريق مشروطه بود .\r\nدر اين احوال شاهزاده مدير توپخانه با دستهء از قزاق رسيد براى نصرت سربازها چون در مدرسه آن سيد شهيد را مطروح و اديب سعيد را مجروح ديد و ازدحام خلق را مشاهده كرد و در كوى و برزن استعداد مرد و زنرا ملاحظه نمود فطرت اسلاميتش او را منصرف از خيالات فاسده نموده از جناب ولد دستور العمل خواست فرمود ( اگر بخواهيد ديگر فعلا اتلاف نفوس و هتك ناموس نشود بايد امر نمائيد آنچه سرباز و قزاق در اين حدود است بروند و منازل و محله را تخليه نمايند تا ما مشغول تجهيز نعش اين سيد شهيد شده او را به مسجد جامع برسانيم ) پذيرفته و تخليه نمود سرباز و قزاق رفتند .\r\nدر اينموقع حضرت مستطاب غياث الاسلام و غوث المسلمين شريعتمدار آقا سيد محمد جعفر صدر العلماء مد ظله العالى با جماعت كثيره از علماء و غيرهم وارد شدند و در خفى بعضى خدمت والد ماجد معروض داشتند ( كه بهتر آنست نعش سيد را برداشته روانهء خانهء عين الدوله شويم ضمنا خانهء او را خراب كرده مال\r\n","footnote":"","page_name":" 257 ","page_number":293},
  {"content":"\r\n\r\nشرعست و چون پيغمبر ( ص ) ما تكاليف ما را از معاشى و معادى معين فرمود و قرآن را از جانب خدا براى ما نازل كرد ما هم ملتزم هستيم باجراء و عمل بر طبق آن وانگهى مشروطه مقابل مستبده است معنى حقيقى آن را ما جائى اظهار نكرديم و اصلا در روزنامه چيزى از آن را درج ننموديم و بمفاد  ( وَ أَمْرُهُمْ شُورى بَيْنَهُمْ )  جنابعالى هم بايد در امور خودتان بمشاورت عمل نمائيد و الا شما را مستبد خواهند گفت .\r\nنگارنده گفت مشروطه و يا جمهورى مقصود از هردو يكى است چه جمهورى از افراد مشروطه است و مراد از مشروطه سلطنت عمومى و سلطنت ملى است . امروز هيچ‌يك از احكام اسلام جارى نميشود . بناى اسلام بر مساوات است و حال آنكه مىبينيم دزد اگر از فقراء باشد او را مىكشند و دهنه توپ مىبندند و اگر از اغنياء باشد از او پولى ميگيرند و او را مرخص ميكنند و اگر آقازاده باشد با او همراهى ميكنند .\r\nمشروطه ميگويد ( ظفر السلطنه حق ندارد حكم شليك و كشتن جمعى زنان و اطفالرا بدهد ) اگر ما مشروطه بگوئيم مقصودمان اينست لا غير .\r\nدر اين اثنا شيخ ابراهيم معروف بعينكى ملقب بلسان العلماء كه حاضر در آن مجلس بود بصدا درآمد و گفت ( جناب آقا . . مجد الاسلام و ناظم الاسلام امشب آمده‌اند در اينجا كه از جنابعالى استعلام نمايند آيا در واقعه حاج ميرزا محمد رضا همراهى داريد يا نه ؟ آيا براى مظلومين كرمان اقدامى ميفرمائيد يا نه ؟ ) ديگر از مشروطه و مشروعه حرفى نبود منكر شاه و عين الدوله نشدند منكر نظم و امنيت نميباشند .\r\nشيخ گفت خير مقصود مزاح و شوخى بود خواستم حرارت و سورت اين دو نفر را قدرى تسكين دهم و با آنها صحبتى داشته باشم .\r\nمجد الاسلام گفت من قول مىدهم هروقت كه دولت ايران مشروطه شود احدى مانع سوراخ شما نشود هرقدر ميل داريد سوراخ اطاق را متعدد كنيد يكشاهى ماليات هم ندهيد حاضرين\r\n\r\n\r\n","description":"\r\nاو را بغارت و يغما دهيم ) در جواب فرمود ( اين رأى صواب نيست زيرا چون جمعيت وارد خيابان شوند بتوسط تلفون اطلاع ميدهند بدولت لهذا امر بشليك قزاق و سرباز مينمايند لا اقل پنجاه نفر بقتل ميرسد ) از اينجهت اقدام نكرده نعش مرحوم سيد را بر تخته نهاده علماء اعلام و طلاب عظام از عقب نعش حركت كرده و جماعتى كفن به گردن انداخته و جزوات قرآن بدست گرفته به وضع استغاثه و تظلم وارد مسجد جامع شدند .\r\nحجة الاسلام و المسلمين آقاى بهبهانى و آقاى طباطبائى و ساير حجج اسلاميه و تمام طلاب دينيه و اغلب تجار و كسبه در مسجد حاضر گرديدند و نعش مرحوم سيد را در مسجد امانت گذاردند .\r\nمناسب است كه در اينمقام بدرج چند بند از بيست و پنج بند فصيح الزمان سيد رضوان شيرازى پرداخته پس از آن رشته تاريخ را وصل نمائيم .\r\n بايد كه درج كرد بتاريخ روزگار * اين در جهاى گوهر منظوم شاهوار\r\nزيرا كه اين قضيه بدوران ما چنين * افتاد اتفاق كه ناديده روزگار\r\nعبد المجيد مفسد فى الارض فتنه‌جوى * بدنام دين و دولت و بدخواه شهريار \r\n","footnote":"","page_name":" 258 ","page_number":294},
  {"content":"\r\n\r\nبخنده درافتادند .\r\nنگارنده گفت چه‌قدر فرق است بين اين مجلس و مجلسى كه دو ساعت قبل داشتيم يعنى منزل آقاى طباطبائى چه آنجا گريه و زارى بود از واقعه كرمان اما اينجا خنده و خوشحالى آنجا محزون بوديم بر شهداى كرمان اينجا خورسند و مسروريم از مزاح آنجا تغيّر و تغيير داشتيم اينجا شربت و شيرينى . آقايان من ما بايد لباس سياه بپوشيم و خون گريه كنيم كه در كرمان سه نفر مجتهد مسلم را چوب زدند و سياست اشرار و قطاع الطريق را درباره آنان جارى كردند و جمعى از برادران و خواهران ما را بتير و تفنگ مارتين از پا انداختند ما بايد عزادار باشيم كه يكنفر مثل ظفر السلطنه كه پست‌ترين شاهزادگان و از عقل و علم عاريست مسلط بايد باشد بر دو كرور جمعيت كرمان و بلوچستان كه هرچه دلش بخواهد بجاآورد فعال لما يريد تاكنون هرچه بود باز علماء قوم محترم بودند و رفع ظلم ميكردند حالا كه خودشان اين‌گونه مظلوم واقع شوند ديگر بسايرين چه خواهد گذشت ، ديگر آنكه فردا شب شب نوزدهم رمضان و ليلة العزاى اسلامى است اين خنده و مزاح اين مجلس وراح اين شربت و شيرينى چيست حاج شيخ خواست جوابى دهد كه در اين اثناء آقا سيد على آقا يزدى كه از علماء تبريز و يزدى الاصل مىباشد وارد شد پس از جلوس و به عمل آمدن تعارفات رسمى بقيه مذاكرات در ميان آمده جنابش از اينواقعه متأثر شده فرمود تاكنون در اسلام چنين اتفاقى نيفتاده و شايد يكى از آدمهاى اين آقا را چوب زده باشند و شايد بىاحترامى بنوكر آقا شده است حاج شيخ گفت خير به من هم نوشته‌اند اين پاكت حاج شيخعلى است كه به من نوشته است جناب آقا سيد على آقا متقبل شد كه قضيه را بشاه عرض كند حاج شيخ فضل اللّه هم متقبل شد تا يك اندازه همراهى كند همان شبانه مراجعت نموده وقايع را خدمت آقاى طباطبائى عرض نموده فرداى آنشب در مساجد طهران عنوان منبرى واقعهء كرمان بود آقاى طباطبائى خودش منبر رفته شرحى از ظلم ديوانيان عموما و از عين الدوله خصوصا بيان فرمود صداى گريه و ندبهء مستمعين بلند شد .\r\n\r\n\r\n","description":"\r\n اول نهاد تيشه بر آن ريشه كز نخست * او را نبى نشاند و على گشت آبيار\r\nيعنى درخت علم و عمل آنكه باشدش * تا حشر لطف قائم بالذات برك و بار\r\nقدرت نمائيش همه اين شد كه بين روز * از روز اهل علم و عمل آورد دمار\r\nمفتوح كرد باب اهانت بغدر و مكر * اول به روى شخص شخيص بزرگوار\r\nشيخ شيوخ عصر محمد فريد دهر * آن واعظ نكو سخن كامل العيار\r\nميخواست ماند و شكند سد اهل علم * ميخواست تا به دو بكند رخنه در هزار\r\nبارى على الرؤس نمودند از دو سو * او را اسير همچو اسيران زنگبار\r\nاما همين طريق كه بود از براى حفظ * فوجيش در يمين و گروهيش در يسار\r\nطلاب جمله در طلبش وامحمداه * گفتند و ساختند خلاصش زاشقيا\r\nبىحربه چونكه جيش خداوند ذو المنن * بر حربيان شدند دليرانه صف‌شكن\r\nسلطان فوج ياور عبد المجيد داد * فرمان قتل جملگى از خبث خويشتن \r\n","footnote":"","page_name":" 259 ","page_number":295},
  {"content":"\r\n\r\nدر مسجد سيد عزيز اللّه جناب صدر العلماء هم شرحى از واقعهء كرمان بيان فرمود .\r\nدر مسجد سپهسالار قديم هم در حضور آقاى بهبهانى باشارهء خود آن حضرت عنوان منبر همين واقعه بود .\r\nدر شب بيست و پنجم همين ماه آقاى بهبهانى آمد منزل آقاى طباطبائى مذاكرهء مطالب سرى و محرمانه بود آقاى بهبهانى فرمود با اين حركات شنيعهء ظفر السلطنه كه بتحريك و امر عين الدوله اتفاق افتاده است ديگر سكوت ما مشروع نيست و اگر ساكت باشيم ديگر اين نوع را احترامى باقى نميماند . دربارهء ملاها كه اين گونه سلوك كنند نسبت بساير اصناف چه مىكنند .\r\nبارى ، در آن شب عهد اتحاد و اتفاق و دوستى بين دو رئيس روحانى محكم و مستحكم گرديد مهمانى دورهء آقا ميرزا مصطفى به شكل پليتيك جلوه ميكرد عين الدوله هم به بىاعتنائى ميگذرانيد .\r\n\r\nعمارت بانك يا مدرسهء چال\r\nمدرسهء مخروبه و قبرستان كهنه در قرب مدرسهء خازن الملك و متصل به امامزاده سيد ولى بود كه نگارنده كرارا مدرسه را ديده در اين اواخر اشخاصى كه ذغال مو ميفروختند محل و مكان خود را در آن مدرسه قرار داده از براى اين مدرسه موقوفاتى هم بود كه دست تصرف و غصب بلكه مالكيت رويش گذارده شد بمرور زمان مردم اطراف قبرستان را تصرف نموده خانه ساختند بعضى علماء طهران هم بملاحظه تبديل باحسن و يا بلحاظى ديگر مضايقه از فروش آن زمين نداشتند به اين جهة اشخاصى كه اطراف مدرسه را خانه ساخته بودند هريك يك قباله به مهر يكى از علماء در دست داشتند .\r\nبعضى از دلالها محرك رئيس بانك استقراضى گرديده كه هرگاه زمين قبرستان و مدرسهء مخروبه را خريده عمارتى ساخته و پرداخته كنيد و بانك استقراضى را در وسط شهر قرار دهيد اولى وانسب خواهد بود .\r\n\r\n\r\n","description":"\r\n شليك با تفنگ نمودند حربيان * مجروح ساختند بيك حمله چند تن\r\nدر آن ميانه سيد و سالار سروران * عبد الحميد فخر زمان مفخر زمن\r\nغافل زره رسيد و ز هنگامه بى خبر * انگشت حيرتش بشد آنگاه در دهن\r\nچشمش بسوى معركه افتاد محو و مات * از كارهاى چرخ ز غوغاى مرد و زن\r\nناگاه بىملاحظه سلطان فوج دون * تيرى زد آتشين بتن شمع انجمن\r\nما بين سينه و گلويش تير جا گرفت * و ز پشت او بدر شد و جانش شد از بدن\r\nهم بيگناه بود هم از خلق منزوى * هم بد غريب و بيكس و هم دور از وطن\r\nتيرش به سينه خورد بمظلومى حسين * قلبش بگشت پاره بمجروحى حسن\r\nتا جان برفت از تن جان جهان برون * زد صيحه جبرئيل كه اى حى ذو المنن\r\nاز نو حسين كشته ز جور يزيد شد * عبد الحميد كشته عبد المجيد شد \r\nخلاصه در مدت يكهفته محاصره بودند و انواع اخافه و اذيت و آزار از جانب عين الدوله به متحصنين خانهء خدا رسانيدند روز نوزدهم بعنوان استغاثه دستهء از سينه زن كه اغلب اهل علم بودند خواستند\r\n","footnote":"","page_name":" 260 ","page_number":296},
  {"content":"\r\n\r\nرئيس بانك گفت زمين قبرستان و مدرسه را چگونه بخرم و بچه طريق آن را تصرف نمايم .\r\nدلالها گفتند كه يكى از علماء را راضى نموده زمين قبرستان و مدرسه را از او ميخريم چه علماء طهران بيع زمين وقف را بعنوان تبديل باحسن جايز مىدانند .\r\nرئيس بانك بتوسط حاج مستشار التجار خانه‌هاى اطراف را به قيمت گزافى از متصرفين آنها خريدارى نمود نوبت بمدرسه كه رسيد خدمت آقاى طباطبائى آمدند مقصود را عنوان نمودند جواب را مخالف ميل خود شنيدند حتى آنكه متقبل شدند دو هزار تومان تفاوت قيمت را بدهند كه در مكانى ديگر مدرسهء بنا كنند جنابش فرمود بيع زمين وقف وانگهى مدرسهء كه مشتمل بر مسجد است جايز نيست و احدى از علماء اين گونه بيع را جايز نميدانند .\r\nحضرات از طرف آقاى طباطبائى مأيوس شده از ساير آقايان هم طرفى برنبستند لذا به طرف حاج شيخ فضل اللّه رفته و به زودى مقضى المرام برگشتند حاج شيخ نوشته به آنها داد قريب به اين مضمون :\r\n« وقفيت اين مدرسه و اين قبرستان معلوم و مسلم نيست بر فرض وقفيت بملاحظهء تبديل باحسن من در هفتصد و پنجاه تومان فروختم كه انشاء اللّه تعالى در جاى ديگر مدرسهء بهتر بنا كنم الخ » .\r\nزمين قبرستان و مدرسه فروخته شد اجزاء آقا هم بپولى رسيدند تبديل باحسن بلكه باخس هم تاكنون نشد .\r\nمجملا رئيس بانك برحسب اين نوشته مدرسه را خراب نموده عمارتى بس عالى درجايش نقشه و طراحى نمود .\r\nآقاى طباطبائى پيغام داد برئيس بانك كه اين زمين قبرستان و مدرسه را خراب كردن به هيچ قانونى مشروع نيست نخواهم گذاشت كه اين زمين در تصرف شما بماند و عمارت بنا كردن در اين مكان تضييع پول خودتان است . رئيس جواب داد كه من از مستشار التجار خريدم و او هم نوشتجات معتبر در دست دارد .\r\n\r\n\r\n","description":"\r\nببازار روند بين مسجد جامع و چهارسوق بزرگ امر بشليك دادند المنزه من كل شين .\r\nمرحوم آقا سيد حسين و دو نفر ديگر برحمت ايزدى بواسطهء گلوله استبدادى و اصل گرديدند .\r\nو مسموع شد چند كشته ديگر را سربازها در مسجد پهلوى چهارسوق بردند براى اينكه اهل مسجد ندانند چون شب رسيد در گارى ريخته بقبرستان سر قبر آقا دفن نمودند و چند نفر ديگر از طفل و غيره بواسطهء مجروح شدن بعد از چند روز ديگر از دار دنيا رفتند .\r\nو در اواخر ايام محاصره كه از شب دوشنبه 22 باشد غدغن بليغ نمودند كه كسى را نگذارند بر آقايان وارد شود و در اين شب آب و نان را بر مظلومان بستند بلكه خيال توپ بستن به مسجد و اسارت اهل تحصن را داشتند و عين الدوله بطورى سد ابواب سلطنت نموده كه احدى جرئت اظهار حقيقت اين وقايع را نداشته و خاطر مبارك شاهانه مسبوق نبوده بعضى از اوقات معروض ميداشتند بطريق اجمال كه جمعى از اشرار در مسجد جامع شرارت مينمايند .\r\nدر اين ايام محاصره اين پدر مهربان به جهت مقهوران و متحصنان چه بيانات و مقالات نافعه در منبر مسجد جامعه اعلان داشتند و بعد از اجازه گرفتن به مسافرت عتبات در منازل طريق قم و ايام تشرف بعتبهء\r\n","footnote":"","page_name":" 261 ","page_number":297},
  {"content":"\r\n\r\nآقاى طباطبائى كتبا بمشير الدوله وزير امور خارجه اطلاع داد و نيز بمشير السلطنه وزير داخله نوشت با پيغامات مؤكده مخوفه كه اولا تصرف در زمين وقف و مسجد جايز نيست و ثانيا تصرف خارجه در مدرسه و مسجد و قبرستان مسلمانان اهانتى است بعموم مسلمين بلكه باسلام ثالثا بناى اين عمارت در نزديكى مدرسهء خازن الملك و امامزاده سيد ولى مستلزم خطرهاى بزرگست چه بعد از اين در اين عمارت رعيت خارجه منزل مىكند و بواسطهء اعمال نامشروع و صداى سازهاى آنان طلاب مدرسهء خازن الملك و خدام امامزاده بصدا درميآيند و آن مستلزم نزاع و فتنه خواهد بود .\r\nرابعا آنكه بناى اين عمارت در اين محل خلاف پليتيك دولتى است چه اين بنا مشرف بر ابنيه و عمارات دولتى و نزديك به ارك است و فيه ما لا يخفى على احد .\r\nجوابى كه از طرف وزارت خارجه و داخله داده شد هردو قريب بيك مضمون بودند و خلاصهء مضمون هردو اينست :\r\n( ملكى رعيت خارجه خريده است بتصديق يك نفر از علماى بلد وزارت امور خارجه هم امضاء نموده است ديگر دولت حقى ندارد و كسى نميتواند ممانعت كند . )\r\nسواد قبالهء حاج شيخ فضل اللّه را هم فرستادند نزد آقاى طباطبائى ايشان هم بتوسط نگارنده پيغام دادند كه اولا اين زمين و مدرسه وقف است نه ملك ثانى آنكه ما كرارا باجزاء بانك گفتيم اين معامله باطل و موافق هيچ قانونى نيست . بارى آقاى طباطبائى از اصلاح مأيوس شده ليكن در بالاى منبر كرارا اين مسئله مطرح و عنوان بود و برئيس بانك هم پيغامات مؤكده دادند كه از وخامت اين امر بترس تا اينكه يك شب متولى باشى امامزاده سيد ولى خدمت آقاى طباطبائى عرض كرد كه امروز در قبرستان درحالتى كه مشغول بنائى بودند بدن يك نفر زن از زير خاك بيرون آمد كه تازه بود و معلوم گرديد سال گذشته او را دفن كرده بودند و بدن اين مرده را به حالت ذلت و خوارى انداختند در\r\n\r\n\r\n","description":"\r\nساميهء عليا حضرت فاطمه بنت موسى بن جعفر ( ع ) در صبح و عصر در صحن مطهر ثمرات مشروطيت و فوائد معدلت و مضار استبداد و ظلم را وجدانى رعيت نمودند و از بركت بقعهء رفيعهء فاطميه مقضى المرام حجج اسلاميه مراجعت نمودند و بعد از ورود بطهران الى زماننا هذا آنى از خدمت بمشروطيت و زمانى از ارادت بشريعت تكاهل نورزيده و در زمان استبداد صغير در محافل معظمه و مساجد جامعهء ثلاثه از شيوهء مرضيهء خويش كه بيان حقيقت مشروطه بوده دست برنداشته چنانچه بعضى از وكلاء مجلس مقدس حاضر بوده و هستند و تعجب از تقريرات او مينمودند . خود حضرت مستطاب عالى كه نگارنده بيغرض ( تاريخ بيدارى ايرانيان ) ميباشند عدالت‌خواهان ايمانى و مشروطه‌طلبان وطنى ايرانى از زمان طلوع آفتاب عدالت و مشروطيت از افق مظلوميت در زمان حال و مستقبل بايد قدر اين وجود محترم را غنيمت شمارند و اين نعمت منيعهء مشروطه را از آثار او دانند اگرچه در اينمدت تخلق باخلاق پيغمبر و صعود باعواد منبر تحريرات بسيار كه نافع نوع بشر است فرموده‌اند اما سه تأليف مرتب فعلا موجود است : اول كتاب عوائد الغلائيه فى اوامر الالهيه در فرايض و واجبات رسالت پناهى است . دوم كتاب فوائد الضيائيه فى نواهى السبحانيه در نواهى منكراتست و عدد ابيات اين دو كتاب تخمينا هشتاد هزار بيت مىشود و بمقتضاى وقت كتابى تأليف نموده مسمّى به اساس السياسية\r\n","footnote":"","page_name":" 262 ","page_number":298},
  {"content":"\r\n\r\nچاهى كه براى پنهان كردن استخوانهاى اموات حفر كرده بودند . خدام امامزاده و طلاب مدرسهء خازن الملك از اين واقعه مطلع گرديده عمله‌ها و بناها را زده و از آنجا دور كردند فردا هم محتمل است نزاعى برپا شود .\r\nآقاى طباطبائى فرمودند شما ساكت باشيد و اقدامى نكنيد تا خودمان به خوبى علاج اين واقعه را بنمائيم و نگذاريم فتنه احداث شود .\r\nروز بعد از آن از طرف حكومت طهران و نظميه چند نفر فراش و پليس مأمور شدند كه در آنجا حاضر باشند و نگذارند كسى ممانعت كند .\r\nاز طرف آقا ميرزا مصطفى آشتيانى پيغام برئيس بانك برده شد كه علاج اين كار بفراش و حكومة نميشود و قوهء قهريه هرگز در اين امر اثر نخواهد كرد .\r\nدر شب شنبهء آخر ماه در منزل جناب آقا ميرزا مصطفى آشتيانى پيمان و عهد آقايان مجدد و مؤكد گرديد . روز شنبهء آخر ماه مبارك جناب حاج شيخ محمد واعظ اصفهانى كه از معتبرين اهل منبر و بزرگترين واعظين و ناطقين بود كيفيت خلاف شرع بودن عمارت كردن در گورستان مسلمين و نبش قبور مؤمنين و نقل ابدان و خورد كردن استخوان و تصرف در اراضى موقوفه و تأسيس اساس بانك استقراضى روسى در اين محوطه و ترويج خارجه و تشييد كسب ربا و تضعيف داخله و اعانت باثم و نصرت كفر به اين رسم و اسم بيان نمود و فرمود آقايان علماء چندين دفعه برجال دولت رسانيده و بيان نموده‌اند اميدواريم براى اتمام حجت يك عريضه حضور شخص اعليحضرت مظفر الدينشاه معروض دارند بلكه اثر نمايد و مانع شوند اگرچه ميدانم عرايض علما را بشاه نميرسانند فعلا كاريكه از ما ساخته است اين است كه زحمت دو قدم راه را بر خود گذارده زيارتى از اموات و اجداد خود بكنيد بلكه يك وداع آخرين از قبور و استخوانهاى آنان بنمائيد و فاتحه بر آنها بخوانيد و روح آنها را شاد كنيد كه همين امروز و فردا اين قبور لگدكوب روسيان خواهد گرديد .\r\n\r\n\r\n","description":"\r\nفى تأسيس الرياسة كه دوازده هزار بيت آن موجود است و ظاهرا ختم به سى هزار بيت برسد از براى خواص و عوام در مشروطيت و سياست بهتر از اين مجموعهء ممدوحه نخواهد شد اگرچه زحمات فوق العاده در شريعت و خدمات بىاندازه در مشروطيت اين قوهء ناطقهء مملكت و سدّهء سنيّهء رعيت مشهود اهل كمال و منصفت است و هركس منكر شود از حيث غرض و عداوتست و ارقام عتيقه و توقيعات منيعه له از ذوات مقدسه و حجج اسلاميه و آيات الهيه آقاى ملا محمد كاظم خراسانى و آقا شيخ عبد اللّه مازندرانى متّع اللّه المسلمين به طول بقائهما كه بسرافرازى اين واعظ كه فى الحقيقه لسان الشريعه و بيان المله است كشف از عقيدهء صافيهء و اقدامات وافيه و كافيهء اين قدوة الخليقه و بر صدق عرايض اين بندهء شرمنده مينمايد و بعض از آن رقائم كريمهء صادره از آن ناحيه را معروض داشته چون در معنى مشروطيت و اتحاد و بيان حقيقت ظلم و جور و نفاق است و به جهت عامهء عباد نافع است در اين تاريخ محترم درج فرمائيد تا در صفحهء روزگار بيادگار بماند و در عوض اين خدمت حضرت عالى قارئين بعد از قرائت به ياد خير شما را شاد فرمايند و ما توفيقى الا باللّه حرره الاحقر محمد على الملقب به بيان المحققين ابن خلاق المعانى الحاج شيخ محمد الواعظ الطهرانى الملقب بسلطان المحققين دامت بركاته . فى پنجم شهر ربيع الثانى من شهور سنه 1328 هجرى\r\n","footnote":"","page_name":" 263 ","page_number":299},
  {"content":"\r\n\r\nاينكلام معلوم است در روز روزه در وسط طهران با آن جمعيتى كه در مسجد همه‌وقت حاضر است كه اكثر آنها طلاب و محصلين و مقدسين است چه اثرى خواهد نمود وانگهى از دهان چنين واعظى كه خودش از علماء باشد و حضور مجتهدى مانند حاج شيخ مرتضى كه احدى اندك خلاف و ذره هوس و هوا در او نديده با آن نطق كذائى كه روز قبل اين مجتهد بزرگ در همين محل فرمود با آن مقدماتى كه سابقا تمهيد شده بود مجملا دو ساعت بغروب ماندهء روز شنبه حاج شيخ محمد واعظ در بالاى منبر مشغول موعظه بود نيمساعت بغروب مانده اثرى از عمارت بانك باقى نمانده بود جز زمين مخروبه متجاوز از دويست نفر بناء و عمله همگى فرار كردند . هرگاه هزار نفر عمله با بيل و كلنگ ميخواستند اين عمارت را خراب كنند هرآينه ده روز لا اقل طول داشت بفاصله يكساعت چنان منهدم شد كه گويا خبرى از آن نبوده بندهء نگارنده يكساعت بغروب مانده اين خبر را شنيده فورا روانهء آن محل شده وقتى كه رسيدم جمعى از\r\n\r\n\r\n","description":"\r\n\r\nسواد دستخط بندگان آية اللّه فى الارضين آقاى خراسانى مدّ ظلّه العالى است\r\nروى پاكت :\r\nخدمت جناب مستطاب عماد العلماء برهان المتكلمين مروّج الاحكام آقاى حاج شيخ محمد واعظ سلطان المحققين دامت بركات وجوده نائل گردد سلخ رجب المرجب 1327\r\nبسم اللّه الرحمن الرحيم\r\nعرض مىشود انشاء اللّه مزاج شريف با كمال صحت و سعادت و عافيت مقرون و هماره در نشر اخبار و آثار ائمهء اطهار عليهم سلام اللّه الملك الجبار موفق و مؤيد بوده مساعى جميله و بيانات سحريهء منبريهء جنابعالى در اعلاء كلمهء حقهء اسلاميه و تقويت معدلت‌خواهان و قلع مواد ظلم و استبداد و اشاعهء عدل و داد متواترا مسموع و دوام توفيق آن جناب را درخواست نموده در اين موقع كه به حمد اللّه تعالى و حسن تأييده كليهء امور بر وفق مرام و نتيجهء اقدامات و زحمات حاصل گرديد مخصوصا مزاحمت مينمايم كه تمام اوقات خصوص ايام و ليالى متبركهء شعبان و رمضان بعموم ملت بفهمانيد كه غرض ما از اين همه زحمت ترفيه حال رعيت و رفع ظلم از آنان و اعانهء مظلوم و اغاثهء ملهوف و اجراء احكام الهيه عزّ اسمه و حفظ و وقايهء بلاد اسلام از تطاول كفار و امر بمعروف و نهى از منكر و غيرها از قوانين اسلاميه نافعة للقوم بوده است واضحست وزراء مسئول و وكلاء منتخب كمال مساعدت از جناب عالى فرموده عموم اهالى ايران خصوصا قاطبين طهران امتثال اوامر شريفه خواهند نمود . زياده زحمت جز التماس دعا ندارد الاحقر الجانى محمد كاظم الخراسانى\r\n\r\nصورت سواد دستخط بندگان حضرتين آيتين آقاى خراسانى و آقاى مازندرانى مد ظلهما است\r\nروى پاكت :\r\n( طهران ) انشاء اللّه تعالى جناب مستطاب افاضت مآب مصباح الظلام مصلاح الانام مروّج الاحكام مشيّد الاسلام قدوة الواعظين سلطان المحققين آقاى حاج شيخ محمد واعظ سلمه اللّه تعالى ملاحظه فرمايند 15 شهر صيام 1327 .\r\n","footnote":"","page_name":" 264 ","page_number":300},
  {"content":"\r\n\r\nاطفال را ديدم كه مشغول خرابى ته‌مانده و باقيمانده آن عمارت هستند . با آنكه اسباب و آجر و آلاتى كه آنجا بود قيمت معتدبه داشت لكن احدى از اطفال اعتنائى به آنها نميكرد جز براى خرابى و معدوم كردن آنها را ، آنوقت دانستم كه قوهء معنويهء مليه يك قوهء قاهرهء خدائيست كه اگر بجنبش آيد ميتواند در يكساعت يك لشكر جرار يا يك سلطنت قهار را منقلب و معدوم نمايد .\r\nرئيس بانك فورا اطلاع بوزارت خارجه داد وزير امور خارجه هم اطلاع به عين الدوله صدر اعظم داد عين الدوله هم بآقايان پيغام داده و تشكى از حاج شيخ محمد واعظ كه باعث فتنه و خرابى عمارت شده است كرد آقايان جواب دادند كه كرارا گفتيم اين زمين وقف است و معامله‌اش جايز نيست و وخامت عاقبت كار را گفتيم و نوشتيم نشنيديد فروختن مسجد و تصرف خارج مذهب در قبرستان مسلمانان خلاف قوانين اسلامى است .\r\n\r\n\r\n","description":"\r\nبسم اللّه الرحمن الرحيم\r\nعرض مىشود انشاء اللّه تعالى همواره در ترويج احكام و تشييد اسلام و هدايت انام بمزيد تأييد مخصوص خواهيد بود از ابتداى تابش آفتاب عدالت و تأسيس قواعد مشروطيت الى كنون از صدمات وارده بر آن وجود محترم مسبوق و مساعى جميله مبذولهء آن جناب كه كاشف از كمال استقامت در تدين و حاكى از وفور دانش و تمدن آنوجود شريفست مشروحا مكشوف و رجاء واثق حاصل است كه انشاء اللّه تعالى تمام مراجع و اولياى امور و طبقات ملت نعمت وجود محترم را مغتنم شمارند و فوائد بيانات و افادات عالى را قدر شناسند و در موجبات مزيد تشويق و فراغت خاطر شريف كما ينبغى قيام فرمايند بعون اللّه تعالى قدر اين نعمت عظمى كه بهاى اينهمه نفوس عزيزه و اموال ملت است بحسن بيانات جناب عالى ذهنى تمام مسلمانان گردد همه بدانند كه حفظ اساس ديانت و اسلاميت و استقلال مملكتشان به اين حصن سعادت منحصر است و در استحكام اين اساس قويم بجان و دل بكوشند و هم حقيقت حريت موهوبهء الهيه عزّ اسمه را كه عبارت از آزادى از اسارت و مقهوريت در تحت تحكمات دل‌بخواهانهء كارگذاران امور و اولياى دربارى است نه خروج از ربقهء عبوديت الهيه عزّ اسمه و القاء قيود شرعيه پيوسته مذاكره و ذهنى تمام طبقات مردم فرموده مغالطه و تمويهات مغرضين و تجريّات ارباب فسوق و مبتدعين را مسدود معنى مساوات را هم كه تسويه فيما بين قوى و ضعيف و غنى و فقير در حقوق و احكامست كما ينبغى شرح فرموده حقيقت مشروطيت را كه عبارت از عدم تجاوز تمام طبقات از وظايف و حدود مقررهء شرعيه و سياسيه است وجدانى براى مردم كنند تا آنكه تمام ملت به عين اليقين بدانند كه براى تحصيل چه نعمت و فوز بچه شرف و سعادت و خير دنيا و آخرت اينهمه شدائد را تحمل نموده از مقام لفظ و گفتار ترقى و بمرحله عمل و رفتار قدم نهند و انجمنهاى متفرقهء اصنافيه و غيرها تماما همّ خودشانرا به تكميل علميات و عمليات راجعه بصنف خود مصروف داشته مداخله در سياسيات ملكيه كه خارج از وظيفهء آنانست به كلى محترز باشند و جز تقديم لوايح و اخطارات به مجلس محترم ملى كه قاطبهء ملت حق دارند ساير انحاء مداخلات را كه در دورهء سابقه از كمال بيعلمى و يا غرضانيت ناشى و مستتبع آن همه مفاسد شد دشمنى بدين و وطن اسلامى و از اعظم محرمّات و كبائر دانند و به كلى تحرز نمايند و مخصوصا عموم ارباب جرائد و ناطقين لازمهء وظيفهء مقاليهء خودشانرا كه تربيت و ترقى و تكميل علميات و عمليات و تهذيب اخلاق ملت از رذائل و رسوخ دادن مبادى تدين و تمدنست مراقب بوده خروج از اين\r\n","footnote":"","page_name":" 265 ","page_number":301},
  {"content":"\r\n\r\nاين اتفاق و اين واقعه موجب قوت و باعث بيدارى ملت گرديد دانشمندان اميدوار شدند .\r\nآقا سيد جمال الدين واعظ اصفهانى كه تازه از اصفهان آمده و در مسجد شاه و جماعت ميرزا ابو القاسم امام جمعه موعظه مىكند اين هيجان ملى را تمجيد كرده و روى مردم را به طرف علماء ميگرداند .\r\nاين اقدام و هيجان ملى را حضور اعليحضرت مظفر الدين شاه عرض كردند شاه فرمود كه خسارت بانك را بدهند و زمين را به حال خود واگذارند .\r\nزمانيكه آقاى طباطبائى اعليحضرت شاه را ملاقات نمود شاه منباب گله فرمود ( چرا در واقعه خرابى عمارت بانك به من اطلاع نداده و اصلاح و علاج اين كار را نخواستيد ) .\r\nآقاى طباطبائى در جواب فرمود اين مشير الدوله وزير امور خارجه و اين مشير السلطنه وزير داخله هردو حاضر و شاهد هستند كه بهردو اطلاع داديم و مفاسد و معايب بناء اين عمارت را نوشتيم و الان جوابى\r\n\r\n\r\n","description":"\r\nوظيفه و تعرض امور لا يعنى و جسارت بهتك نواميس الهيه عزّ اسمه و تجاوز از حدود شرعيه و تعرض بمحترمين مملكت و هتك ارباب شرف و نسبت استبداد بمردم دادن و دستى مستبد تراشيدن را كه در دورهء سابقه باب الابواب فساد و افساد بود بهيچ‌وجه روا و جايز ندارند و وظيفهء خود را وصل كردن بدانند نه فصل نمودن و لازم است اصل نسبت ملعونهء استبداد را تمام مسلمانان به كلى متروك و دو دستگى را از ميان بردارند و انشاء اللّه تعالى اولياى امور و خاصه وزارت جليلهء معارف در تهذيب ارباب جرائد و ناطقين از اشخاص جاهل و بيمبالاث در دين چنانچه بايد و شايد مراقبت خواهند نمود و تصدى بعضى اشخاص را كه بتجربت حالشان معلوم و از جهالت و يا عدم ديانت چه مزخرفات و هفوات گفته و نوشته و تخم نفاق در قلوب مسلمانان كاشته و ساده‌لوحان را به گمان آنكه اساس مشروطيت اين گونه امور را مقتضى است منحرف ساختند به كلى از وظائف منيعه رفيعه ممنوع خواهند داشت انشاء اللّه تعالى و السلام عليكم و رحمة اللّه و بركاته . ( الاحقر عبد اللّه المازندرانى ) ( الاحقر الجانى محمد كاظم الخراسانى )\r\n\r\nايضا سواد دستخط بندگان حضرت آية اللّه فى الارضين آقاى خراسانى مد ظله است\r\nروى پاكت :\r\nطهران خدمت جناب مستطاب عمدة العلماء الاعلام و الوعاظ العظام ناصر الاسلام آقاى حاج شيخ محمد واعظ دام تأييده نائل شود . 4 ذى حجة الحرام 1327\r\nبسم اللّه الرحمن الرحيم\r\nبعرض مىرساند انشاء اللّه تعالى مزاج شريف با صحت و عافيت مقرون و هماره در نشر آثار احكام حلال و حرام و هدايت و ارشاد انام مؤيد بتأييدات خاصه بوده سابقا شرحى زحمت داده و نوشته شده بود كه غرض از زحمات اين دو سه ساله و خساراتى كه در اعلاء كلمهء معدلت تحمل نموده‌ايم براى عموم ناس بيان فرموده تا مرفه الحال اشتغال به تحصيل امور دينيه و معاديه نمايند . اينك باز از گوشه و كنار بعضى اطوار ناهنجار غير مترقب از بعضى اشخاص مسموع مىشود لهذا تأكيدا بآنجناب زحمت ميدهد تمام اهتمام در جلوگيرى عوام از افعال كه منافى شريعت مطهره است بفرمايند و مخصوصا لايحهء كه در معنى مشروطيت نوشته‌ايم و طبع شده است و يك نسخه هم ايفاد خدمت نموده توضيحا تقرير فرمائيد زياده زحمت جز التماس دعا ندارم . و السلام عليكم و رحمة اللّه و بركاته ( الاحقر الجانى محمد كاظم الخراسانى )\r\n","footnote":"","page_name":" 266 ","page_number":302},
  {"content":"\r\n\r\nكه داده‌اند حاضر است و به خود رئيس بانك هم پيغام داديم كه اقدام به اين امر ننمايد .\r\nاز اين واقعه حاج شيخ فضل اللّه خيلى موهون گرديد چه فروشندهء اين زمين او بود و هم با حاج شيخ محمد بد بود و غرض شخصى داشته و سابق بر اين حكم داده بود كه استماع مواعظ اين واعظ حرام است و سبب اين حكم واقعهء تزويج پسر حاج شيخ محمد بود زن متمولى را كه آن واقعه از موضوع ما خارج است .\r\nشاهزادهء عين الدوله در مقام جبران توهين حاج شيخ فضل اللّه برآمده اگر حاج شيخ توسطى ميكرد فورا قبول و در امضاء و انجاح مقاصدش ساعى و مجد بود بخلاف سايرين كه در مقام توهين و تخفيف آنان برآمده از آن طرف هم آقايان در بالاى منابر على رؤس الاشهاد مطالب را به خوبى بمردم ميرسانيدند . آقاى طباطبائى در روز عيد فطر در بالاى منبر واقعهء كرمان را عنوان فرموده گريه زيادى\r\n\r\n\r\n","description":"\r\n\r\nصورت سواد لايحهء هيئة علميّه نجف اشرف على ساكنها الف سلام و تحف\r\nبسم اللّه الرحمن الرحيم\r\nچون بموجب مكاتيب معتبرهء واصله از امهات بلاد مواد فاسدهء مملكت اين موقع را مغتنم و باسم مشروطه‌خواهى خودى بميان انداخته مقاصدهء فاسدهء خود را در لباس مشروطيت اظهار و موجبات تشويش اذهان مسلمين را فراهم آورده و مينمايند لهذا محض سدّ اين باب الابواب فساد و افساد توضيحا للواضح اظهار مينمائيم مشروطيت هر مملكت عبارت از محدود و مشروط بودن ارادت سلطنت و دواير دولتى است بعدم تخطى از حدود و قوانين موضوعه بر طبق مذهب رسمى آن مملكت و طرف مقابل آن‌كه استبداديت دولت است عبارت از رها و خودسر بودن ارادت سلطنت و دواير دولتى و فاعل ما يشاء و حاكم ما يريد و قاهر بر رقائب و غير مسئول از هر ارتكاب بودن آنها است در مملكت و آزادى هر ملت هم كه اساس مشروطيت سلطنتى مبتنى بر آنست عبارت است از عدم مقهوريت‌شان در تحت تحكمات خودسرانهء سلطنت و بيمانعى در احقاق حقوق مشروعه مليه و رقيت مقابلهء آن هم عبارت از همين مقهوريت مذكوره و فاقد هرچيز بودن در مقابل ارادهء دولت است و چون مذهب رسمى ايران همان دين قويم اسلام و طريقهء حقهء اثنى عشريه صلوات اللّه عليهم اجمعين است . پس حقيقت مشروطيت ايران و آزادى آن عبارت از عدم تجاوز دولت و ملت از قوانين منطبقه بر احكام خاصه و عامه مستفاده از مذهب و مبتنيّه بر اجراء احكام الهيه عزّ اسمه و حفظ نواميس شرعيه و مليه و منع از منكرات اسلاميه و اشاعهء عدالت و محو مبانى ظلم و سد ارتكابات خودسرانه و صيانت بيضهء اسلام و حوزهء مسلمين و صرف ماليهء مأخوذه از ملت در مصالح نوعيه راجعه بنظم و حفظ و سد ثغور مملكت خواهد بود و مبعوثان ملت هم امنائى خواهند بود كه خود ملت بمعاشرت تامه آنها را بوثاقت و امانت و درايت كامله شناخته براى مراقبت در اين امور انتخاب نمايند .\r\nآنچه اين خدام شريعت مطهره بوجوب اهتمام در استقرار و استحكام آن حكم نموديم و بمنزلهء مجاهدت در ركاب امام زمان ارواحنا فداه دانستيم كرد . مردم هم از استماع واقعهء كرمان\r\n","footnote":"","page_name":" 267 ","page_number":303},
  {"content":"\r\n\r\nو توهين وزير اكرم مر سيد جمال الدين قزوينى را و اهانت حاكم سبزوار بيكى از اهل منبر بهيجان آمده واقعه وزير اكرم حاكم قزوين به سيد جمال الدين چون اهميتى نداشت لذا از تفصيل آن صرف‌نظر نموديم و لكن اين‌قدر شد كه منضم بواقعهء كرمان شده كاشف از خيالات عين الدوله گرديد اين بود كه تهييج علماء روزبروز در تزايد بود همين‌قدر مردم منتظر بهانه يا اذنى از طرف علماء بودند كه دكاكين را ببندند بلكه گفتگوى جهادى هم در السنه و افواه عوام افتاده بود اگرچه معلوم بود كه مأخذى ندارد لكن موجب هرج و مرج گرديده مردم در خيال يك بلوائى بزرگ بودند دانشمندان و اجزاء انجمن مخفى هم اين ايام بخدمات مرجوعهء خود كاملا اشتغال داشتند چند مسئله در مجالس و محافل مطرح بود يكى كردار مسيو نوز دويم واقعهء كرمان سويم واقعه قزوين و اهانت وزير اكرم چهارم كيفيت سبزوار پنجم ظلم شعاع السلطنه در فارس ششم حركات ظالمانه ابناى\r\n\r\n\r\n","description":"\r\nاين مطلب بود اساس مسلمانى بر اين مطلب مبتنى و در فصل دوم متمم قانون اساسى هم كه سابقا امضا نموديم ملزوم عدم مخالفت قوانين موضوعه با احكام شرعيه را تصريح و كاملا اين معنى رعايت شده و اميدواريم كه انشاء اللّه تعالى عموم ملت هم در انتخاب مبعوثان از مردمان صحيح و كامل و كسانى كه بمعاشرت كامله عدم خيانت ايشان بدين و دولت و مملكت و ملت معلوم شده باشد بذل مراقبت نموده و خواهند نمود و مبعوثان عظام هم حق امانت‌دارى را كما ينبغى ادا و سر موئى خيانت به هيچ كدام را البته روا نخواهند و بعون اللّه تعالى و حسن تأييد همچنانكه مشروطيت و آزادى ساير دول و ملل عالم بر مذهب رسميهء آن ممالك استوار است همين‌طور در ايران هم براساس مذهب جعفرى على مشيّده السلام كاملا استوار و مصون از خلل و پايدار خواهد بود و هيچ صاحب غرض فاسد و مفسدى متمكن نخواهد بود كه خداى نخواسته خودى بميان اندازد و بر خلاف قوانين و احكام مذهب جعفرى حكم قانون جعل و زندقه و بدعتى احداث و قانون اساسى و اصل مشروطيت ايرانرا نقض و استبدادى ملعون ديگر بمراتب اشنع از اول برپا نمايد .\r\nو البته اسلام پرستان مملكت و سرداران عظام ملت ايدهم اللّه تعالى كه جانهاى خود را در طريق اين مقصد بزرگ اسلامى فدا نموده‌اند كاملا مراقب و هرگز چنين استبداد ملعونى را تن درنخواهند داد انشاء اللّه تعالى و لا حول و لا قوة الا باللّه العلى العظيم ( الاحقر عبد اللّه المازندرانى ) ( الاحقر محمد كاظم الخراسانى ) غره ذيحجة الحرام 1327 نجف اشرف در مطبعهء مباركه علوى طبع گرديد .\r\nتمام سواد مرقومات باسواد لايحه مطابق است با اصول كريمهء آنها . حرره الاحقر محمد الواعظ\r\nمؤلف آنچه از حالات جناب حاج شيخ محمد واعظ بدست آورده در اين تاريخ خود درج نموده و همين قدر گوئيم از زمانيكه جناب معزى اليه داخل در حوزه مشروطيت شده الى كنون منافى مشروطيت چيزى از ايشان مشاهده نشده تا اين زمان كه سال 1328 مىباشد صحيح و سالم و با نهايت شرف و افتخار و احترام باقى مانده است نه مطالبهء اجر زحماتش نمود و نه رياست ادارهء را به خود جلب كرد . نه اسباب‌چينى براى وكالت پارلمان كرد .\r\nچنانچه در اكثرى ديديم و در تاريخ هم درج نموديم بلكه اين واعظ محترم در اين ايام هم كه\r\n","footnote":"","page_name":" 268 ","page_number":304},
  {"content":"\r\n\r\nمظفر الدين شاه در محل حكومت خود .\r\nاز علماء طهران آنانيكه با عين الدوله موافق بودند يعنى مخالفت او را نداشتند حاج شيخ فضل اللّه ، امام جمعه طهران ، آقا سيد ريحان اللّه و ميرزا ابو طالب زنجانى بود سايرين عموما بر خلاف عين الدوله بودند جز معدودى از ائمهء جماعات كه لا الى هؤلاء و لا الى هؤلاء .\r\nاين هياهو و حرارت و ضديت با عين الدوله روزبروز در ازدياد بود تا اينكه واقعه قند و علاء الدوله اتفاق افتاد بعبارة اخرى واقعهء مسجد شاه و هجرت صغرى كه تفصيل آن در كتاب دويم انشاء اللّه خواهد آمد .\r\n\r\n\r\n","description":"\r\nقلوب عموم از اوضاع حاليه متنفر گرديده به زبان پند و موعظه و آن نطق كذائى خود بمردم ميرسانند كه بدى و خباثت بعضى باعث بدى مقصود نميشود هنوز عقلا فرصت نكردند قوانين مشروطيت را جارى كنند .\r\nمجملا الى طبع اين تاريخ اين واعظ عليم دست از مقصود خود برنداشته و اگر العياذ باللّه مثل بعضى از مشروطه‌خواهان امروز اقدام بامريكه منافى با مقصودشان است فرمايند البته بعد از اين تصريح خواهد شد . عجالة دانشمندان و عقلا بوجود اين عالم و واعظ مفتخر و سرافرازند .\r\nاللهم وفقه لما تحب و ترضى\r\n","footnote":"","page_name":" 269 ","page_number":305},
  {"content":"\r\n . \r\n\r\n","description":"","footnote":"","page_name":" 270 ","page_number":306}
  ]