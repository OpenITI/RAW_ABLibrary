[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nشرح كشف المراد\r\nعلى محمدى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسرشناسه : محمدى ، على ، 1337 .\r\nعنوان قراردادى ، كشف المراد فى شرح تجريد الاعتقاد . فارسى شرح تجريد الكلام فى العقايد الاسلام . فارسى شرح .\r\nعنوان و نام پديدآور : شرح كشف المراد / على محمدى .\r\nمشخصات نشر : تهران انديشه مولانا ، 1390 .\r\nمشخصات ظاهرى ؛ 500 ص .\r\nشابك : 25000 ريال\r\nISBN : 978 - 600 - 5634 - 00 - 6\r\nوضعيت فهرست نويسى : فيپا\r\nيادداشت : چاپ قبلى : دار الفكر ، 1373 .\r\nيادداشت : اين كتاب شرح است بر كشف المراد فى شرح تجريد الاعتقاد علامه حلى كه آن نيز شرح است بر تجريد الكلام فى تحرير العقايد الاسلام اثر نصير الدين طوسى است .\r\nموضوع : اثر نصير الدين طوسى ، محمد بن محمد 597 - 672 ق . تجريد الكلام فى تحرير العقايد الاسلام - - نقد و تفسير\r\nموضوع : حلامه حلى حسن بن يوسف 648 - 726 ق كشف المراد فى شرح تجريد الاعتقاد - - نقد و تفسير\r\nموضوع : كلام شيعه اماميه - - متون قديمى تا قرن 14\r\nشناسه افزوده : نصر الدين طوسى ، محمد بن محمد 597 - 672 ق . تجريد الكلام فى تحرير العقايد الاسلام شرح .\r\nشناسه افزوده : علامه حلى حسن بن يوسف 648 - 726 ق كشف المراد فى شرح تجريد الاعتقاد شرح\r\nرده بندى كنگره 1390 30217 ت 6 ن / 210 BP\r\nرده بندى ديويى : 4172 / 397\r\nشماره كتاب شناسى ملى : ؟ ؟ ؟\r\nشرح كشف المراد\r\nمولف : على محمدى\r\nناشر : انديشه مولانا\r\nچاپخانه : قدس - قم\r\nنوبت چاپ : اول - 1390\r\nشمارگان : 2000 نسخه\r\nقيمت : 2500 تومان\r\nشابك : 6 - 00 - 5634 - 600 - 978\r\nISBN : 978 - 600 - 5634 - 00 - 6\r\nانتشارات انديشه مولانا\r\nقم - خيابان صفائيه - جنب مدرسه اميرالمؤمنين ( ع ) پلاك 636\r\nتلفن : 7743544 - 7733645 - فاكس : 7748814\r\nدفتر تهران - خيابان انقلاب - خيابان 12 فروردين - خيابان شهداى ژاندارمرى\r\nروبروى اداره پست - 124 - تلفن : 66408937 - 66409354 فاكس : 66977620\r\nوب سايت www . darolfekr . com\r\nايميل : info @ darolfekr . com\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nپيش‌گفتار 9\r\nمقدمه 13\r\nفصل اول : اثبات وجود خداوند\r\nبرهان سينوى 35\r\nبرهان حدوث 44\r\nساير روش‌هاى خداشناسى 59\r\n1 . روش عرفانى 59\r\n2 . روش علمى 60\r\n3 . روش قرآن و سنت 62\r\nفصل دوم : صفات خداوند\r\nصفات كماليه ( ثبوتيه ) 69\r\n1 . قدرت خداوند 70\r\n2 . علم خداوند 84\r\n3 . حيات خداوند 103\r\n4 . اراده خداوند 106\r\n5 . شنوايى و بينايى خداوند 111\r\n6 . كلام خداوند 114\r\n7 . صدق خداوند 117\r\n8 . خداوند سرمدى است 119\r\nصفات سلبيه 121\r\n1 . خداوند شريك ندارد 122\r\n2 . خداوند مثل ندارد 124\r\n3 . خداوند مركب نيست 125\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n4 . خداوند ضد ندارد 126\r\n5 . خداوند مكان ندارد 127\r\n6 . خداوند محل ندارد 131\r\n7 . خداوند با غير خود متحد نمىشود 132\r\n8 . خداوند در جهتى نيست 135\r\n9 . خداوند محل حوادث نيست 137\r\n10 . خداوند محتاج به غير نيست 138\r\n11 . خداوند داراى لذت و الم نيست 141\r\n12 . خداوند داراى معانى و احوال نيست 142\r\n13 . خداوند ديده نمىشود 147\r\nديگر صفات كماليه خداوند 159\r\n1 . خداوند جواد است 159\r\n2 . خداوند ملك است 160\r\n3 . خداوند تمام و فوق‌التمام است 161\r\n4 . خداوند حق است 162\r\n5 . خداوند خير محض است 162\r\n6 . خداوند حكيم است 163\r\n7 . خداوند جبار است 163\r\n8 . خداوند قهّار است 163\r\n9 . خداوند قيّوم است 164\r\nفصل سوم : افعال خداوند ( عدل الهى )\r\n1 . حسن و قبح عقلى 165\r\n2 . خداوند حكيم است 173\r\n3 . خداوند بر فعل قبيح قادر است 176\r\n4 . خداوند در افعال خود غرض دارد 177\r\n5 . خداوند مريد طاعات و كاره معاصى است 180\r\n6 . جبر و اختيار 184\r\n7 . متولدات 201\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n8 . قضا و قدر 206\r\n9 . هدايت و ضلالت 211\r\n10 . وضعيت اطفال 214\r\n11 . تكاليف و مسؤوليت‌ها 217\r\n12 . لطف 237\r\n13 . بلاها و مصيبت‌ها 247\r\n14 . اعواض 263\r\n15 . آجال 271\r\n16 . ارزاق 272\r\n17 . قيمت‌ها 274\r\n18 . اصلح 274\r\nفصل چهارم : نبوّت\r\n1 . اهميت بعثت انبيا 277\r\n2 . ضرورت بعثت 289\r\n3 . عصمت انبيا 292\r\n4 . شناخت انبياى راستين با معجزه 297\r\n5 . كرامت‌ها 299\r\n6 . ضرورت بعثت در طول تاريخ تا قيامت 306\r\n7 . نبوت پيامبر اسلام 308\r\nفصل پنجم : امامت\r\n1 . ضرورت امامت 327\r\n2 . عصمت امام 334\r\n3 . افضليت امام 341\r\n4 . منصوصيت امام 343\r\n5 . امامت على عليه السّلام 345\r\n6 . مطاعن خلفاى ثلاث 356\r\n7 . افضليت على عليه السّلام 368\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n8 . امامت ساير ائمه عليهم السّلام 399\r\n9 . احكام مخالفان 400\r\nفصل ششم : معاد ، وعد و وعيد\r\n1 . امكان خلق عالم جديد 403\r\n2 . صحت عدم بر عالم 408\r\n3 . وقوع عدم عالم و چگونگى آن 411\r\n4 . معاد جسمانى 421\r\n5 و 6 . ثواب و عقاب 426\r\n7 . احباط و تكفير 445\r\n8 . ابديت يا منقطع بودن عذاب گناه‌كاران 448\r\n9 . عفو الهى 452\r\n10 . شفاعت 455\r\n11 . توبه 458\r\n12 . اقسام توبه 465\r\n13 . ملحقات توبه 470\r\n14 . عذاب قبر و ميزان و صراط 472\r\n15 . كفر و ايمان 479\r\n16 . امر به معروف و نهى از منكر 482\r\nتفسيرى از كلام على عليه السّلام 486\r\nچند تشبيه زيبا 487\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيش‌گفتار\r\nدرود و سلام خداوند به تمامى پيام‌آوران راستين الهى ؛ بر بشر از آدم ابو البشر عليه السلام تا خاتم آنان و خواجهء كائنات و سفير كبير الهى ، حضرت محمّد بن عبد اللّه صلّى اللّه عليه و إله و سلّم كه راهنمايان انسان‌ها از ظلمات به سوى نور ، و ساربانان بزرگ قافلهء بشريت به سرمنزل مقصود بوده‌اند ؛ و به فرموده حكيم شبسترى در گلشن راز :\r\n در اين ره انبيا چون ساربان‌اند * دليل و رهنماى كاروان‌اند\r\nو ز ايشان سيد ما گشته سالار * هم او اول ، هم او آخر در اين كار \r\nو درود و سلام الهى بر پيشوايان معصوم و بر حقّ شيعه ، بويژه خاتم الاوصيا امام زمان - عجل اللّه فرجه الشريف - كه زيباترين جلوه‌هاى رزم و عالىترين مفسران وحى و قرآن ناطق‌اند ، و باران معارف اسلام ناب از دامان بلند اين قلّه‌هاى سر به فلك كشيده ، بر سرزمين جان تشنگان معرفت باريدن گرفته و اين باران رحمت پيوسته تا دامنهء قيامت مستدام ، و تاريخ علم در همهء ابعاد و بويژه در بعد معارف حقّه رهين فيض كلام روح‌بخش آنان است .\r\nو درود هميشگى بر پاسداران جان بر كف معارف اصيل اسلام ناب در طول تاريخ ، از كلينى تا خمينى بزرگ رحمهم اللّه ، كه پيوسته با موضع‌گيرىهاى حكيمانه در برابر انديشه‌هاى الحادى و التقاطى بسان سدّى آهنين و دژى پولادين جلوى نفوذ اجانب را گرفته و دست پليد دستياران شياطين را از حريم مقدس معارف جعفرى قطع\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nكرده‌اند . فرزانگان وارسته‌اى كه در تمام عمر با تلاشى جانكاه به معمارى اين بناى رفيع پرداخته و به خوبى از عهدهء آن برآمده‌اند . و السّلام عليهم يوم ولدوا و يوم ماتوا و يوم يبعثون حيّا .\r\nدرود بر شهيدان هميشه شاهد تاريخ ، از سالار شهيدان و اسوهء رزمندگان ، حضرت سيد الشهدا عليه السّلام تا شهيدان والاى انقلاب اسلامى و شهداى آيندهء تاريخ كه با نثار جان پاك خويش ، ظلم را نابود كرده و زمينه را براى نشر معارف حقّهء تشيع فراهم ساختند ؛ نامشان گرامى ، يادشان در قلب‌ها جاودانه و راهشان پررهرو باد .\r\nدرود به همهء انسان‌هاى آزاده و مردان حق‌جوى و حق‌گوى تاريخ كه به دور از تعصبات قومى و نژادى و ملّى و مذهبى درصدد يافتن راه حق بوده و هستند .\r\nنوشتارى كه پيش روى شماست ، شرحى بر كتاب ارزشمند كشف المراد فى شرح تجريد الاعتقاد است كه به دنبال چند دوره تدريس به چاپ رسيده و در اختيار خوانندگان محترم قرار مىگيرد . از آنجا كه مطالب كتاب كاملا فنى بوده و در قالب هاى علمى و با شيوه‌هاى منطق ارسطويى عرضه شده ، لذا استفاده از آن براى مبتديان جدّا مشكل بود . بر اين اساس شارح كتاب مصمّم شد كه راه وسط را برگزيده ، و با عباراتى كه نه خيلى اصطلاحى و علمى و نه خيلى عاميانه باشد ، به حل معضلات و مشكلات متن بپردازد ؛ به اميد اين‌كه در مرحلهء اول براى طلّاب علوم دينيه و دانشجويان دانشگاه‌ها و در مرحله بعد براى هركسى كه با كتاب و مطالعه سروكار دارد سودمند واقع شود و ذخيره‌اى براى يوم المعاد باشد . در اينجا تذكّر چند مطلب را ضرورى مىدانم :\r\nالف . متن كتاب عبارت است از « تجريد الاعتقاد » كه توسّط جمال المحققين ، استاد البشر ، حكيم و رياضىدان و متكلم بزرگ شيعى ، جناب خواجه نصير الدين طوسى تدوين شده است و چون در اين كتاب امهات مباحث كلامى با عباراتى موجز و در عين حال متقن و فنى مطرح شده ، فلذا در طول تاريخ از سوى علماى بزرگ شيعه و سنى شروح و تعليقات بسيارى - چه به زبان پارسى و چه به زبان عربى - دربارهء آن نگارش يافته است . شرح كتاب عبارت است از كشف المراد فى شرح تجريد الاعتقاد كه\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nتوسط علّامه على الاطلاق جامع المعقول و المنقول و حاوى الفروع و الاصول ، جناب علّامه حلى تدوين شده است . وى در ماه رمضان سال 648 هجرى متولد و به سال 726 در ماه محرم وفات يافته و اين شرح از سوى محققين بهترين شرح شناخته شده است ؛ تا آنجا كه فاضل قوشچى مىگويد : « لو لا كشف المراد لما فهمنا مراد تجريد الاعتقاد » .\r\nب . محور اصلى مباحث كتاب راجع به الهيات و ماوراء الطبيعة است و روى هم رفته دو بخش دارد :\r\n1 . بخش امور عامّه يا الهيات بالمعنى الاعم ، كه دربارهء وجود و ماهيت و احكام آن دو گفتگو مىكند .\r\n2 . بخش الهيات بالمعنى الاخص ، كه راجع به اصول اعتقادى بحث مىكند و ما تنها اين بخش را شرح كرده‌ايم .\r\nج . بنده معتقد هستم كه جامع‌ترين كتاب كلامى كه شايسته درس و بحث در حوزه‌ها و دانشگاه‌هاست همين كتاب است و بر همين اساس به شرح آن اقدام كردم .\r\nعلى محمدى خراسانى اول رمضان المبارك 1410 ه ق\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\n\r\nمطلب اول : آشنايى با معارف الهى\r\nاز آنجا كه مباحث كلامى و معارف الهى سلسله مسائلى عقلى و خالص هستند و با انديشه و فكر انسان سروكار دارند و نيز ما انسان‌ها غالبا با محسوسات مأنوس بوده و هر چيزى را با مقياس ماديات مىسنجيم و همه چيز را در چهارچوب زمان و مكان و چيست و چگونه است و . . . مىشناسيم ، لذا درك و هضم مباحث الهيات و ماوراى طبيعت براى ما بسيار دشوار مىنمايد و به قول يكى از بزرگان ، شريف‌ترين علوم ، علم توحيد ، و در عين حال مشكل‌ترين دانش هم همين دانش است . البته دشوارى مسائل نبايد موجب وحشت و يا نوميدى انسان گردد ؛ چرا كه هرچه گنج بزرگ‌تر ، زحمت هم بيشتر بايد باشد و به آسانى انسان به گنج مقصود رهسپار نمىشود و لذا طى اين مرحله بىهمرهى خضر نبايد كردن كه دراز است مسير و بس خطرها دارد .\r\nابن ابى الحديد معتزلى مىگويد :\r\n فيك يا اعجوبة الكون غدا الفكر كليلا * انت حيرت ذوى اللّب و بلبلت العقولا\r\nكلما قدم فكرى فيك شبرا فرّ ميلا * ناكصا يخبط فى عمياء لا يهدى سبيلا \r\nكاملا مطلب طبيعى است كه اگر يك كوهنورد بخواهد قلّه‌هاى عظيم و سر به فلك كشيده‌اى همانند قلّهء دماوند را فتح كند ، بايد ابزار لازم را در اختيار داشته باشد و در هر رشته‌اى مطلب از همين قرار است ؛ چرا كه جهان ، جهان اسباب و مسببات است و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nهر هدفى هم ابزارى متناسب با خود دارد ، هدف مادّى ابزارى مادّى و هدف معنوى ابزار معنوى مىطلبد . آشنايى به معارف الهى نيز اسبابى لازم دارد كه ذيلا به برخى از آنها اشارت مىكنيم :\r\n1 . شرح صدر ( دريا دل بودن ) : پيمودن اين راه حوصله زيادى لازم دارد و صبر ايوب مىطلبد كه هرگونه شتابى ممكن است مايه سقوط انسان شود . قرآن در اين زمينه مىگويد :\r\n فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً كَأَنَّما يَصَّعَّدُ فِي السَّماءِ ؛  « 1 »\r\nپس كسى را كه خدا بخواهد هدايت نمايد ، دلش را به پذيرش اسلام مىگشايد ؛ و هركه را بخواهد گمراه كند ، دلش را سخت تنگ مىگرداند ؛ چنان‌كه گويى به زحمت در آسمان بالا مىرود .\r\n2 . پاكى از گناه : هر گناهى بسان نقطه سياهى است كه بر قلب انسان نقش مىبندد و اگر گناه افزون گرديد به‌طور كلى دل را سيه مىگرداند و آن دل هرگز گنجايش معارف الهى را نخواهد داشت . از ديدگاه اسلام اين دو باهم تناسب معكوس دارند يعنى هركس از معصيت دور باشد موفق به شناخت معارف مىگردد و هركس خدا را شناخت گرد معصيت نمىگردد . در اثر غرق شدن در لجن‌زار گناه است كه دل تاريك گشته و از هر سنگى سخت‌تر مىگردد و قابليت و ظرفيت معارف را ندارد . به فرمودهء امام خمينى رحمه اللّه ( در نيمه شعبان سال 1405 ق ) :\r\nآن‌كه درس توحيد مىدهد ولى منيّت دارد ، او زبان شيطان است كه درس توحيد مىدهد .\r\n3 . دارا بودن تقواى الهى : يعنى ملكه‌اى كه توسط آن واجبات را به سهولت انجام دهد و از محرمات هم به آسانى اجتناب كند و به فرموده قرآن :  اتَّقُوا اللَّهَ وَ يُعَلِّمُكُمُ اللَّهُ  « 2 » و  إِنْ تَتَّقُوا اللَّهَ يَجْعَلْ لَكُمْ فُرْقاناً .  « 3 »\r\n\r\n\r\n","description":"","footnote":"\r\n( 1 ) . سورهء انعام ، آيه 125 .\r\n( 2 ) . سورهء بقره ، آيه 282 .\r\n( 3 ) . سورهء انفال ، آيه 29 .\r\n","page_name":" 14 ","page_number":14},
  {"content":"\r\n\r\n4 . داشتن تلاش و جديت لازم : از آنجا كه معارف الهى سنگين‌ترين و عميق‌ترين مسائل عقلى است ، لذا نبايد متوقع بود كه با يك‌بار درس و يا مطالعه حل گردد ، بلكه نياز به مراجعهء مكرر و مطالعات پىدرپى است . در اينجا سخنى از بزرگ‌ترين عارف باللّه بعد از معصومين عليهم السّلام نسبت به بزرگ‌ترين فيلسوف الهى را به عنوان شاهد ذكر مىكنيم ؛ امام خمينى قدّس سرّه مىفرمايد :\r\nالا ترى ان الشيخ الرئيس أبا على سينا يقول : إنّى ما قرأت على الاستاذ من الطبيعيات و الرياضيات و الطب الّا شيئا يسيرا و تكفلت بنفسى على جلّها فى مدة يسيرة بلا تكلّف و ظفرت على حلّها به غير تعسف و اما الالهيات فما فهمت منه شيئا الّا بعد الرياضات و التوسل إلى مبدء الحاجات و التضرع الجبلى إلى قاضى السؤالات حتى انّى فى مسئلة واحدة منها راجعت اربعين دفعة فما فهمت منها شيئا حتى آيست من حلّ ذلك العلم إلى ان انكشف لى بالرجوع إلى مبدء الكل و التدلى إلى بارىء القل و الجل مع ان خطاياه فى ذلك العلم الّا على اكثر كثير كما يظهر بالمراجعة إلى كتبه فاذا كان هذا حال الشيخ الرئيس النابغة الكبرى و الاعجوبة العظمى الذى لم يكن له فى حدة الذهن وجودة القريحة كفوا احد فكيف بغيره من متعارف الناس ؟ ! « 1 »\r\n5 . و شرايط ديگرى كه بايد فراهم باشد .\r\nدر خاتمه دو سخن از دو حكيم نامى را تقديم مىكنم :\r\nشارح حكمة الاشراق مىگويد :\r\nلا يعلم العلم الالهى الّا كلى ذكى . « 2 »\r\nبنيانگذار حكمت متعاليه جناب صدر المتألهين مىگويد :\r\nفإنّ لقبول الحكمة و نور المعرفة شروطا و اسبابا ، كإنشراح الصدر ، و سلامة الفطرة ، و حسن الخلق ، و جودة الرأى ، و حدّة الذهن ، و سرعة الفهم ، مع ذوق كشفى . « 3 »\r\n\r\n\r\n","description":"","footnote":"\r\n( 1 ) . مصباح الهداية ، ص 152 .\r\n( 2 ) . شرح حكمة الاشراق ، ص 13 .\r\n( 3 ) . الأسفار ، ج 6 ، ص 6 و 7 .\r\n","page_name":" 15 ","page_number":15},
  {"content":"\r\n\r\n\r\nمطلب دوم : تعاليم اسلام\r\nبه‌طور كلى تعاليم اسلام در سه قسمت خلاصه مىگردد :\r\n1 . اعتقاديات ، يعنى امورى كه بايد آنها را شناخت و بدان معتقد بود و باور قلبى كسب كرد ؛\r\n2 . اخلاقيات ، يعنى مباحثى كه به انسان شدن كمك مىكند ، از قبيل شناخت صفات حسنه و آراسته شدن به آنها ( تخلقوا باخلاق اللّه ، تأدبوا بآداب اللّه ) و دور كردن نفس از صفات رذيله ، از قبيل : تكبر ، حسد ، كينه ، عجب و . . . ؛\r\n3 . احكام ، يعنى شناخت واجبات و محرمات الهى و امتثال واجب و اجتناب از محرمات الهى .\r\nعلمى كه متكفل بخش اول است ، علم كلام نام دارد و علمى كه مبين بخش دوم است علم اخلاق و علمى كه مبين بخش سوم است علم فقه نام دارد و كاملا مشخص است كه ما در قسمت اول گفتگو مىكنيم .\r\nمباحث اعتقادى را در سه مرحله بايد فرا گرفت :\r\nاول . به شيوهء متكلمين اسلامى ؛\r\nدوم . به روش فلاسفه اسلامى ؛\r\nسوم . به روش عرفاى اسلامى .\r\nآن‌گاه است كه مىتوانيم به عمق معارف الهى در قرآن و روايات و مناجات‌هاى معصومين عليهم السّلام راه يابيم . فعلا بحث ما به شيوهء اول است و در اين زمينه متكلمين اسلامى به سه فرقهء مهم تقسيم مىشوند :\r\n1 . معتزله : گروهى بودند كه در اواخر قرن اول هجرى و يا اوايل قرن دوم به وجود آمدند . اينان پيروان و اصل بن عطاء معتزلى هستند . و اصل در سال 80 هجرى متولد و در سال 131 هجرى درگذشت . پس از و اصل ، اخو الزوجة او عمرو بن عبيد آراى وى را توسعه داده و تكميل كرد . و اصل از شاگردان حسن بصرى بود كه بعدها از درس وى كناره گرفت و حسن گفت : « اعتزل عنا » ؛ يعنى از ما عزلت و فاصله گرفت . از آن پس اين گروه به اسم معتزله معروف شدند . در اينجا به گروهى از معروف‌ترين\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمتكلمين معتزله اشاره مىكنيم : و اصل بن عطا ، عمرو بن عبيد ، ابو الهذيل علاف ، نظام ، جاحظ ، ابو القاسم بلخى ، ابو على جبائى ، ابو القاسم جبائى ، قاضى عبد الجبار معتزلى ، صاحب بن عباد و جار اللّه زمخشرى .\r\n2 . اشاعره : اين گروه پيروان ابو الحسن اشعرى هستند كه در سال 260 هجرى متولد و در سال 303 هجرى درگذشت . وى از شاگردان قاضى عبد الجبار معتزلى بود و سال‌ها نزد او تلمذ كرده و مكتب معتزله را به‌طور كامل آموخته ، سپس از آن اعراض كرده و به اهل حديث روى آورد . او مكتب اشاعره را در اواخر قرن سوم و يا اوايل قرن چهارم تأسيس كرد .\r\nبرخى از معروف‌ترين چهره‌هاى اين مكتب عبارت‌اند از : ابو الحسن اشعرى ، قاضى ابو بكر باقلانى ، ابو اسحاق اسفراينى ، امام الحرمين جوينى ، امام محمّد غزالى و امام فخر رازى .\r\n3 . اماميه : اين گروه پيروان اهل بيت عليهم السّلام هستند و معارف دين را از مكتب پربار امامان معصوم عليهم السّلام آموخته‌اند و به نام اماميه اثنا عشريه معروف گشته‌اند .\r\nبرخى از معاريف متكلمين اين مكتب عبارت‌اند از : حكيم فارابى ، خواجه نصير الدين طوسى ، علّامه حلّى ، سيد مرتضى ، هشام بن حكم ، مؤمن الطاق ، شيخ مفيد ، استاد شهيد مطهرى و . . .\r\nمرحوم سيد صدر در كتاب ارزشمند تأسيس الشيعة ( از صفحه 350 تا 402 ) ، حدود هشتاد نفر از متكلمين نامى شيعه را ذكر مىكند .\r\nمهم‌ترين مشخصه‌هاى مكاتب فوق اين است كه معتزله طرفدار تفويض ، اشاعره طرفدار جبر و اماميه طرفدار امر بين الأمرين هستند كه در آينده در افعال الهى در اين زمينه بحث خواهيم كرد . در خاتمه به يك نكته اشاره مىكنيم :\r\nدر وجه تسميه اين علم به كلام ، وجوهى گفته شده است :\r\nالف . چون مهم‌ترين مورد بحث در آن كلام حق بود كه آيا قديم است يا حارث ؟\r\nب . چون متكلمين هنگام بحث يا تدوين كتابى در علم كلام مىگفتند : « الكلام فى كذا . . . »\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nج . چون اين علم صاحبش را در بحث و استدلال قوى مىكند ، لذا علم كلام ناميده شده و به عقيدهء بنده وجه خير از وجوه قبل به ذهن نزديك‌تر است .\r\n\r\nمطلب سوم : هدف از خلقت\r\nيكى از پيچيده‌ترين مسائلى كه توجه همهء دانشمندان دنيا ، بلكه همهء افراد بشر را به سوى خود جلب كرده و در حقيقت گمشدهء اصلى انسان‌هاست و همهء مكتب‌هاى جهان اعم از ماترياليست‌ها و متافيزيسين‌ها دربارهء آن به گفتگو نشسته‌اند مسأله هدف از آفرينش است . اصولا هستى يعنى مجموعه آسمان‌ها و زمين و موجودات ، به كدام منظور آفريده شده‌اند ؟ از همه مهم‌تر ، انسان به چه منظور خلق شده ؟ آيا آفرينش هدفى تعالى را تعقيب مىكند يا همانند سنگ آسياب سرگردان به دور خويش مىچرخد ؟ آيا انسان از خاك برخاسته و دوباره به خاك برمىگردد و نابود مىگردد يا اين‌كه به سوى بىنهايت گام برمىدارد ؟ در روايات ما به اين مطلب زياد توجه شده كه :\r\n« رحم اللّه امرء علم من أين ؟ و فى أين ؟ و إلى أين ؟ » .\r\nمولوى هم با الهام از همين بيانات است كه مىگويد :\r\n روزها فكر من اين است و همه شب سخنم * كه چرا غافل از احوال دل خويشتنم\r\nز كجا آمده‌ام ؟ آمدنم بهر چه بود * به كجا مىروم آخر ننمايى وطنم ؟ \r\nكاملا پيداست كه اين رشته سرى دراز دارد و در يك يا چند بحث نمىگنجد ، ولى از آنجا كه مقدمه‌اى براى بحث ماست و در مقدمات بنابر اختصار است و از باب اين‌كه در حكمت الهى هم قدرى بحث خواهد شد ، به اختصار اين بحث را عنوان مىكنيم . كلا اين بحث دو مرحله دارد :\r\n\r\n1 . هدف‌دارى در جهان هستى\r\nدر اينجا دو سؤال مطرح است :\r\nسؤال اول . آيا كل هستى و آفرينش هدف‌دار است يا خير ؟\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nسؤال دوم . اگر هدف‌دار است آن هدف چيست ؟\r\nجواب سؤال اول : ما معتقديم كه آفرينش دارى هدف است و اين مدعا را با دليل عقلى و نقلى اثبات مىكنيم . از ديدگاه عقل و به اعتراف همهء دانشمندان طبيعى در سراسر جهان هستى نظام متقن و هماهنگى عجيبى وجود دارد و هركس به زبانى از اين هماهنگى سخن گفته است . مثلا ماركيست‌ها اصلى دارند به نام اصل پيوستگى عمومى و يا تأثيرات متقابل كه معتقدند حتى ميان ريگ بيابان و كهكشان‌هاى عظيم پيوند وجود دارد و اگر يك سنگ‌ريزه نابود شود ، مساوى است با نابودى كل هستى .\r\nيا مثلا عرفا مىگويند : جهان انسان كبير است و انسان جهان صغير ؛ به قول حكيم شبسترى در گلشن راز :\r\n جهان انسان شد و انسانى جهانى * از اين پاكيزه‌تر نبود بيانى \r\nو يا به قول ولتر فرانسوى :\r\nجهان از يك دستگاه ساعت كمتر نيست و همچنان‌كه وجود دستگاه ساعت را بدون ساعت‌ساز نمىتوان فرض كرد ، وجود جهان را هم بدون آفريدگار نمىتوان تصور كرد . « 1 »\r\nپس از جملاتى مكالمه‌اى فرض كرده ميان يك نفر فيلسوف با طبيعت . . . هنگامى كه فيلسوف از بعضى امور طبيعت تعجب مىكند ، طبيعت به او مىگويد : فرزند ، اين تعجب به تو از آن راه دست داده كه نام مرا به غلط گذاشته‌اند ، و مرا طبيعت ناميده‌اند و حال آن‌كه من سراپا صنعتم . ( يعنى در طبيعت دست صانع آشكارا ديده مىشود ) .\r\nو يا به قول بعضى ديگر از دانشمندان ، هستى همانند كتابى است كه از آغاز تا به انجام يك هدف را دنبال مىكند . استاد متفكر و شهيد والامقام آية اللّه مطهرى مىگويد :\r\nاجزاى جهان همانند بدن انسان ارتباط ارگانيكى و زنده دارند ، نه ارتباط ميكانيكى و جامد همانند قطعات ماشين كه هيچ‌كدام از ديگرى خبر ندارد .\r\nاز همه بالاتر سخنى است كه به على عليه السّلام امام عارفان نسبت داده شده كه مىفرمايد :\r\n\r\n\r\n","description":"","footnote":"\r\n( 1 ) . به نقل از سير حكمت در اروپا ، ج 2 ، ص 173 .\r\n","page_name":" 19 ","page_number":19},
  {"content":"\r\n\r\n و تحسب أنك جرم صغير * و فيك انطوى العالم الأكبر\r\nو أنت الكتاب المبين الذى * بأحرفه يظهر المضمر \r\nپس در هستى هماهنگى و انسجام وجود دارد و به قول سعدى شيرين سخن :\r\n جهان چون چشم و خط و خال و ابروست * كه هر چيزش به جاى خويش نيكوست \r\nبنابراين ، عقل مىگويد : در هر مجموعه‌اى نظم و هماهنگى وجود داشته باشد دليل بر هدف‌دار بودن آن است و بدون هدف ، وجود چنين نظامى عبث و بيهوده است .\r\nدلايل نقلى نيز از اين قرارند كه قرآن مىفرمايد :\r\n  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ * الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ ؛   « 1 »\r\nمسلما در آفرينش آسمان‌ها و زمين ، و در پى يكديگر آمدن شب‌وروز ، براى خردمندان نشانه‌هايى [ قانع‌كننده 
  ] است . همانان كه خدا را [ در همهء احوال 
  ] ايستاده و نشسته ، و به پهلو آرميده ياد مىكنند ، و در آفرينش آسمان‌ها و زمين مىانديشند [ كه : 
  ] پروردگارا ، اينها را بيهوده نيافريده‌اى ؛ منزهى تو ! پس ما را از عذاب آتش دوزخ در امان بدار .\r\nو در جاى ديگر مىفرمايد :\r\n وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ ؛  « 2 »\r\nو آسمان و زمين و آنچه را كه ميان آن دو است به بازيچه نيافريديم .\r\nجواب سؤال دوم : هدف اصلى از آفرينش جهان تكامل است . هر موجودى به سمت كمال لايق به حال خويش حركت مىكند و با آفات و موانع كمال خود مبارزه مىكند ، منتهى كمالات ساير موجودات متناهى است ، مانند هسته‌اى كه تبديل به درختى\r\n\r\n\r\n","description":"","footnote":"\r\n( 1 ) . سورهء آل عمران ، آيه 190 و 191 .\r\n( 2 ) . سورهء انبياء ، آيه 16 .\r\n","page_name":" 20 ","page_number":20},
  {"content":"\r\n\r\nتنومند مىشود و ميوه مىدهد ، ولى مسير تكامل انسان‌ها نامتناهى است به هر مرتبه‌اى كه برسد مرتبه بالاترى هم دارد .\r\nاز ديدگاه اسلام و قرآن همهء هستى طفيلى بوده و مقصود انسان است و آيات فراوانى داّل بر اين معناست كه موجودات جهان مسخر انسان‌اند :\r\n وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ .  « 1 »\r\n وَ سَخَّرَ لَكُمُ الْأَنْهارَ .  « 2 »\r\n هُوَ الَّذِي خَلَقَ لَكُمْ ما فِي الْأَرْضِ جَمِيعاً .  « 3 »\r\n أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ .  « 4 »\r\nدر حديث قدسى نيز آمده است :\r\nيابن آدم ! خلقت الاشياء لاجلك و خلقتك لاجلى .\r\n\r\n2 . هدف‌دارى در انسان\r\nدر اينجا هم دو سؤال مطرح است :\r\nسؤال اول . آيا انسان هدف‌دار است ؟\r\nسؤال دوم . آن هدف چيست ؟\r\nجواب سؤال اول : وقتى مدّلل شد كه كل هستى به سوى مقصدى روان است پس انسان هم كه جزئى از اين مجموعه است قهرا به سوى تكامل در حركت خواهد بود و قرآن به اين امر تصريح كرده :\r\n أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ .  « 5 »\r\nجواب سؤال دوم : هر انسانى به‌طور فطرى و وجدانى معترف است كه بشر براى سعادت و خوشبختى آفريده شده منتهى هر گروهى سعادت را در امرى مىداند :\r\nبرخى سعادت را در پرخوردن و شهوترانى و ساير امور حيوانى مىدانند .\r\n\r\n\r\n","description":"","footnote":"\r\n( 1 ) . سورهء نحل ، آيه 12 .\r\n( 2 ) . سورهء ابراهيم ، آيه 32 .\r\n( 3 ) . سورهء بقره ، آيه 29 .\r\n( 4 ) . سورهء لقمان ، آيه 20 .\r\n( 5 ) . سورهء مومنون ، آيه 115 .\r\n","page_name":" 21 ","page_number":21},
  {"content":"\r\n\r\nبرخى مىگويند : خوشبخت كسى است كه قوىتر و گردن كلفت‌تر از همه باشد .\r\nبرخى نيز مىگويند : خوشبخت كسى است كه ثروت‌مندتر از همه باشد .\r\nاز ديدگاه اسلام بشر براى تكامل و خداگونه شدن و رسيدن به حق آفريده شده است . قرآن مىگويد :\r\n إِنَّا لِلَّهِ وَ إِنَّا إِلَيْهِ راجِعُونَ .  « 1 »\r\nو نيز مىگويد :\r\n يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ .  « 2 »\r\nرسيدن به مقام والاى انسانى و سعادت دو جهان در گرو دو امر ميسر است :\r\nاول . شناخت واقعى حقيقت مطلق هستى يعنى خداوند ؛\r\nدوم . پرستش آن ذات مقدس و نيايش به درگاه او .\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ .  « 3 »\r\nبنابراين ، در قدم اول هر انسانى به حكم عقل وظيفه دارد خدا را بشناسد و با معارف دين آشنا گردد و ما در اين نوشتار درصدد رسيدن به اين مطلوب هستيم و مىتوان با صراحت ادّعا كرد كه دعوت انبيا عليهم السّلام نيز پيرامون اين دو محور خلاصه مىشود ؛ نخست شناخت حق و سپس پرستش آن ذات بىهمتا . قرآن دربارهء نبى اكرم اسلام مىفرمايد :\r\n  يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً * وَ داعِياً إِلَى اللَّهِ بِإِذْنِهِ وَ سِراجاً مُنِيراً .   « 4 »\r\nشعار دعوت نبى اكرم اين بود : « قولوا لا إله الّا اللّه » . چنان‌كه قرآن از زبان چندين پيامبر در قرآن اين‌چنين نقل مىكند :\r\n أَنِ اعْبُدُوا اللَّهَ وَ اجْتَنِبُوا الطَّاغُوتَ .  « 5 »\r\nپس غرض اصلى انبيا هم ايجاد يك جامعهء توحيدى است كه هم در جنبهء نظرى و\r\n\r\n\r\n","description":"","footnote":"\r\n( 1 ) . سورهء بقره ، آيه 156 .\r\n( 2 ) . سورهء انشقاق ، آيه 6 .\r\n( 3 ) . سورهء ذاريات ، آيه 56 .\r\n( 4 ) . سورهء احزاب ، آيه 45 و 46 .\r\n( 5 ) . سورهء نحل ، آيه 36 .\r\n","page_name":" 22 ","page_number":22},
  {"content":"\r\n\r\nمعرفتى مردم را به يك‌سو مىخوانند و آن آفريدگار يكتاست و هم در جنبهء عملى و رفتارى فردى ، بشر را به وحدت و پرستش يك حقيقت دعوت مىكنند و هم در جنبهء توحيد عملى اجتماعى بايد يك قانون در جامعه حاكم باشد و آن قانون اللّه است .\r\n\r\nمطلب چهارم : ضرورت شناخت اصول دين\r\nاز ديدگاه علماى اسلام ، مهم‌ترين مسئله و باارزش‌ترين بحث ، مبحث خداشناسى است . در روايات از على عليه السّلام آمده است :\r\nمعرفة اللّه سبحانه أعلى المعارف .\r\nدر حديث ديگر از امام صادق عليه السّلام چنين نقل شده است :\r\nأفضل العبادة العلم باللّه و التّواضع له . « 1 »\r\nاز ديدگاه بسيارى از دانشمندان اسلامى نيز اولين واجب از واجبات اسلام معرفت اللّه است و اولين قدم در وادى دين و دين‌دارى خداشناسى ، معادشناسى و پيامبرشناسى است . در اولين خطبهء نهج البلاغه مىخوانيم : « أوّل الدّين معرفته » ، چنان‌كه : « اول العلم معرفة الجبار » . نيز از ديدگاه همهء متفكران اسلامى ، بلكه همهء امت اسلام و بلكه همهء عقلاى عالم شناخت مبدأ و معاد لازم و ضرورى است و ما بر اين امر براهين متعدد عقلى و نقلى داريم كه از ميان همهء آنها به دو دليل بسنده مىكنيم كه از قديم الايام اين دو دليل در كتب كلاميه ذكر شده است . قبل از بيان ادله ، سخنى از مرحوم شيخ جعفر شوشترى نقل مىكنيم ، ايشان مىگويند :\r\nبدان‌كه تكليف به معرفت عقايد اهمّ تكاليف است ؛ يعنى در احكام خدا از او مهم‌تر نيست ، چون‌كه ندانستن باعث مخلّد بودن در عذاب است و اول تكاليف است ؛ يعنى پيش از همهء واجبات بايد تحصيل آن كرد ، حتى اين‌كه تا آن را درست نكرده اگر نماز كرد باطل است . و اشكل تكاليف است از اين جهت كه گاهى با تقصير در آن احكام نجاست بر شخص مترتب مىشود هرگاه خلاف واقع را معتقد باشد . مثل بسيارى از مردان و\r\n\r\n\r\n","description":"","footnote":"\r\n( 1 ) . مستدرك الوسائل ، ج 11 ، ص 300 .\r\n","page_name":" 23 ","page_number":23},
  {"content":"\r\n\r\nزنان كه از بابت غفلت و بىمعرفتى خدا را جسم تصور كرده و يا در آسمان‌ها مىدانند ، حكم به طهارت ايشان مشكل است هرچند مستضعف باشند و مقصر نباشند . « 1 »\r\nپس از نقل اين مطلب به بيان دو دليل مطلب مىپردازيم :\r\nدليل اول : عقل هر عاقلى حكم مىكند به اين كه دفع عقاب محتمل واجب است . در توضيح مطلب مىگوييم : ما انسان‌ها در جميع شئوون و امور دنيويمان با احتياط گام برمىداريم و در هر كارى مصالح و مفاسد را مىسنجيم و براساس آن برنامه‌ريزى مىكنيم و تا اطمينان پيدا نكنيم اقدام نمىكنيم . مثلا در انتخاب رشته تحصيلى منافع خود و يا جامعه را مدنظر قرار مىدهيم ؛ در تجارت و دادوستد مصالح خود را مورد نظر قرار مىدهيم ؛ در ورود به يك حزب يا گروه سياسى و غيره دربارهء آن مطالعه مىكنيم ؛ در پذيرش آتش‌بس و يا صلح ، مصالح فرد يا ملت و مكتب را مدّ نظر قرار مىدهيم ؛ مىخواهيم نقطه‌اى را به عنوان قرارگاه انتخاب كنيم ، تا مطمئن نشويم كه اينجا از خطرات احتمالى مصون است آن را انتخاب نمىكنيم ؛ مىخواهيم به مسافرت برويم ، تا از تأمين جاده مطمئن نباشيم اقدام نمىكنيم ؛ و خلاصه در جميع كارهاى كوچك و بزرگ نسنجيده اقدام نكرده ، بلكه دربارهء آن مطالعه مىكنيم .\r\nاز اينها گذشته امور دنيويه قابل قياس با مسائل اخروى و اعتقادات نيست ؛ چرا كه در اينجا مسألهء سرنوشت است و اين‌كه تا ابد انسان شادكام باشد و يا تا بىنهايت گرفتار و معذب باشد . در طول تاريخ پيامبرانى آمده‌اند و با تمام وجود مردم را از قيامت و عذاب الهى ترسانيده و به نعمت‌هاى بهشتى وعده داده‌اند و در راه اين آرمان‌هاى بلند تا پاى جان مقاومت كرده ، در اين راه جان داده‌اند و انسان‌هاى فراوانى به آنها گرويده‌اند و در مقابل مستكبران و گروه‌هاى زيادى مخالفت كرده و به مرز جبهه‌بندى رسيده و به مبارزات دامنه‌دارى دست زده‌اند . آيا اين مقدار كافى نيست كه هر انسانى احتمال دهد كه شايد سخن انبيا حق بوده و اگر متابعت نكردم پس از مرگ نادم گردم ؟ آيا وجدان انسان بدون مطالعه و كنجكاوى مىتواند قرار يابد ؟ پس به\r\n\r\n\r\n","description":"","footnote":"\r\n( 1 ) . رسالهء منهج الرشاد ، ص 4 .\r\n","page_name":" 24 ","page_number":24},
  {"content":"\r\n\r\nحكم عقل فطرى به منظور دفع خوف نفسانى و رفع اضطراب و نگرانى و ايجاد آرامش روحى بايد به سراغ تحصيل معارف رفت تا دفع ضرر محتمل كرد ، آن هم احتمالى كه كاملا منطقى و عقلايى است و عقلاى عالم آن را ناديده نمىگيرند . به قول دانشمندان اصول احتمال هرچند ضعيف باشد ، مثلا 10 % احتمال بدهيم كه عقابى در كار است ، اما محتمل كه عقاب باشد قوى است ، در اين‌گونه موارد به احتمال ضعيف هم اعتنا مىشود .\r\nدليل دوم : همه ما قبول داريم كه نعمت‌هاى فراوان مادى و معنوى در اختيار ما بوده و ما را احاطه كرده از اصل وجود ما تا نعمت‌هاى كوچك و بزرگ ديگر ، و نيز همه قبول داريم كه خود ما اين نعمت‌ها را به خود نداده‌ايم ، پس منعمى در كار است .\r\nعقلاى عالم ، انسانى را كه به او نعمتى داده شود و او شكر منعم نكند ، مستحق مذمت مىدانند . پس به حكم عقل شكر منعم لازم است و ترديدى نيست در اين كه شكر منعم بدون شناخت منعم ميسر نيست . پس به حكم عقل مقدمتا بايد صاحب اصلى نعمت‌ها و ولى نعمت را شناخت تا در مقام تشكر از او برآمد . باز هم عقلا معرفت اللّه تعالى ضرورى است .\r\n\r\nمطلب پنجم : شناخت تقليدى يا استدلالى ؟\r\nپس از اين‌كه در مطلب قبل ، ضرورت و وجوب شناخت را شناختيم ، اكنون وارد اين بحث مىشويم كه آيا شناخت تقليدى كافى است ؟ و يا شناخت اجتهادى و استدلالى لازم است ؟ به عبارت ديگر آيا همان‌گونه كه در فروع دين تقليد جايز و بلكه لازم است ، در اصول دين هم جايز است يا خير ؟ به بيان سوم ، آيا همان‌گونه كه احكام تعبدى بوده و چرا ندارد ، اعتقادات هم تعبدى است و چرا بردار نيست ؟ يا اين كه جاى چون چرا هست ؟\r\nقبل از ورود در بحث ، دو مقدمه را بيان مىكنيم :\r\nالف . معناى نظر و استدلال و معناى تقليد چيست ؟\r\nنظر عبارت است از مرتب كردن و چينش منطقى چند امر معلوم به منظور\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nصيد كردن و استخراج يك امر مجهول . به قول حاجى سبزوارى رحمه اللّه :\r\n الفكر حركة إلى المبادى * و من مبادىّ إلى المراد \r\nدر حقيقت ذهن انسان سه عمليات انجام مىدهد :\r\n1 . مطلوب را در ابتدا تصور مىكند ؛\r\n2 . سپس به سراغ مقدماتى كه قابليت استدلال به آنها هست مىرود و آنها را كسب مىكند ؛\r\n3 . در پايان آنها را با ترتيب ويژه‌اى كنار هم مىچيند و نتيجه مىگيرد .\r\nو اما تقليد عبارت است از قبول قول ديگران بدون تقاضاى استدلال ؛ مثلا در باب وضو براى مكلف شكى پيش مىآيد و به مجتهد مراجعه مىكند و وقتى كه از زبان وى حكم شرعى را شنيد پذيرفته و بدان عمل مىكند ، بدون اين‌كه بپرسد دليل بر اين حكم چيست .\r\nب . در منطق مىگويند علم بر دو قسم است :\r\n1 . حضورى كه عبارت است از حضور نفس معلوم در پيشگاه عالم ، مثل علم انسان به خويشتن خويش و به صور ذهنيه‌اش ، و علم ذات حق به ذات خويش و صفات و افعالش .\r\n2 . حصولى كه عبارت است از حضور صورت معلوم در ذهن عالم همانند انعكاس تصوير در آينه .\r\nعلم حصولى خود دو شعبه دارد .\r\nاول . بديهى كه محتاج به نظر و انديشه نيست بلكه به‌مجرّد توجه ذهن حاصل مىگردد .\r\nدوم . نظرى كه نيازمند تأمل و انديشه و استدلال است .\r\nپس از اين دو مطلب مىگوييم : از ديدگاه قرآن مجيد و روايات اهل بيت عليهم السّلام و دانشمندان اسلامى ، تقليد در مسائل اعتقادى به هر شكل و از هركسى صددرصد مردود و تفكر و استدلال صددرصد مطلوب است . اسلام مىكوشد تا پيروان اين مكتب ، مسائل بنيادى مكتبشان را با فكر و انديشه انتخاب كنند . قرآن\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبه صراحت مىگويد :\r\n  فَبَشِّرْ عِبادِ * الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ ؛   « 1 »\r\nپس بشارت ده به آن بندگان من كه به سخن گوش فرا مىدهند و بهترين آن را پيروى مىكنند .\r\nقرآن كريم در آيات فراوانى از تقليد در اصول دين نكوهش كرده است ، از قبيل آيه 104 سورهء مائده ، آيهء 78 سوره يونس ، آيه 53 سورهء انبياء ، آيه 74 سورهء شعرا ، آيه 21 سورهء لقمان ، آيه 170 سورهء بقره و . . . به عنوان نمونه به يك آيه اشاره مىكنيم :\r\n وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ قالُوا حَسْبُنا ما وَجَدْنا عَلَيْهِ آباءَنا أَ وَ لَوْ كانَ آباؤُهُمْ لا يَعْلَمُونَ شَيْئاً وَ لا يَهْتَدُونَ ؛  « 2 » و چون به آنان گفته شود : « به سوى آنچه خدا نازل كرده و به سوى پيامبر [ ش 
  ] بياييد » ، مىگويند : « آنچه پدران خود را بر آن يافته‌ايم ما را بس است » . آيا هرچند پدرانشان چيزى نمىدانسته و هدايت نيافته بودند ؟\r\nدر آيات بسيارى نيز راه نظر و انديشه را به ما پيشنهاد مىكند ؛ از جمله در چندين آيه امر به تدبّر ، در حدود قريب به پنجاه مورد امر به تعقل ، بيش از صد مورد دعوت به علم و دانش ، بيش از هجده مورد امر به تفكر و بيش از سى مورد دعوت به نظر كرده است .\r\nبه عنوان نمونه به يك آيه اشاره مىكنيم :\r\n قُلِ انْظُرُوا ما ذا فِي السَّماواتِ وَ الْأَرْضِ .  « 3 »\r\nاين آيه گسترهء انديشه بشرى را نشان داده و هشدار مىدهد كه اى انسان ، انديشهء خود را به امور كوچك محدود نكن ؛ طائر فكر تو قدرت دارد در سراسر هستى و آسمان‌ها و زمين و اعماق درياها به پرواز درآيد و به همهء رموز و اسرار هستى پىبرد .\r\nمتأسفانه بايد گفت كه غربىها در اين زمينه از ما مسلمان‌ها خيلى جلو هستند . ما مسلمان‌ها هنوز دعواى عرب و عجم و تعصبات غلط دوران جاهليت را داريم و\r\n\r\n\r\n","description":"","footnote":"\r\n( 1 ) . سورهء زمر ، آيه 17 و 18 .\r\n( 2 ) . سورهء مائده ، آيه 104 .\r\n( 3 ) . سورهء يونس ، آيه 101 .\r\n","page_name":" 27 ","page_number":27},
  {"content":"\r\n\r\nخوشبختانه در سايه پربركت انقلاب عظيم اسلامى مىرود كه استعدادها و خلاقيت‌هاى مسلمانان شكوفا شود و بار ديگر عصر پيروزى و پيشتازى مسلمين در همهء ابعاد شروع شود . البته بحث موردنظر بسيار گسترده است ، ولى به همين مقدار اكتفا كرده و در خاتمه سخنى از مرحوم آية اللّه مظفر نقل مىكنيم :\r\nو من قلد آبائه أو نحوهم فى اعتقاد هذه الاصول فقد ارتكب شططا و زاغ عن صراط المستقيم و لا يكون معذورا ابدا . « 1 »\r\n\r\nمطلب ششم : فوايد شناخت اصول دين\r\nهنگامى كه انسان مىخواهد كارى انجام دهد ، نخست دربارهء آن كار مىانديشد و منافع و مضار آن را مىسنجد و هنگامى كه تصديق به فايدهء آن كار پيدا كرد ، به دنبال انجام آن حركت مىكند . به قول فلاسفه علت غايى در مقام تصور بر جميع علل تقدم داشته و در مقام تحقق خارجى از همهء علل متأخر است و به هر مبلغى كه ارزش عمل بيشتر باشد سرمايه‌گذارى بيشترى كرده و اهميت بيشترى به آن مىدهد تا جامه عمل بپوشد . اين قانون كلى است .\r\nمسأله شناخت مبداء و معاد هم از مصاديق همين كبراى كلى است . ما انسان‌ها دوست داريم بدانيم كه ثمرات و بركات و فوايد ايمان به خدا و شناخت خداوند چيست ؟ آثار فردى آن كدام است ؟ آثار اجتماعى آن چيست ؟ اثرات روانى ايمان چيست ؟ اثرات اخروى آن كدام است ؟ تا به مقدار ارزش آن برايش وقت صرف كنيم و شايد بر همين اساس است كه متكلمين بزرگ اسلامى كه با تمسك به روايات در زمينهء اعتقادات بحث كرده‌اند ، اولين باب را به نام باب ثواب الموحدين گذاشته‌اند « 2 » و كتاب و سنت هم به اين موضوع توجه خاصى مبذول داشته .\r\nممكن است برخى تصور كنند كه عصر ايمان و شناخت اين مسائل سپرى شده و عصر علم آمده و ديگر نيازى به معنويات نيست و بشر قادر است با سرانگشت علم به\r\n\r\n\r\n","description":"","footnote":"\r\n( 1 ) . عقائد الامامية ، ص 8 .\r\n( 2 ) . براى نمونه : ر . ك : توحيد شيخ صدوق و بحار الانوار علّامه مجلسى ، ج 3 .\r\n","page_name":" 28 ","page_number":28},
  {"content":"\r\n\r\nهمهء مشكلات فايق آيد و اين جمله از فرويد نقل شده كه زندگى بشر را به سه دوره تقسيم كرده است :\r\n1 . دوران هرج‌ومرج و آنارشيستى .\r\n2 . دوران دين و دين‌دارى .\r\n3 . دوران علم و صنعت و مدعى است كه هم‌اكنون دوران علم و تكنيك است و نيازى به دين نيست .\r\nممكن است برخى بپندارند كه ايمان به خدا تنها فايدهء اخروى دارد و موجب رسيدن به بهشت مىشود و در زندگى اين جهانى و روابط اجتماعى نقشى ندارد ، بنابراين نبايد نقد را فداى نسيه كرد . ولى با بيان مختصرى كه خواهيم داشت ، روشن مىشود كه ايمان به خدا مسير زندگى انسان را صد و هشتاد درجه عوض كرده و به آن رنگ معنوى و الهى مىبخشد . به فرموده قرآن :\r\n صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً ؛  « 1 »\r\nاين است نگارگرى الهى ؛ و كيست خوش‌نگارتر از خدا ؟\r\nاكنون به گوشه‌اى از آثار ايمان به خدا اشاره مىكنيم :\r\n1 . يكى از فوايد ايمان به خدا اميدوارى است . انسان مؤمن در برابر تمام مشكلات و سختىها اميدوار است و هرگز حالت يأس در فرازها و نشيب‌هاى زندگى براى وى معنا ندارد ، بلكه با دل‌گرمى به امدادهاى غيبى حق ، اگر صدبار بيفتد ، باز بار صد و يكم مصمم‌تر حركت مىكند . از ديدگاه قرآن يأس و نوميدى از گناهان كبيره و متقابلا اميدوارى به لطف حق از نشانه‌هاى كمال انسان است .\r\n2 . ديگر فايده ايمان به خدا آرامش خاطر است . هنگامى كه انسان لختى با خويشتن خويش خلوت كند و دربارهء سرنوشت خويش بينديشد كه ما از كجا آمده‌ايم در كجا هستيم و به كجا مىرويم ، به‌طور طبيعى دچار حالت اضطراب و نگرانى مىگردد و اگر قدرى در اين وادىها گام بردارد ناراحتى روحى او به‌صورت بيمارى روانى خطرناكى او را رنج خواهد داد و چه‌بسا دست به خودكشى هم مىزند ،\r\n\r\n\r\n","description":"","footnote":"\r\n( 1 ) . سورهء بقره ، آيه 138 .\r\n","page_name":" 29 ","page_number":29},
  {"content":"\r\n\r\nولى ايمان به خدا مىگويد : بشر ، تو به سوى خدا در حركتى و دنيا دار تكامل است . هر چه تلاش بيشتر كنى بهرهء بيشترى خواهى داشت و شعار قرآن اين است :\r\n إِنَّا لِلَّهِ وَ إِنَّا إِلَيْهِ راجِعُونَ .  « 1 »\r\n أَلا بِذِكْرِ اللَّهِ تَطْمَئِنُّ الْقُلُوبُ .  « 2 »\r\n أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ .  « 3 »\r\n3 . فايده ديگر ايمان به خدا اين است كه در بشر حس تعاون و هميارى و اعتماد به يكديگر ايجاد مىكند و هر فرد خود را در برابر ديگران مسؤول مىداند و همه را اعضاى يك تن مىداند ؛ لذا همه باهم مىتوانند يك زندگى سالم اجتماعى و اسلامى داشته باشند كه اين معنا در جوامع غير ايمانى وجود ندارد .\r\n4 . فايده ديگر ايمان اين است كه وجدان را بيدار كرده و همانند پليس باطن ، پيوسته به او هشدار مىدهد و اجازه نمىدهد كه در خلوت و جلوت به جان و مال و ناموس اجتماع و هم‌نوعانش خيانت كند .\r\n5 . فايدهء ديگر ايمان رسيدن به بهشت جاودان است . قرآن مىگويد :\r\n  يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ * تُؤْمِنُونَ بِاللَّهِ وَ رَسُولِهِ .   « 4 »\r\nامام صادق عليه السّلام مىفرمايد :\r\nإنّ اللّه تبارك و تعالى حرّم أجساد موحّدين على النّار . « 5 »\r\n6 . فايده ديگر ايمان پرهيز از گناهان و صفات رذيله و آراسته شدن به كمالات است ؛ زيرا كسى كه جهان را محضر خدا مىداند و معتقد است كه :  فَأَيْنَما تُوَلُّوا فَثَمَّ وَجْهُ اللَّهِ  « 6 » و  نَحْنُ أَقْرَبُ إِلَيْهِ مِنْ حَبْلِ الْوَرِيدِ ،  « 7 » هرگز در حضور خداوند دست به نافرمانى حق نمىزند ، البته اگر چنين باورى پيدا كند .\r\n\r\n\r\n","description":"","footnote":"\r\n( 1 ) . سورهء بقره ، آيه 156 .\r\n( 2 ) . سورهء رعد ، آيه 28 .\r\n( 3 ) . سورهء يونس ، آيه 62 .\r\n( 4 ) . سورهء رعد ، آيه 10 و 11 .\r\n( 5 ) . بحار الأنوار ، ج 3 ، ص 4 .\r\n( 6 ) . سورهء بقره ، آيه 115 .\r\n( 7 ) . سورهء ق ، آيه 16 .\r\n","page_name":" 30 ","page_number":30},
  {"content":"\r\n\r\n\r\nفصل اول اثبات وجود خداوند\r\nپس از بحث‌هاى مقدماتى وارد مباحث اصلى مىشويم . به‌طور كلى در رابطه با مسائل اعتقادى چهار بحث داريم كه عبارت‌اند از خداشناسى ، پيامبرشناسى ، امام‌شناسى و معادشناسى . متكلمين در مورد خداشناسى چهار بحث مطرح مىكنند :\r\n1 . اثبات صانع ، 2 . توحيد صانع ، 3 . صفات ثبوتيه خداوند ، 4 . صفات سلبيه حق . آن‌گاه بحث ديگرى تحت عنوان عدل الهى - كه از اصول مذهب ماست - مطرح كرده و دربارهء عدل ، حكمت الهى ، قضاوقدر ، جبرواختيار ، انسان و مسؤوليت و تكليف و فلسفه بلاها و مصائب بحث مىكنند . در كتاب شريف شرح باب حادى عشر به همين روش مشى شده است . اما فلاسفهء الهى همهء اين مباحث را در باب خداشناسى عنوان مىكنند و كلا سه بحث دارند كه به ترتيب عبارت‌اند از :\r\n1 . اثبات واجب الوجود لذاته ؛\r\n2 . بيان صفات جمال و جلال حق ؛\r\n3 . بيان افعال الهى به جاى عدل الهى .\r\nمرحوم خواجهء طوسى و به تبع ايشان مرحوم علّامه در اين كتاب بر روش حكماى الهى مشى فرموده‌اند .\r\nبنيادىترين مطلب در مباحث اعتقادى كه ماترياليست‌ها و لاييك‌هاى دنيا را از\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمعتقدان به وجود خداوند متمايز مىكند ، مسأله اعتقاد به وجود حقيقتى على الاطلاق است به نام اللّه تبارك و تعالى . « 1 »\r\nماديون عالم مىگويند : جهان آفرينش مبدئى به نام واجب الوجود لذاته - كه فراتر از ماده و خالق ماده باشد - ندارد . آنها خود را در حصار طبيعت و ماديت زندانى كرده و مىگويند : كلّ موجود فهو مادى و محسوس ، و به قول بعضى از دانشمندان مادى ، بايد خدا را هم در سالن تشريح مشاهده كنم تا قبول كنم ، و گرنه باور ندارم . عكس نقيض قضيه فوق اين است : « فما ليس بمادى فليس بموجود » . متقابلا الهيون و خداباوران جهان اصرار دارند بر اين‌كه :\r\n جهان را خالقى باشد خدا نام * كه ديو و دد از او گيرند آرام \r\nاينان مىگويند : اگر غيبى نبود ، شهادتى هم نبود ؛ جهان غيب پشتوانه جهان محسوسات است . خداباوران جهان براى اثبات وجود خدا براهين گوناگونى اقامه كرده‌اند كه از قديم الايام در كتب مفصله نقل شده و با نگاهى گذرا مشاهده مىكنيم كه پيامبرانى امثال ابراهيم عليه السّلام و امامانى امثال امام جعفر صادق عليه السّلام و حكيمانى امثال ارسطو ، ابن سينا و صدر المتألهين و عارفانى همانند محيى الدين عربى و صدر الدين قونوىها و دانشمندانى همچون ولتر و هرشل و . . . و عاميانى همانند آن اعرابى باديه‌نشين و آن پيرزن بافنده و . . . هريك به زبانى سخن از وصف آن ذات مقدس گويند و به فرمودهء سعدى شيرازى :\r\n برگ درختان سبز در نظر هوشيار * هر ورقش دفترى است معرفت كردگار \r\nو يا به قول شاعر عرب‌زبان :\r\n و فى كلّ شىء له آية * تدلّ على انّه واحد \r\nاصولا اگر انسانى اهل معنا و باطن و از اصحاب سر و عباد محبوب حق باشد ، سراسر گيتى را به نور جمال حق روشن و منور مىبيند و در عرش‌وفرش و عالم افلاك و عناصر حضور ، او را نظاره مىكند . امام الموحدين و مولى العارفين على عليه السّلام فرموده است :\r\n\r\n\r\n","description":"","footnote":"\r\n( 1 ) . و ابتدء باثبات وجوده لانه الأصل فى ذلك كلّه .\r\n","page_name":" 32 ","page_number":32},
  {"content":"\r\n\r\nما رأيت شيئا إلّا رأيت اللّه قبله و معه و بعده .\r\nو در جاى ديگر مىفرمايد :\r\nلو كشف الغطاء ما ازددت يقينا . « 1 »\r\nو يا به فرمودهء عارف دل‌سوخته ، باباطاهر :\r\n به دريا بنگرم دريا تو بينم * صحرا بنگرم صحرا تو بينم\r\nبه هرجا بنگرم كوه و در و دشت * نشان از قامت رعنا تو بينم \r\nو به فرموده قرآن :\r\n فَأَيْنَما تُوَلُّوا فَثَمَّ وَجْهُ اللَّهِ . \r\nبارى ، از هر گل و سبزه و نغمه و چمنى و از هر چشمه و آبشار و دريايى و از هر درخت و شاخ و برگ و ميوه‌اى و از زنبور عسل و مورچه تا انسان و از ذرات معلّق تا كيهان و كهكشانى و از هر جلال و جمالى به راحتى براى اثبات ذات حق مىتوان مدد گرفت و گردش ارض و قمر و منظومهء شمسى و از رفت‌وآمد شب‌وروز و پيدايش فصول مختلف و از وجود زبان‌هاى گوناگون و رنگ‌هاى مختلف و هزاران حالت درونى و روانى انسان به آسانى مىتوان به مقصود رسيد و گمشدهء خود را - كه جلال و كبرياييش در همهء گيتى نمايان است - يافت . در حقيقت اين خود ما هستيم كه گم شده‌ايم و بايد خويش را بيابيم تا او را بيابيم ؛ چرا كه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ ،  « 2 » و به قول حكيم سبزوار :\r\n يا من هو اختفى لفرط نوره * الظاهر الباطن فى ظهوره \r\nو باز به قول همين حكيم :\r\n ازمة الأمور طرا بيده * و الكل مستمدة من مدده \r\nخدايا ، كمكم كن تا شمشير قلم را مهار كرده و در چهارچوبهء كتاب پيش روم ؛ و گرنه مصداق شعر شاعر خواهم شد كه مىگويد :\r\n اى برتر از خيال و قياس و گمان و وهم * و ز هرچه گفته‌اند و شنيديم و خوانده‌ايم\r\nمجلس تمام گشت و به آخر رسيد عمر * ما همچنان در اول وصف تو مانده‌ايم \r\n\r\n\r\n","description":"","footnote":"\r\n( 1 ) . بحار الأنوار ، ج 40 ، ص 153 ، باب 93 .\r\n( 2 ) . سورهء حديد ، آيه 3 .\r\n","page_name":" 33 ","page_number":33},
  {"content":"\r\n\r\nدر مقام استدلال ، مجموعا پنج روش مهم وجود دارد :\r\n1 . روش فلاسفهء الهى ؛\r\n2 . روش عرفاى و اصل و فانى فى اللّه ؛\r\n3 . روش متكلمين اسلامى ؛\r\n4 . روش دانشمندان طبيعى ؛\r\n5 . روش قرآن و سنت .\r\nهركدام ازاين روش‌ها خود به شعبه‌ها و شيوه‌هاى گوناگون منشعب مىشوند كه ما خلاصه‌اى از هركدام را خواهيم آورد تا اگر كسى خواست به تفصيل دنبال مطلب باشد ، مواد لازم را در اختيار داشته باشد و عمده نظر ما به روش فلاسفه و متكلمين است كه در كتاب به آن دو اشاره شده است :\r\nفلاسفهء الهى از قديم الايام و از يونان باستان يعنى 2600 سال پيش تا به امروز - چه فلاسفهء جهان اسلام و چه فلاسفهء اروپا و آمريكا و جهان مسيحيت - هركدام از راهى براى اثبات وجود خدا استدلال كرده‌اند كه تفصيل مطلب را بايد از كتاب سير حكمت در اروپا ( از جلد اول تا ششم ) جويا شد ؛ ولى مهم‌تر از همهء آنها سه برهان است كه عبارت‌انداز :\r\n1 . برهان محرك اول : اين برهان توسط رئيس المشائين جناب ارسطاطاليس اقامه شده و از راه اثبات حركت و متحرك به وجود محرك اول مىرسد . اين استدلال خود سه شعبه شده كه بعضى از راه اصل حركت سير كردند و بعضى از راه حركت فلاك و بعضى از راه حركت نفوس از قوه به فعل كه تفصيل مطلب در شرح منظومه حاجى سبزوارى ، بخش حكمت ، ص 147 بيان شده است .\r\n2 . برهان امكان و وجوب يا برهان سينوى : ابن سينا آن را اقامه و مرحوم خواجهء طوسى هم كه شاگرد مع الواسطهء ابن سينا بوده ( خواجه شاگرد بهمنيار و بهمنيار صاحب التحصيل شاگرد شيخ الرئيس ابن سيناست ) از استاد متابعت كرده كه در اين كتاب ما با همين برهان سروكار داريم .\r\n3 . برهان صديقين يا برهان صدرايى : مرحوم ملا صدرا آن را اقامه كرده و اين\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبرهان مبتنى بر اصول و مبانى فراوانى است كه در حكمت متعاليه مطرح است .\r\n\r\nبرهان سينوى\r\nاين برهان بر يك سلسله اصول و مبانى مبتنى است كه بخشى از آنها بديهى و بلكه از ابده بديهيات و بخشى نظرى و محتاج به استدلال‌اند .\r\n\r\nمبانى برهان سينوى\r\n1 . ابطال نظريه سوفسطاييان يعنى منكرين واقعيات خارجى و ايده‌آليست‌ها ( ذهن‌گرايان ) در برابر رئاليست‌ها ( واقع‌گرايان ) ؛\r\n2 . ابطال عقيده سپتىسيسم‌ها يعنى شكاكان و لا ادريون ؛\r\n3 . استحالهء اجتماع و ارتفاع نقيضين ؛\r\n4 . ابطال دور باقسامه ؛\r\n5 . ابطال تسلسل از راه‌هاى گوناگون ؛\r\n6 . ويژگىهاى واجب الوجود لذاته ؛\r\n7 . خصايص ممكن الوجود لذاته .\r\nاز مجموعه اين مبانى ، مبناى اول و دوم را بايد از كتب مفصله جستجو كرد ؛ از قبيل اصول فلسفه و روش رئاليسم ( ج 1 ) و انديشه‌هاى بنيادين اسلامى و بينش دينى مدارس و . . . . از طرح اين بحث‌هاى جالب ، ولى دامنه‌دار در اين شرح معذوريم ؛ چون از مقصد دور مىشويم و غرض ، دادن سرنخى است .\r\nدر زمينه اصل سوم نيز مباحثى مطرح است : 1 . قانون كلى نقيض كل شىء رفعه 2 . تعريف تناقض 3 . شرايط تناقض 4 . اهميت اين قانون در علوم . از اين مباحث ، سه بحث اول به منطق مربوط است . بنابراين ، بحث چهارم را خلاصه‌وار مطرح مىكنيم :\r\nدانشمندان متافيزيك از ساليان دور و حتى قبل از ميلاد ، مسأله استحالهء اجتماع نقيضين را مبداء المبادى تصديقات قرار داده و مدعى هستند : همان‌طور كه در سلسلهء معلومات تصورى سلسله تصوراتى بديهى از قبيل مفهوم وجود ، شىء ، عدم و . . .\r\nداريم كه مبداء المبادى تصورات ما هستند و حتى كودك خردسال هم معناى بود\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو نبود و هست و نيست را به خوبى درك مىكند و انكار اين تصورات مساوى با انكار مجموع تصورها و تعريف‌ها و شناخت‌هاست ، در سلسلهء معلومات تصديقيه هم قانون تناقض مبداء المبادى و اول الاوائل و ابده البديهيات است و تمام تصديقات نظرى و بديهى به اين قانون برمىگردند . در حاشيهء شرح منظومه ( قسمت منطق ، ص 9 ) به اين مطلب اشاره شده كه اگر ثبوت الشىء لنفسه ضرورى و اگر سلب الشىء عن نفسه محال ، و اگر اجتماع ضدين محال است و اگر اجتماع مثلين در شىء واحد محال است ، و اگر دور باطل است و صدها اگر ديگر ، تمام اينها به لحاظ اين است كه يا به اجتماع نقيضين برمىگردد و يا به ارتفاع نقيضين و آن دو محال بديهى هستند . در اهميت اين قانون در علوم ، همين بس كه به سخن سه حكيم فرزانه گوش جان بسپاريم :\r\n1 . ابن سينا در الهيات شفا مىگويد : « قانون اجتماع و ارتفاع النقيضين محال مبداء و المبادى است و اگر يك گوشه جمع نقيضين به هم بخورد ، كل عالم به هم مىخورد » .\r\n2 . بهمنيار در التحصيل مىگويد : « همان‌طور كه در نظام تكوين ، اگر واجب الوجود نبود ، وجودى هم نبود ، در نظام علمى هم اگر مسأله استحالهء تناقض نبود ، علمى در عالم نبود » . ( به نقل از جلسه درس آية اللّه جوادى )\r\n3 . علّامه طباطبايى در جلد اول اصول فلسفه ( ص 31 ) مىگويد : « تمام معلومات به حسب تحليل به اين قضيه ( استحاله جمع نقيضين ) متكى بوده و با تسليم وى حقيقتى را انكار نمىتوان كرد ؛ چنان‌كه با انكار وى حقيقتى را اثبات نمىتوان كرد » .\r\nالبته از جمله موارد سردرگمى ديالكتيسين‌ها همين وادى است كه در كتبى كه قبلا اشاره شد مطرح شده و از سوى فلاسفهء الهى ، كوس رسوايى ماركسيست‌ها سر هر كوىوبرزن نواخته شده و حضرت امام خمينى رحمه اللّه آخرين ضربه را بر پيكر پوسيده مكتب ماركسيسم وارد آورده و براى هميشه اين نظام الحادى را به زباله‌دان تاريخ افكند و دفن كرد ؛ به‌طورى كه يك سال پس از پيام تاريخى روح خدا به رئيس ملحدين ، شاهد فروپاشى نظام‌هاى سوسياليستى يكى پس از ديگرى بوديم .\r\nاصل چهارم . دور و اقسام آن و ابطال دور : دور عبارت است از وابستگى دو چيز\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبه يكديگر از يك جهت . به عبارت ديگر ، چيزى به چيز ديگر متوقف است از همان جهتى كه آن شىء ديگر هم بر اين شىء متوقف است ؛ مثلا « الف » در اصل وجود بر « ب » وابسته و متقابلا « ب » در اصل تحقق بر « الف » متوقف باشد . قيد از يك جهت بدين‌جهت است كه اگر جهات متعدد شد توقف بلا مانع است ؛ مثلا اگر آقاى زيد در فن معقولات معلم آقاى بكر باشد و در همين فن متعلم از بكر باشد ، غير قابل قبول است ، ولى اگر زيد در معقولات معلم بكر و بكر در منقولات معلم زيد باشد ، كاملا معقول و بلكه متحقق است .\r\nدور سه نوع است : 1 . مصرح ، 2 . مضمر ، 3 . معى .\r\nدور مصرح عبارت است از توقف دو چيز بر يكديگر مستقيما و بدون واسطه ؛ مثلا در تعريف روز بگوييم : روز آن است كه خورشيد در آن طلوع مىكند ، و در تعريف خورشيد بگوييم : خورشيد آن است كه در روز طلوع مىكند . اين دور است ، يعنى شناخت روز وابسته به شناخت شمس و شناخت شمس هم بر شناخت روز متوقف است .\r\nدور مضمر يا خفى آن است كه دو چيز بر يكديگر متوقف باشند ، ولى با يك يا چند واسطه ؛ مثلا وجود زيد بر وجود بكر و وجود بكر بر وجود خالد و وجود خالد بر وجود زيد وابسته باشد .\r\nدور معى آن است كه دو چيز بر يكديگر متوقف بوده و هر دو معلول علت ثالثى باشند و با يكديگر تلازم وجودى داشته باشند : مثلا حرارت شمس بر روشنايى آن و روشنايى شمس بر حرارت و هر دو به شمس وابسته‌اند .\r\nاز اقسام ثلاثهء دور ، قسم 1 و 2 باطل است و دليل بر استحالهء دور آن است كه دور مستلزم توقف يك شىء بر خودش بوده و توقف شىء بر خودش مستلزم تقدم شىء بر خودش و تقدم مستلزم تناقض است و تناقض بديهى البطلان است و مستلزم المحال محال .\r\nتوضيح : فرض كنيد اگر وجود زيد بر وجود خالد وابسته باشد و وجود خالد بر وجود زيد ، در اينجا الّا و لا بد بايد وجود زيد بر وجود خالد و هرآنچه كه وجود خالد\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبه او متكى و متوقف است وابسته باشد و از جمله چيزهايى كه وجود خالد بر آنها متوقف است ، خود وجود زيد است ؛ چون فرض اين است كه خالد هم بر زيد متوقف است ؛ پس لازم مىآيد وجود زيد بر وجود خود متوقف باشد ، پس زيد هم موقوف عليه است و هم موقوف . آن‌گاه لازم مىآيد كه از آن جهت كه موقوف‌عليه است پيش از خالد باشد و از آن حيث كه موقوف است پس از خالد باشد ؛ پس لازم مىآيد كه زيد پيش از خودش موجود باشد و اين مستلزم جمع ما بين نقيضين است ؛ زيرا معنايش آن است كه زيد پيش از خالد هم موجود باشد و هم نباشد ، از آن حيث كه موقوف‌عليه است بايد باشد و از آن حيث كه موقوف است نبايد باشد و اجتماع نقيضين محال است ؛ پس دور هم باطل و محال است .\r\nاصل پنجم . تسلسل و ابطال آن و اقسام آن : تسلسل در لغت از ريشه سلسله به معناى زنجيره است و مناسبت آن با معناى مصطلح ذيل آن است كه چون سلسلهء ممكنات بسان حلقات زنجير يكديگر را در آغوش كشيده‌اند ، تسلسل نام گرفته و در اصطلاح اهل معقول عبارت است از پىدرپى بودن يك سلسله علل و معاليل كه همه ممكن الوجود بوده و به جايى هم منتهى نشود ، بلكه تا بىنهايت امتداد داشته باشد ؛ مثلا « الف » علت « ب » و « ب » علت « ج » و « ج ) علت « دال » و . . . تا بىنهايت .\r\nاقسام تسلسل : تسلسل بر چهار نوع است :\r\n1 . تسلسل در امور معدومه كه عبارت است از اين‌كه يك سلسله اعدام نامتناهى پشت سر هم واقع شوند و چون عدم واقعيت خارجى نيست ، بايد در محيط ذهن عدم‌ها را فرض كرد و نامتناهى قرار داد .\r\n2 . تسلسل در امور اعتباريه يعنى ذهن ما فرض كند كه اگر مثلا وجود در خارج موجود باشد ، بايد براى او هم وجودى باشد و براى وجود دوم هم وجود ديگرى و همچنان اين تصورات را ادامه دهد تا ذهن خسته شود .\r\n3 . تسلسل لا يقفى و آن عبارت است از اين‌كه تمام افراد سلسله در خارج بالفعل موجود نباشند ، ولى تا بىنهايت بتوان بر او افزود ؛ مانند عدد كه مىگويند نامتناهى لا يقفى است ، يعنى در باب عدد به نقطه‌اى نمىرسيم كه بالاترى نباشد . هر عددى را كه\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nفرض كنيم ، بالاتر از آن عددى قابل تصور و تحقق است ولو جلوى اين عدد تا كرهء ماه صفر بچينيم يا عدد بگذاريم . . . اين سه نوع تسلسل مورد بحث نيست .\r\n4 . تسلسل مورد بحث ما كه باطل است ، عبارت است از تسلسل در امورى كه داراى سه ويژگى باشند :\r\nاول . در خارج حقيقتا موجود باشند نه اين كه اعتبار و فرض ذهن باشند بر خلاف قسم اول و دوم .\r\nدوم . اين امور موجود نامتناهى مجتمع در وجود باشند بر خلاف قسم سوم .\r\nسوم . ميان اين امور موجود ترتب علىّ و معلولى باشد ، بر خلاف نفوس برزخى كه همه در آن عالم موجودند و تزاحمى هم ندارند ، اما ترتبى بينشان نيست بلكه در عرض هم‌اند .\r\nابطال تسلسل : ما معتقديم كه سلسله علت‌ها و معلول‌ها حتما بايد منتهى شوند به علتى كه او هرگز معلول چيزى نباشد و علت نخستين و علت العلل باشد و محال است كه اين سلسلهء ممكنات تا بىنهايت امتداد داشته و به واجب الوجود بالذاتى متكى نباشد . براى اثبات محاليت تسلسل از سوى فلاسفه الهى براهين متعددى اقامه شده از قبيل : 1 . برهان تطبيق ، 2 . برهان وسط و طرف ابن سينا ، 3 . برهان حيثيات شيخ اشراق ، 4 . برهان ترتب ، 5 . برهان تصانيف ، 6 . برهان اسد و اخصر فارابى ، 7 . برهانى كه فاضل مقداد در شرح باب حادى عشر آورده و ما به بيان همان برهان بسنده مىكنيم :\r\nسلسله ممكنات به هر اندازه كه بر تعدادشان افزوده شوند ، حتى اگر نامتناهى باشند ، باز همهء آنها در امكان ذاتى شريك‌اند ؛ يعنى بدون علت و مؤثر خارجى يافت نمىشوند ، پس اگر بپذيريم كه ممكن الوجودى در خارج وجود دارد بايد بپذيريم كه مؤثرى و به وجود آورنده‌اى براى آن نيز هست . حال آن مؤثر از سه حال بيرون نيست :\r\n1 . خود همين سلسله ممكنات آفرينندهء خودشان هستند .\r\n2 . يا جزئى از اين سلسله ، مثلا حلقهء صدم در آفرينش كل اين ممكنات مؤثر است .\r\n3 . و يا حقيقتى بيرون از دايرهء امكان و ممكنات سرسلسلهء اين ممكنات است .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاحتمال اول مستلزم دور است و دور مستلزم توقف الشىء على نفسه و توقف مستلزم تقدم الشىء على نفسه و تقدم مستلزم تناقض است فهو باطل .\r\nو احتمال دوم مستلزم آن است كه آن جزء در خودش هم تأثير بگذارد و ايجاد كند ؛ چون خودش هم جزئى از سلسله است و وقتى مؤثر در كل بود ، مؤثر در جزء هم خواهد بود . نيز مستلزم آن است كه آن جزء در علل خويش هم مؤثر باشد ، يعنى ممكنات سابق بر او و در رديف علل او هم توسط همين جزء ايجاد شده باشد و چنين چيزى مستلزم تقدم شىء هم بر خود و هم بر علل خود است ، و كلاهما محالان عقليان بديهيان .\r\nاحتمال سوم هم مستلزم مطلوب ماست كه واجب الوجودى هست ؛ زيرا موجود در خارج يا ممكن الوجود است و يا واجب الوجود ، و وقتى كه آن عامل مؤثر ممكن نبود حتما بايد واجب باشد ، زيرا حالت سومى وجود ندارد ، پس سلسله ممكنات به واجب منتهى شد . و اما ديگر معقول نيست خود آن واجب به جايى منتهى شود ، و گرنه واجب نخواهد بود ، چنان‌كه در آينده بيشتر بحث خواهيم كرد ، ان شاء اللّه تعالى .\r\nاصل ششم . خصايص واجب الوجود : اگر انسان در خود كلمهء واجب الوجود دقت كند ، يك دنيا مطلب نصيب او مىشود و ما به گوشه‌اى از خصايص اشاره كرده و تفصيل آن را به باب صفات ثبوتيه و سلبيه محول مىكنيم :\r\n1 . حقيقتى كه در مقام اثبات او هستيم و نامش را واجب الوجود لذاته مىگذاريم ، بايد داراى جميع كمالات هستى به نحو اتم و اكمل باشد ؛ زيرا هستىبخش جميع ماسوا و كمال‌بخش به ديگران اوست ، پس خود او بايد اين كمالات را در حد اعلا دارا باشد ، و گرنه به قول حكما : فاقد شىء معطى شىء نخواهد بود و به قول شاعر :\r\n ذات نايافته از هستىبخش * كى تواند كه شود هستىبخش\r\nخشك ابرى كه بود ز آب تهى * نايد از وى صفت آب‌دهى \r\n2 . ما معتقديم كه وجود واجب الوجود و كمالات او عين ذات اوست و از خود ذات مىجوشد و نشأت مىگيرد ، و گرنه اگر زايد بر ذات بوده و از غير كسب كمال\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nكند ، واجب الوجود نخواهد بود .\r\n3 . نيستى سابق و لاحق ، هر دو بر واجب الوجود لذاته محال است ؛ يعنى او نه آغازى دارد و نه انجامى ، بلكه آغاز و انجام همهء موجودات است و از بىنهايت تا بىنهايت باقى و ثابت و سرمدى است .\r\n4 . واجب الوجود لذاته بسيط من جميع الجهات است و تركيب به همهء اقسامش در آنجا راه ندارد .\r\n5 . واجب الوجود لذاته يكتاى بىهمتاست و شريك و مثل و مانندى براى او متصور نيست .\r\nاصل هفتم . خصايص ممكن الوجود لذاته : دقت در معناى اين كلمه بسيارى از ويژگىهاى آن را روشن مىسازد و ما به برخى از آنها اشاره مىكنيم :\r\n1 . وجود و عدم نسبت به ذات ممكن مساوىاند ؛ يعنى نه هستى براى او ضرورى است تا واجب الوجود لذاته باشد و نه نيستى براى او ضرورت دارد تا ممتنع الوجود لذاته باشد ، بلكه لا اقتضاست و با تحقق علت تامه متحقق و با عدم آن معدوم مىگردد .\r\n2 . ممكنات در اصل وجود و كمالات وجودى نيازمند واجب الوجود هستند ، چون ذاتا چيزى ندارند بلكه صفر هستند كه در كنار عدد معنا مىدهند . به قول شاعر :\r\n سيه‌رويى ز ممكن در دو عالم * جدا هرگز نشد و اللّه اعلم \r\n3 . همان‌گونه كه ممكنات در اصل وجود نياز به غير دارند ، در تداوم هستى نيز لحظه‌به‌لحظه محتاج به تقويت قيوم على الاطلاق‌اند و اگر لحظه‌اى از لطف و ارادهء حق محروم گردند ، نابودند ؛ زيرا فقر و تهيدستى در عمق ذات ممكنات لانه كرده و بسان مرده‌اى هستند كه ديگرى او را سر پا نگهداشته و كافى است كه تكيه‌گاهش را از دست بدهد كه سقوط حتمى است . ممكن هميشه فقير و بلكه فقر محض است و فقير هميشه نيازمند غنى مطلق است . و به فرمودهء حاجى سبزوارى : « و حاجة الممكن اوّلية » ؛ « 1 » يعنى نيازمندى ممكنات به مؤثر از بديهيات اوليه است و تصور صحيح از اين قضيه بدون شك مستلزم تصديق به آن است و قانون « كل ممكن محتاج إلى المؤثر »\r\n\r\n\r\n","description":"","footnote":"\r\n( 1 ) . شرح منظومه ، ص 70 ، بخش حكمت .\r\n","page_name":" 41 ","page_number":41},
  {"content":"\r\n\r\nهم مربوط به همين جاست .\r\n\r\nاصل برهان سينوى\r\nپس از اين كه ذهن‌گرايى و شكاكيت را پشت سر گذاشتيم و رئاليستى انديشيديم ، يعنى پذيرفتيم كه در خارج از محيط ذهن ما واقعيتى وجود دارد و همه چيز منحصر به علم و صور ذهنى نيست ( چنان‌كه حق همين است و امروزه شايد در جهان دانشمند ايده‌آليست وجود نداشته باشد ، بلكه ماترياليست‌ها و متافيزيسين‌ها هر دو رئاليست هستند ، با اين تفاوت كه لاييك خود را در حصار تنگ‌وتاريك محسوسات محصور مىسازد و ماوراى ظلمت‌كدهء طبيعت و ماديت را نمىتواند ببيند ، ولى الهى معتقد است كه فراسوى ماده و ماديات حقايق مجرده‌اى وجود دارد كه نور محض بوده و به مراتب قوىتر از وجودات مادى بوده ، بلكه سلسله‌جنبان جهان طبيعت‌اند .\r\nآرى ، ماديون چشم ظاهر و حيوانىشان بيناست و چشم باز مىكنند و طبيعت را با همهء زيبايىهايش مىبينند ، اما دو چشم باطن آنها كور است و آنچه را كه با چشم سر ناديدنى است نمىبينند . به قول شاعر :\r\n چشم دل باز كن كه جان بينى * آنچه ناديدنى است آن بينى \r\nو در روايات اسلامى آمده كه انسان علاوه بر چشم ظاهر دو چشم باطن دارد كه آن دو ناپيدايند و توسط آن غيب و امور ناپيدا را درك مىكند ) ؛ آن‌گاه خواهيم گفت كه آيا اين موجود خارجى واجب‌الوجود لذاته است يا ممكن الوجود ؟ اگر بگوييد كه آن حقيقت واجب الوجود است ، مىگوييم : « فثبت المطلوب » ، يعنى وجود واجب الوجود را پذيرفتيم ، و اگر بگوييد آن وجود ممكن الوجود است ، خواهيم گفت :\r\nقانون ممكنات اين است كه « كل ممكن محتاج إلى المؤثر » . طبق اين قاعده آن حقيقت ممكنه به مؤثرى نيازمند است و عاملى بايد به او هستى ببخشد . آن‌گاه نقل كلام مىكنيم به آن عامل مؤثر و دوباره سؤال مىكنيم كه آيا آن مؤثر خارجى واجب الوجود است يا ممكن الوجود ؟ اگر بگوييد : واجب الوجود است ، خواهيم گفت : فهو المطلوب ، ولى اگر بگوييد : آن مؤثر خارجى هم ممكن الوجود است ، خواهيم گفت :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبه حكم قانون مذكور ، به وجود آورندهء اين ممكن دوم كيست ؟ اگر بگوييد خالق ممكن دوم همان ممكن اولى است ، خواهيم گفت : اين دور است و دور هم باطل است به‌ويژه دور مصرح و اگر بگوييد : موجود سوم آن دومى را خلق كرده ، نقل كلام به آن كرده و سؤال خود را تكرار مىكنيم ، آن‌گاه يكى از سه حالت به وجود مىآيد :\r\n1 . يا دور لازم مىآيد كه باطل است ؛\r\n2 . و يا تسلسل لازم مىآيد كه آن هم باطل است ؛\r\n3 . و يا مىپذيريم كه جميع ممكنات به واجب منتهى شده و از آنجا سرچشمه مىگيرند كه مطلوب ماست . فثبت وجود الواجب تبارك و تعالى .\r\n\r\nچند نكته\r\nنكته اول : خوانندهء عزيز توجه دارد كه بحث ما گفتگويى صددرصد عقلى و استدلالى است و چنين بحثى تنها عقل را قانع مىسازد ، اما كارى با وجدان و فطرت ندارد ، و گرنه از ديدگاه اسلام و قرآن ، ايمان و باور قلبى و فكرى خوب است ، اما يقين و يافتن بالاتر از آن است و توصيه اسلام اين است كه به قدرى بايد در اين راه رفت تا خداى را يافت . رسول خدا صلّى اللّه عليه و إله و سلّم مىفرمايد :\r\nأبيت عند ربّى يطعمنى و يسقينى . « 1 »\r\nو به قول شبسترى در گلشن راز :\r\n خليل‌آسا برو حق را طلب كن * شبى را روز و روزى را به شب كن \r\nرسيدن به مرحلهء يقين ، رياضت و مبارزه با هواى نفس را مىطلبد ، تا آنجا كه در حديث قدسى آمده است :\r\nلا يزال يتقرب إلى عبدى بالنوافل ، حتى كنت سمعه الذى يسمع به و بصره الذى يبصر به . . .\r\nنكته دوم : مرحوم علّامه مىفرمايد : در قرآن هم به اين برهان امكان و وجوب استدلال شده ، آنجا كه مىگويد :  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ .  « 2 »\r\n\r\n\r\n","description":"","footnote":"\r\n( 1 ) . بحار الأنوار ، ج 6 ، ص 208 ، باب 8 .\r\n( 2 ) . سورهء فصلت ، آيه 53 .\r\n","page_name":" 43 ","page_number":43},
  {"content":"\r\n\r\nدر تفسير آيه فوق كافى است سخنى از علامهء طباطبايى بياوريم . ايشان مىفرمايد :\r\nكلمهء شهيد هم به معناى شاهد آمده و هم به معناى مشهود ؛ مثل رحيم و قتيل ، و در آيه فوق متناسب با سياق آيه معناى دوم است . كلمه « بربك » فاعل لم يكف است و « باء » زايده است و جمله  « أَنَّهُ عَلى كُلِّ شَيْءٍ شَهِيدٌ »  بدل از فاعل است ، و استفهام در آيه انكارى است و معناى آيه چنين است : « او لم يكف فى تبين الحق كون ربك مشهودا على كل شىء اذ ما من شىء الّا و هو فقير من جميع جهاته اليه متعلق به و هو تعالى قائم به قاهر فوقه فهو تعالى معلوم لكل شىء و ان لم يعرفه بعض الاشياء » . « 1 »\r\nنكته سوم : براهين اثبات وجود خدا دو گونه‌اند :\r\n1 . برهان « انّى » يعنى از معلول به علت رسيدن ، مثل برهان حدوث ، حركت ، نظم و . . .\r\n2 . برهان « لمى » يعنى از علت به معلول رسيدن و در برهان امكان و وجوب از همين شيوه استفاده شده است .\r\nنكته چهارم : در برهان فوق اصل وجود واجب الوجود را ثابت كرديم ، اما اين كه آيا اين حقيقت يكتاست يا شريك دارد ؟ مادى است يا مجرد ؟ و . . . در مباحث صفات واجب الوجود خواهد آمد .\r\n\r\nبرهان حدوث\r\nقوله و المتكلّمون سلكو طريقا آخر : در بحث گذشته با شيوه فلاسفه براى اثبات وجود خداوند استدلال كرديم ، اكنون در اين درس به روش متكلمين اسلامى استدلال مىكنيم . مهم‌ترين برهانى كه از سوى متكلمين اقامه شده ، برهان حدوث است . اين برهان نيز بر اصول و مبانى متعددى استوار است كه اهم آن مبانى را ذيلا مىآوريم :\r\n1 . ازليّت ماده و ابطال آن ؛\r\n2 . اختلاف حكما و متكلمين دربارهء حدوث و قدم عالم ؛\r\n\r\n\r\n","description":"","footnote":"\r\n( 1 ) . تفسير الميزان ، ج 17 ، ص 431 .\r\n","page_name":" 44 ","page_number":44},
  {"content":"\r\n\r\n3 . عقيدهء متكلمين دربارهء جسميت كل عالم و ريشهء آن ؛\r\n4 . فياض على الاطلاق بودن خداوند و حدوث زمانى ؛\r\n5 . معناى حركت و سكون و اقسام آن و مراد متكلمين ؛\r\n6 . معناى حدوث و قدم و اقسام آن و مراد متكلمين ؛\r\n7 . خواص عمومى ماده مرتبط به اصل اول ؛\r\n8 . ابطال دور و تسلسل در سلسلهء علل و معاليل ؛\r\n9 . حقيقت جسم در نزد فلاسفه و متكلمين ؛\r\n10 . فرق برهان حركت با برهان حدوث ؛\r\n11 . حقيقت زمان چيست ؟\r\n12 . چرا تصادف باطل است ؟\r\n13 . عمده دليل متكلمين براى حدوث زمانى ؛\r\n14 . خاتمهء مبانى و بيان چند نكته .\r\n\r\nمبانى برهان حدوث\r\nاصل اول و دوم : يكى از مباحث پرجاروجنجال اين است كه آيا مادهء اوليه قديم بوده و سرآغازى ندارد ، يا اين كه از نقطهء معينى آغاز مىگردد ؟ در اينجا بحثى ميان فلاسفه و متكلمين است و بحث ديگرى ميان متكلمين و ماترياليست‌ها و بحث ديگر ميان فلاسفه و ماترياليست‌ها :\r\nبحث اول : نظر به اين كه متكلمين حدوث را تنها حدوث زمانى مىگرفتند نه حدوث ذاتى ، و از طرفى ملاك نيازمندى ممكنات به واجب را حدوث ( وجود بعد العدم ) مىدانستند .\r\nاز طرفى در كنار معصومين عليهم السّلام سخن از حدوث به ميان آمده است ، و از طرفى گروهى از فلاسفه يونان قائل به قدم زمانى عالم بوده و از پيروان مكتب‌هاى آسمانى مىخواستند كه اگر شما مدعى حدوث زمانى هستيد ، بايد بر مدعاى خويش دليل بياوريد و . . .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاين امور موجب شد كه متكلمين مسيحى و يهودى و مسلمان در مقام جواب‌گويى به فلاسفه و اثبات حدوث عالم و از اين طريق اثبات وجود محدّث برآيند . علامهء طباطبايى چنين استدلال كردند :\r\nالعالم ( ما سوى اللّه ) كلّه أجسام و الأجسام لا تخلّو عن الحركة و السكون و هما حادثان و ما لا يخلّو من الحوادث فهو حادث فالأجسام كلّها حادثة و كل حادث مفتقر إلى محدّث فمحدّثها أمر غير جسم و لا جسمانى . « 1 »\r\nاما فلاسفه كه حدوث را در حدوث زمانى حصر نمىكنند ، بلكه به حدوث ذاتى هم قائل هستند و از طرفى مناط احتياج را بنا به دلايلى امكان ذاتى مىدانند نه حدوث ، و از سوى ديگر محور بحث آنها بر روايات شرع مقدس مبتنى نبوده ، بلكه آزادانه و براساس استدلال عقلى بحث مىكنند و يا روايات را هم توجيه مىكنند ، به گونه‌اى كه با مرام آنها سازگار باشد ، مثلا مىگويند : حدوث مذكور در روايات اعم است و حدوث ذاتى را هم مىگيرد ، و از طرف ديگر خداوند را فياض على الاطلاق دانسته و بخل را در ساحت مقدس او راهى نيست ، روى اين جهات طرف‌دار قدم زمانى عالم‌اند و در عين حال تصريح مىكنند كه معانى قدمت زمانى آن نيست كه پس محتاج به علت نيست ، بلكه مثل ممكنات نسبت به واجب الوجود مثل نور شمس نسبت به شمس است كه هيچ‌گاه روشنايى از خورشيد جدا نيست ، با اين حال معلول او هم هست .\r\nبحث دوم : همهء ماترياليست‌ها - چه آنها كه در تفسير نظامات هستى طرف‌دار تصادف كروكور و بىشعورند و چه كسانى كه اين پديده‌ها و حوادث جهان را با خواص ماده توجيه مىكنند ، يعنى ماترياليسم متافيزيك و چه آنها كه حوادث را بر اساس اصل وحدت اضداد و قانون حركت و تحول عمومى تفسير مىكنند ، يعنى ماترياليسم ديالكتيك - در اين اصل متفق‌اند كه جهان ماده ازلى بوده و سرآغازى ندارد ، بلكه از بىنهايت بوده و خواهد بود . در نتيجه ، چيزى كه آغازى نداشته انجامى هم نخواهد داشت ، فلا مبداء و لا معاد . متكلمين در مقام جواب از اينها راه حدوث\r\n\r\n\r\n","description":"","footnote":"\r\n( 1 ) . نهاية الحكمة ، ص 240 .\r\n","page_name":" 46 ","page_number":46},
  {"content":"\r\n\r\nعالم را پيش كشيده‌اند و با برهان حدوث ثابت مىكنند كه عالم حادث است و وقتى حادث شد چند احتمال مطرح است :\r\n1 . عالم هستى به خودى خود و تصادفا ايجاد شده است . ( اين احتمال در آينده ابطال خواهد شد )\r\n2 . جهان هستى خود آفريدگار خويش است . ( اين هم مستلزم تقدم الشىء على نفسه است كه مستلزم تناقض است و باطل )\r\n3 . هركدام از اين پديده‌ها علت وجود پديدهء ديگر است . ( اين هم يا مستلزم دور است و يا تسلسل و هو باطل )\r\n4 . حقيقتى ماوراى جهان ماده و ماديات آفريدگار اين حوادث است كه آن حقيقت خود قديم است نه حادث تا محتاج به محدّث باشد و در قرآن هم به اين بيان اشاره شده است :\r\n  أَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ * أَمْ خَلَقُوا السَّماواتِ وَ الْأَرْضَ بَلْ لا يُوقِنُونَ .   « 1 »\r\nپس سخن ماديون فاسد است .\r\nبحث سوم : فلاسفه الهى و ماترياليست‌ها در اين امر مشترك‌اند كه عالم را از حيث زمانى قديم مىدانند ، با اين تفاوت اساسى كه فلاسفه از راه امكان و وجوب مدعى هستند كه گرچه عالم قديم است ، ولى بىنياز از مؤثر نيست ؛ زيرا در سراسر گيتى واقعياتى را مىبينيم كه امكان و خواص آن سراسر وجودشان را پر كرده و برهان عقلى مىگويد كه اين ممكنات بدون واجب الوجود محال است و واجب الوجود را نشانه‌هايى است كه در ماده و ماديات آن نشانه‌ها نيست ، چنان‌كه در باب صفات خداوند خواهيم گفت .\r\nاما ماديون مىگويند : ماده اوليه واجب الوجود است و نيازى به هستىبخش خارج از ماده ندارد .\r\nاز اينها بايد پرسيد : اين چه واجب الوجودى است كه همواره متغير و دگرگون\r\n\r\n\r\n","description":"","footnote":"\r\n( 1 ) . سورهء طور ، آيه 35 و 36 .\r\n","page_name":" 47 ","page_number":47},
  {"content":"\r\n\r\nاست و پيوسته محفوف به دو عدم است ، يكى عدم سابق و ديگرى عدم لاحق ؟ تازه بر فرض كه ماده اوليه عدم سابق نداشته باشد ، ولى عدم لاحق را خودتان تصريح مىكنيد ؛ زيرا اين مواد دوم و سوم و هزارم و ميليونيم و . . . دارد و اين همان ماده اوليه است كه به اين مواد تغيير يافته و اين صفات از آن واجب الوجود نيست . در دفاع از متكلمين مىگوييم : از دو راه اساسى مىتوان حدوث عالم را اثبات كرد :\r\n1 . از راه حركت جوهرى : علّامه طباطبايى رحمه اللّه مىگويد :\r\nبرهان متكلمين برهان حدوث است . سپس به كبراى استدلال اشكال مىكنند كه شما مىگوييد : « و كل ما لا يخلو عن الحوادث فهو حادث » ، ما قبول نداريم ؛ زيرا به عقيدهء شما تغييرات در عوارض است و جوهر اشيا ثابت‌اند ، پس تغيير و حدوث اعراض ملازم با تغيير ذات نيست . . . « 1 »\r\nسپس مىفرمايد :\r\nنعم ، لو بنى على الحركة الجوهرية تمت المقدمة و نجحت الحجة . « 2 »\r\nتوضيح اين كه براساس حركت جوهرى متن عالم جسمانى در حركت و سيلان است و هستى يك پارچه حركت ، و متحرك عين حركت است و هر لحظه عالم حادث مىشود ؛ به قول شاعر :\r\n هر زمان نو مىشود دنيا و ما * بىخبر از نو شدن اندر بقا \r\nبر اين مبنا ، اثبات حدوث زمانى براى عالم ميسور است و عالم آن به آن نو و تازه مىشود .\r\n2 . از راه علم : دانشمند معظم ، آقاى شيخ محمّد جواد مغنيه رحمه اللّه در كتاب فلسفة التوحيد و الولاية ( ص 34 ) ، استدلالى از متفكرين عصر جديد براى اثبات وجود خدا مىآورد كه به صورت برهان سبر و تقسيم و داراى چهار احتمال است . احتمال سوم اين است كه اگر شخصى بگويد عالم ازلى و ابدى است و نه آغاز دارد و نه انجام ، مستدل مىگويد : اين احتمال هم باطل است ؛ زيرا علم جديد تا به حال بيش از يك صد و دو عنصر براى عالم كشف كرده و با دقت بيشتر به اين نتيجه رسيده‌اند كه تمام عناصر در\r\n\r\n\r\n","description":"","footnote":"\r\n( 1 ) . نهاية الحكمه ، ص 240 .\r\n( 2 ) . همان .\r\n","page_name":" 48 ","page_number":48},
  {"content":"\r\n\r\nمسير زوال‌اند ، منتهى برخى سريع‌تر و برخى كندتر . در سايه كشف اين حقيقت تثبيت كرده‌اند كه جهان آغاز و انجامى دارد و گفته‌اند كه پس از تحقق هدف از آفرينش ، اين جهان حتما فانى و نابود خواهد شد و دانشمندان عمر جهان را به حدود 5 بيليون سال تخمين زده‌اند . بدون ترديد پيشرفت‌هاى علمى حاكى از آن است كه روزى انرژى شمس تمام مىشود و . . . جهان را پايانى است كه وقتى به آن نقطه رسيد تمام اين نظامات درهم فرو مىريزد و اگر ازلى بود نبايد پايانى داشت .\r\nاصل سوم : به عقيدهء متكلمين جهان آفرينش يعنى جميع ما سوى اللّه ، از فرشتگان و آسمان‌ها و زمين و آنچه در آن است از موجودات همه و همه ، يا جسم‌اند و يا از عوارض جسم . متكلمين تنها حقيقتى را كه مجرد مىدانند ذات حق است ، و گرنه روح انسان و فرشتگان را عموما مادى و تنها فرشته را جسمى نورى و لطيف مىدانند كه با چشم ظاهرى قابل ادراك نيست و در تعاريف مىگويند : « الملك جسم نورى يتشكل باشكال مختلفة سوى الكلب و الخنزير » ، در مقابل جن كه مىگويند : « جسم نارى يتشكل باشكال مختلفة سوى الكلب و الخنزير » .\r\nاما به عقيدهء فلاسفهء الهى - چه پيروان افلاطون و چه مشائين يعنى پيروان ارسطو ، و چه اشراقيين يعنى پيروان شيخ اشراق ، و چه پيروان حكمت متعاليهء صدرايى - حقيقت مجرد منحصر به ذات حق نيست ، بلكه حقايق مجردهء ديگرى هم هست كه از آنها به عقول قاهره و يا مثل نوريه و يا فرشتگان تعبير مىكنند و مىگويند : برخى از موجودات ، هم در مقام ذات و هم در مقام فعل مجردند ، مانند عقول كلّى و فرشتگان .\r\nبرخى ديگر در مقام ذات مجردند ، ولى در مقام فعل نياز به ابزار مادى دارند ، مانند نفوس ناطقهء بشرى كه به عقيدهء افلاطون قديم و مجردند و به عقيدهء ارسطوييان حادث و مجردند و مىگويند : « روحانية الحدوث و البقاء » و به عقيدهء ملا صدرا نفوس ناطقه در به دو پيدايش مادى و جسمانىاند ، ولى بعدها در اثر حركت جوهرى تبديل به مجرد شده و روحانية البقاء هستند . فلاسفهء الهى با براهين متعدد ثابت مىكنند كه روح انسان مجرد است و فرشتگان نيز مجردند . در مقابل ، ماديون كه اساسا منكر موجود مجردند و در مقابل ، متكلمين تنها ذات حق را مجرد مىدانند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nريشه اين پندار متكلمين ظواهر آيات و روايات است از قبيل داستان فطرس ملك و يا آياتى نظير :   أُولِي أَجْنِحَةٍ   يعنى فرشتگان صاحبان بال‌هايند و . . . كه از ديدگاه فلاسفهء الهى كليه اين ظواهر قابل توجيه است .\r\nاصل چهارم : دربارهء اين اصل در خاتمهء اين مبانى ضمن اشكال‌ها و جواب و نقل كلام حاجى سبزوارى مقدارى بحث خواهيم كرد و فعلا متعرض آن نيستيم .\r\nاصل پنجم : يكى از مباحث دقيق و لطيف فلسفه ، بحث حركت است كه جناب ارسطو از همين راه وجود محرك اول را ثابت مىكند . براى حركت در فلسفه تفسيرى و در كلام ، تفسير ديگرى شده است .\r\nفلاسفه مىگويند : حركت عبارت است از خروج تدريجى و گام‌به‌گام يك شىء از حالت قوه و استعداد به سوى فعليت كه كمال ثانوى شىء متحرك است .\r\nمتكلمين مىگويند : حركت عبارت است از حصول جسمى در مكان دوم كه مسبوق است به حصول آن جسم در مكان اول ، و سكون عبارت است از حصول ثانوى جسم در مكان اول كه مسبوق به آن قبل است . طبق اين مبنا سكون با حركت متضادين هستند نه عدم و ملكه . حال در رابطه با حركت مباحثى وجود دارد كه ما به دو بحث آن اشاره مىكنيم :\r\n1 . آيا اصولا حركت وجود دارد يا خير ؟ وجود حركت در خارج نزد جمهور فلاسفه و متكلمين از بديهيات است و حتى طفل دبستانى هم وجود حركت را حس مىكند ، با اين حال زنون و پارمنيدس منكر حركت بوده و قائل به سكون‌هاى پى در پى هستند .\r\n2 . حركت در كدام يك از مقولات دوگانه راه دارد و مراد متكلمين كدام است ؟\r\nبه‌طور اجمال بايد دانست كه فلاسفه مشاء حركت را در چهار مقوله از مقولات دوگانه قائل بودند كه همهء آنها مربوط به اعراض است و در ذات و جوهر اشيا قائل به حركت و تغيير نبودند . آن چهار مقوله عبارت‌اند از :\r\nاول . در مقوله كيفيت ، مانند حركت سيب از زردى به سوى سرخى و حركت آب از سردى به سوى گرم شدن ؛\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nدوم . در مقولهء كميت ، مانند حركت هستهء خرما به سوى درخت شدن و رشد كردن و بر حجم آن افزوده شدن ؛\r\nسوم . در مقولهء وضع ، مانند حركت كره بر محور خودش كه محاذات او با جسم محاذى عوض مىشود ؛\r\nچهارم . در مقولهء اين ، مانند انتقال اجسام از مكانى به مكان ديگر و قرب و بعد مكانى آنها .\r\nپس از ظهور ملا صدرا در جهان فلسفه ، با مبانى و تحقيقات شگرف او تحولاتى به وجود آمد ؛ از جمله وى ثابت كرد كه حركت مختص به اعراض نبوده ، بلكه در جوهر و ذات اشيا راه دارد و جهان يك پارچه سيلان و تغيير است و چشم عادى آن را ساكن مىپندارد . به قول شاعر :\r\n شد مبدل آب اين جو چندبار * عكس ماه و عكس اختر برقرار \r\nمقصود متكلمين از حركت همان حركت مكانى و در مقوله اين است ، چنان‌كه از تعريفشان برمىآيد .\r\nاصل ششم : مرحوم حاجى سبزوارى ( در شرح منظومه ، قسمت حكمت ، ص 80 و 81 ) براى حدوث و قدم دو تقسيم بيان مىكند :\r\n1 . حدوث يا حقيقى است و يا اضافى . حدوث حقيقى عبارت است از اين كه شىء مسبوق به عدم باشد ، يعنى نبود و بعد پيدا شد . در مقابل اين قسم قدم حقيقى است كه عبارت است از اين كه شىء هيچ‌گاه مسبوق به عدم نشده ، بلكه همواره وجود داشته است . حدوث و قدم اضافى عبارت است از اين كه از دو پديده ، آن‌كه زمانش مقدم است يعنى زودتر به وجود آمده ، نسبت به آن‌كه زمانش بعد است ، اولى را قديم اضافى و دومى را حادث اضافى نامند .\r\n2 . حدوث در تقسيم ديگر پنج قسم است : زمانى ، ذاتى ، دهرى ، سرمدى و اسمى .\r\nاز اين اقسام دو قسم اول مربوط به بحث ماست . حدوث زمانى عبارت است از تقدم عدم واقعى شىء بر وجودش ؛ يعنى زمانى بود كه اين شىء نبود سپس به وجود آمد و در قبال آن قديم زمانى است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nحدوث ذاتى عبارت است از مسبوقيت وجود يك شىء به امكان ذاتى يا عدم مجامع و يا ليسيت ذاتيه و يا لا اقتضاء محض ؛ يعنى ذاتا نه اقتضاى وجود داشت و نه اقتضاى عدم ، كه از اين به ليسيت ذاتيه تعبير مىكنيم . فلاسفه عالم اجسام را قديم زمانى و حادث ذاتى مىدانند ، ولى متكلمين ، جهان را حادث به حدوث زمانى مىدانند و مىگويند زمانى بود كه عالم نبود و تنها خدا بود ، سپس شروع به عالم‌آفرينى كرد . مراد آنها از زمان ، زمان موهوم است .\r\nاصل هفتم : علاوه بر خواصى كه براى هركدام از ماديات و اجسام وجود دارد و توسط آنها از يكديگر ممتاز مىگردند ، يك سلسله ويژگىهاى عمومى دارند كه در تمام اجسام و جسمانيات جارى است و آنها عبارت‌اند از :\r\n1 . حركت : تمام پديده‌هاى مادى يا خود متحرك‌اند و يا در پوشش يك حركت عمومى قرار دارند ، مثل حركت زمين به دور خود و به دور خورشيد .\r\n2 . انقسام و تجزيه‌پذيرى : تمام ماديات در ابعاد ثلاثه طول و عرض و ارتفاع قابل قسمت‌اند و اين قبول انقسام نامتناهى است ؛ يعنى به نقطه‌اى نمىرسيم كه انقسامى نباشد ، حتى اگر تقسيم خارجى ميسر نباشد انقسامات وهمى تا بىنهايت ادامه دارد .\r\n3 . تشخص و جزئيت : همه مادياتى كه در خارج هستند داراى تشخص و جزئيت‌اند ؛ يعنى هيچ‌كدام بر ديگرى قابل انطباق نيست و به قول حكما : « الشىء ما لم يتشخّص لم يوجد » .\r\n4 . زمان : از آنجا كه همهء ماديات در حركت و در حال تغيير و تحول دائم‌اند ، از مقدار حركت آنها زمان انتزاع مىشود و مىگوييم زمان از خواص ماده است ؛ يعنى هيچ موجود مادى نيست كه تمام زمان را فراگرفته باشد ، بلكه هر موجودى در مقطعى از زمان واقع مىشود ، منتهى يكى زمان بيشترى را اشغال مىكند و ديگرى كمتر .\r\n5 . مكان : هر موجود مادى ، فضاى معينى را اشغال مىكند و نام آن فضا را مكان مىگذاريم . البته دربارهء حقيقت مكان حرف‌هاى زيادى مطرح شده كه مربوط به فلسفه است .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاصل هشتم : تعريف هريك از دور و تسلسل و اقسام آنها و ابطال آن دو كه پيش از اين در بيان اصول برهان امكان و وجوب به تفصيل گفته شد و نيازى به ذكر نيست .\r\nاصل نهم : دربارهء ماهيت و حقيقت جسم ميان فلاسفه و متكلمين اختلاف است و در اين باب چند نظريه وجود دارد :\r\n1 . جسم در حقيقت مركب است از اجزاى صغار صلبه غيرمتناهى كه اين اجزاى صغار قابل تقسيم نبوده و بالفعل موجودند ؛ يعنى اين اجسامى كه ما در خارج به هم پيوسته مىبينيم در واقع از هم گسسته و جداى هستند ؛ شبيه اجزاى آرد ، منتهى اجزاى آرد درشت بوده و قابل رؤيت است به خلاف اجزاى جسم . ( قول نظام كه از متكلمين عامه است )\r\n2 . جسم مركب است از اجزاى صغار صلبه متناهى يعنى جسم بالفعل داراى اجزاى و انقسامات متناهى است و آن اجزاى صغار ، لا يتجزى بوده و قابل قسمت نيستند . ( قول جمهور متكلمين )\r\n3 . جسم يك واحد متصل و به هم پيوسته است و تا بىنهايت قابل تقسيم است ، ولى اين انقسامات را بالفعل ندارد . ( اين قول به مشهور حكما نسبت داده شده )\r\n4 . جسم يك واحد متصل و به هم پيوسته‌اى است كه به اجزاء متناهى قابل تقسيم است ، يعنى به حدى مىرسد كه اين تقسيم پايان‌پذير است . ( قول منسوب شهرستانى )\r\n5 . جسم يك واحد متصل بسيط است و ذات الاجزاء نيست . ( قول خواجهء طوسى )\r\nاقوال ديگرى هم وجود دارد ، منتهى غرض اصلى ما كه حقيقت جسم عند المتكلمين باشد روشن شد .\r\nاصل دهم : برهان حدوث و برهان حركت فرق‌هايى دارند كه عبارت‌اند از :\r\n1 . برهان حركت با قدم زمانى عالم قابل جمع است و از قضا خود ارسطو كه برهان حركت را اقامه كرده ، طرف‌دار قدمت زمانى عالم است . به عقيدهء ارسطو ، عالم وجود حادث و مخلوق نيست ، قديم و ازلى و ابدى است و حركت موجودات هم لا يزال\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاست ، ولى برهان حدوث تكيه‌گاهش حدوث زمانى عالم است . « 1 »\r\n2 . در برهان حدوث روى حركت مكانى اشيا تكيه شده ، ولى در برهان حركت روى اصل حركت تكيه شده است ؛ يعنى اصولا موجود متحرك و متغير محتاج به محرك است ، خواه حركت مكانى و يا ساير حركات عرضى .\r\n3 . به قول آية اللّه جوادى ( در ده مقاله ، ص 179 ) : در برهان حدوث ، تكيه روى اين اصل است كه هر حادث و پديده‌اى نياز به محدّث و مبداء قديم دارد و بودونبود حركت در آن يكسان است . حتى بر مبانى زنون و پارمنيدس هم كه منكر حركات تدريجى و طرف‌دار سكون‌هاى پياپى است اين برهان اقامه مىشود ، ولى برهان حركت روى حركت و تغيير و تحول اجسام متكى است ، چه حادث باشند و چه قديم ؛ فالنسبة بينهما عموم من وجه .\r\nاصل يازدهم : از آنجا كه در برهان حدوث به كرّات از زمان ، حدوث و قدم زمانى سخن گفته‌ايم ، مناسب است مرورى بر ماهيت زمان كنيم . علّامه طباطبايى رحمه اللّه مىگويد :\r\nو ماهيته انّه مقدار متصل غير قار و عارض للحركة . « 2 »\r\nتعريف ماهوى زمان آن است كه زمان مقدار به هم پيوسته‌اى است كه قرار و آرام ندارد و عارض بر حركت مىشود . هنگامى كه ما در اجسام اطراف خويش و پديده‌هاى ارضى و سمايى مىنگريم ، مشاهده مىكنيم كه همواره برخى جلوتر و برخى به دنبال آنها در حركت‌اند ، به‌طورى كه هرگز باهم در يك وقت جمع نمىشوند . از اين حركت زمان را انتزاع مىكنيم و مىگوييم : زمان عبارت است از مقدار حركت ماده . در تعريف علّامه رحمه اللّه از زمان ، چهار نكته وجود دارد كه كاملا جايگاه زمان را تبيين مىكند :\r\n1 . عارض للحركة : نشان مىدهد كه زمان از مقولات عرضى است و نه جوهرى ؛\r\n2 . مقدار : مىرساند كه زمان جزء مقوله كميات است ؛\r\n3 . متصل : بيان مىكند كه زمان از كميات متصله است نه منفصله ؛\r\n\r\n\r\n","description":"","footnote":"\r\n( 1 ) . به نقل از سير حكمت در اروپا ، ج 1 ، ص 38 .\r\n( 2 ) . نهاية الحكمة ، ص 190 .\r\n","page_name":" 54 ","page_number":54},
  {"content":"\r\n\r\n4 . غير قار : مىرساند كه زمان از كميات متصله ناپايدار و بىقرار است .\r\nنتيجه اين كه زمان ، وجود كش‌دارى است كه هرگز دو جزء آن يك‌جا قابل جمع نيستند ، بلكه همواره جزء قبلى نابود مىشود و جزء بعدى مىآيد و به اصطلاح حقيقتى متصرم الوجود است .\r\nاصل دوازدهم : دربارهء بطلان تصادف به تفصيل بحث شده و ما حرف تازه‌اى نداريم ، لذا نيازى به تكرار نيست . « 1 »\r\nاصل سيزدهم : به نظر مىرسد عمده‌ترين پشتوانهء متكلمين شيعه براى اثبات حدوث عالم ، اين حديث شريف است :\r\nفقال [ ابن ابى العوجا 
  ] : أقلب السّؤال . فقال له أبو عبد اللّه عليه السّلام : سل عمّا شئت .\r\nفقال : ما الدّليل على حدث الأجسام ؟ فقال : إنّى ما وجدت شيئا صغيرا و لا كبيرا إلّا و إذا ضمّ إليه مثله صار أكبر و فى ذلك زوال و انتقال عن الحالة الأولى و لو كان قديما ما زال و لا حال لأنّ الّذى يزول و يحول يجوز أن يوجد و يبطل فيكون بوجوده بعد عدمه دخول فى الحدث و فى كونه فى الأزل دخوله فى العدم و لن تجتمع صفة الأزل و العدم و الحدوث و القدم فى شيء واحد . فقال عبد الكريم : هبك علمت في جري الحالتين و الزّمانين على ما ذكرت و استدللت بذلك على حدوثها فلو بقيت الأشياء على صغرها من أين كان لك أن تستدلّ على حدوثهنّ فقال العالم عليه السّلام : إنّما نتكلّم على هذا العالم الموضوع فلو رفعناه و وضعنا عالما آخر كان لا شيء أدلّ على الحدث من رفعنا إيّاه و وضعنا غيره و لكن أجيبك من حيث قدّرت أن تلزمنا فنقول إنّ الأشياء لو دامت على صغرها لكان فى الوهم أنّه متى ضمّ شيء إلى مثله كان أكبر و فى جواز التّغيير عليه خروجه من القدم كما أنّ فى تغييره دخوله فى الحدث ليس لك وراءه شيء يا عبد الكريم فانقطع و خزي . « 2 »\r\nاز اين حديث دو نشانه از خصايص موجود قديم و ازلى استفاده مىشود كه هيچ‌كدام در ماده نيست :\r\n\r\n\r\n","description":"","footnote":"\r\n( 1 ) . ر . ك : انديشه‌هاى بنيادين اسلامى .\r\n( 2 ) . اصول الكافى ، ج 1 ، ص 76 ، باب اثبات حدوث العالم .\r\n","page_name":" 55 ","page_number":55},
  {"content":"\r\n\r\n1 . ماده متغير و قديم نبايد متغير باشد .\r\n2 . ماده معدوم مىشود و مسبوق به عدم سابق و لاحق است و ازليت با ماده قابل جمع نيست .\r\nاصل چهاردهم و خاتمه : در اينجا به نقل بيانى از مرحوم حاجى سبزوارى اكتفا مىكنيم كه در باب برهان حدوث بسيار راهگشاست . ايشان در كتاب مجموعهء رسائل ، « 1 » در جواب سؤالات ملّا اسماعيل ميان‌آبادى مىگويند : « قديمى سواى حق و صفات و اسماء حسناى او نيست . از صفات الهى آن است كه قدرت او قديم است ، فيض او ازلى است ، وجود او دائمى است و از اسماء حسناى خداوند اين است كه او قديم الاحسان و دائم الفضل است . و اما مخلوقات و آنچه از ناحيه آنهاست :\r\nفهو حادث متجدد بالذات داثر و زايل و لو لم يكن حادثا لم يكن داثرا اذ ما ثبت قدمه ممتنع عدمه فيلزم عدم وصولها إلى الغايات و ان لا يقوم القيامة و التالى باطل فالمقدم مثله . . . » .\r\nو پس از مطالبى مىفرمايد : « و بالجمله امره تعالى قديم و خلقه حادث فان العالم متغير بشراشره و سيال باعراضه و جواهره فهو حادث بذاته لا انّه متغير بصفاته فقط كأوضاعه و كيفياته و ايونه و كمياته و نحوها ، فالعالم عوالم و الحادث حوادث كل منها محفوف بعدمين ، عدم سابق و عدم لاحق و لا ثابت فيه سوى وجه اللّه » .\r\nمرحوم سبزوارى چنين ادامه مىدهد : « فالمحقق البصير و الناقد الخبير لا بد ان يكون ذا العينين حافظا للوضعين حدوث الاشياء و قدم وجه اللّه تعالى حتى يكون فايزا بالحسنيين و هو هذا الحدوث الذى قلنا لا الحدوث الذى يستلزم انقطاع فيضه و انبتات سيبه و افول نوره و امساكه عن جوده و عدم بسط يده . . . و هو الحدوث الذى اشتهر من الاشاعرة و هو مسبوقية العالم بالعدم المقابل الذى وعائه الزمان الموهوم و معنى الزمان الموهوم انه ليس له ما يحاذيه و لكن له منشأ انتزاع و اذا سئلتهم ما هذا المنشأ لإنتزاع الزمان و لا سيال و لا فلك و لا حركة قبل كلية العالم ؟ قالو : هو بقاء\r\n\r\n\r\n","description":"","footnote":"\r\n( 1 ) . ص 750 - 760 .\r\n","page_name":" 56 ","page_number":56},
  {"content":"\r\n\r\nالواجب تعالى . . . » .\r\nشگفتا ! چگونه امر سيّال از امر ثابت انتزاع مىشود ؟ و بعضى متكلمين مىگويند :\r\nعالم مسبوق به عدم در زمان متوهم است ؟ فرق زمان موهوم با متوهم در اين است كه زمان متوهم نه ما بحذاء خارجى دارد و نه منشأ انتزاع خارجى .\r\nمرحوم سبزوارى مىافزايد : « طريق آخر فى حدوث العالم جامع للوضعين بان لا يصل غبار الحدوث إلى ذيل جلال اللّه و صفاته و ليس موقوفا على القول بالحركة الجوهرية و التبدل الذاتى للقوى و الطبايع و نحوها و هو الذى ذكره الحكيم المتاله الشيخ محمود الشبسترى فى گلشن راز و هو انّ المركب كما يرتفع بارتفاع جميع الاجزاء كذلك يرتفع بارتفاع بعض الاجزاء و مجموع العالم مجموعات متتالية ففى كل حين يرتفع من العالم اجزاء و يحدث اخرى فيعدم العالم و يحدث عالم جديد » .\r\nنيز در صفحه 756 مجموعه رسائل آمده است : « و مما لا ينقضى التعجب منه ما قال العلامة الشيرازى فى شرح حكمة الاشراق فى مقام التمجيد على الحكماء الاقدمين و انهم كانوا كذا و من عقائدهم كان كذا [ إنّهم كانوا متفقين على قدم العالم 
  ] اقول حاشاهم عن ذلك بل هم متفقون على قدم جوده و احسانه و نوره و بالجملة قدم الفيض غير قدم المستفيض و قدم الصنع غير قدم المصنوع » .\r\nتا اينجا بحث مبانى را ختم كرده و به سراغ خود برهان حدوث برويم و اميدواريم كه اين مقدار راهى باشد براى كسانى كه مىخواهند اين راه را بپيمايند .\r\n\r\nاصل برهان حدوث\r\nعالم ، يعنى مجموع ما سوى اللّه از سماوات و ارضين و ما فيهن و ما بينهن ، حادث است ( صغرى ) ، و هر حادثى احتياج به محدّث و ايجادكننده دارد ( كبرى ) ، پس عالم محتاج به محدّث است ( نتيجه ) .\r\nاثبات صغرى : حدوث عالم از امورى است كه هم از قرآن ( آياتى كه تعبير به خلق و خالق دارد ) و هم از روايات به نحو احسن استفاده مىشود . در اصول الكافى ، بابى تحت عنوان « اثبات حدوث العالم » آمده و هم از علم جديد مىتوان مدد گرفت كه پيش از اين از قول مرحوم مغنيه ذكر كرديم كه دانشمندان عمر جهان را به پنج بييلون\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nسال پيش تخمين زده‌اند . از طريق فلسفى نيز مىتوان اين معنا را اثبات كرد ، براساس حركت جوهرى و وجود تغييروتحول در سراسر عالم كه اين را نيز در بيان اصول برهان حدوث آورديم . از طريق علم كلام هم مىتوان به اين نتيجه رسيد كه غرض اصلى ما همين است و اين را نيز پيش از اين از زبان مرحوم علّامه در نهاية الحكمة آورديم .\r\nاثبات كبرى : اين كه هر پديده‌اى كه نبود سپس تحقق يافت نياز به محدّث و به وجود آورنده دارد از بديهيات است و نيازى به استدلال ندارد ؛ زيرا از دو حال خارج نيست :\r\n1 . يا خودبه‌خود و تصادفا به وجود آمده است ؛\r\n2 . و يا دست آفريدگارى در كار است .\r\nاحتمال اول را هيچ عاقلى نمىپذيرد ؛ آن هم در مجموعه‌اى كه سراسر آن نظم و هماهنگى است و به قول دانشمندان جهان همانند كتاب و دايرة المعارفى است كه از آغاز تا به انجام يك هدف را تعقيب مىكند . بنابراين ، احتمال دوم معين مىشود كه محدّث و خالقى دارد . آن‌گاه نقل كلام مىكنيم به آن محدّث و مىگوييم : آيا خود او حادث است و يا قديم ؟ اگر بگوييد : قديم است ، خواهيم گفت : فثبت المطوب كه ما يك حقيقت ثابت و قديمى داريم كه اين بيكرانه هستى ناپايدار و حادث به دو متكى است و سلسله‌جنبان اوست و اگر بگوييد حادث است ، نقل كلام به آن محدّث حادث مىكنيم و مىگوييم : قانون امور حادث آن است كه كل حادث محتاج إلى محدّث ، پس محدّث اين امر حادث كيست و چيست ؟ اگر بگوييد : محدّث اين حادث دوم همان حادث اول است ، خواهيم گفت : هذا دور و الدور باطل ، و اگر بگوييد محدّث آن ، موجود ثالثى است ، نقل كلام به او كرده و همان سؤال را تكرار مىكنيم . آن‌گاه يا دور لازم مىآيد و يا تسلسل و هر دو باطل‌اند . پس به ناچار بايد بپذيريم كه محدّث اين حوادث حقيقتى قديم و پايدار و ابدى و جاودانه است كه هيچ‌كدام از خصايص ممكنات را ندارد .\r\nمرحوم علّامه رحمه اللّه مىفرمايد : « چون اين برهان حدوث به برهان امكان و وجوب برمىگردد و در هر دو از راه ابطال دور و تسلسل به نتيجه مىرسيم ، نيازى به ذكر آن\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنديديم » . ( البته ما توضيح داديم )\r\n\r\nساير روش‌هاى خداشناسى\r\nمباحثى كه تا به حال در باب خداشناسى مطرح شد براساس شيوهء فلاسفهء الهى و متكلمين اسلامى بود . اكنون مناسب است قدرى دربارهء سه روش ديگر گفتگو كنيم :\r\n\r\n1 . روش عرفانى ( تصفيه باطن )\r\nعرفا مىگويند : راه رسيدن به خداوند راه دل است ؛ بايد آينه دل را جلا و صيقل داد و آن را از زنگار گناه و معاصى پاك كرد تا نور جمال معشوق و محبوب در آن بتابد و جان را احيا كند .\r\nگروهى از دانشمندان و فلاسفه از قديم الايام معتقد بودند كه يگانه راه شناخت صحيح در همهء حقايق ، همين راه تصفيه و تزكيهء دل است و از اين راه مىتوان خدا را وجدان كرد و راه استدلال كافى نيست ؛ زيرا :\r\n پاى استدلاليان چوبين بود * پاى چوبين سخت بىتمكين بود \r\nافلاطون كه رئيس اشراقيين است مىگويد : « اثبات وجود خداوند به استدلال ميسر نيست ، به كشف و شهود است ؛ همچنان‌كه وجود خورشيد را جز به مشاهده نمىتوان مدلل كرد » . « 1 »\r\nاز ديدگاه عرفانى ، انسانى كه مراتب سيروسلوك را پيموده باشد ، سراسر جهان هستى را به صورت مظاهر و جلوه‌هاى جمال حق مىبيند ؛ گويى همهء پديده‌هاى جهان آينه‌هايى هستند كه جمال احديت در آنها نمايان است . در اينجا داستانى ارزنده از استاد ارجمندم حكيم متأله جناب آقاى انصارى شيرازى تقديم مىكنم :\r\nهرگز شيرينى آن لحظات از صفحهء جانم محو نمىشود كه فصل بهارى بود و صحرا سرسبز و خرّم و خوشه‌هاى سبز گندم به گرمى و لطافت هواى بهارى يكديگر را در آغوش گرفته بودند و گاه‌گاهى نسيم ملايم بهارى آنها را به يك سوى پهن\r\n\r\n\r\n","description":"","footnote":"\r\n( 1 ) . سير حكمت در اروپا ، ج 1 ، ص 25 .\r\n","page_name":" 59 ","page_number":59},
  {"content":"\r\n\r\nمىكرد كه بر طراوت و صفاى آن صد چندان مىافزود . من و استاد در كنار اين مزارع سرسبز قدم مىزديم و سؤالاتى اعتقادى از محضر ايشان مىكردم . در اين لحظه ديدم استاد از خود بىخود شده و با تمام وجود جذب اين خوشه‌هاى گندم شده و فرمود :\r\nآيا جمال حق را نمىبينى ؟ و من غافل تازه به خود آمدم كه عجبا اين عارفان وارسته ! كيان‌اند كه در اين آشفته‌بازار دنيا ، به دور از غوغاى زروسيم و جاه و مقام در وادى عشق غرق‌اند و جذبات عشق حق آنها را مبهوت و سرمست ساخته است . سپس داستانى شگفت از جناب الهى قمشه‌اى نقل كردند كه آن جناب در مدرسه ميرزا جعفر ، كنار ايوانى نشسته بودند و طلاب از محضر ايشان بهره مىبردند . در اين ميان طلبه‌اى بىاحتياطى كرده و وارد باغچهء مدرسه شد و پا بر روى گل‌ها گذارده و مىرفت . ناگهان مرحوم قمشه‌اى فرياد زد : چرا پاى بر رخ يار مىگذارى ؟ بيرون شو ! !\r\nآرى ، سالكان إلى اللّه گل و سبزه و چمن را رخ يار مىبينند كه جمال حق در آنها متجلّى شده است .\r\nعارف براى هيچ موجودى جز ذات اقدس حق استقلالى قائل نيست . از ديدگاه عارف توحيد حقيقى آن است كه تمام افعال را فانى در فعل حق و تمام صفات را فانى در صفات حق و تمام ذوات را فانى در ذات حق ببينى و جز ذات حق چيزى نبينى .\r\n\r\n2 . روش علمى\r\nبه اعتراف دانشمندان نامى جهان ، معلومات بشر در قبال مجهولاتش بسان قطره در برابر اقيانوس‌هاى بىكرانه است . انشتين مىگويد : « معلومات من مانند اين چند پله نردبان است » .\r\nدر روايات آمده است : « تمام علم 27 حرف است كه تا زمان ظهور امام عصر - عجل اللّه فرجه الشريف - تنها دو حرف آن بر بشر روشن مىگردد و تمام علم در زمان حكومت آن حضرت خود را نشان خواهد داد » . ولى به همين مقدار كه بشر امروز توانسته پرده از اسرار عالم بردارد و هزار نكته باريك‌تر از مو به ارمغان بياورد همگى معترف‌اند به اين كه در هستى نظام و تشكيلات محير العقولى در كار است\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو هر چيزى به جاى خويش نيكوست . نيز معترف‌اند به اين كه جهان همانند كتابى است كه از سوى دانشمندى آگاه تدوين يافته و در هر باب و فصلى مطالب بخصوصى با چينشى خاص به رشتهء تحرير درآمده است . كافى است سرى به علم طب و روان‌شناسى با همهء شعبه‌هايش بزنيم و با عجايب به كار گرفته شده در تن و جان بشر آشنا شويم ، كافى است گذرى بر جهان جانداران ديگر كرده و با زندگى اسرارآميز مورچگان و زنبورهاى عسل و . . . آشنا شويم . كافى است سرى به جهان نباتات از درخت و سبزه و گل و گياه بزنيم و با ده‌ها و صدها خواصى كه در هركدام هست آشنا شويم ؛ كافى است سرى به جمادات زنده و با انواع و اقسام معادنى كه ذات حق و دست قدرت الهى در شكم طبيعت به وديعت نهاده آشنا شويم ؛ كافى است سرى به عوالم ما فوق زده و با گردش ماه و خورشيد و ساير ستارگان و كهكشان‌ها آشنا شويم كه ميليون‌ها سال است در مدار خاص خويش در گردش‌اند ؛ آن‌گاه تصديق خواهيم كرد كه چه هماهنگى عجيب‌وغريبى در سراسر گيتى حاكم است . قرآن مجيد فرموده است :\r\n وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ ؛  « 1 »\r\nو اوست آن كسى كه شب و روز و خورشيد و ماه را پديد آورده است . هر كدام از اين دو در مدارى [ معين 
  ] شناورند .\r\nعقل و منطق مىگويد : در هر مؤسسه ، مجتمع ، كشور و . . . كه نظام و تشكيلات باشد ، ناظمى دانا و توانا هم هست و محال است كه اين مجموعهء موزون و متعادل تصادفى باشد ؛ به عنوان مثال ، فرض كنيد اين شعر سعدى كه مىگويد :\r\n برگ درختان سبز در نظر هوشيار * هر ورقش دفترى است معرفت كردگار \r\nكه 47 حرف است ، اگر روى تخته سياهى با همين ترتيب نوشته شده باشد ، آيا انسان عاقل باور مىكند كه تصادفا و بدون جهت اين حروف كنار هم نشسته‌اند و شعرى پرمعنا آفريده‌اند ؟ هرگز . پس در يك بيت شعر احتمال تصادف صفر است\r\n\r\n\r\n","description":"","footnote":"\r\n( 1 ) . سوره انبياء ، آيه 33 .\r\n","page_name":" 61 ","page_number":61},
  {"content":"\r\n\r\nتا چه رسد به يك قصيدهء بلند و تا چه رسد به يك كتاب بزرگ عرفانى و تا چه رسد به يك كتابخانه و تا چه رسد به كل كتابخانه‌هاى دنيا و تا چه رسد به كتاب تكوين كه كلمات الهى بر اين صفحهء هستى نقش بسته و تدوين شده است . قرآن كريم فرموده است :\r\n قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي ؛  « 1 »\r\nبگو : « اگر دريا براى كلمات پروردگارم مركّب شود ، پيش از آن‌كه كلمات پروردگارم پايان پذيرد » .\r\nدر اين مجموعه احتمال تصادف اصلا معقول نيست .\r\nدر خاتمه سخنى از هرشل از كتاب پنج گام نقل مىكنيم : « هر اندازه دايره علم وسيع‌تر مىگردد ، براهين دندان‌شكن و قوىترى براى وجود خداوند ازلى و ابدى به دست مىآيد . در واقع علماى زمين‌شناس ، رياضىدان ، دانشمندان فلكى و طبيعىدان‌ها دست به دست هم داده‌اند تا كاخ علم يعنى كاخ عظمت خدا را محكم برپا سازند » .\r\n\r\n3 . روش قرآن و سنت\r\nكليد اصلى معارف الهى قرآن و روايات معصومين عليهم السّلام است ؛ زيرا آنها بزرگ‌ترين خداشناسان جهان‌اند و مطمئن‌ترين راه ، راهى است كه آنها عرضه مىكنند و آنها نيز به فرموده قرآن « 2 » و نبى اكرم صلّى اللّه عليه و إله و سلّم « 3 » براى تمام انسان‌ها در تمام مراحل سخن گفته و معارف الهى را منتشر ساخته‌اند . در حقيقت بايد گفت : طريق كتاب و سنت جامع همهء طرق گذشته و مازاد بر آنهاست و كمالات آنها را دارا و از نقايص آنها مبرّاست .\r\nاكنون پاى سخنان دل‌نشين كتاب و عترت مىنشينيم تا سفر كردگان وادى توحيد دست ما دانش‌آموزان مكتب توحيد و مدرسهء عشق را گرفته و شيوهء راه رفتن در اين\r\n\r\n\r\n","description":"","footnote":"\r\n( 1 ) . سوره كهف ، آيه 109 .\r\n( 2 ) .  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ .  ( سوره نحل ، آيه 125 )\r\n( 3 ) . نحن معاشر الانبياء امرنا ان نكلم الناس على قدر عقولهم .\r\n","page_name":" 62 ","page_number":62},
  {"content":"\r\n\r\nوادى را به ما بياموزند ؛ چرا كه قرآن مىفرمايد :\r\n فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً ؛  « 1 » پاىپوش خويش بيرون آور كه تو در وادى مقدس « طوى » هستى .\r\nكتاب و سنت از طرق گوناگون استدلال كرده‌اند . گاهى از راه وجود نظم بر وجود ناظم اقامه دليل مىكنند . آيات فراوانى از قرآن بر اين امر دلالت دارند ؛ به عنوان نمونه :\r\n   وَ الشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ * وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ * لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ .    « 2 »\r\nو خورشيد به [ سوى 
  ] قرارگاه ويژهء خود روان است . تقدير آن عزيز دانا اين است . و براى ماه منزل‌هايى معين كرده‌ايم ، تا چون شاخك خشك خوشهء خرما برگردد . نه خورشيد را سزد كه به ماه رسد ، و نه شب بر روز پيشى جويد ، و هركدام در سپهرى شناورند .\r\nدر آيه ديگر مىفرمايد :\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ .  « 3 »\r\nراستى كه در آفرينش آسمان‌ها و زمين ، و در پى يكديگر آمدن شب و روز ، و كشتىهايى كه در دريا روان‌اند با آنچه به مردم سود مىرساند ، و [ همچنين 
  ] آبى كه خدا از آسمان فرو فرستاده ، و با آن ، زمين را پس از مردنش زنده گردانيده ، و در آن هرگونه جنبنده‌اى پراكنده كرده ، و [ نيز در 
  ] گردانيدن بادها ، و ابرى كه ميان آسمان و زمين آرميده است ، براى گروهى كه مىانديشند ، واقعا نشانه‌هايى [ گويا 
  ] وجود دارد .\r\nگاهى از راه فطرت بر وجود خداوند استدلال مىكند و مىفرمايد :\r\n\r\n\r\n","description":"","footnote":"\r\n( 1 ) . سورهء طه ، آيه 12 .\r\n( 2 ) . سورهء يس ، آيه 38 - 40 .\r\n( 3 ) . سورهء بقره ، آيه 164 .\r\n","page_name":" 63 ","page_number":63},
  {"content":"\r\n\r\n فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ ؛  « 1 »\r\nهمان سرشتى كه خدا مردم را بر آن سرشته است . آفرينش خداى تغييرپذير نيست . اين است همان دين پايدار ، ولى بيشتر مردم نمىدانند .\r\nامام صادق عليه السّلام مىفرمايد :\r\nفطرهم على التّوحيد . « 2 »\r\nهمچنين در قرآن كريم مىخوانيم :\r\n فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ .  « 3 »\r\nو هنگامى كه بر كشتى سوار مىشوند ، خدا را پاكدلانه مىخوانند ، و [ لى 
  ] چون به سوى خشكى رساند و نجاتشان داد ، به ناگاه شرك مىورزند .\r\nدر حديث نبوى مىخوانيم :\r\nكلّ مولود يولد على الفطرة حتّى يكون أبواه يهوّدانه و ينصّرانه . « 4 »\r\nنيز در كتب معتبر روايى ، روايتى از امام صادق عليه السّلام نقل شده است :\r\nقال رجل للصّادق عليه السّلام يا ابن رسول اللّه ! دلّنى على اللّه ما هو فقد أكثر عليّ المجادلون و حيّرونى . فقال له : يا عبد اللّه ! هل ركبت سفينة قطّ ؟ قال : نعم .\r\nقال : فهل كسر بك حيث لا سفينة تنجيك و لا سباحة تغنيك ؟ قال : نعم . قال :\r\nفهل تعلّق قلبك هنالك أنّ شيئا من الأشياء قادر على أن يخلّصك من ورطتك ؟ قال : نعم . قال الصّادق عليه السّلام : فذلك الشّيء هو اللّه القادر على الإنجاء حيث لا منجي و على الإغاثة حيث لا مغيث . « 5 »\r\nالبته استدلال از اين راه بحث مفصلى دارد كه فعلا مدنظر نيست و غرض گشودن\r\n\r\n\r\n","description":"","footnote":"\r\n( 1 ) . سورهء روم ، آيه 30 .\r\n( 2 ) . اصول الكافى ، ج 2 ، ص 13 ، باب فطرة الخلق على التوحيد .\r\n( 3 ) . سورهء عنكبوت ، آيه 65 .\r\n( 4 ) . بحار الأنوار ، ج 3 ، ص 281 ، باب 11 ؛ تفسير البرهان ، ج 2 ، ص 162 .\r\n( 5 ) . بحار الأنوار ، ج 3 ، ص 41 ؛ تفسير الصافى ، ج 2 ، ص 162 .\r\n","page_name":" 64 ","page_number":64},
  {"content":"\r\n\r\nراهى است . گاهى قرآن و سنت از طريق خودشناسى بر وجود خداشناسى استدلال مىكنند . سخنى از نبى مكرم اسلام صلّى اللّه عليه و إله و سلّم نقل شده مبنى بر اين كه :\r\nمن عرف نفسه فقد عرف ربّه . « 1 »\r\nاين كلام از معجزات نبوى صلّى اللّه عليه و إله و سلّم است . دانشمندان رشته‌هاى مختلف هريك از زاويه‌اى به شرح و بسط آن پرداخته‌اند ؛ مثلا ، علماى طب مىگويند : هركس نظام بدن و ظرافت‌هاى به كار گرفته شده در آن را از سيم‌هاى ارتباطى مغز ، سلول‌هاى بدن ، حركت و جريان خون ، تپش قلب و دستگاه‌هاى مختلف جذب و دفع مواد لازم و مضر را بشناسد ، خداى را خواهد شناخت . روان‌شناسان مىگويند : هركس روح و صفات بىشمار روان را بشناسد ، خداى را خواهد شناخت . علماى اخلاق مىگويند :\r\nاگر كسى نفس و صفات رذيله و حسنه را بشناسد و خود را به كمالات آراسته كند ، بدون شك خدا را خواهد يافت و به خدا خواهد رسيد . فلاسفه مىگويند : كسى كه ذات و صفات و افعال خود را شناخت ، ذات و صفات و افعال خدا را خواهد شناخت و توحيد ذاتى و صفاتى و افعالى نفس دليل توحيد ذات و صفات و افعال خداست ، « النفس فى وحدتها كل القوى » . و شناخت حقيقى خويشتن هنگامى است كه بشر دريابد كه هيچ است و از خود چيزى ندارد و ربط محض و فقر صرف به ذات حق است ؛ قرآن مىفرمايد :\r\n يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ ؛  « 2 »\r\nاى مردم ، شما به خدا نيازمنديد ، و خداست كه بىنياز ستوده است .\r\nگاهى سخنان معصومين اوج گرفته و دلالت دارند كه خدا را به خود او بشناسيم و همه چيز را در سايهء نور حق ببينيم ، نه اين كه از آثار به مؤثر برسيم كه شناختى ناقص خواهد بود . به قول شبسترى :\r\n زهى نادان كه او خورشيد تابان * به نور شمع جويد در بيابان \r\nدر اين زمينه سخنان عرفانى از معصومين عليهم السّلام فراوان است كه ما با ذكر چند نمونه ،\r\n\r\n\r\n","description":"","footnote":"\r\n( 1 ) . بحار الأنوار ، ج 2 ، ص 32 .\r\n( 2 ) . سورهء فاطر ، آيه 15 .\r\n","page_name":" 65 ","page_number":65},
  {"content":"\r\n\r\nمطالب خشك استدلالى را جلا و صفا مىدهيم :\r\nامام حسين عليه السّلام در قسمتى از دعاى عرفه مىگويد :\r\nكيف يستدلّ عليك بما هو فى وجوده مفتقر إليك أيكون لغيرك من الظّهور ما ليس لك حتّى يكون هو المظهر لك متى غبت حتّى تحتاج إلى دليل يدلّ عليك و متى بعدت حتّى تكون الآثار هي الّتي توصل إليك عميت عين لا تراك و لا تزال عليها رقيبا و خسرت صفقة عبد لم تجعل له من حبّك نصيبا .\r\nامام سجاد عليه السّلام در قسمتى از دعاى ابو حمزه ثمالى مىفرمايد :\r\nإلهى بك عرفتك و أنت دللتنى عليك و دعوتنى إليك و لو لا أنت لم أدر ما أنت .\r\nدر قسمت ديگر مىفرمايد :\r\nو أنت لا تحتجب عن خلقك إلّا أن تحجبهم الأعمال السّيّئة دونك .\r\nدر مناجات شعبانيه مىخوانيم :\r\nو أنر أبصار قلوبنا بضياء نظرها إليك حتّى تخرق أبصار القلوب حجب النّور فتصل إلى معدن العظمة و تصير أرواحنا معلّقة بعزّ قدسك .\r\nالبته عرفان پيامبران و امامان عليهم السّلام براى ديگران ميسور نيست ، ولى آنها نيز تا حدودى مىتوانند اين مراحل را پيموده و اين خط را قرآن و روايات ترسيم كنند .\r\nقرآن مىفرمايد :\r\n يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ ؛  « 1 »\r\nاى انسان ، حقّا كه تو به سوى پروردگار خود به سختى در تلاشى ، و او را ملاقات خواهى كرد .\r\nنبى اكرم صلّى اللّه عليه و إله و سلّم حديثى قدسى را نقل كرده ، مىفرمايد :\r\nقال اللّه تعالى ما تحبّب إليّ عبدي بشيء أحبّ إليّ ممّا افترضته عليه و إنّه ليتحبّب إليّ بالنّافلة حتّى أحبّه فإذا أحببته كنت سمعه الّذي يسمع به و بصره الّذى يبصر به و لسانه الّذى ينطق به و يده الّتى يبطش بها و رجله الّتى\r\n\r\n\r\n","description":"","footnote":"\r\n( 1 ) . سوره انشقاق ، آيه 6 .\r\n","page_name":" 66 ","page_number":66},
  {"content":"\r\n\r\nيمشى بها إذا دعانى أجبته و إذا سألنى أعطيته . « 1 »\r\nخداوند متعال در حديثى قدسى مىفرمايد :\r\nيا ابن آدم أنا أقول للشّيء كن فيكون أطعني فيما أمرتك أجعلك تقول للشّيء كن فيكون . « 2 »\r\nدر حديث قدسى ديگرى آمده است :\r\nلم يسعنى سمائى و لا أرضى و وسعنى قلب عبدى المؤمن . « 3 »\r\nنيز مىخوانيم :\r\nقلب المؤمن عرش الرّحمن . « 4 »\r\nهمچنين در حديثى ديگر مىفرمايد :\r\nالقلب حرم اللّه فلا تسكن حرم اللّه غير اللّه . « 5 »\r\nانسان ، اين بهترين موجود خلقت ، مىتواند تا بىنهايت پيش بتازد و به جايى رسد . به قول شاعر :\r\n رسد آدمى به جايى كه به جز خدا نبيند * بنگر كه تا چه حد است مقام آدميت \r\n\r\n\r\n","description":"","footnote":"\r\n( 1 ) . بحار الأنوار ، ج 84 ، ص 31 .\r\n( 2 ) . همان ، ج 90 ، ص 376 ؛ عدة الداعى ، ص 310 .\r\n( 3 ) . بحار الأنوار ، ج 55 ، ص 39 .\r\n( 4 ) . همان .\r\n( 5 ) . همان ، 67 ، ص 25 .\r\n","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\nفصل دوم صفات خداوند\r\n\r\nصفات كماليه ( ثبوتيه )\r\nفلاسفه و متكلمين صفات واجب الوجود را به دو دسته تقسيم مىكنند :\r\n1 . صفات ثبوتيه يا جماليه و يا كماليه خداوند ، يعنى صفاتى كه وجود آنها در يك موجود نشانه كمال آن موجود و نبود آنها مايهء نقص آن موجود است ؛ مانند علم ، قدرت ، حيات ، اراده و . . .\r\n2 . صفات سلبيه يا جلاليه و تنزيهيه ، يعنى صفاتى كه وجود آنها در يك موجود نشانه عجز و نقص آن موجود و عدم آنها موجب كمال اوست ؛ مانند جسميت ، نيازمندى ، تركيب از اجزا و . . .\r\nصفات ثبوتيه صفاتى هستند كه ثبوت آنها براى واجب الوجود ضرورى و سلب آنها محال است . صفات سلبيه نيز صفاتى هستند كه سلب آنها از واجب الوجود ضرورى و ثبوتشان براى حق تعالى محال است . پس در دو بخش بايد بحث كرد ؛ بخش اثباتى و بخش سلبى . نخست دربارهء صفات ثبوتيه خداوند بحث مىكنيم .\r\nصفات كماليه خداوند و اسماء حسناى او منحصر به يك يا ده و يا صد صفت نيست ، بلكه به فرموده قرآن :  وَ لِلَّهِ الْأَسْماءُ الْحُسْنى .  در دعاى شريف جوشن كبير ،\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nهزار اسم از اسماء الهى را عنوان مىكند كه تمام آنها حاكى از يك ذات واجب الوجود جامع جميع كمالات است ، منتهى از قديم الايام ميان متكلمين هشت صفت از صفات ثبوتيه مورد بحث و گفتگو بوده كه در اين شعر جمع شده‌اند :\r\n قادر و عالم و حىّ است و مريد و مدرك * هم قديم و ازلى دان متكلّم صادق \r\nپس فعلا صفات مورد بحث ما عبارت است از : 1 . قدرت ، 2 . علم ، 3 . حيات ، 4 . اراده ، 5 . ادراك ، 6 . متكلم ، 7 . صادق ، 8 . قديم و ازلى ، كه در مورد اينها به تفصيل بحث مىكنيم .\r\n\r\n1 . قدرت خداوند\r\nاولين صفت از صفات كماليه خداوند ، صفت قدرت است . در رابطه با اين كمال دو مقام از بحث وجود دارد :\r\n1 . اثبات اصل و قدرت براى واجب الوجود لذاته ؛\r\n2 . اثبات عموميت و نامتناهى بودن قدرت خداوند .\r\nبحث اول : ما معتقديم كه خداوند متعال فاعل مختار است ( يعنى همان قادر بودن ) نه اين كه فاعل موجب باشد . پيش از اثبات اين مدعا دو مقدمه مىآوريم :\r\nمقدمه اول : در كتب حكمت براى فاعل هشت قسم ذكر شده كه عبارت‌اند از :\r\n1 . فاعل بالطبع ، 2 . فاعل بالجبر ، 3 . فاعل بالرضا ، 4 . فاعل بالعناية ، 5 . فاعل بالتجلى ، 6 . فاعل بالقصد ، 7 . فاعل بالتسخير ، 8 . فاعل بالقسر .\r\nفلاسفه خداوند را فاعل بالتجلى ، عرفا ذات حق را فاعل بالرضا و متكلمين صانع را فاعل بالقصد مىپندارند .\r\nمقدمه دوم : فاعل مختار يا قادر عبارت است از كسى كه به قول حكما : « ان شاء فعل و ان لم يشاء لم يفعل » و يا به قول متكلمين : « يصح منه الفعل و الترك » است ؛ مثلا ما انسان‌ها نسبت به روزه ماه مبارك فاعل مختاريم و فعل و ترك آن هر دو براى ما مقدور است . اگر بخواهيم انجامش داده و اگر نخواستيم انجام نمىدهيم . بر همين اساس جمع كثيرى از افراد بشر با اراده و اختيار خود روزه مىگيرند و جمع بيشترى هم با اراده و اختيار روزه را ترك مىكنند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nفاعل موجب چيزى است كه فعل و ترك يك اثر براى او مساوى نيست و داراى اراده و اختيار نيست ، بلكه نسبت به اثرى كه با اين فاعل سنخيت دارد ، مجبور به فعل است ؛ همانند نار و حرارت ، شمس و ضياء و . . . و نسبت به اثرى كه با اين فاعل مسانخت ندارد مجبور به ترك است همانند نار و برودت ، شمس و تاريكى و . . .\r\nما بين فاعل مختار و موجب امتيازاتى وجود دارد كه مهم‌ترين آنها عبارت است از اين كه در فاعل‌هاى موجب انفكاك فعل از فاعل اثر از مؤثر ، معلول از علت امرى محال و ممتنع است ؛ يعنى هر جا فاعل بود ، فعل او هم هست . مثلا هرگاه نار برافروخته شد حرارت هم حتما موجود خواهد شد و تخلف‌بردار نيست ، ولى در فاعل‌هاى مختار اين انفكاك و جدايى كاملا ميسور است ؛ زيرا افعال او در گروى اراده است و ممكن است نسبت به فعلى داعى داشته باشد و اراده كند و انجام دهد ، ولى نسبت به فعل ديگر ، و لو قادر است ، اما چون انگيزه ندارد انجام ندهد . پس فاعل هست و قدرت هم دارد ولى فعل او فعلا نيست ؛ همانند انسان نسبت به كتابت .\r\nپس از اين دو مقدمه مىگوييم : مدعاى ما اين است كه واجب الوجود لذاته فاعل مختار است نه فاعل موجب . دليل اين مدعا اين است كه از طرفى عالم آفرينش حادث است ، يعنى نبود و بعد به وجود آمد ( اين مطلب هم از راه علمى و هم فلسفى و هم كلامى قابل اثبات است كه پيش از اين اشاره شد ) . از سوى ديگر هر حادثى محتاج به محدّث و مؤثر است ( اين نيز پيش از اين بيان شد ، با ذكر احتمالات و بيان اين كه خود عالم به وجود آورندهء خود نيست ، دست تصادف هم خالق عالم نيست ، پس مؤثر خارجى در كار است ) . حال مىگوييم : آن مؤثر خارجى از دو حال خارج نيست :\r\n1 . فاعل موجب باشد ، 2 . فاعل مختار باشد . ( قضيه از لحاظ منطق ، قضيهء منفصله حقيقيه است كه شق ثالث ندارد ، بلكه هم مانعة الجمع است و هم مانعة الخلو ) احتمال اول را با يك قياس استثنايى اتصالى ابطال مىكنيم و آن اين كه اگر مؤثر در عالم فاعل موجب باشد يا حدوث مؤثر لازم مىآيد و يا قدمت عالم ، و لازم به هر دو قسمش باطل است ، پس ملزوم هم باطل است .\r\nاثبات ملازمه : در مقدمه ثانيه همين بحث گفتيم كه قانون فاعل موجب آن است كه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nانفكاك فعل از فاعل در آنجا محال است ؛ پس اگر مؤثر در عالم فاعل موجب باشد ، يا بايد فعل و فاعل هر دو قديم باشند و يا هر دو حادث و امكان ندارد كه فاعل قديم و فعل حادث باشد .\r\nابطال لازم : اما اين كه مؤثر در عالم حادث باشد مستلزم تسلسل است ؛ چون خود او هم محتاج به مؤثر ديگرى است و اگر مؤثر ديگر هم حادث باشد ، تسلسل پيش مىآيد ، و هو باطل كما سبق . و اما اين كه عالم قديم باشد باطل است ؛ چون فرض اين است كه عالم حادث است و برهان حدوث اين معنا را تضمين كرد . حال اگر بخواهد قديم هم باشد هم خلف فرض است و هم منجر به تناقض‌گويى مىشود ؛ چون حادث يعنى نبود پس بود شد . پس حالت سابقهء عدم دارد و قديم يعنى هميشه بوده و حالت سابقهء عدم ندارد و اين دو صفت در يك شىء قابل جمع نيست .\r\nنتيجه : ملزوم هم باطل است ؛ يعنى مؤثر فاعل موجب نيست و وقتى احتمال اول باطل شد خودبه‌خود احتمال ثانى تعين پيدا مىكند و آن اين كه خداوند فاعل مختار است و هذا هو المطلوب .\r\n\r\nاعتراضات\r\nقوله و الواسطة غير معقولة : مرحوم خواجه طوسى پس از اثبات اصل مدّعا ( فاعل مختار بودن خداوند ) به بيان شبهاتى كه از سوى مخالفان اين مطلب عنوان شده پرداخته و جواب اين اعتراضات را داده است .\r\nاعتراض اول : مدعاى شما اين است كه واجب الوجود فاعل مختار است ، ولى دليل شما همين اندازه ثابت مىكند كه مؤثر در عالم قادر مختار است و اين دليل به درد آن مدعا نمىخورد ؛ زيرا محتمل است كه مؤثر در عالم مستقيما خود واجب الوجود باشد . بنابراين ، وقتى ثابت شد كه مؤثر عالم فاعل مختار است ، پس ثابت هم مىشود كه اللّه تعالى فاعل مختار است و محتمل است كه مؤثر در عالم واسطه‌اى باشد ؛ يعنى خود واجب الوجود لذاته فاعل موجب باشد و به‌طور جبرى و قهرى از او معلولى صادر شده باشد كه معلول قديم زمانى و حادث ذاتى باشد ( مثل عقل اول برمبناى مشائين ) و اين مخلوق اوليه فاعل مختار باشد و مؤثر در عالم همين معلول\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nخدا باشد نه خود خداوند . بنابراين ، از فاعل مختار بودن مؤثر عالم لازم نمىآيد كه خداوند هم فاعل مختار باشد ؛ و اذا جاء الاحتمال بطل استدلال .\r\nجواب ما : لازمه اين كلام آن است كه ميان واجب الوجود لذاته و عالم آفرينش واسطه‌اى در كار باشد و آن همين موجود مختارى است كه شما فرض كرديد و احتمال داديد و به نظر ما وجود واسطه غير معقول است ؛ زيرا وقتى متكلمين مىگويند عالم حادث است منظورشان از عالم جميع ما سوى اللّه است . آن‌گاه هر چيزى را كه شما فرض كنيد غير از اللّه تعالى داخل در عالم خواهد بود و حكم عالم را دارد و تنها حقيقت خارج از عالم ذات حق است ؛ پس مؤثر ديگرى غير از ذات حق نيست كه واسطه باشد آن‌گاه وقتى ثابت شد كه مؤثر در عالم فاعل مختار است خود به خود ثابت مىشود كه خداوند فاعل مختار است . جناب فاضل قوشچى به اين جواب اعتراض كرده و مىگويد :\r\nاقول لم يثبت فيما سبق ان جميع ما سوى اللّه حادث ، بل انما ثبت حدوث الاجسام و عوارضها و لما لم يثبت عند المصنف وجود المجردات اطلق القول بحدوث العالم ، لكن كما لم يثبت عنده وجود المجردات لم يثبت عنده عدمها ايضا كما قال فى صدر الفصل الرابع في الجواهر المجردة . اما العقل فلم يثبت دليل على امتناعه و ادلّة وجوده مدخولة ، فللمعترض ان يقول لم لا يجوز ان يوجد الواجب تعالى بطريق الايجاب جوهرا مجردا ليس بجسم و لا جسمانى قديما قادرا يكون هو الذى اوجد العالم الجسمانى بالقدرة و الاختيار ؟ « 1 »\r\nولى جواب اين اشكال هم آن است كه بر فرض چنين واسطهء مختارى در كار باشد ، مىگوييم : چنان‌كه خود او معلول حق است كمال وجودى او هم معلول خداست ، پس قدرت و اختيار او هم آفريده خداست و محال است كه فاقد كمال معطى كمال باشد .\r\n ذات نايافته از هستى بخش * كى تواند كه شود هستى بخش\r\nخشك ابرى كه بود ز آب تهى * نايد از وى صفت آب‌دهى \r\n\r\n\r\n","description":"","footnote":"\r\n( 1 ) . شرح تجريد الاعتقاد ، ص 310 .\r\n","page_name":" 73 ","page_number":73},
  {"content":"\r\n\r\nپس بايد خداوند قادر و مختار باشد تا معلولى را كه قادر مختار است بيافريند .\r\nاعتراض دوم : اين اشكال كلى بوده و بر تمام فاعل‌ها وارد مىگردد و مستشكل مدعى است كه اصولا فاعل مختارى در عالم نيست ، بلكه كليهء فاعل‌ها موجب‌اند .\r\nبيان ذلك : هر فعلى كه از هر فاعلى اگر بخواهد صادر شود ، منوط به اين است كه تمام شرايط صدور آن فعل محقق باشد و به بيان ديگر همهء اجزاء علت تامه موجود باشد و به عبارت سوم همهء جهات مؤثريت در آن فاعل جمع باشد . اين قانون در فاعل‌هاى طبيعى مثل آب و آتش و . . . جارى و در فاعل‌هاى بالارادة مثل انسان و خدا هم سارى است . آن‌گاه ، اگر تمام اين شرايط و مقدمات و جهات تأثير در فاعل فراهم باشد ، صدور فعل از اين فاعل واجب و ضرورى خواهد بود ؛ زيرا تخلف معلول از علت تامه محال است و اگر با وجود همه جهات مؤثريت اين فعل صادر نشد ، بايد بدانيم كه دچار اشتباه شده‌ايم و به خطا پنداشته‌ايم كه همهء جهات تأثير هست غافل از اين كه نيست . اگر همهء آن شرايط فراهم نباشد صدور الفعل من هذا الفاعل محال و ممتنع خواهد بود ؛ زيرا با نبود علت تامه محال است كه معلول بود شود . پس هر فاعلى با مجبور به فعل است ، اگر مستجمع همه جهات تأثير باشد و يا مجبور به ترك است ، اگر همه آن عوامل فراهم نباشد . فلا تتحقق المكنة من الطرفين فلا فاعل مختار فى العالم .\r\nجواب ما : ما هم قبول داريم كه صدور فعل از فاعل منوط به شرايطى است و تا آن اجزاء علت تامه فراهم نشود ، آن فعل صادر نمىشود . لكن سخن ما اين است كه در مورد فاعل‌هاى مريد كه با اراده فعل انجام مىدهند ( مثل خداوند و انسان و جن ) به اعتقاد ما يكى از اجزاء علت تامه و جزء اخير آن ارادهء فاعل است ؛ يعنى اگر تمام مقدمات فعل فراهم باشد ولى فاعل اراده نكند و انگيزه بر فعل نداشته باشد ، صدور فعل از محالات است . آن‌گاه مىگوييم : در چنين فاعلى اگر از اراده قطع نظر كرده و تنها به قدرت ذاتيه چشم بدوزيم ، بايد بگوييم صدور چنين عملى از خدا يا انسان ممكن است به اين معنا كه اگر اراده كند و بخواهد انجام خواهد داد ، ولى با انضمام اراده صدور واجب است يعنى وقتى اراده كرد حتما انجام خواهد داد ، آن‌گاه با آمدن\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nاراده صدور الفعل واجب و ضرورى مىشود و لكن سرچشمه اين وجوب و ضرورت وجود همان اراده و اختيار فاعل است و در اصل ارادهء فعل كسى او را مجبور نكرده پس جبرى در كار نيست . به قول حكما : الوجوب بالاختيار ( بالارادة ) لا ينافى الاختيار ( القدرة ) بل يحققه ؛ يعنى وجوب وجودى كه از ارادهء فاعل مريد سرچشمه گرفته است منافاتى با قدرت و توانايى فاعل مريد ندارد تا بگوييم جبر در كار است ؛ بلكه به عكس است ، يعنى وجوب بالاختيار تحقّق بخشندهء قدرت و توان است ؛ چون اگر فعل من نبود با اراده من هم محقق نمىشد ، چنان‌كه در جاى ديگر مىگويند : الامتناع بسوء الاختيار ( اى الاردة ) لا ينافى الاختيار ( اى القدرة ) بل يحققه ؛ يعنى اگر فرض كنيم انسانى از بالاى ساختمان يكصد طبقه خود را پرت كرد ، در وسط زمين و آسمان كه مثل برق به زمين مىآيد و لحظاتى ديگر نقش بر زمين شده و مغزش متلاشى خواهد شد ، نمىتواند خود را از مرگ نجات دهد ، ولى منشأ اين ناتوانى اراده و اختيار خود اوست . او مىتوانست اراده نكند سقوط را و خود را ساقط نكند ، ولى حالا كه كرده ، اختيار به دست او نيست . چنين كسى نمىتواند بگويد من مجبورم ، پس خودكشى نكرده‌ام و از اين ناحيه كيفرى ندارم .\r\nاعتراض سوم : فلاسفه مىگويند : « الشىء ما لم يجب لم يوجد و ما لم يمتنع لم يعدم » ؛ يعنى هر اثر و معلولى تا زمانى كه واجب الوجود نشود ( علت تامه تمام روزنه‌هاى عدم را به روى وى نبندد ) وجود پيدا نخواهد كرد ، و متقابلا مادامى كه آن شىء ممتنع الوجود نشود ( حداقل يكى از اجزاء علت تامهء آن معدوم نشود ) معدوم نخواهد شد ؛ زيرا تخلف معلول از علت تامه محال است ، با حفظ اين قانون .\r\nمستشكل مىگويد كه شما گفتيد : قادر مختار كسى است كه هم توانايى بر فعل در او باشد و هم توانايى بر ترك . ما مىگوييم : اين قدرت بر فعل و ترك از دو حال خارج نيست :\r\n1 . يا در حال وجود اثر در خارج است ؛ يعنى در همان حالى كه اثر وجود خارجى دارد . مؤثر آن هم قدرت بر فعل دارد و هم بر ترك .\r\n2 . و يا در حال عدم و نبود آن اثر است ؛ يعنى در حالى كه معدوم است با وصف\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمعدوميت قدرت بر فعل و ترك او باشد . هر دو احتمال باطل است پس قادر مختار بودن باطل است .\r\nاحتمال اول : در حال وجود آن اثر واجب الوجود است به حكم « الشىء ما لم يجب لم يوجد » . آن‌گاه چگونه در همين حال ممكن العدم هم باشد ؟ ! چيزى كه در خارج موجود است ، چگونه معقول است كه عدم آن و ايجاد نكردن آن هم در همين آن ممكن باشد ، آيا اين تناقض نيست ؟\r\nاحتمال ثانى : در حال عدم هم آن اثر واجب العدم و ممتنع الوجود است به حكم الشىء ما لم يمتنع لم يعدم ؛ آن‌گاه چگونه معقول است كه در همان آن ممكن الوجود هم باشد ؟ آيا اين يك بام و دو هوا نيست ؟ آيا اين كوسه و ريش پهن نيست ؟ آيا اين تناقض نيست ؟ در نتيجه فاعل مختار معقول نيست ، بلكه يا وجوب وجود است و يا وجوب عدم و امتناع وجود .\r\nجواب ما : ما احتمال دوم را اختيار مىكنيم ؛ يعنى مىگوييم قدرت به اين شىء در حال عدم آن تعلق مىگيرد ، منتهى منظور آن نيست كه اين شىء هم‌اكنون كه معدوم و ممتنع الوجود است ، همين الآن هم با وصف معدوميت مقدور و ممكن الوجود است تا شما اشكال كنيد كه اين دو قابل جمع نيستند و تناقض است ، بلكه منظور ما اين است كه اين اثر كه بالفعل معدوم است ، ولى ذاتا قابليت وجود را دارد ، در آينده امكان وجود دارد ؛ يعنى ممكن است فاعل اراده كند و او را ايجاد كند و ممكن است اراده نكند و او ايجاد نشود و وجود در آينده با عدم در زمان حال كاملا قابل جمع هستند بدون اين كه تناقضى باشد . اگر شما بگوييد وجود در آينده قيد و شرطش استقبال است و اين شرط فعلا ممتنع الوجود است و هنگامى كه شرط ممتنع شد پس مشروط هم كه وجود در مستقبل باشد هم‌اكنون ممتنع خواهد بود ، پس وجود در مستقبل الآن كه مقدور نيست و هنگامى كه شرط حاصل شد يعنى استقبال از راه رسيد و تبديل به حال شد ، ما نيز كلام را از سر مىگيريم ؛ يعنى مىگوييم : آيا قدرت بر فعل و ترك اين اثر در حال وجود آن است يا در حال عدم هركدام كه باشد اشكال دارد به همان بيان فوق . ما خواهيم گفت كه اگر منظور ما اين بود كه در حال حاضر وجود در مستقبل\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمقدور است ، حق با شما بود كه خير ، الآن ممتنع است ؛ ولى منظور ما اين است كه چيزى كه الآن معدوم است ، ولى قابليت وجود دارد ، در آينده مقدور است و به لحاظ مستقبل متعلق قدرت است ؛ يعنى يك ساعت ديگر يا فاعل اراده مىكند و آن اثر را ايجاد مىكند و يا در آينده هم اراده نكرده و ايجاد نخواهد كرد .\r\nاعتراض چهارم : طبق بيان شما ، قدرت نسبت به دو طرف وجود و عدم يكسان است ؛ يعنى امكان وجود هست امكان عدم هم هست . حال ما مىگوييم : اگر فاعل قدرت بر فعل داشته باشد پس بايد قدرت بر ترك هم داشته باشد و لكن قدرت بر ترك ندارد ، پس قدرت بر فعل هم نخواهد داشت ، بلكه مجبور به فعل است . اما اين كه قدرت بر ترك ندارد به جهت اين كه اوّلا شأن قدرت تأثير گذاردن و ايجادگرى است و ترك امرى عدمى است ، يعنى عدم الفعل و امر عدمى قابليت تأثير و ايجاد شدن را ندارد . عدم عدم است و چيزى نيست كه قابل ايجاد باشد ؛ يعنى بگوييم خداوند تأثير گذارده و نيستى را آفريد و ثانيا عدم امرى ازلى است و امر ازلى مقدور واقع نمىشود ، بر خلاف امر حادث و اما اين كه قدرت بر فعل هم ندارد ، بلكه فعل كه مثلا خلقت عالم باشد جبر است ، به دليل اين كه خودتان قبول داريد كه قادر كسى است كه هر دو طرف فعل و ترك براى او ميسور باشد و اگر امكان ترك نبود پس فعل هم ممكن و مقدور نيست ، بلكه جبرى است . فلا فاعل مختار فى العالم .\r\nجواب ما : اگر ما مىگفتيم كه قادر مختار كسى است كه ان شاء فعل الوجود و ان شاء فعل العدم ، جاى اين اعتراض بود كه عدم آفريدنى و تأثيرپذيرفتنى نيست ، ولى ما مىگوييم : قادر مختار كسى است كه ان شاء فعل و ان لم يشاء لم يفعل ؛ يعنى در جانب ترك عدم الفعل است نه فعل العدم و عدم الفعل كه مؤنه‌اى ندارد اگر خدا اراده بكند تأثير مىگذارد و ايجاد مىكند ، ولى اگر اراده نكند تأثيرى نيست ؛ پس اثر و فعلى هم نيست نه اين كه تأثير در عدم است . ( خذ و اغتنم )\r\n\r\nنامتناهى بودن قدرت خداوند\r\nاولين بحث در رابطه با قدرت واجب الوجود عبارت بود از اثبات اصل قدرت كه در آن دو نظريه مطرح شد : اول آن‌كه خداوند قادر مختار است ، و ديگر آن‌كه خداوند\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nفاعل موجب است . ما در آن بحث قول اول را اختيار كرديم و بر آن اقامهء برهان هم كرده ، سپس شبهات قول ثانى را كاملا جواب داديم . اما بحث دوم دربارهء عموميت قدرت حق است . سؤال اين است كه آيا قدرت حق محدود و متناهى است و پايان‌پذير است و به بعضى اشيا تعلق مىگيرد نه همهء آنها ، يا اين كه قدرت خدا نامتناهى بوده و به تمام ممكنات بدون استثنا تعلق مىگيرد ؟ در جواب بايد گفت در اين رابطه هشت نظريه مطرح است :\r\n1 . اشاعره مىگويند : خداوند بر هر چيزى قادر است و چتر قدرت الهى بر سر جميع ممكنات و ما سوى اللّه سايه افكن است و ان اللّه على كل شىء قدير ، منتهى آنها مىگويند : هرآنچه هم كه مقدور خداوند بوده آفريده است و اگر چيزى را نيافريده چون مقدور او نبوده است .\r\nجواب ما : بخش اول كلام شما صحيح است ، ولى در قسمت دوم خطا كرده‌ايد . ما معتقديم كه قدرت حق به مخلوقات محدود نمىشود و برهانى كه خواهيم آورد اين معنا را تثبيت مىكند ، منتهى فلسفه اين كه مازاد بر اين موجودات و ارض و سماوات را نيافريده ، آن است كه نظام عالم نظام احسن و اكمل النظام است و چون ذات حق روى حكمت آفرينش دارد ، زايد بر آن نيافريده و اگر مىآفريد نقص بود ؛ زيرا الزيادة على الكمال نقصان . مثلا آفرينش انسان با هزار پا و هزار دست و ده هزار انگشت و 50 چشم مقدور است ، ولى اين كه جمال و زيبايى حق را نمىرساند ، اين كه فتبارك اللّه الحسن الخالقين ندارد ، و گرنه بايد در آفرينش هزارپا اين سخن را مىگفت . زيبايى انسان به همين خصوصياتى است كه دارد ؛ يا مثلا خوردن نصف نان سنگك با دو عدد كباب كمال است ، ولى خوردن صد نان با هزار كباب كه كمال نيست ، بلكه نقص بوده و بلكه نابودكننده است پس تنها نبايد به قدرت چشم بدوزيم بلكه بايد به حكمت الهى هم نظر بيافكنيم و قضاوت كنيم .\r\nقصه : نقل شده است كه در دوران رژيم پهلوى در شهر تهران شخصى معروف به شعبان بىمخ بوده است . وى برادرزاده‌اى داشت كه دانش‌آموز بود و مدرسه مىرفت .\r\nمعلم از ترس شعبان به اين محصل نمرهء 20 داده بود . هنگامى كه شعبان خبردار شد ،\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآمد به معلم گفت : چرا كم نمره داده‌اى ؟ معلم گفت : من به او نمرهء 20 داده‌ام . بىمخ گفت : نادان ، نمرهء 20 كم است ؛ بايد 40 مىدادى ! ! آرى ، بىمخ نمىداند كه در نظام نمرات ، نمرهء 20 كامل‌ترين نمره است و مازاد بر آن نقص است .\r\n2 . براساس حركت جوهرى هر لحظه خداوند جهان‌آفرين است و يك عالم وجود نيست ، بلكه ميلياردها جهان است كه لحظه‌به‌لحظه به وجود مىآيند . پس وجهى براى محدود كردن قدرت الهى به همين موجودات نيست .\r\nفلاسفهء مشاء مىگويند : خداوند ذات واحده است و علت واحد فقط مىتواند معلول واحد داشته باشد و خداوند تنها بر يك معلول قادر است كه به اصطلاح مشائين عقل اول نام دارد ( مشائين قائل به عقول عشره و افلاك تسعه هستند ؛ يعنى مىگويند : از واجب الوجود عقل اول صادر شد و چون عقل اول داراى دو جهت و مركب از وجود و ماهيت بود ، از جهت وجودش عقل دوم و از جهت ماهيتش فلك اول آفريده شد و هكذا تا مىرسد به عقل نهم كه از جهت وجودش عقل دهم و از جهت ماهيتش فلك نهم يعنى كرهء قمر آفريده شد سپس عقل دهم كه همان عقل فعال باشد علت ايجاد موجودات ارضيه است ) . اين سخن فلاسفه مبتنى بر قانون الواحد است . آنها مىگويند : الواحد لا يصدر عنه الّا الواحد و الواحد لا يصدر الّا عن الواحد ؛ يعنى از علت واحده تنها معلول واحد صادر مىشود ، چنان‌كه معلول واحد هم تنها از علت واحده صادر مىشود روى اين اصل مىگويند : خداوند علت واحدة است و معلول واحدى دارد كه همان عقل اول باشد و ساير افلاك و عقول و موجودات ارضيه معلول خدا نيستند ، بلكه معلول معلول او هستند .\r\nجواب ما : به سخن فلاسفه جواب‌هاى متعددى مىتوان داد كه به برخى از آنها اشاره مىكنيم :\r\nالف . قانون الواحد در مورد فاعل‌هاى طبيعى و موجب صادق است ، مثلا از نار تنها حرارت صادر مىشود و لا غير ولى در مورد فاعل‌هاى مختار اين قانون صحيح نيست ؛ زيرا به وضوح مشاهده مىكنيم كه انسان واحد افعال متنوع و كثيره‌اى انجام مىدهد از قبيل اكل و شرب و خياطت و كتابت و . . . و چون خداوند فاعل مختار است ،\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nپس مىتواند معلول‌هاى متعدد داشته باشد .\r\nب . ما معتقديم كه نظام عالم ، نظام علل و معاليل و اسباب و مسببات است و ارادهء حق بر اين تعلق گرفته كه در جهان هستى از هر سببى مسبب خاصى صادر گردد . امام صادق عليه السّلام فرموده است :\r\nأبى اللّه أن يجري الأشياء إلّا بأسباب . « 1 »\r\nولى از طرفى معتقديم كه لا مؤثر فى الوجود الّا اللّه ؛ يعنى اين علل و معاليل پيش از اين كه خود مؤثر باشند خدا مؤثر است و اين تأثيرات را خدا به آنها داده و لذا علة العلل و مسبب الاسباب اوست و اگر بخواهد جلوى تأثير اين اسباب طبيعى را مىگيرد و تفصيل بيشتر در باب جبرواختيار و قضاوقدر خواهد آمد . در نتيجه مىگوييم : بر فرض كه خدا خالق عقل اول باشد ، عقل اول پيش از آن‌كه وجودش از آن خود او باشد از آن خداست و ايجادگرى و تأثير فرع بر وجود است ، پس ايجادگرىهاى عقل اول هم باذن اللّه است و مؤثر حقيقى خداست . همانند توفى كه گاهى به فرشتگان نسبت داده مىشود و گاهى به خدا پس قدرت الهى محدود نشد ؛ زيرا المقدور مع الواسطه ايضا مقدور .\r\nج . برمبناى عرفا وجود منبسط امكانى يك حقيقت است و اين حقيقت واحده از خداوند صادر شده ، پس معلول واحد و علت هم واحده است و با اين حال قدرت حق تعالى محدود نيست .\r\n3 . مجوسىها كه قائل به يزدان و اهريمن هستند ، مىگويند : ما در عالم ، خيرات ( مانند نعمت‌ها و عافيت‌ها ) و شرور ( مثل بلاها و آفت‌ها ) مشاهده مىكنيم ؛ آن‌گاه يزدان كه خير محض است و جز خير از او صادر نمىشود ، مبداء خيرات و فاعل خيرات است و اهريمن كه شر محض است ، مبداء شرور است . پس يزدان قادر بر شرور و اهريمن قادر بر خيرات نيست .\r\nجواب ما : به اين سخن نيز جواب‌ها داده شده كه دو جواب آن مطرح است :\r\n\r\n\r\n","description":"","footnote":"\r\n( 1 ) . الكافى ، ج 1 ، ص 183 .\r\n","page_name":" 80 ","page_number":80},
  {"content":"\r\n\r\nالف . اگر مرادتان از خيّر و شرير آن است كه يك ذات و حقيقت محال است ، هم خير محض و يا غالب و هم شر محض يا شر غالب باشد ، آرى ، حق با شماست و يزدان خير محض است نه شر ، ولى اگر مرادتان اين است كه از مبداء واحد و فاعل واحد محال است كه هم خير صادر شود و هم شر . ما مىگوييم : اسناد خيرات و شرور به مبداء واحد بلا مانع است ؛ به دليل اين كه مشاهده مىكنيم كه يك انسان هم مىتواند فاعل خيرات باشد و هم فاعل شرور پس چنين چيزى ممكن است و به زودى ثابت مىكنيم كه هر چيزى در عالم ممكن باشد بلا واسطه يا مع الواسطه مقدور خدا هم هست .\r\nب . اصولا خير بودن و شر بودن در عالم دو صفت ذاتى و حقيقى براى اشيا نيستند كه برخى موجودات خير محض باشد من جميع الجهات ، و برخى ديگر از موجودات شر محض باشند بلكه شر بودن نسبى است ؛ يعنى نسبت به موجود ديگر مىگوييم وجود فلان امر شر است نه اين كه ذاتا و بالنظر به خودش هم شر باشد . مثلا مار و عقرب در عالم موجود است و وجودشان هم فى حد ذاته كمال و خير است ، ولى نسبت به انسان كه مىسنجيم مىگوييم : وجود اينها شر است چون گزنده و مسموم‌كننده و كشنده هستند . ممكن است وجود انسان هم با همه كمالاتى كه دارد براى مار و عقرب شر باشد ، پس همهء موجودات فى حد ذاتها خيرند و كمال و نسبت آنها به يزدان پاك بلا مانع است . پس باز هم قدرت الهى محدود نشد .\r\n4 . ثنويه يعنى دوگانه‌پرستان و قائلين به دو مبداء از قبيل فرقهء مانويه و ديصانيه و . . .\r\nمىگويند : مبداء خيرات و نيكىها نور است و مبداء شرور و بدىها ظلمت است و مبداء نور قادر بر شرور نيست ؛ چون سنخيتى ميان آن دو نيست و مبداء ظلمت هم به همين دليل قادر بر خلق خيرات نيست .\r\nجواب ما : همان دو جوابى كه از مجوسيه داديم از اين گروه نيز داده مىشود و نيازى به تكرار نيست .\r\n5 . نظام - كه يكى از متكلمين نامى معتزله است - مىگويد : قدرت خداوند محدود است ، از اين جهت كه تنها بر فعل حسن قادر است و بر فعل قبيح قادر نيست . مثلا\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nظلم بر خداوند محال است ؛ به دليل اين كه اگر بخواهد فعل قبيح انجام دهد بايد داعى و انگيزه داشته باشد و در خداوند داعى بر فعل قبيح نيست ؛ زيرا دواعى فعل قبيح عبارت‌اند از :\r\nاول . جهل به قبح : اين داعى در خدا نيست ؛ چون او عالم على الاطلاق است .\r\nدوم . نيازمندى : اين داعى نيز در خدا وجود ندارد ؛ چون او غنى مطلق است .\r\nسوم . مجبور بودن : اين نيز در ذات حق وجود ندارد ؛ چون او قيوم همهء موجودات و قاهر بر هر چيزى است و مقهور كسى نيست . وقتى كه داعى بر فعل قبيح نبود ، پس صدور فعل قبيح از خداوند محال است ؛ پس خدا از فعل قبيح عاجز است .\r\nجواب ما : محال بر دو قسم است :\r\nاول . محال ذاتى كه شىء ذاتا قابليت وجود ندارد ، مثل تناقض .\r\nدوم . محال وقوعى كه شىء ذاتا قابليت تحقق را دارد ، ولى بالفعل در خارج هرگز واقع نمىشود ؛ چون داعى بر آن نيست . در نتيجه مىگوييم : اگر مراد شما از محال بودن قبيح بر خدا استحالهء ذاتيه است و قبيح قابليت وجود را ندارد ، مىگوييم : سخن شما باطل است ؛ زيرا اگر قبيح محال ذاتى بود ، هرگز نبايد موجود شود ، درحالىكه در مورد انسان مشاهده مىكنيم كه گاهى فعل قبيح انجام مىدهد و اين دليل بر امكان قبيح است به امكان ذاتى و هر ممكنى هم مقدور حق هست ، ولى اگر مرادتان استحالهء وقوعى باشد و بگويد خداوند چون حكيم است هرگز داعى بر انجام كار قبيح پيدا نمىكند ما هم قبول داريم ، ولى اين دليل بر عجز نيست ؛ نظير اين كه شما قدرت دارى اين جام زهر را سركشى ، ولى هرگز انجام نمىدهى ؛ چون عقل به تو اجازه نمىدهد .\r\nدرمورد خداوند هم حكمت و عدل الهى مانع از فعل قبيح است .\r\n6 . ابو القاسم كعبى بلخى مىگويد : خداوند بر امثال كارهايى كه ما انسان‌ها انجام مىدهيم قادر نيست . اين كلام دو جور قابل تفسير است :\r\nاول . چون بر افعال اختياريه‌اى كه ما انجام مىدهيم عنوان طاعت و معصيت صادق است و در مورد خداوند اطاعت و عصيان مفهومى ندارد كه بگوييم : خدا با انجام فلان كار مطيع شد و با انجام فلان عمل عاصى گرديد پس قادر بر امثال اين افعال نيست .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدوم . افعال اختيارىاى كه ما انجام مىدهيم مشتمل بر يك سلسله ركات و سكنات است و اين دو از عوارض جسم‌اند و حيث اين كه خداوند جسم نيست ، پس قدرت بر امثال اين افعال هم ندارد .\r\nجواب : هر دو تفسير قابل جواب است . در جواب تفسير اول مىگوييم كه عنوان طاعت و معصيت بودن مثل عنوان ضرب ، قتل و . . . يك وصف و عنوان اعتبارى است كه ما روى يك ماهيت و ذات مىگذاريم و اين اوصاف موجب اختلاف ذات و ماهيت عمل نمىگردد ، پس بايد خود آن ذات را حساب كرد . آن‌گاه مىگوييم : اگر ذات العمل ممتنع بود ، پس نبايد از انسان هم سر بزند و حيث اين كه انسان انجام مىدهد پس ممكن است و هر ممكنى مع الواسطه يا بلا واسطه مقدور حق است .\r\nدر جواب تفسير دوم نيز مىگوييم : درست است كه حركت و سكون از عوارض جسم‌اند و خدا جسم نيست تا متحرك يا ساكن باشد ، ولى خداوند قدرت بر ايجاد حركت و سكون كه دارد ؛ پس اين نيز مقدور حق است .\r\n7 . آقايان جبّائيان يعنى ابو على جبائى و ابو هاشم جبائى گفته‌اند : خداوند بر عين افعال ما انسان‌ها قادر نيست و ما در كارهايمان علت تامه و فاعل مستقل هستيم و خدا در آن دخالتى و تأثيرى ندارد ؛ به دليل اين كه اگر همين عمل بعينه مقدور خدا هم باشد در صورتى كه هم خدا و هم ما اراده كنيم فعل را موجود مىشود ، و اگر هر دو اراده كنيم ترك را معدوم مىشود ولى اگر اتفاقا خدا ايجاد آن را اراده كند و ما عدم آن را اراده كنيم لازم مىآيد كه وجود و عدم آن شىء در آن واحد جمع شوند و اين تناقض است و هو باطل . پس بايد گفت در عين فعال ما ذات حق تأثيرى ندارد .\r\nجواب ما : اولا تعبير شما غلط است كه مىگوييد : ما عدم را اراده مىكنيم و خدا وجود را يا بالعكس ، به جهت اين كه در جانب عدم ارادهء ترك نيست ، بلكه ترك الاراده است يعنى ما وجود را اراده نكرده‌ايم و خدا اراده كرده ، آن‌گاه چون ما اراده نداريم پس مؤثر هم نيستيم ، ولى خدا اراده كرده و تأثير در وجود مىگذارد . پس هيچ‌گاه وجود و عدم يك جا جمع نمىشوند . ثانيا بر فرض كه با مسامحه در هر دو طرف اراده باشد مىگوييم : باز هم هركدام اراده‌اش قوىتر باشد تأثير مىگذارد و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنوبت به جمع بين نقيضين نمىرسد . ثالثا اصل مبناى شما كه قول به تفويض باشد باطل است ، چنان‌كه خواهد آمد .\r\n8 . ما اماميه معتقديم كه قدرت پروردگار نامحدود است و به جميع ما سوى اللّه به طور مساوى تعلق مىگيرد و تنها بخشى از آنچه مقدور آن ذات بوده آفريده شده نه تمام آنها و دليل ما عبارت است اين است كه مقتضى موجود است و مانع مفقود است ؛ فيؤثر المقتضى اثره .\r\nموجود مقتضى : مقتضى براى تعلق همانا قدرت است و پيش از اين ثابت كرديم كه خدا قادر است .\r\nفقدان مانع : مانع براى عموميت قدرت يا از ناحيهء ذات قادر است و يا از ناحيهء ذات مقدورات ؛ اما اين‌كه از ناحيهء ذات مانعى نيست ، به دليل اين‌كه قدرت خدا عين ذات اوست و ذات حق از هرگونه جسم و جسمانيات مجرد است و موجود مجرد نسبتش به تمام موجودات يكسان است . در خطبه 49 نهج البلاغه مىخوانيم :\r\nسبق فى العلوّ فلا شيء أعلى منه و قرب في الدّنوّ فلا شيء أقرب منه فلا استعلاؤه باعده عن شيء من خلقه و لا قربه ساواهم في المكان به .\r\nپس قدرت هم كه عين ذات است نسبت او به همه چيز يكسان است و اما اين‌كه از ناحيهء مقدورات مانعى نيست براى اين‌كه مناط تعلق قدرت به يك شىء واجب الوجود بودن او نيست ، چون وجوب وجود مناط غنا و بىنيازى است و نيز ممتنع الوجود بودن او هم نيست چون ممتنع الوجود كمپانى عدم است و قابل ايجاد نيست ، پس مناط تعلق قدرت امكان است و امكان ما بين همهء ممكنات مساوى است ، پس تعلق قدرت به همه مساوى است ، پس وجهى براى محدوديت قدرت الهى نيست .\r\n\r\n2 . علم خداوند\r\nعلم دومين صفت از صفات كماليه پروردگار است و در آن دو بحث وجود دارد :\r\n\r\nاثبات صفت جماليهء علم براى خداوند\r\nما معتقديم كه واجب الوجود تبارك و تعالى عالم و داناست همان‌گونه كه قادر و توانا\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبود . منظور از علم ، حضور المعلوم عند العالم است و خدا عالم است ؛ يعنى ذات ، صفات و افعال او تماما در محضر اويند و در پيشگاه آن ذات مقدس حضور دارند و هيچ‌گاه از علم و حضور حق غايب نمىگردند . همان‌گونه كه در باب قدرت  بِيَدِهِ مَلَكُوتُ كُلِّ شَيْءٍ ، *  در باب علم هم  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ .  از سوى دانشمندان خداشناس براهين متعددى براى اثبات علم خداوند اقامه شده كه در جاى خود مذكور است . مشهورترين ادلهء متكلمين دو دليل است كه در كتاب يكى از آن دو ذكر شده و ما هر دو را خواهيم آورد .\r\nهمچنين مشهورترين براهين فلاسفه دو برهان است كه هر دو در كتاب آمده است :\r\nدليل اول متكلمين : خداوند فاعل مختار است ( صغرى ) و هر فاعل مختارى عالم است ( كبرى ) پس خدا عالم است .\r\nاثبات صغرى : پيش از اين در بحث قدرت خدا تقصيلا اين مطلب اثبات شد كه خدا فاعل مختار است .\r\nاثبات كبرى : افعالى كه فاعل مختار انجام مىدهد از اراده و قصد او سرچشمه مىگيرد و محال است كه فاعل مختارى فعلى را اراده كند و قصد كند ولى عالم به آن نباشد چون اراده فرع بر تصور و تصديق است چنان‌كه به زودى خواهد آمد . پس نتيجه مىگيريم كه اللّه تعالى عالم است .\r\nدليل دوم متكلمين : مقدمه : افعال حكيمانه و يا محكم و متقن عبارت است از افعالى كه روى نقشه‌هاى دقيق و حساب شده طراحى شود و براساس و پايه‌هاى محكمى استوار باشد و مشتمل بر فوايد و خواص بىشمار و به عبارت ديگر هدف‌دار باشد . مثلا خانه‌اى كه انسان‌هاى بزرگ و عاقل مىسازند براساس حكمت است و آن را طورى بنا مىكنند كه از حوادث عالم طبيعت نظير باد ، باران ، سيل و امثال آن محفوظ باشد و به هنگام طوفان و يا بوران آسيبى بدان نرسد ؛ اما منزلى كه كودكان در مقام بازى مىسازند كه از چوب و يا كاغذ و يا گل فراهم شده كارى عبث و غير حكيمانه است و به بيت عنكبوت مىماند كه با اندك باد يا بارانى ويران مىگردد و\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاستحكامى ندارد . با حفظ اين مقدمه استدلال اين است كه خداوند فاعل افعال متقنه و محكمه است ( صغرى ) و هركسى كه اين‌گونه باشد عالم است ( كبرى ) پس خداوند عالم است ( نتيجه ) .\r\nاثبات صغرى : دانشمندان عالم آفرينش را به دو بخش تقسيم مىكنند : يكى عالم افلاك و كرات بالا و ديگرى عالم عناصر كه همين كائنات و موجودات ارضيه و عالم كون و فساد هستند . در هركدام از اين دو بخش نشانه‌هاى اتقان و استحكام مشهود است . در بخش افلاك ، كافى است سرى به علم هيأت زده و در اوضاع و احوال فلكيه لختى تأمل كنيم تا با شگفتىهاى عالم بالا و نظامات افلاك آشنا شويم . به عنوان مثال در سير ساليانه شمس دقت كنيم كه چگونه روز اول فروردين مستقيما بر روى خط استوا طلوع و غروب مىكند و پس از آن در روزهاى بعد ميل به طرف شمال عالم دارد و همچنان اين ميل ادامه دارد تا روز اول تابستان كه به مدار رأس السرطان مىرسد و آنجا را ميل اعظم شمالى خوانند كه حدود 23 درجه و اندى است . سپس سير نزولى را طى مىكند تا به اول پاييز دوباره به نقطه استواء رسيده و روز اول پاييز را مستقيما بر آن نقطه طلوع و غروب دارد و نامش اعتدال خريفى است ؛ چنان‌كه روز اول فروردين موسوم به اعتدال ربيعى است و دوباره روزهاى بعد ميل جنوبى پيدا مىكند تا به اول زمستان كه به مدار رأس الجدى مىرسد و ميل اعظم جنوبى . تا اينجاست كه باز هم حدود 23 درجه و اندى است ، دوباره سير نزولى را شروع مىكند تا مىرسد به اول فروردين به نقطه استوا و شگفتا كه ميليون‌ها سال است همين سير بدون ذره‌اى انحراف استمرار دارد ؛ به فرموده قرآن :  الشَّمْسُ تَجْرِي لِمُسْتَقَرٍّ لَها . \r\nدر مثالى ديگر با احوالات قمر آشنا شويم كه در آغاز ماه هلالى بوده و نوك‌هاى هلال به سمت بالاست و تدريجا بر حجم قمر افزوده مىشود تا شب هفتم كه نيمى از دايره كامل ماه آشكار مىگردد و باز بر آن افزوده مىشود تا چهاردهم كه به صورت قرص كامل درمىآيد . از آن پس از سمت پايين ماه كم مىشود تا شب بيست و يكم كه دوباره به صورت نيم‌دايره درمىآيد و پيوسته از آن كاسته مىشود تا شب بيست و هشتم كه هلال بسيار ضعيف و كم‌رنگى در صفحه نيلگون آسمان ظاهر مىشود كه\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنوك‌هاى آن رو به طرف پايين است و به فرموده قرآن :  وَ الْقَمَرَ نُوراً وَ قَدَّرَهُ مَنازِلَ  شگفتا كه اين نظام نيز ميليون‌ها سال است كه برقرار است . يا به عنوان مثال ، رفت‌و آمد شب و روز را با اختلافات و كم و زيادشدن‌هاى آن در طول سال از طولانىترين روز و كوتاه‌ترين شب تا طولانىترين شب و كوتاه‌ترين روز و تا شب و روز معتدل و مراتبى كه بين اينهاست را محاسبه كنيم كه اين نيز ساليان درازى است همچنان به يك منوال در جريان است و به فرموده قرآن :  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ  و  وَ لَا اللَّيْلُ سابِقُ النَّهارِ . \r\nخلاصه اين‌كه هر ستاره و كره‌اى از كرات بالا در مسير خاص خود در حركت‌اند .\r\nاز خورشيد و ماه و تا ستارهء قطبى و . . . و به فرموده قرآن :  وَ كُلٌّ فِي فَلَكٍ يَسْبَحُونَ  يعنى هركدام در مدار معينى شناورند .\r\nدر بخش عالم عناصر نيز كافى است مرورى گذار به كتب تدوين شده در رشته‌هاى فيزيولوژى ، پسيكولوژى ، بيولوژى و . . . داشته باشيم و با شگفتىهاى طبيعت از نزديك آشنا شويم . به گوشه‌اى از ساختمان بدن و روان انسان اشاره مىكنيم :\r\nدست تقدير در وجود انسان قوايى به وديعت نهاده كه به سه دسته تقسيم مىشوند :\r\n1 . قواى نباتى : نيروهايى كه ميان انسان و حيوانات و ديگر نباتات مشترك است .\r\nقواى نباتى سه شعبه دارند :\r\nيكم . قوهء غاذيه كه تغذيه انسان را عهده‌دار بوده و مواد غذايى را به اعضاى بدن مىرساند . نيروى غاذيه با هميارى چهار قوهء ديگر فعاليت مىكند :\r\n- نيروى جاذبه : از آنجا كه بدن على الدوام در حال تحليل و سوخت و سوز است ، نياز دارد به بدل ما يتحلل و نيروى جاذبه با جذب غذاها جاى خالى اجزاى تحليل رفته را پر مىكند .\r\n- قوه ماسكه : نيرويى كه غذا را در ظرف مناسب از بدن نگاه مىدارد تا نيروى هاضمه كار هضم را انجام دهد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n- نيروى هاضمه : اين نيرو غذاها را تغيير مىدهد به گونه‌اى كه مناسب با اعضاى بدن شده و گوشت و خون بدن را به نحو احسن تأمين كند .\r\n- قوه دافعه : بدن به كمك اين نيرو مواد زايد و فضولات را دفع مىكند .\r\nدوم . قوهء ناميه كه باعث رشد و نمو بدن انسان است .\r\nسوم . قوهء مولّده كه سبب توليد مثل و بقاى نسل مىگردد .\r\n2 . قواى حيوانى : قوايى كه ميان انسان و حيوانات ديگر مشترك است . قواى حيوانى دو شعبه دارد :\r\nيكم . نيروى مدركه : اين نيرو كارش ادراك است و توسط ابزار ظاهرى يعنى حس ادراك مىكند كه خود حواس ظاهرى پنج حس است : بينايى ، شنوايى ، چشايى ، بويايى ، بساوايى .\r\nدوم . نيروى محركه : فعاليت و تلاش انسان مديون اين نيرو است و آن توسط نيروى شوقيه فعاليت مىكند كه دو شعبه دارد : نيروى غضبيه و شهويه .\r\n3 . قواى انسانى : قوايى كه مختص به انسان است و در ساير حيوانات نيست . اين قوا كه مخصوص به انسان است و آن نفس ناطقه و يا روح انسانى است كه به واسطهء آن ، كليات را ادراك مىكند و همين نيرو عامل ترقى و تمدن و تكامل بشريت است .\r\nاثبات كبرى : كبراى استدلال از بديهيات است ؛ زيرا موجود جاهل و بىشعور و يا دست كور تصادف هرگز قادر بر انجام چنين انسجامى نيست . انسان عاقل اگر كتاب منسجمى را ببيند كه از آغاز تا به انجام مطالب هماهنگ و مقصد واحدى را طى مىكند هرگز باور نمىكند كه اين كتاب ساخته و پرداخته فكر يك كودك يا عامى بىسواد باشد بلكه قضاوتش اين است كه نويسنده كتاب دانشمندى است كه ساليانى كوشش كرده و عالم هستى از يك كتاب منسجم كمتر نيست .\r\nدر خاتمه اين استدلال حديثى از امام صادق عليه السّلام نقل مىكنيم كه خطاب به مفضل فرموده است :\r\nو اعلم يا مفضّل أنّ اسم هذا العالم بلسان اليونانيّة الجارى المعروف عندهم قوسموس و تفسيره الزّينة و كذلك سمّته الفلاسفة و من ادّعى الحكمة\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nأفكانوا يسمّونه بهذا الإسم إلّا لما رأوا فيه من التّقدير و النّظام فلم يرضوا أن يسمّوه تقديرا و نظاما حتّى سمّوه زينة ليخبروا أنّه مع ما هو عليه من الصّواب و الإتقان على غاية الحسن و البهاء . « 1 »\r\nدليل اول فلاسفه : فلاسفه مىگويند : التعقل و التجرد متلازمان يعنى تعقل كه همان ادراك كليات است با تجرد كه مجرد بودن از ماده است تلازم دارند و نسبت بينهما از نسبت اربع تساوى كلى است يعنى كل مجرد عاقل ؛ زيرا مانع از تعقل ماده است و موجود مجرد از اين مانع مبرّاست ، پس هر موجود مجردى عاقل و مدرك است و حداقل ذات خويش را ادراك مىنمايد .\r\nو كل عاقل مجرّد يعنى هر نيروى مدرك كليات نيز حقيقت مجرّده‌اى است كه در انسان از او تعبير به نفس ناطقه مىشود و از موارد اساسى نزاع ميان فلاسفهء الهى و مادى همين امر است كه ماديون مىگويند : مدرك همان سلول‌هاى مغز است و الهيون مىگويند : سلول‌ها ابزار ادراك‌اند و نيروى مدركه همانا نفس ناطقه است و براهين دندان‌شكنى در باب علم النفس فلسفه براى اثبات تجرد اقامه كرده‌اند . پس « كل مجرد عاقل و كل عاقل مجرد » . متقابلا « كل معقول مجرّد » يعنى ماده نه مىتواند عاقل و مدرك باشد و نه معقول و مدرك و « كلّ مجرّد معقول بالامكان » . در نتيجه استدلال سه مرحله دارد :\r\n1 . خداوند حقيقتى مجرد از ماده و عوارض آن است ؛\r\n2 . هر موجود مجردى به ذات خويش عالم است ؛\r\n3 . هر موجود مجردى كه به ذات خود عالم است به ذوات ديگر هم عالم است .\r\nنتيجه : پس خداوند هم به ذات خود و همه به اشياى ديگر عالم است .\r\nمرحله اول : به عقيدهء ما مجرد بودن خداوند از واضحات است ؛ زيرا واجب الوجود بودن با مادى بودن هرگز سازگار نيست ، ولى در عين حال در باب صفات سلبيه خدا با دليل اين معنا را اثبات خواهيم كرد .\r\n\r\n\r\n","description":"","footnote":"\r\n( 1 ) . بحار الأنوار ، ج 3 ، ص 146 .\r\n","page_name":" 89 ","page_number":89},
  {"content":"\r\n\r\nمرحله دوم : هر موجود مجردى خودش در پيشگاه خود حاضر است و خودش از خود غايب نيست اين ماده و ماديات است كه هر گوشهء آن از اجزاى ديگر اطلاعى ندارند و هر مجردى كه خودش پيش خود حصول ( به تعبير مشائين ) و حضور ( به تعبير پيروان حكمت متعاليه ) دارد ، پس عاقل و عالم به خويش است ؛ زيرا مراد از تعقل و عاقل بودن چيزى غير از حصول يا حضور المعلوم لدى العالم نيست . پس خداوند عالم به ذات خويش است و ما انسان‌ها عالم به ذات خود هستيم . اينجا وادى اتحاد عاقل و معقول است يعنى همين ذات معقول است و همين ذات عاقل است .\r\nمرحله سوم : از طرفى هر موجود مجردى ممكن است ( به امكان عام ) كه معقول باشد به تنهايى ، مثلا ما انسان‌ها ذات خويش را تنها تعقل كنيم يا مفهوم كلى عليت و معلوليت را به تنهايى تصور كنيم و . . . و دليل امكان هم عبارت است از اين‌كه مانع از تعقل ماده است كه سراسر غيبت است و حضورى ندارد و در مجردات اين مانع نيست و لذا امكان معقوليت دارند .\r\nاز طرف ديگر هر چيزى كه امكان دارد كه به تنهايى معقول باشد امكان هم دارد كه مع الغير و با مصاحبت غير هم تعقل شود نظير اين‌كه ما ذات خود را تعقل كرده و صفات نفسانى خويش را نيز تعقل كرده و ده مفهوم كلى را هم در كنار آنها تعقل مىكنيم ؛ اين قضيه نيز از ضروريات است .\r\nنكته : اين‌كه فرمود ممكن است يا صحيح است معقول باشد ، و نفرموده واجب است ، براى اين است كه خداى تعالى مجرد است اما كسى حقيقت او را در نمىيابد و نيز مجردى كه خود جوهر باشد مانند عقول قابل معقوليت هست و صحيح است معقول باشد اما واجب نيست معقول هر عاقلى باشد ؛ زيرا لازم است عاقل با معقول نوعى اتصال داشته باشد و يا به وجهى عاقل بر معقول مسلط محيط باشد .\r\nهر موجود مجردى كه با غير خود امكان معقوليت دارد ، امكان دارد هم خود را و هم غير خود را تعقل كند . هنگامى كه امكان ثابت شد حكما مىگويند : و ما للموجود المجرّد بالامكان فهو له بالفعل ؛ يعنى مجردات با ماديات فرق دارند . ماديات ممكن است داراى استعداد و امكان باشند ولى به فعليت نرسند ولى در مجردات هر چيزى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبراى مجرد ممكن به امكان عام باشد بالضرورة برايش ثابت است چون او فعليت محضه است و نه استعداد و قوّه و لذا فكل مجرد فهو عاقل بالفعل لكلّ مجرّد كما انّ كل مجرّد فهو معقول بالفعل و عقل بالفعل .\r\nدليل اول فلاسفه : فلاسفه مىگويند : علم به علت مستلزم علم به معلول است .\r\nجناب علّامه حلى در كشف المراد ، فصل پنجم از فصول مقصد دوم كيفيات ، در مسأله هفدهم ، ص 232 مىفرمايد : علم به علت ، به سه اعتبار ملاحظه مىگردد .\r\n1 . علم به ماهيت علت من حيث هى ذات من الذوات و حقيقة من الحقائق و لا غير .\r\nاين قسم از علم به علت مستلزم علم به معلول نيست نه به نحو علم تام و نه علم ناقص و اصولا در اين قسم عليت مدنظر نيست .\r\n2 . علم به علت از آن حيث كه مستلزم يك ذات ديگرى است . اين علم ، علم ناقص است به خود علت و مستلزم علم ناقص و اجمالى به معلول است ؛ يعنى صرفا معلول را بما انّه لازم للعلّة مىشناسيم ، نه معلول را من حيث الذات .\r\n3 . علم به ذات و ماهيت علت و نيز علم به لوازم و ملزومات آن و علم به عوارض و معروضات آن و علم به آنچه براى اين علت است در مرحلهء ذات علت و علم به آنچه براى علت است نسبت به غير خودش و خلاصه علم به علت با جميع شئون آن و اين علم ، علم تام و كامل به علت است و مستلزم علم تام به معلول است ؛ زيرا حقيقت معلول لازمهء حقيقت علت است و ما هم فرض كرديم كه علم داريم به علت با همهء لوازم آن پس علم به معلول هم هست .\r\nقانونى كه در آغاز مقدمه ذكر شد كه علم به علت مستلزم علم به معلول است اين قسم منظور است و بلكه بالاتر از استلزام عينيت در كار است .\r\nدر نتيجه استدلال اين است :\r\nمرحله اول : همه موجودات غير از ذات حق تعالى ممكن الوجودند ( صغرى ) ، و هر ممكن الوجودى مستند به واجب الوجود است يا ابتداء و بلاواسطه نظير صادر نخستين و يا مع الواسطه او الوسائط نظير علل و معاليلى كه در نظام سببى و مسببى عالم وجود دارند ( كبرى ) ، پس همهء موجودات معلول خداوند هستند مستقيم يا غير\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمستقيم ( نتيجه ) .\r\nمرحلهء دوم : خداوند عالم به ذات خويش و صفات و افعال خويش است با همهء لوازم آن ( صغرى ) ، و علم به علت يعنى ذات خداوند مستلزم علم به معلول هم هست ( كبرى ) ، پس خداوند عالم به موجودات ديگر و ما سوى اللّه است ( نتيجه ) .\r\nاثبات صغراى مرحلهء اول در آينده خواهد آمد ، و اثبات كبراى آن از مباحث گذشته دانسته مىشود .\r\nاثبات صغراى مرحله دوم در دليل اول فلاسفه بيان شد و اثبات كبراى اين مرحله هم در مقدمه همين دليل آمد ؛ پس نتيجه مىگيريم كه خدا هم عالم به ذات خويش و هم به ذوات ديگر است .\r\n\r\nعلم خدا نامتناهى است\r\nقوله : و الا خير عام : مبحث دوم در باب علم خداوند دربارهء حدود علم الهى است . قبل از ورود به بحث ، مقدمه‌اى را ذكر كرده و در آن اقوال در باب علم را بيان مىكنيم . دربارهء علم حق ، دوازده نظريه مطرح است كه فهرست‌وار عبارت‌اند از :\r\n1 . گروهى از فلاسفه بسيار قديم مىگفتند خداوند به ذات خويش عالم نيست .\r\n2 . گروه ديگر از فلاسفه قديم مىگفتند : خدا علم به ذات دارد ولى در ازل علم به معلومات و مخلوقات نداشت و بعدها علم پيدا كرد .\r\n3 . گروه ديگر مىگويند : خداوند هم علم به ذات دارد و هم علم به مخلوقات ، ولى علم خدا از ذات او جداست و عين ذات نيست و خود اين گروه چند شعبه مىشوند .\r\nعده‌اى از آنها معتزله هستند كه طرفدار ثابتات ازليّه هستند و مىگويند : علم خدا به اين ثابتات است .\r\n4 . عدهء ديگر همانند صوفيه طرفدار اعيان ثابت هستند .\r\n5 . بعضى همانند افلاطون و پيروان وى طرفدار مثل نوريه بوده و علم خدا را در ازل به همان مثل نوريه مىدانند .\r\n6 . بعضى همانند شيخ اشراق مىگويند : علم خدا به مخلوقات علم حضورى خارجى است و جهان محضر خداوند است و نفس وجود خارجى موجودات معلوم\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو علم خدا به آنهاست نه صور مرتسمه .\r\n7 . بعضى همانند ثاليس ملطى مىگويند : علم خدا به بعضى موجودات يعنى عقل اول علم حضورى است و به ساير موجودات علم حصولى ارتسامى است .\r\n8 . جماعتى قائل‌اند به اين‌كه خداوند در ازل به مخلوقات عالم بوده و علم خدا از ذات او جدا نيست . اينها چند دسته‌اند : بعضى از اينها همانند انكسيمايس ملطى ، فارابى و ابن سينا مىگويند : علم خدا زايد بر ذات او بوده ، ولى يك زيادهء متصل به ذات كه همواره با ذات بوده ، هست و خواهد بود .\r\n9 . بعضىها همانند فرفوريوس مىگويند : علم خدا عين ذات اوست و قائل به اتحاد عالم و معلوم‌اند .\r\n10 . اكثر متأخرين مىگويند : علم خدا عين ذات اوست و علم اجمالى هم هست و خود اينها دو دسته‌اند . دسته‌اى مىگويند علم خدا به مخلوقات عموما علم اجمالى است نه تفصيلى كما عليه الاكثر .\r\n11 . و دسته‌اى هم مىگويند : علم خدا به بعضى مخلوقات اجمالى و به بعضى ديگر تفصيلى است .\r\n12 . مرحوم صدر المتالهين مىگويند : علم خدا در ازل به اشيا ، از قبيل علم اجمالى در عين كشف تفصيلى است . « 1 »\r\nبا حفظ اين مقدمه سؤال اين است كه آيا علم خداوند به اشيا ، متناهى و پايان‌پذير است و به برخى از اشيا تعلق مىگيرد و يا علم حق نامتناهى است و به جميع موجودات در جميع عوالم وجود بدون استثنا عالم است ؟ در اين زمينه به‌طور كلى دو نظريه مطرح است :\r\n1 . نامتناهى بودن علم خداوند ؛\r\n2 . متناهى بودن علم خداوند .\r\nمرحوم خواجهء طوسى مىفرمايد : قول اول صحيح است و حق آن است كه علم\r\n\r\n\r\n","description":"","footnote":"\r\n( 1 ) . به نقل از : شرح منظومه ، بخش حكمت ، ص 164 - 177 .\r\n","page_name":" 93 ","page_number":93},
  {"content":"\r\n\r\nحق عموميت دارد . دليل بر عموميت علم حق عبارت است از همان برهان دوم حكما كه براى اثبات علم آورديم . آن دليل دو مطلب را ثابت مىكند : يكى اصل علم و ديگرى نامتناهى بودن علم را و خلاصه‌اش اين است كه هر موجودى در هر عالمى از عوالم وجود ماسواى ذات حق تعالى ممكن الوجود است ( صغرى ) ، و هر ممكن الوجودى مستقيما و يا مع الواسطه به ذات حق مستند و مخلوق آن ذات است ( كبرى ) ، و علم به علت به معناى سومى كه در مقدمه همين برهان ذكر شد ، مستلزم علم به معلول هم هست .\r\nخداوند به ذات خويش با همهء لوازم آگاه است ؛ پس به جميع اشيا عالم است و همه موجودات در برابر علم حق مساوىاند ؛ چه آن موجودات امور جزئى باشند ، همانند وجود زيد و عمرو . . . و يا از امور و حقايق كلّى باشند به معناى منطقى و فلسفى آن ؛ يعنى قابل صدق بر افراد كثيره ، مثل مفهوم انسان عليت و تناقض و . . . و يا به معناى عرفانى آن يعنى سعه و گسترش وجودى .\r\nنيز مساوى است كه آن موجودات جواهر باشند يعنى موجوداتى كه قائم به ذات خويش‌اند ؛ و اذا وجد وجد لا فى الموضوع . و يا از اعراض باشند كه قائم به غير يعنى جوهرند و اذا وجد وجد فى الموضوع .\r\nو نيز مساوى است كه آن موجودات ، وجودات در اعيان جهان خارج باشند همانند همهء موجودات خارج و يا از حقايق متصورهء در ذهن ما باشد ؛ چون وجودات و صور ذهنيه ما هم از جملهء ممكنات است و گرنه در ذهن ما منتقش نمىشد و بلكه جهان ذهن و وجودات ذهنيه به مراتب وسيع‌تر از جهان خارج است و بلكه ذهن هم خود مرحله‌اى از خارج است منتهى وجودى بسيار ضعيف و آثارى هم متناسب با خود دارد كه در مباحث وجود ذهنى فلسفه بايد جستجو كرد .\r\nآن صور ذهنيه هم مساوى است كه صور امور وجوديه باشند ؛ يعنى امورى كه در خارج موجودند مثل شجر و مدر و انسان و . . . و يا صورت يك امر عدمى باشد يعنى امرى كه در خارج موجود نيست . اين امر عدمى هم مساوى است كه از امور ممكنه باشد يعنى ممكن الوجود است ولى موجود نشده مانند كوهى از ياقوت يا دريايى از\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nجيوه و . . . و يا از امور ممتنعه باشد كه در خارج ممتنع الوجودند همانند شريك البارى و اجتماع نقيضين و دور و تسلسل و جميع باطلات . محالات خارجيه ممكنات ذهنيه‌اند چون اگر در ذهن هم متصور نشود كه قابليت حكم كردن بر آن ندارد و اصولا ممتنعات مخلوق مخلوق خدا هستند يعنى مخلوق ذهن ما كه ذهن ما مخلوق خداست بنابراين چيزى از علم خدا پنهان نيست چه از واجب الوجود و چه ممكنات و يا ممتنعات خارجيه و ممكنات ذهنيه ، پس علم خدا نامتناهى است .\r\nدر پايان اين برهان شايسته است به آيات و رواياتى چند در رابطه با تعميم علم حق توجه كنيم :\r\nقرآن كريم مىفرمايد :\r\n وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  « 1 » .\r\nامير المؤمنين عليه السّلام مىفرمايد :\r\nعلمه بالأموات الماضين كعلمه بالأحياء الباقين و علمه بما فى السّماوات العلى كعلمه بما فى الأرضين السّفلى . « 2 »\r\nباز آن حضرت فرموده است :\r\nيعلم عجيج الوحوش فى الفلوات و معاصي العباد في الخلوات و اختلاف النّينان فى البحار الغامرات و تلاطم الماء بالرّياح العاصفات . « 3 »\r\nگروه دوم كه مىگويند : علم خدا نامتناهى است دلايلى دارند كه جناب خواجه حدود چهار دليل از ادله آنها را نقل و نقد مىكنند .\r\nدليل اول : مقدمه : دربارهء اين كه حقيقت علم چيست و علم از چه مقوله‌اى است ميان فلاسفه نزاع است و مجموعا چهار نظريه اظهار شده است :\r\n1 . علم از مقولهء اضافه است ؛ يعنى نسبتى است ميان عالم و معلوم و طبيعى است\r\n\r\n\r\n","description":"","footnote":"\r\n( 1 ) . سوره انعام ، آيه 59\r\n( 2 ) . نهج البلاغه ، خطبه 163\r\n( 3 ) . همان ، خطبهء 198\r\n","page_name":" 95 ","page_number":95},
  {"content":"\r\n\r\nكه اضافه ميان شىء و نفس آن غير معقول است ، بلكه اضافه بايد ميان دو چيز باشد كه باهم مغايرند . يكى مضاف و ديگرى مضاف‌اليه يا يكى منسوب و ديگرى منسوب‌اليه است .\r\n2 . علم از مقولهء ان ينفعل يا انفعال است يعنى منفعل شدن و متأثر شدن ذهن ما از صورى كه در آن منقش شده است و عالم شدن به آن .\r\n3 . علم از مقولهء كيفيات نفسانى است يعنى كيفيت و حالتى در نفس انسان طبق هر سه نظر فوق علم از مقوله اعراض است .\r\n4 . به عقيدهء پيروان حكمت متعاليه ؛ علم از مقوله ماهيات نيست تا جوهر باشد يا عرض ، بلكه از مقولهء وجود بوده و وجود در مقابل ماهييت است . حال مباحثى كه در اين كتاب مطرح است براساس سه مبناى اول است .\r\nپس از مقدمه مىگوييم : گروهى از فلاسفه اقدمين گفته‌اند : خداوند به ذات خويش علم ندارند ؛ زيرا علم يا اضافه محضه است ، يعنى نسبتى است ميان عالم و معلوم و يا از صفات حقيقيه ذات الاضافه است و هركدام كه باشد بايد ميان مضاف و مضاف اليه يعنى ميان عالم و معلوم مغايرت باشد زيرا اضافه بين الشىء و نفسه معقول نيست در حالى كه ميان ذات و خودش مغايرتى نيست تا ذات عالم به ذات باشد .\r\nجواب ما : اولا ما انسان‌ها به ذات خود عالميم با اين كه حقيقتا بين عالم و معلوم تغايرى نيست . در اينجا هر جوابى دهيد ما در مورد خدا مىدهيم . ثانيا بر فرض قبول كنيم كه بايد ميان عالم و معلوم مغايرت باشد ، ولى تغاير ميان دو چيز دو نوع است :\r\n1 . تغاير ذاتى و حقيقى ، مثل علم ما به شجر و نار كه عالم و معلوم متغايرند .\r\n2 . تغاير اعتبارى ، همانند انسان و حيوان ناطق كه به اعتبار اجمال و تفصيل با يكديگر متغايرند نه ذاتا و حقيقتا .\r\nحال در باب علم ذات به خودش تغاير اعتبارى هست ؛ زيرا همين ذات باعتبار اين كه عالم و مدرك است عنوان عالم به او نسبت داده مىشود و به اعتبار اين كه معلوم خودش است عنوان معلوميت به او نسبت داده مىشود . همين مقدار از مغايرت يعنى تغاير بالاعتبار كافى است و ما دليلى نداريم كه حتما بايد تغاير بالذات باشد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدليل دوم : در اشكال اول مستشكل مىگفت : خداوند به ذات خويش عالم نيست ولى به ماهيات و ذوات ديگر عالم است ، در اشكال دوم مستشكل مىگويد : خداوند به ذات خويش آگاه است ، ولى به ذوات و ماهيات ديگر آگاه نيست . براى بيان اشكال ابتدا نكاتى را بايد دانست :\r\n1 . اين اشكال از سوى مشائين يعنى ابن سينا و امثال اوست كه علم خداوند به ماهيات ديگر را به واسطهء صور مرتسمه مىدانند و مىگويند : همان‌طور كه علم ما به اشياى خارجيه توسط صور ذهنيه است ، همچنين علم خداوند در ازل به اشيا توسط صور مرتسمه در نفس خداست .\r\n2 . منطقيين براى علم دو قسم ذكر مىكنند : يكى علم حضورى و ديگرى علم حصولى . علم حصولى عبارت است از حصول صورت و عكسى از معلوم در نفس عالم . مثلا وقتى كه ما به شجر خارجى علم پيدا مىكنيم نفس آن شجر خارجى با شاخ و برگ و ميوه‌هايى كه دارد و 50 متر زمين را مثلا اشغال كرده كه در نفس ما حاصل نشده خود شجر مباين با ماست و در خارج به يك وجود على حده‌اى موجود است .\r\nآرى ، صورتى و تمثالى از آن در ذهن عالم منتقش شده است و توسط اين صورت به آن خارج آگاه شده است و نه مستقيما . علم حضورى نيز عبارت است از حضور نفس معلوم در پيشگاه عالم همانند علم ما به ذات خودمان كه ذاتمان را وجدان مىكنيم ، نه اين كه صورتى از آن در نزد ما باشد و خود او از ما جدا باشد ، بلكه خود او ما هستيم و جدايى نيست .\r\n3 . در مباحث آينده چند مطلب ثابت خواهد شد . يكى اين كه ذات حق من جميع الجهات واحد است و هيچ جهت كثرت و تعددى در آنجا راه ندارد ؛ ديگر اين كه ذات حق من جميع الجهات بسيط است و هيچ جهت تركيبى در او راه ندارد . سوم اين كه ذات حق فقط فاعل و مؤثر است نه قابل و منفعل و متأثر . چهارم اين كه خداوند محل از براى حوادث نيست و پنجم اين كه بايد ميان علت و معلول سنخيت باشد و الّا لصدر كل شىء عن كل شىء و . . .\r\nبا حفظ اين نكات سخن مشائين آن است كه علم عبارت است از حصول صورتى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاز معلوم در نفس عالم كه مساوى با معلوم است و حاكى از اوست ( بنابر كيف نفسانى بودن ) . مثلا اگر نفس ما بخواهد به چيزى عالم شود بايد صورتى از آن معلوم در نفس ما منقش شود و اين مستلزم انفعال و تأثر نفس و علم به آن معلوم مىگردد ؛ آن‌گاه اگر خداوند متعال علم به غير خود از ذوات داشته باشد لازمه‌اش آن است كه صور اين اشيا در ذات حق تعالى حاصل و مرتسم شود و اين چندين تالى فاسد دارد :\r\n1 . مستلزم تكثر واجب الوجود است ؛ زيرا بدون شك صور اشياى گوناگون ، متعدد و متفاوت است . آن‌گاه به تعداد معلومات متنوع بايد صور متعدد در ذات احدى من جميع الجهات پيدا شود .\r\n2 . مستلزم فاعل بودن و قابل بودن آن ذات است ؛ زيرا آن ذات از آن حيث كه موجد اين ذوات است ، پس فاعل است و از آن حيث كه صور اين ذوات در ذات او نقش بسته ، قابل و منفعل است .\r\n3 . مستلزم اين است كه ذات حق محل آثار و معاليل خود باشد ، چون اين صور در آن ذات حلول كرده است .\r\n4 . و مستلزم اين است كه ذات حق مستقيما هيچ‌كدام از اين موجودات را نيافريده باشد ؛ چون سنخيت بين او و اينها نيست ، بلكه توسط صور حاليه در آن ذات ايجاد كرده باشد . همانند علم مهندس به نقشه ساختمان قبل از ساختن آن و سپس بناى آن بر اساس آن نقشه و همه اين لوازم باطل‌اند ؛ پس علم به ساير ذوات هم باطل است .\r\nجواب ما : مقدمه : از جمله مواردى كه خواجهء طوسى صريحا با ابن سينا مخالفت كرده و سخن حكيم جوان و مقتول يعنى شيخ شهاب الدين سهروردى زنجانى را پذيرفته همين مسأله علم خداست و آن اين كه ابن سينا مىگويد : صور همهء اشياى عالم در ازل در نزد خدا حاضر است و علم حق عبارت است از حضور همان صورت‌ها در ذات عالم ؛ ولى خواجهء طوسى مىفرمايد : علم مستدعى يك صورى مغاير با خود معلومات در نزد خداوند نيست . چون علم عبارت است از همان حصول المعلوم عند موجود مجرد ؛ چون كل عاقل مجرد و لا ريب در اين كه همهء اشياى خارجيه در همهء عوالم عند اللّه حاصل و حاضرند و علم او به اشيا از نوع علم حضورى ذاتى است و\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nجهان محضر خداست و همين وجودات خارجيه اشيا علم خداوند است ؛ زيرا خداوند مؤثر و علت اشياست و همهء اشيا معلول او هستند و حقيقت و وجود خارجى معلول عند العلة حاضر است نه صورتى از آن .\r\nبه قول شيخ اشراق : « صفحات الاعيان عند اللّه كصفحات الاذهان عندنا » . سپس مىفرمايد : حصول اثر براى مؤثر اشد است از حصول مقبول براى قابل . توضيح آن است كه ما انسان‌ها به اشياى خارجيه علم داريم آن هم به نحو علم حصولى ؛ يعنى صورتى در ذهن ما آمده و ذهن ما قابل است و آن صور مقبول‌اند و به واسطه ارتباط اين صورت ذهنيه به ما آن خارج را درك مىكنيم . آن‌گاه ارتباط معلول به علت كه حقيقت ارتباط همان است به طريق اولى سبب علم خواهد بود . آن‌گاه در مورد خود ما اگرچه علم ما به موجودات خارجيه به علم حصولى است ، ولى علم ما به ذات خودمان به علم حضورى است . نيز علم ما به صور ذهنيهء ما هم به علم حضورى است ؛ يعنى نفس آن صورت در ذهن ما حاضر است نه اين كه صورتى از آن صورت ذهنيه معلوم ما باشد ، و گرنه تسلسل است با اين كه اين صورت ذهنيه براى ما مستقلا و بدون سبب حاصل نشده ، بلكه موجودى را تعقل كرده‌ايم و صورتى از آن در ذهن ما حاصل شده است . حال اگر با اين همه وسائط اين علم به اشيا براى ما حاصل شده ، پس براى ذات حق كه نيازى به اين صور ندارد ، بلكه ذات اشيا بوجودها الخارجى نزد او حضور دارند به طريق اولى علم به اشيا دارد ، آن هم به علم حضورى نه حصولى .\r\nسپس مىفرمايد : از آنجا كه ذات حق علت همهء موجودات است ، و آن ذات عالم به ذات خويش است با همهء لوازم علم به علت هم مستلزم علم به معلول است ، پس ذات حق علت ذات اشيا و علم به ذات علت علم به اشياست و همان‌طور كه ذات با علم به ذات حقيقتا متحد و به اعتبار مذكور در جواب اشكال اول متغايرند ، و گرنه اتحاد عالم و معلوم است . همچنين اشيا با علم خداوند به آنها متحدند ؛ يعنى وجود خارجى اشيا ، همان علم خدا به اشياست و جهان محضر خداست نه اين كه واسطه و صورى در ميان باشد .\r\nخواجه در خاتمه فرمود : « لأنّ نسبة الحصول إليه أشدّ من نسبة الصور المعقولة\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nلنا » . فاضل قوشچى در شرحش از قول بعضى از محققين چنين معنا كرده است :\r\nانّ حصول الاشياء له حصول للفاعل و ذلك بالوجوب و حصول الصور المعقولة لنا حصول للقابل و ذلك بالامكان و الوجوب اشد من الامكان .\r\nنكته ديگر : مرحوم آيت اللّه شعرانى در شرح تجريد الاعتقاد ( ص 397 ) به اين جواب اعتراضى دارند و آن اين كه هرچند اين بيان بسيار دقيق و محققانه است و بزرگان حكما پسنديده‌اند ، اما براى توجيه علم پروردگار كافى نيست . چون به عقيدهء فلاسفه الهى و اهل شرع خداى تعالى پيش از آفرينش به همه چيز علم دارد و اين وجه كه خواجه فرمود مبنى بر آن است كه پس از خلقت اشيا كه موجود گشتند ، معلوم پروردگار مىشوند و . . . طريقه صحيح در علم خداوند به اشيا در ازل همان است كه صدر المتالهين گفته كه علم اجمالى در عين كشف تفصيلى باشد و تفصيل آن را از كتب خود اين حكيم بزرگ بايد جستجو كرد .\r\nدليل سوم : قوله و تغير الاضافات ممكن : به فلاسفه نسبت داده شده كه آنها مىگويند : خداوند به امور جزئيه‌اى كه در مسير زمان هستند و مرتب در حال تغيير و تحول هستند آگاه نيست .\r\nبيان اين اعتراض : مقدمه : علم هنگامى علم است كه مطابق با معلوم باشد ؛ يعنى اگر معلوم يك امر كلى و ثابتى است ، علم هم بايد ثابت باشد و اگر معلوم يك امر جزئى و متغيرى است علم هم بايد متغير باشد . مثلا زيد الآن نشسته است ، بايد عالم در اين لحظه علم به جلوس داشته باشد ؛ دقيقه‌اى بعد خوابيده است ، بايد علم به نوم داشته باشد و هكذا در لحظه سوم ايستاده بود و زمان چهارم ماشى است و . . . با تغييرات متعلق علم بايد علم نيز متغيّر شود و الّا اگر در تمام اين حالات مختلفه فقط علم به جلوس باشد كه اين علم مطابق واقع نخواهد بود و در نتيجه علم نيست ، بلكه جهل ، آن هم جهل مركب است كه از جهل بسيط پايين‌تر است .\r\nپس از اين مقدمه يادآور مىشويم كه فلاسفه مىگويند : خداوند به امور كلّى و ثابت و مجرده عالم است ، مثل علم به انسان ، شجر و قانون عليت و . . . كه كلى هستند و مثل علم به فرشتگان كه حقايق مجرده‌اند و مثل علم به ذات خود كه ثابت است ، ولى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبه امور جزئيه و متغيره كه در مسير زمان بوده و لحظه‌به‌لحظه در حال تغيير و دگرگونى شدن هستند عالم نيست ؛ زيرا به حكم مقدمه فوق چون جزئيات متغيرند اگر خدا به جزئيات عالم باشد ، پس بايد علم خدا هم به تبع تغيير جزئيات متغير باشد و در هر لحظه علمى غير از لحظه قبل براى او حادث شود و از آن رهگذر كه علم خداوند عين ذات اوست ، پس لازم مىآيد كه آن ذات هم متغير و محل حوادث باشد درحالىكه تغير و محل حوادث بودن بر ذات حق محال است ؛ زيرا خواهيم گفت كه تغيير از عوارض ماده و ماديات است و مجردات ثابت‌اند ، نه متغير . پس خداوند عالم به جزئيات نيست .\r\nجواب ما : تغيير در حقيقت ذات حق و حقيقت علم - كه از صفات كماليه و به اعتقاد ما عين ذات حق به شمار مىرود - محال است ؛ چون مجرد است . آرى ، آن‌كه متغير است يك سلسله نسبت‌ها و اضافات است و نسبت‌ها يك سلسله امور اعتباريه هستند كه ما اعتبار مىكنيم يعنى مىگوييم در اين لحظه جلوس معلوم حق است در لحظه بعدى نوم و در لحظه سوم قيام و . . . امور اعتباريه تابع اعتبار معتبر هستند و هيچ واقعيت خارجى ندارند و مادامى هستند كه اعتبار باشد و به مجرد برداشتن اعتبار نابودند . نظير قدرت خداوند كه به جميع اشيا و ممكنات تعلّق مىگيرد ، ولى نسبت آن به مقدورات در حال وجود با نسبت آن با مقدورات در حال عدم فرق دارد ، چون در حال عدم نسبت بالامكان است و در حال وجود نسبت بالوجوب است ، ولى حقيقت قدرت كه عوض شدنى است و احدى نگفته كه خداوند قادر بر جزئيات نيست . علاوه بر اين در تعبيرات ابن سينا علم كلى آمده كه علم خداوند علم كلى است و خيال شده كه حكما علم خدا را فقط به كليات مىدانند ؛ ولى منظور ابن سينا از علم كلى علم فعلى است در مقابل علم انفعالى . توضيح اين كه علم ما به اشيا از نوع علم انفعالى است كه تابع معلوم است ؛ يعنى بايد معلومى باشد و صورتى از آن در ذهن ما منتقش شود و ذهن ما با تأثر از آن عالم شود ، ولى علم خداوند علم فعلى است ؛ يعنى علمى كه معلوم آفرين است و چنين علمى قبل از خلقت اشيا بوده و تمام اين تغييرات همه در تحت پوشش حق‌اند و قبل و بعد آن را تا بىنهايت مىداند . قرآن كريم در\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nسورهء ملك مىفرمايد :  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ . \r\nفلاسفه نيز مىگويند : علم به علت مستلزم علم به معلول است و موجودات با همه تغيرات معلول خدا هستند ، پس معلوم او نيز هستند . در خاتمه توجه خوانندهء عزيز را به سخنى از رئيس المتالهين جناب ملا صدرا جلب مىكنم . ايشان در مقام رفع اتهام از حكما مىفرمايند :\r\nو ما اشتهر منهم ( فلاسفه ) من القول بقدم العالم و نفى القدرة عن البارى و عدم العلم منه بالجزئيات و انكار الحشر الجسمانى كل ذلك افتراء عليهم و افك عظيم . « 1 »\r\nدليل چهارم : قوله و يمكن اجتماع الوجوب و الامكان : گروهى بر آن‌اند كه خداوند متعال به حوادث آينده قبل از تحقق آنها عالم نيست و پس از آن عالم مىشود .\r\nتوضيح : حوادث نظير افعال اختيارى ما از اطاعت و عصيان و عدل و ظلم و . . . اگر قبل از تحقق آن ، خدا عالم به آنها باشد از دو حال خارج نيست ؛ يا اين است كه چون خدا عالم است ، آن امر حادث حتما بايد موجود باشد در اين صورت لازم مىآيد علم خدا سبب جبر شود . يا اين كه آن امر موجود نخواهد شد ، پس لازم مىآيد علم خدا جهل شود و هر دو لازم باطل است ، پس ملزوم هم باطل است .\r\nجواب ما : ما اختيار مىكنيم شق اول را ؛ يعنى مىگوييم خداوند قبل از تحقق افعال اختيارى ما مىداند كه فلان عمل واقع خواهد شد و بعد هم آن حادثه ، طبق علم خدا واقع خواهد شد و در عين حال اين علم ازلى سبب جبر نمىشود و اصولا شأن علم تأثيرگذارى نيست ، به دو دليل :\r\n1 . همان‌گونه كه خدا عاقبت امور را مىداند پيامبر و امام و ولىّ اللّه هم باذن اللّه در بعضى موارد مىداند كه فلان آدم به بهشت خواهد رفت و فلان آدم به جهنم ، در حالى كه احدى قائل نشده كه علم اينها موجب جبر باشد . يا مثلا معلم كلاس مىداند كه شاگردان او در پايان سال كدام مقبول و كدام مردود مىشود و در عين حال احدى نگفته كه علم معلم سبب جبر است . ( جواب نقضى )\r\n\r\n\r\n","description":"","footnote":"\r\n( 1 ) . الأسفار ، ج 6 ، ص 5 .\r\n","page_name":" 102 ","page_number":102},
  {"content":"\r\n\r\n2 . شما كه مىگوييد : علم خدا سبب جبر است منظورتان چيست ؟ اگر مرادتان اين است كه هرچه را خداوند علم دارد ، واجب الصدور است و به‌طور جبر در خارج بايد محقّق شود ، مىگوييم خداوند به ذات خود هم عالم است ، درحالىكه آن ذات ازلى و قديم است و صدور در آنجا معنا ندارد . همچنين علم به معدومات ممتنع الوجود هم دارد درحالىكه صدورى در كار نيست و علم به معدومات ممكن الوجود هم دارد ، درحالىكه صدور و تحقق در كار نيست ، پس علم سبب لزوم صدور نيست .\r\nاگر مرادتان اين است كه هرچه در خارج انجام مىپذيرد مطابق علم خداست و خدا مىداند ، مىگوييم : صرف علم كه موجب جبر نيست ؛ زيرا خدا مىداند كه زيد اطاعت كرده و عمرو معصيت خواهد كرد ، ولى مىداند كه هركدام با اراده و اختيار خود چنان خواهد كرد و علم به كار بندگان دارد ، علم به علل و اسباب آن هم دارد و يكى از اسباب و مقدمات آن كار همان اراده و اختيار است ؛ فلا جبر ايّها المختار .\r\n\r\n3 . حيات خداوند\r\nسومين صفت از صفات ثبوتيه و كماليه و جماليه خداوند عبارت است از حيات . ما معتقديم كه خداوند حىّ است و به فرموده قرآن :  اللَّهُ لا إِلهَ إِلَّا هُوَ الْحَيُّ الْقَيُّومُ . *  دربارهء حقيقت و ماهيت حيات در ميان دانشمندان و فلاسفه اختلاف است و هنوز هم بشر به حقيقت و كنه آن راه نيافته و تنها از راه آثار آن حيات را مىشناسد . بارزترين اثر و نشانهء حيات عبارت است از علم و قدرت . هر موجودى كه عالم و قادر باشد ، آن را حىّ مىناميم ؛ زيرا اشياى جامد و مردگان نه علم به چيزى دارند و نه قدرت . البته خود علم و ادراك مراحلى دارد كه عبارت‌اند از :\r\n1 . ادراك حسى : اين مرحله از ادراك كه توسط حواس خمسه ظاهرى يعنى باصره و سامعه و . . . حاصل مىگردد ، ميان همهء حيوانات مشترك است و به عقيده دانشمندان در نباتات هم هست .\r\n2 . ادراك خيالى : اين مرحله از ادراك هم كه توسط نيروى متخيله انجام مىگيرد ، ميان انسان و ساير حيوانات مشترك است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n3 . ادراك وهمى : اين مرحله نيز كه توسط نيروى واهمه حاصل مىشود ، ميان انسان و برخى از حيوانات مشترك است و آن ادراك معانى جزئى است .\r\n4 . ادراك عقلى : اين مرحله كه با عقل حاصل مىشود ، ادراك كليات بوده و مخصوص انسان است و در ساير جانداران وجود ندارد . عالىترين مرحلهء ادراكات عقلى و كلّى براى خداوند متعال است كه به علم حضورى ذاتى به همهء اشيا در همهء عوالم عالم است . همچنين قدرت و تحريك هم مراحلى دارد كه عبارت‌اند از :\r\n1 . در حيوانات به وسيله قوهء شوقيه كه مركب از شهوت و غضب است انجام مىگيرد .\r\n2 . در انسان‌ها علاوه بر آن توسط اراده انجام مىگيرد .\r\nعالىترين مرحلهء قدرت و تحريك در ذات خداوند است كه عبارت است از همان ابداع و ايجاد و آفرينش . همهء دانشمندان الهى اعم از فلاسفه و متكلمين مىگويند :\r\nخداوند حىّ است و دلايل متعددى براى اثبات آن اقامه مىكنند كه يكى از آن ادلّه عبارت است از :\r\nدر مبحث قدرت به اثبات رسيد كه خداوند قادر است و در مبحث علم به اثبات رسيد كه خداوند به هر چيزى آگاه است ( صغرى ) ، و هر موجودى كه قادر و عالم باشد حى است ( كبرى ) ، اين كبرى را در مقدمه ذكر كرديم ، پس خداوند حى است ( نتيجه ) .\r\nدانشمندان الهى دربارهء تعريف حيات اختلاف دارند . فلاسفهء الهى و گروهى از متكلمين معتزله مىگويند : حىّ كسى است كه بر او كه قادر و عالم بودن محال نيست و عدم علم و قدرت براى او ضرورت نداشته و وجود علم و قدرت بر او محال نيست ؛ بلكه ممكن است به امكان عام و البته هر كمالى كه براى ذات حق ممكن باشد بالفعل هم ثابت است . طبق اين نظريه صفت حيات برمىگردد به يك امر سلبى كه حىّ است ؛ يعنى « لا يستحيل ان يقدر و يعلم » . متكلمين اشاعره مىگويند : حىّ عبارت است از كسى كه واجد صفتى است كه به خاطر داشتن آن صفت مىتواند عالم و قادر باشد . تا اينجا بحثى نيست ، ولى مرحوم علّامه مبحثى را عنوان مىكنند كه از ايشان تعجب\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاست و آن اين‌كه اختلاف است ميان دانشمندان كلام كه آيا صفات ثبوتيه و سلبيه هر كدام استقلال دارند و يا مرجع صفات ثبوتيه به سلبيه است و يا بالعكس ؟ در اين‌باره سه نظريه عنوان شده است :\r\n1 . جماعتى مىگويند : صفات ثبوتيه عموما برگشت به يك سلسله امور سلبيه دارند . وقتى ما مىگوييم : خداوند عالم است ، منظور اين است كه جاهل نيست ؛ قادر است يعنى عاجز نيست ؛ مريد است يعنى مكره و مجبور نيست و . . . و گرنه بيش از اين ذهن و عقل ما ادراك ندارد و در حقيقت اسناد هر صفت كماليه‌اى به خداوند ، مساوى با نفى ضد آن از خداوند است و گرنه لازم مىآيد كه ذات متعدد و متكثر باشد .\r\nشيخ صدوق رحمه اللّه ، يكى از طرفداران اين نظريه ، در رساله اعتقادات خود مىگويد :\r\nباب الاعتقاد فى صفات الذات و صفات الافعال : قال الشيخ ابو جعفر ( صدوق ) رحمه اللّه كلّما وصفنا اللّه تعالى من صفات ذاته فانّما نريد بكلّ صفة منها نفى ضدها عنه عز و جلّ . . . « 1 »\r\nديگر از طرفدار آن ، فاضل مقداد شارح باب حادى عشر است كه مىگويد :\r\nو ان شئت كان مجموع صفاته صفات جلال فإنّ اثبات قدرته بإعتبار سلب العجز عنه و اثبات العلم سلب الجهل عنه و كذا باقى الصفات و فى الحقيقة المعقول لنا من صفاته ليس الّا السلوب و الإضافات و امّا كنه ذاته فمحجوب عن نظر العقول و لا يعلم ما هو الّا هو . « 2 »\r\nطرفدار ديگر اين نظريه ، علّامه حلّى ، شارح تجريد الاعتقاد و صاحب كشف المراد است كه در همين بحث حيات مىگويد :\r\nو التحقيق إنّ صفاته تعالى إن قلنا بزيادتها على ذاته فالحيوة صفة ثبوتيّة زائدة على الذات و الّا فالمرجع بها إلى صفة سلبيه و هو الحق .\r\nاشكال اين نظريه آن است كه اينها خيال كرده‌اند كه اگر ما صفات كماليه را يك سلسله امور ثبوتى دانستيم و معتقد شديم كه در خارج و در ذات حق موجودند مستلزم تعدد و تكثر در ذات مىشود درحالىكه ذات حق واحد است و هيچ جهت\r\n\r\n\r\n","description":"","footnote":"\r\n( 1 ) . شرح باب حادى عشر ، ص 68 .\r\n( 2 ) . همان ، ص 21 .\r\n","page_name":" 105 ","page_number":105},
  {"content":"\r\n\r\nكثرتى در او نيست و لذا به امور سلبيه برمىگردانيم .\r\nولى ما مىگوييم : اگر صفات كماليه خدا زايد بر ذات بود اين تالى فاسد را داشت ؛ ولى صفات خدا عين ذات اوست و اين معنا را در باب توحيد صفاتى ان شاء اللّه ثابت خواهيم كرد و طبق آن اشكالى نيست .\r\n2 . جماعت اشاعره مىگويند : صفات كماليهء خداوند يك سلسله امور ثبوتيه و وجوديه هستند كه در خارج موجودند و قديم هم هستند ، ولى زايد بر ذات خداوند هستند و اين عقيده از آنها مشهور است كه قائل به قدماى ثمانيه هستند . در آينده ثابت خواهيم كرد كه موجود قديم يك موجود بيشتر نمىتواند باشد .\r\n3 . فلاسفه الهى و متأخرين از علماى كلام مىگويند : صفات ثبوتيه يك سلسله كمالات وجوديّه هستند كه در خارج براى ذات خداوند ثابت‌اند و برگشت به امور سلبيه هم ندارند و عين ذات هم هستند ، كما سيأتى . يكى از طرفداران اين نظريه مرحوم آية اللّه محمّد رضا مظفر رحمه اللّه است كه مىگويد :\r\nو لا ينقضى العجب من قول من يذهب إلى رجوع الصفات الثبوتيه إلى الصفات السلبيه لما عزّ عليه ان يفهم كيف ان صفاته عين ذاته فتخيل ان الصفات الثبوتيه ترجع إلى السلب ليطمئن إلى القول بوحده الذات و عدم تكثرها فوقع بما هو اسوأ اذ جعل الذات التى عين الوجود و محض الوجود و الفاقدة لكلّ نقص وجهة امكان ، جعلها عين العدم و محض السلب . « 1 »\r\nاز جمله ديگر طرفداران اين نظريه مرحوم علامهء طباطبايى است كه در آينده سخن ايشان را تفصيلا خواهيم آورد .\r\n\r\n4 . اراده خداوند\r\nچهارمين صفت از صفات كماليهء خداوند صفت اراده است و دربارهء آن در كتاب ، سه مبحث كوتاه عنوان شده است :\r\n1 . تفسير اراده طبق مسلك‌هاى مختلف ؛\r\n\r\n\r\n","description":"","footnote":"\r\n( 1 ) . عقائد الاماميه ، ص 17 .\r\n","page_name":" 106 ","page_number":106},
  {"content":"\r\n\r\n2 . اثبات صفت اراده براى خداوند ؛\r\n3 . بيان اين‌كه آيا اراده حادث است يا قديم ؟ عين ذات است يا زايد بر ذات ؟\r\nقبل از ورود در اين مباحث مقدمه‌اى مىآوريم و آن اين‌كه اراده در مورد ما انسان‌ها عبارت است از كيفيت و حالت نفسانىاى كه پس از اشتياق به يك عمل در ما به وجود مىآيد .\r\nبيان ذلك : هنگامى كه انسان كارى را اراده مىكند ، در مرحلهء اول آن امر را تصور كرده و دربارهء نفع و ضرر و سود و زيان آن مىانديشد . در مرحلهء دوم تصديق مىكند كه اين عمل نافع است و به اين نتيجه مىرسد كه در اين عمل سودى در كار است و يا زيانبار است . در مرحله سوم اگر تصديق به نفع آمد شوق به انجام كار در انسان پيدا مىشود و در مرحله چهارم هنگامى كه اين شوق به بالاترين درجه رسيد و به اصطلاح فلاسفه شوق مؤكد شد عزم خود را جزم كرده و به دنبال آن مقصد روان مىگردد . اراده در انسان عبارت است از همين تحريك عضلات به جانب مطلوب .\r\nدر مورد خداوند اين مراحل و مقدمات مفهومى ندارد چون مستلزم جهل و نقص است و ذات حق از هر عيب و نقصى منزه است پس بايد ديد مراد از ارادهء خدا چيست ؟ با حفظ اين مقدمه وارد بحث مىشويم :\r\nمبحث اول : همهء متكلمين اسلامى اتفاق نظر دارند در اين‌كه خداوند متعال مريد است ؛ منتهى در بيان ماهيت ارادهء خداوند اختلاف دارند و جمعا چهار تعريف براى صفت اراده ذكر شده است :\r\n1 . ابو الحسين بصرى ، نظام جاحظ ، ابو الهذيل علاف و محمود خوارزمى كه از متكلمين بزرگ معتزله هستند مىگويند : ارادهء خداوند عبارت است از همان داعى بر فعل . آنها داعى را تفسير كرده‌اند به اين‌كه خداوند در ازل عالم بود به اين‌كه آفرينش عالم در فلان مرحله مصلحت دارد و همين علم به مصلحت باعث شد كه خداوند اين ممكنات را در مراحل مختلفه و هركدام را در ظرف زمانى و مكانى خود بيافريند . بنابراين ، اراده عبارت است از علم به مصلحت كه آن علم مصلحت داعى بر ايجاد گرديد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nحسين بن محمّد نجار كه از علماى معتزله است مىگويد : اراده يك صفت سلبى است . وقتى مىگوييم خداوند مريد است ، منظور اين است كه خداوند مغلوب چيزى نيست و كسى نمىتواند او را بر انجام كارى مجبور سازد و خلاصه فاعل موجب نيست . اشكال اين نظريه اين است كه صفت ثبوتى را به سلبى برگردانده و خواهيم گفت كه اين باطل است .\r\n3 . ابو القاسم كعبى كه از دانشمندان معتزله است مىگويد : خداوند مريد است يعنى خداوند نسبت به افعال خويش عالم و نسبت به افعال بندگان آمر است . اشكال اين نظريه در قسمت اول اين است كه اگر منظور از علم ، علم مطلق است ، مىگوييم :\r\nبنابراين صفت اراده برگشت به صفت علم مىكند و كمال على حده‌اى نيست و حال آن‌كه شما و ما درصدد اثبات كمال ديگرى هستيم و اگر منظور علم مقيد به مصلحت است كه اين همان حرف ابو الحسين بصرى است و بازگشت به آن قول دارد . در قسمت دوم ، شما لازم شىء را به جاى خود آن اخذ كرده‌ايد ؛ يعنى لازم اراده را به جاى اراده گرفته‌ايد ؛ زيرا آمريت از اراده ناشى مىشود و چون داراى اراده است امر هم مىكند نه اين‌كه اراده همان امر كردن باشد .\r\n4 . اشاعره براساس اعتقاداتشان در باب صفات خدا مىگويند : صفت اراده صفتى زايد بر علم است و همانند ساير صفات قديم و زايد بر ذات است و ابطال اين نظريه خواهد آمد . به عقيدهء ما قول اول حق است و اراده همان علم به مصلحت است .\r\nمبحث دوم : دلايل اثبات ارادهء حق تبارك و تعالى فراوان است ؛ ولى در كتاب شريف كشف المراد به دو دليل اشاره شده و ما به همين دو دليل بسنده مىكنيم :\r\nدليل اول . پيش از اين به ثبت رسيد كه قدرت خداوند نامتناهى است و به جميع ممكنات به‌طور مساوى تعلق دارد و همه در برابر قدرت حق مساوىاند . امير مؤمنان على عليه السّلام فرموده است :\r\nو ما الجليل و اللّطيف و الثّقيل و الخفيف و القويّ و الضّعيف في خلقه إلّا سواء . « 1 »\r\n\r\n\r\n","description":"","footnote":"\r\n( 1 ) . نهج البلاغه ، خطبه 185 .\r\n","page_name":" 108 ","page_number":108},
  {"content":"\r\n\r\nنيز پيش از اين بيان شد كه هرآنچه مقدور بود آفريده نشده ، بلكه برخى از مقدورات آفريده شده براساس نظام احسن وجود . با اين ملاحظه جاى اين سؤال هست كه چه عاملى موجب شده كه خداوند بعضى از ممكنات را بيافريند و نه بعضى ديگر را ؟ آيا آن عامل مخصّص قدرت حق است ؟ خير ، زيرا اوّلا نسبت قدرت به همهء ممكنات على السواء است ، فلا وجه لتخصيص القدرة الايجاد بهذا البعض الموجود .\r\nثانيا ، شأن قدرت تأثيرگذاردن و آفرينش است ، اما اين‌كه چه‌قدر ايجاد كند و چند عالم بيافريند ، مربوط به قدرت نيست . آيا عامل مخصص علم حق است ؟ خير ، زيرا حقيقت علم انكشاف معلوم در نزد عالم است و اصولا شأن علم بما هو علم تأثير و ايجاد نيست تا بحث شود كه او موجب شد يا نه ، آيا عوامل ديگر سبب شد ؟ خير ، هيچ عاملى تناسب ندارد . تنها عاملى كه صلاحيت مخصصيت را دارد همانا علم به مصلحت است ؛ يعنى چون خدا حكيم است و براساس مصلحت عالم‌آفرينى دارد و در ازل عالم بود كه ايجاد اين مقدار از ممكنات مصلحت دارد ، اين علم به مصلحت داعى شد كه بعضى را بيافريند و علم به مصلحت همان اراده است پس وجود اراده خدا ثابت شد .\r\nدليل دوم . همهء ما بالبداهة مىدانيم و مىبينيم كه همين بعضى ممكنات هم همه از اول ايجاد نشده‌اند ، بلكه هر موجودى در ظرف زمانى خاصى ايجاد مىشود . مثلا وجود مبارك خاتم الانبيا در دوره‌اى خلق و مبعوث مىشود كه بشر مراحلى را طى كرده و آمادهء برداشتن آخرين گام در راه كمال است ، نه قبل از آن و نه بعد از آن . دوباره جاى اين سؤال هست كه چه عاملى سبب تخصيص فلان موجود به فلان زمان و يا مكان مىشود ؟ آيا عامل مخصص قدرت است ؟ خير ، چون نسبت قدرت به جميع ممكنات در جميع ازمنه على السواء است ، آيا آن عامل علم است ؟ خير ، به همان بيان دليل اول پس عامل مخصص بايد علم به مصلحت باشد ؛ يعنى خداوند از ازل مىدانست كه آفرينش فلان موجود در فلان تاريخ و قطعه زمانى يا مكانى به مصلحت نظام احسن است و اين علم داعى بر ايجاد آن موجود در آن وقت شد و علم به مصلحت همان اراده است ، پس اراده حق ثابت شد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمبحث سوم : آيا ارادهء خداوند حادث است يا قديم ؟ و بر فرض حدوث ، آيا حادث در دامن خود ذات است و يا حادثى كه محل ندارد ؟ و بر فرض قدمت آيا قديم و زايد بر ذات است و يا قديم و عين ذات ؟\r\nبه‌طور مجمل در اين زمينه چهار نظريه مطرح است :\r\n1 . جبائيان و پيروان آنها مىگويند : اراده خداوند حادث است ، يعنى نبوده و بعد به وجود آمده ، آن هم حادثى كه داراى محل نيست ؛ چون اگر بگوييم در محل است ، يلزم ذات خداوند محل حوادث باشد كه باطل است .\r\n2 . كراميه كه پيروان محمّد بن عبد الكرام هستند مىگويند : ارادهء خداوند حادث است و در دامن خود ذات حادث شده كه روزگارى ذات حق داراى اين صفت نبود ، سپس واجد اين صفت شد .\r\n3 . اشاعره مىگويند : ارادهء خداوند قديم است و مثل ساير صفات كماليه زايد بر ذات هم هست .\r\n4 . گروهى از معتزله و متكلمين اماميه و فلاسفهء الهى برآن‌اند كه صفت اراده قديم است نه حادث و از كمالاتى است كه عين ذات است نه زايد بر ذات و آن همان علم به مصحلت است كه ذكر شد .\r\nبه نظر ما قول چهارم صحيح و انظار ديگر فاسد است . قول اول دو اشكال دارد :\r\nيكم . چگونه معقول است صفتى حادث شود ، ولى داراى محل موصوف نباشد ؟\r\nآيا عرض بدون معروض تا به حال ديده و يا شنيده‌ايد ؟ ! حاشا و كلا از اين سخنان غير معقول .\r\nدوم . اگر اراده حادث باشد ما نقل كلام مىكنيم به خود اراده و مىپرسيم : چه عاملى موجب شد كه اين حادث در فلان مرحله ايجاد شود ؟ عامل مخصص قدرت كه نيست ؟ چون نسبت او به همهء ازمنه مساوى است . نيز عامل مخصص علم هم كه نيست ؛ چون نسبت او به همهء معلومات يكسان است و شأن او انكشاف واقع است .\r\nپس به ناچار بايد عامل مخصص اراده ديگرى باشد . آن‌گاه دوباره نقل كلام مىكنيم به اراده دوم و مىگوييم : اگر قديم است فهو المطلوب ، و اگر حادث است . . . در نتيجه\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nتسلسل پيش مىآيد و هو باطل .\r\nقول دوم نيز دو اشكال دارد :\r\n1 . مستلزم اين است كه ذات حق تعالى محل حوادث باشد و به زودى ثابت خواهيم كرد كه حلول حوادث بر آن ذات ممتنع است .\r\n2 . همان اشكال دوم قول اول را نيز دارد كه تسلسل باشد .\r\nدر قول سوم ، مبناى اشاعره باطل است و ما ثابت مىكنيم كه حقيقت قديم و ازلى واحد است و قول به تعدد قدما و يا قدماى ثمانيه فاسد است ؛ فانتظروا انّى معكم من المنتظرين .\r\nدر خاتمه توجه شما را به يك نكته جلب مىكنم و آن اين‌كه ارادهء الهى داراى دو شعبه است :\r\n1 . ارادهء تكوينى : اراده تكوينى حق عبارت است از علم خداوند به مصلحتى كه در فعل خود او ( آفرينش ، رزق ، اماته و . . . ) وجود دارد كه براساس آن عالم‌آفرينى كرده است . قرآن به اين قسم اشاره دارد :  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ .  « 1 »\r\n2 . ارادهء تشريعى : اراده تشريعى خدا عبارت است از علم خداوند به مصالحى كه در افعال اختيارى بندگان وجود دارد و براساس آن امر و نهى مىكند . در قرآن به اين علم خداوند نيز اشاره شده است :  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ .  « 2 »\r\n\r\n5 . شنوايى و بينايى خداوند\r\nپنجم از صفات ثبوتيه خداوند عبارت است از اين‌كه خداوند سميع و بصير و به عبارت ديگر مدرك است . ادراك شعبه‌اى از علم الهى است . علم عبارت است از انكشاف همهء عوالم وجود در نزد حق‌تعالى اعمّ از حقايق كلّى و جزئى ، ثابت و متغيره ، حادثه و قديمه و ادراك عبارت است از خصوص علم به جزئيات ، يعنى خداوند متعال به مبصرات ( ديدنىها ) و مسموعات ( شنيدنىها ) عالم و انواع و اقسام رنگ‌ها و صداها در نزد او معلوم است . در اينجا سؤالى مطرح مىشود و آن اين‌كه در\r\n\r\n\r\n","description":"","footnote":"\r\n( 1 ) . سورهء يس ، آيهء 82 .\r\n( 2 ) . سورهء بقره ، آيه 185 .\r\n","page_name":" 111 ","page_number":111},
  {"content":"\r\n\r\nما انسان‌ها ابزار ديدن و شنيدن كه چشم و گوش باشد وجود دارد و به وسيله آنها به مبصرات و مسموعات آگاه مىشويم ؛ ولى خداوند متعال كه واجد اين ابزار نيست ، زيرا او مادى نيست تا چشم و گوش داشته باشد و ببيند يا بشنود ؛ پس معناى سميع و بصير بودن خداى چيست ؟\r\nدر جواب سؤال فوق مىگوييم : حقيقت بينايى و شنوايى حتى در انسان عبارت است از آگهى از ديدنىها و شنيدنىهاى عالم ؛ منتهى از آن رهگذر كه ما انسان‌ها موجوداتى محدود بوده و در قالب تن زندگى مىكنيم و به قول فلاسفه نفس ناطقهء ما و لو ذاتا مجرد باشد ، اما فعلا مادى است ؛ يعنى با مركب بدن فعل انجام مىدهد و لذا بدون ابزار مادى نمىتوانيم ببينيم و يا بشنويم و براى هر كارى به ما ابزارى داده شده است ؛ اما در عين حال آن‌كه حقيقتا بيننده و شنونده است ، روح و نفس ناطقهء ماست نه اين شبكه چشم و اعصاب گوش . اينها آلات و ابزار روح‌اند و لذا روح نباشد و لو چشم و گوش باز باشند ، مثل حالت نوم يا موت ، انسان بينا و شنوا نيست كما اين‌كه اگر انسان به نقطه‌اى متمركز باشد با اين‌كه نگاه مىكند ، ولى نمىبيند . يكى از بزرگان مىگفت : روزى از روزها كه آية اللّه شهيد مطهرى در قم بودند در خيابان ايشان را ديدم . رفتم نزديك ، مدتى همراهشان رفتم ولى متوجه من نشدند . سپس از جلوى ايشان به سمت ديگر رفتم ، باز هم متوجه نشدند . بالأخره پس از مدتى جلوتر رفته و سلام كرده و به ايشان گفتم كه من مدتى است با شما همراهى مىكنم ، ولى شما متوجه نشديد ؟ فرمود : من داشتم مىرفتم جلسهء درس و در ضمن راه مطالب درس را در ذهنم تنظيم مىكردم ، لذا تمام فكرم به درس بود و اصلا شما را نديدم .\r\nامثال اين نمونه‌ها بسيار است ؛ اما در مورد خداوند كه ذات مجرد محض است و نيازى به ابزار مادى ندارد ، حقيقت بينايى و شنوايى به علم حضورى ذاتى است ؛ يعنى همه اين مبصرات و مسموعات با همان خصوصيات خارجيه در نزد حق معلوم و منكشف هستند . پس تا اينجا مدرك بودن متصور شد . اما دليل بر اثبات صفت ادراك اين است كه هم برهان عقلى داريم كه همان دلايل سه‌گانه علم حق باشد و قبلا ذكر شد ، و هم دليل سمعى داريم كه كتاب و سنت و اجماع باشد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاجماع : همهء متكلمين اسلامى از هر فرقه ، بر اين معنا اجماع و اتفاق نظر دارند .\r\nكتاب : قرآن مىفرمايد :\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ .  « 1 »\r\nچشم‌ها او را در نمىيابند و اوست كه ديدگان را درمىيابد ، و او لطيف آگاه است .\r\nسنت : شخصى از امام نهم عليه السّلام پرسيد : كيف سمّى ربّنا سميعا ؟ حضرت فرمود :\r\nلإنّه لا يخفى عليه ما يدرك بالأسماع . . . و كذلك سمّيناه بصيرا لإنّه لا يخفى عليه ما يدرك بالأبصار من لون و شخص و غير ذلك . « 2 »\r\nاشاعره در همين مورد هم مىگويند : صفت ادراك صفتى است زايد بر علم خداوند و قديم هم هست ؛ چون آنها قائل به قدماى ثمانيه هستند ؛ يعنى ذات ، قدرت ، علم ، اراده ، ادراك ، كلام ، حيات و قدمت .\r\nدر خاتمه توجه شما را به يك نكته جلب مىكنم : همان‌گونه كه خداوند مدرك و سميع و بصير و عالم به مبصرات و مسموعات است ، عالم به مذوقات ( چشيدنىها ) و مشمومات ( بوييدنىها ) و ملموسات ( بساويدنىها ) نيز هست ، ولى علت چيست كه خدا را به صفت سميع و بصير ياد مىكنيم ولى با اين اوصاف ديگر ياد نمىكنيم ؟ در جواب بايد گفت : يا به خاطر توهم جسميت است كه اگر بگوييم : خداوند بويا و چشاست ، شنونده توهم مىكند كه ذات حق جسميت دارد ، لذا اين اوصاف را نسبت نمىدهيم ، كما اين كه لذت و الم ، چه عقلى و يا حسى ، از سوى متكلمين به خداوند نسبت داده نمىشود . يا به خاطر اين‌كه اسما و صفات الهى توفيقى هستند ؛ يعنى توقف دارند بر اين‌كه از سوى شارع مقدس و كتاب و سنت بيان شود و حيث اين‌كه قرآن خدا را با صفت سميع و بصير ياد كرده و لا غير ما هم با همان صفات ياد مىكنيم .\r\nاگرچه عقلا نسبت صفات ديگرى هم به خدا روا باشد ، ولى شايد اطلاق آن از جهت ديگر جايز نبوده كه قرآن و سنت نگفته و ما عالم به آن جهت نيستيم ، لذا خلاف ادب است كه اين اوصاف را به خدا نسبت دهيم .\r\n\r\n\r\n","description":"","footnote":"\r\n( 1 ) . سورهء انعام ، آيهء 103 .\r\n( 2 ) . التوحيد ، ص 193 .\r\n","page_name":" 113 ","page_number":113},
  {"content":"\r\n\r\nشاهد بر اين‌كه اسماء الهى توقيفى هستند رواياتى از اصول الكافى ، باب « النهى عن الصفة به غير ما وصف به نفسه تعالى » است . امام هفتم عليه السّلام فرموده است :\r\nأنّ اللّه أعلى و أجلّ و أعظم من أن يبلغ كنه صفته فصفوه بما وصف به نفسه و كفّوا عمّا سوى ذلك . « 1 »\r\nحضرت كاظم عليه السّلام در رابطه با توصيف الهى مىفرمايد :\r\nلا تجاوز ما فى القرآن . « 2 »\r\n\r\n6 . كلام خداوند\r\nششم از صفات ثبوتيه خداوند صفت تكلم است . مسلمانان و بلكه همهء پيروان اديان آسمانى اجماع دارند بر اين‌كه خداوند متعال متكلم است ، ولى دربارهء اين صفت مباحث فراوانى مطرح شده كه ما به سه بحث و يك خاتمه خواهيم پرداخت :\r\n\r\nماهيت كلام خدا\r\nدر رابطه با حقيقت و ماهيت تكلّم و كلام خدا به‌طور كلى دو نظريه مطرح است :\r\n1 . متكلمين اماميه و معتزله مىگويند : كلام در همه‌جا عبارت است از همين حروف و اصوات كه به طرز خاصى با يكديگر تأليف شده و معناى مخصوصى را دلالت دارند . اين همان كلام لفظى است كه داراى شعبه‌هايى است از قبيل اين‌كه يا مفرد است يا مركب ، يا جمله اسميه است و يا فعليه ، يا جمله انشاييه است و يا خبريه ، يا امر است يا نهى و يا تمنى و يا ترجى و . . . ؛ منتهى ما انسان‌ها جسم هستيم و داراى حنجره و صوت و زبان و مخارج حروف و با همين ابزار سخن مىگوييم ، اما خداوند متكلم است ؛ يعنى يك سلسله حروف و اصوات را در جسمى و جمادى ايجاد مىكند كه كاملا مفيد مراد و مقصود هستند ، همان‌گونه كه خداوند در شجره ايجاد كلام كرد و حضرت موسى بن عمران شنيد .\r\n2 . متكلمين اشعرى مىگويند : كلام خداوند يك كلام نفسى و معنوى است و آن حقيقت نه امر است و نه نهى و مانند ساير كمالات قديم و زايد بر ذات است . در اين‌كه\r\n\r\n\r\n","description":"","footnote":"\r\n( 1 ) . الكافى ، ج 1 ، ص 102 .\r\n( 2 ) . همان .\r\n","page_name":" 114 ","page_number":114},
  {"content":"\r\n\r\nمراد اشاعره از كلام نفسى چيست ، تفسيرهاى مختلفى ارائه شده است ، اما به نظر مىرسد مقبول‌ترين تفسير ، بيان فاضل قوشچى در شرح تجريد الاعتقاد است كه مىگويد : مراد از كلام نفسى همان امر ثابت در ضمير متكلم است كه ثابت است و با اختلاف عبارات مختلف نمىشود .\r\nبيان ذلك : هر گوينده‌اى كه در مقام سخن گفتن برمىآيد ، مراد و مقصود و ما فى الضميرى دارد كه مىخواهد با اين الفاظ از آن تعبير كند . ما آن امر باطنى را كلام نفسى مىدانيم و اين الفاظ را كلام لفظى مىناميم كه كاشف از آن باطن هستند و استدلال مىكنند به شعر شاعر :\r\n انّ الكلام لفى الفؤاد و انّما * جعل اللّسان على الفؤاد دليل \r\nجناب علّامه مىفرمايد : مرادتان از كلام نفسى چيست ؟ آيا مرادتان اين است كه خداوند بر ايجاد اين الفاظ و كلمات قدرت دارد ؟ اين‌كه برگشت به قدرت دارد ، آيا مرادتان اين است كه خداوند به معانى و مفاهيم اين الفاظ عالم است كه برمىگردد به علم خدا و اگر مراد ديگرى داريد لطفا براى ما بيان كنيد تا ما تصور روشنى از آن داشته باشيم و بتوانيم تصديق يا تكذيب كنيم ؛ چون تصديق فرع بر تصوّر است . لذا قول اول را انتخاب مىكنيم .\r\n\r\nبرهان بر اثبات كلام\r\nقبلا ثابت كرديم كه جميع الممكنات مقدور حق تعالى هستند ( كبراى كلى ) و ايجاد اصوات و حروف در اجسام هم كه مواد را بفهماند امرى ممكن است ( صغراى بحث ) ، پس ايجاد كلام مقدور خداوند است ؛ اما اين‌كه در خارج بالفعل هست يا خير ، قرآن اين معنا را اثبات كرده كه  وَ كَلَّمَ اللَّهُ مُوسى تَكْلِيماً . \r\n\r\nكلام خدا حادث است يا قديم ؟\r\nدربارهء حدوث و قدم كلام خدا اختلاف است :\r\n1 . اشاعره مىگويند : كلام نفسى قديم است ؛\r\n2 . حنابله مىگويند : كلام خدا همين حروف بوده و قديم است ؛\r\n3 . معتزله مىگويند : كلام خدا همين حروف و اصوات بوده و حادث است .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبه عقيده اماميه قول سوم درست است و دلايل فراوانى دارد كه به پنج دليل آن در باب حادى عشر اشاره شده و ما به يك دليل اكتفا مىكنيم :\r\nخداوند در قرآن ، كلام خويش ، يعنى همان قرآن را به حادث بودن توصيف كرده است ؛ آنجا كه مىفرمايد :  ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ  « 1 » و در جاى ديگر :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ .  « 2 » از جمع دو آيه نتيجه مىگيريم كه : القرآن ذكر ( صغرى ) و الذكر محدّث ( كبرى ) فالقرآن محدّث ( نتيجه ) .\r\nنكته : سراسر هستى كلمات خداوند است كه با زبان تكوين از كمال نامتناهى و علم و قدرت نامحدود الهى حكايت مىكند و دست قدرت آفريدگار با قلم تكوين بر صفحهء هستى كلماتى را نگاشته است و جهان هستى كتاب خداست . به قول شاعر شبسترى :\r\n به نزد آن‌كه جانش در تجلى است * همه عالم كتاب حق تعالى است \r\nو در جاى ديگر مىگويد :\r\n توانايى كه در يك طرفة العين * ز كاف و نون پديد آورد كونين\r\nچو قاف قدرتش دم بر قلم زد * هزاران نقش بر لوح عدم زد \r\nقرآن كريم مىفرمايد :\r\n وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ ؛  « 3 »\r\nو اگر آن‌چه درخت در زمين است قلم باشد و دريا را هفت درياى ديگر به يارى آيد ، سخنان خدا پايان نپذيرد . قطعا خداست كه شكست‌ناپذير حكيم است .\r\nمنظور از كلمات اللّه در هر دو آيه موجودات عالم‌اند . از ديدگاه قرآن عيسى بن مريم « كلمة اللّه » است :\r\n\r\n\r\n","description":"","footnote":"\r\n( 1 ) . سورهء انبياء ، آيه 2 .\r\n( 2 ) . سورهء حجر ، آيه 9 .\r\n( 3 ) . سورهء لقمان ، آيه 27 .\r\n","page_name":" 116 ","page_number":116},
  {"content":"\r\n\r\n إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ ؛  « 1 »\r\nاى مريم ، خداوند تو را به كلمه‌اى از جانب خود ، كه نامش مسيح ، عيسى بن مريم است مژده مىدهد .\r\nو يا مىفرمايد :\r\n إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ ؛  « 2 »\r\nمسيح ، عيسى بن مريم ، فقط پيامبر خدا و كلمهء اوست .\r\nباز مىفرمايد :\r\n كَلِمَةُ اللَّهِ هِيَ الْعُلْيا ؛  « 3 »\r\nكلمهء خداست كه برتر است .\r\nاز ائمه عليهم السّلام روايت شده كه « نحن الكلمات التامات » . آرى ، همه هستى گويا بوده و سخن آنها خداست ، ولى با ما نامحرمان خاموش مىنمايند .\r\n\r\n7 . صدق خداوند\r\nهفتمين صفت از صفات كماليه خداوند ، صدق است . ما معتقديم كه خداوند صادق بوده ، قبل از اثبات آن صدق و كذب را معنا مىكنيم . صدق عبارت است از الخبر المطابق و كذب عبارت است از الخبر غير المطابق ، منتهى اختلاف است در اين‌كه ميزان مطابقت و عدم مطابقت با چه امرى است ؟ در اين رابطه سه نظريه مطرح است :\r\n1 . مشهور مىگويند : صدق عبارت است از مطابقت خبر با واقع و كذب عبارت است از عدم مطابقت خبر با واقع ؛ پس مناط صدق و كذب واقع و نفس الامر است .\r\n2 . نظام مىگويد : صدق عبارت است از مطابق بودن خبر با اعتقاد متكلم ، اگرچه مخالف با واقع باشد . مثلا « السماء تحتنا و الارض فوقنا » ، همراه با اعتقاد به فوقيت ارض و تحتيت سماء صدق است ، ولى « السماء فوقنا و الارض تحتنا » بدون اين اعتقاد كذب است ، و كذب عبارت است از عدم مطابقت خبر با اعتقاد مخبر كه مثالش\r\n\r\n\r\n","description":"","footnote":"\r\n( 1 ) . سورهء آل عمران ، آيه 45 .\r\n( 2 ) . سورهء نساء ، آيه 171 .\r\n( 3 ) . سورهء توبه ، آيه 40 .\r\n","page_name":" 117 ","page_number":117},
  {"content":"\r\n\r\nروشن شد .\r\n3 . جاحظ گفته : صدق عبارت است از مطابق بودن خبر با واقع و اعتقاد هر دو ؛ يعنى خبر بايد مطابق واقع باشد و انسان هم معتقد باشد كه مطابق واقع است . كذب نيز عبارت است از عدم مطابقت خبر با واقع همراه با اعتقاد به عدم مطابقت . سپس غير از دو صورت مذكور صور چهارگانه‌اى درست مىكند كه به نظر وى واسطه بين صدق و كذب هستند ، ولى نه صدق‌اند و نه كذب . « 1 »\r\nدر صفت ششم ثابت شد كه خداوند متكلم است . اكنون مىگوييم كلام دو قسم است : صدق و كذب . متكلم نيز دو نوع است : صادق و كاذب . حال ، آيا خداوند صادق است ؟ آيا به خبرهايى كه از گذشته و آينده در قرآن داده و وعده‌ها و وعيدهايى كه داده جامه عمل خواهد پوشيد ؟ در جواب بايد گفت : مسلمانان جهان اتفاق نظر دارند كه خداوند صادق است و قرآن هم به اين معنا اشاره كرده ، آنجا كه مىفرمايد :\r\n مَنْ أَصْدَقُ مِنَ اللَّهِ حَدِيثاً ؛  « 2 »\r\nراستگوتر از خدا در سخن كيست ؟\r\nيا مىفرمايد :\r\n وَعْدَ اللَّهِ حَقًّا وَ مَنْ أَصْدَقُ مِنَ اللَّهِ قِيلًا ؛  « 3 »\r\nوعدهء خدا راست است و چه كسى در سخن ، از خدا راست‌گوتر است ؟\r\nمرحوم علّامه مىفرمايد : با مبانى اشاعره اين مطلب قابل اثبات نيست كه بگوييم :\r\nخداوند حتما صادق است و واجب است صادق باشد چون آنها حسن و قبح عقلى و ذاتى اشيا را منكرند پس بايد بگويند : اگر خداوند راست بگويد همان حسن است و اگر العياذ باللّه دروغ بگويد ، باز همان حسن است و به زودى مبناى آنها را باطل خواهيم كرد . آرى ، همان‌طور كه در ادامه خواهيم گفت ، برمبناى معتزله و اماميه كه طرفدار حسن و قبح ذاتى و حكمت و عدل الهى هستند . اين مطلب قابل اثبات است كه اللّه تعالى صادق بالضرورة و كذب بر او محال است به استحاله وقوعى و دليل ما\r\n\r\n\r\n","description":"","footnote":"\r\n( 1 ) . مختصر المعانى ، ص 17 و 18 .\r\n( 2 ) . سورهء نساء ، آيه 87 .\r\n( 3 ) . همان ، آيه 122 .\r\n","page_name":" 118 ","page_number":118},
  {"content":"\r\n\r\nاين است كه كذب قبيح است و اين مطلب از بديهيات است عند جميع العقلاء . لذا مشهور خاص و عام است كه دروغ‌گو دشمن خداست و خداوند حكيم است ، كما سيأتى و مولاى حكيم كار قبيح انجام نمىدهد كما سيأتى ، پس خداوند مرتكب كذب نمىشود چون قبيح است .\r\n\r\n8 . خداوند سرمدى است\r\nهشتمين و آخرين صفت از صفات ثبوتيه خداوند عبارت است از اين‌كه خداوند هم قديم و هم ازلى است ؛ يعنى سرآغازى براى ذات او نيست ، بلكه او خود سرآغاز همهء موجودات است و از بىنهايت بوده و به نقطه‌اى نمىرسيم كه بگوييم در اينجا شروع شده و هم باقى و ابدى است ؛ يعنى سرانجامى هم براى ذات او نيست ، بلكه او خود سرانجام همهء موجودات است و تا بىنهايت خواهد بود و به نقطه‌اى نخواهيم رسيد كه بگوييم تا اينجا ذات تمام مىشود و به پايان خط مىرسد . قرآن مىفرمايد :  هُوَ الْأَوَّلُ وَ الْآخِرُ . \r\nدر يك جمله ، ذات حق سرمدى است ؛ يعنى از بىنهايت تا بىنهايت امتداد دارد و هميشه بوده و همواره خواهد بود ، نه عدم سابق در آنجا راه دارد كه روزى نبوده سپس پيدا شده و نه عدم لاحق مفهوم دارد كه روزى هم نابود شود . اصولا من والى كه دليل بر ابتدا و انتهاى غايت زمانى و مكانى هستند در مورد ذات حق بىمعناست و نمىتوان گفت : از كى ؟ تا به كى ؟ اين حدود براى ممكنات است و نه واجب . دربارهء دليل اين‌كه خدا سرمدى است ، بايد گفت كه در برهان امكان و وجوب به اثبات رسيد كه خداوند واجب الوجود لذاته است و تصور همين معنا كافى است براى اثبات سرمديت ؛ زيرا واجب الوجود لذاته ، يعنى حقيقت مطلقه‌اى كه وجود و هستى براى او ضرورت دارد آن هم ضرورت بالذات و از خود ذات سرچشمه مىگيرد و مىجوشد ، نه ضرورت بالغير كه هر ممكنى در سايه وجود علت تامهء آن ضرورى الوجود مىگردد . آن‌گاه معناى ضرورت وجود عبارت است از استحالة الانفكاك ؛ يعنى انفكاك وجود از آن ذات محال است ، بر خلاف ممكنات كه وجود از آنها ممكن الانفكاك است . آن‌گاه چنين حقيقتى محال است عدم بر او عارض شود و به اصطلاح\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nممتنع العدم است . نه عدم سابق در او راه دارد ، چون عدم سابق دليل بر امكان وجود است ؛ يعنى ممكن الوجود است كه روزى نبوده سپس به وجود آمده و هذا خلف و نه عدم لاحق در آن ذات متصور است ، چون باز هم دليل بر امكان است و هذا خلف .\r\nپس تصور صحيح از واجب الوجود مستلزم تصديق به سرمدى بودن است .\r\nاشكال : آيا مىتوان گفت : خداوند تا مقطع خاصى از زمان واجب الوجود لذاته است و پس از آن ممتنع الوجود مىگردد و معدوم مىشود ، پس عدم بر او رواست و با اين حال ممكن الوجود هم نگفته‌ايم تا خلف لازم آيد ؟\r\nجواب : مثل شما ، مثل كسى است كه گفت اسمش را نياور ، خودش را بياور ؛ زيرا خود اين سخن دليل آن است كه ذات خداوند قابل اتصاف است هم به وجود و هم به عدم ، و اين غير از ممكن الوجود چيزى نخواهد بود ؛ زيرا اگر واجب الوجود لذاته باشد كه عدم در آنجا مفهومى ندارد و اگر ممتنع الوجود لذاته باشد كه وجود در آنجا مفهومى ندارد و قابل اتصاف به وجود نيست ، اين ممكن الوجود است كه قابل اتصاف به هر دو است و تا مرحله‌اى معدوم بوده ، سپس موجود شده بعدا هم معدوم خواهد شد . فلا تغفل . . .\r\nاشاعره مىگويند : صفت بقا هم مثل ساير صفات كماليه زايد بر ذات است و ذات به واسطه آن صفت باقى است نه به واسطهء خود ذات ، ولى معتزله و اماميه مىگويند :\r\nبقا همانند علم و قدرت و . . . عين ذات خداوند است ؛ زيرا اگر زايد بر ذات باشد لازم مىآيد كه ذات حق با قطع نظر از آن صفت زايده و من حيث الذات قابل فنا و عدم باشد و در استمرار وجود محتاج به خارج از ذات باشد كه آن امر خارجى در او استمرار را بدهد و اين باطل است ؛ زيرا به زودى خواهد آمد كه نياز به هر امرى و در هر چيزى از صفات ممكنات است و در ذات خداوند راه ندارد و علاوه در باب توحيد صفاتى هم ثابت خواهيم كرد كه صفات خدا عين ذات اويند ، نه زايد بر ذات .\r\nدر پايان به چند آيه و روايت به اين مناسبت اشاره مىكنم :\r\nقرآن مىفرمايد :\r\n هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ ؛ \r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاوست اوّل و آخر و ظاهر و باطن ، و او به هر چيزى داناست .\r\nدر آيه‌اى ديگر مىفرمايد :\r\n لِلَّهِ الْأَمْرُ مِنْ قَبْلُ وَ مِنْ بَعْدُ ؛ \r\n[ فرجام 
  ] كار در گذشته و آينده از آن خداست .\r\nامام هشتم عليه السّلام فرموده است :\r\nو من قال متى فقد وقّته و من قال فيم فقد ضمّنه و من قال إلام فقد نهّاه . « 1 »\r\nامير المومنين عليه السّلام مىفرمايد :\r\nسبحان الّذى ليس له أوّل مبتدأ و لا غاية منتهى و لا آخر يفنى . « 2 »\r\nامام سجاد عليه السّلام در آغاز صحيفه فرموده است :\r\nالحمد للّه الأوّل بلا أوّل كان قبله ، و الآخر بلا آخر يكون بعده .\r\nدر دعاها و مناجات‌ها با اسماء حسنايى همچون باقى ، قديم ، ازلى ، اول ، آخر و . . .\r\nمكرر برخورد مىكنيم .\r\n\r\nصفات سلبيه\r\nتا به حال بحث ما دربارهء صفات ثبوتيه واجب الوجود بود كه حدود هشت صفت را بيان كرديم و برخى ديگر از صفات كماليه را در پايان مباحث صفات الهى بيان خواهيم كرد . اكنون به بيان و شرح صفات سلبيه ، يعنى صفاتى كه سلب آنها از واجب الوجود لذاته ضرورى و اثبات آنها براى واجب الوجود محال است مىپردازيم .\r\nهمان‌طور كه صفات ثبوتيه و اسماء حسناى الهى به هشت صفت محدود نيست ، بلكه جميع كمالات وجوديه براى خداوند ثابت و اللّه تعالى مستجمع جميع صفات كماليه است ، صفات سلبيه خداوند هم منحصر به هفت صفت نيست ، بلكه جميع نقايص از ذات حق مسلوب بوده و خدا منزه است از اتصاف به اين اوصاف ، منتهى از قديم الايام در حول‌وحوش هفت صفت از صفات سلبيه خداوند بحث و گفتگو بوده و\r\n\r\n\r\n","description":"","footnote":"\r\n( 1 ) . بحار الأنوار ، ج 4 ، ص 229 .\r\n( 2 ) . همان .\r\n","page_name":" 121 ","page_number":121},
  {"content":"\r\n\r\nشاعر آنها را در اين شعر فارسى جمع كرده است .\r\n نه مركب بود و جسم نه مرئى نه محل * بىشريك است و معانى تو غنى دان خالق \r\n\r\n1 . خداوند شريك ندارد\r\nاولين صفت سلبيه‌اى كه در اين كتاب مطرح شده عبارت است از عدم شرك . ما معتقديم كه خداوند يكتا و بىشريك است . در اين زمينه مبانى فراوانى وجود دارد :\r\n1 . گروهى از مسيحيان جهان قائل به تثليت هستند قرآن مىگويد :  لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ .  « 1 »\r\n2 . زردشتيان قائل به دو مبداء هستند و جهان را دو قطبى مىدانند يكى مبداء خيرات است كه يزدان بوده و ديگرى مبداء شرور است كه اهريمن يا شيطان و موجود شرير را شامل مىشود .\r\n3 . مانويان مىگويند : جهان داراى دو مبداء است ؛ يكى مبداء خيرات كه نور ، و ديگرى مبداء شرور كه ظلمت است و از نور جز خير نسوزد ، چه اين‌كه از ظلمت جز شر برنخيزد .\r\n4 . مسلمانان جهان شعارشان اين است كه مبداء كل هستى يكتا و بىهمتاست و جهان يك قطبى است . قرآن مىفرمايد :  إِنَّا لِلَّهِ وَ إِنَّا إِلَيْهِ راجِعُونَ . \r\nشهيد مطهرى بر اين اعتقاد بود كه در جهان‌بينى الهى ، جهان ماهيت از اويى به سوى اويى دارد و شريكى براى آفريدگار جهان نيست . ما براى اثبات اين مطلب براهين متعدد داريم از قبيل برهان تمانع ، برهان فرجه و . . .\r\nمرحوم استاد مطهرى پنج برهان ذكر مىكنند « 2 » ولى مرحوم علّامه در كشف المراد به يك برهان فلسفى اشاره مىكنند و آن اين‌كه مهم‌ترين مشخصه واجب الوجود لذاته ، غنا و بىنيازى اوست از ماسوا ، و مهم‌ترين مشخصه ممكن الوجود هم فقر و\r\n\r\n\r\n","description":"","footnote":"\r\n( 1 ) . سورهء مائده ، آيه 73 .\r\n( 2 ) . ر . ك : اصول فلسفه و روش رئاليسم ، ج 5 ، ص 110 - 120 .\r\n","page_name":" 122 ","page_number":122},
  {"content":"\r\n\r\nنيازمندى است هم در ذات و هم در كمالات ذاتيه و هم در فعل و به قول شبسترى :\r\n سيه‌رويى ز ممكن در دو عالم * جدا هرگز نشد و اللّه اعلم \r\nما از اين مقدمه در كليه صفات سلبيه كمك خواهيم گرفت ؛ يعنى مىگوييم :\r\nخداوند واجب الوجود لذاته است و لذا محال است كه داراى اين كاستىها و نيستىها و فقدان كمال‌ها باشد ؛ زيرا اين امور در هر موجودى يافت شود دليل بر امكان و نيازمندى اوست و امكان از اوصاف بارزهء ممكنات است و ممكن الوجود قسيم واجب الوجود است . در نتيجه مىگوييم : اگر در هستى دو و يا چند واجب الوجود باشد ، لازم مىآيد كه همهء آنها ممكن الوجود شوند و هذا خلف .\r\nبيان ذلك : اگر دو واجب الوجود در كار باشد ، هر دو در صفت واجب الوجود بودن مشترك خواهند بود و اين صفت ما به الاشتراك آن دو مىشود ، آن‌گاه از دو حال خارج نيست :\r\n1 . يا اين دو واجب مفروض از هيچ جهتى از جهات با يكديگر امتيازى و تفاوتى ندارند ، بنابراين دوييت باطل مىشود و اثنينيت در كار نخواهد بود و آن يك حقيقت بيشتر نيست ، پس مطلوب ما ثابت مىگردد ؛\r\n2 . و يا اين دو حقيقت از جهتى از جهات با يكديگر امتياز پيدا مىكنند . در اين صورت لازم مىآيد كه واجب الوجود مركب باشد از ما به الاشتراك و ما به الامتياز و به قول مناطقه از جنس و فصل و به قول فلاسفه از وجود و ماهيت كه حدّ الوجود است و به زودى خواهد آمد كه هر مركبى محتاج به غير است و هرجا احتياج باشد امكان هم هست ؛ فما فرضناه واجبا صار ممكنا و هذا خلف .\r\nاين استدلال عقلى بود ؛ اما استدلالات نقلى در قرآن و سنت فراوان است ، براى مثال :\r\n لَوْ كانَ فِيهِما آلِهَةٌ إِلَّا اللَّهُ لَفَسَدَتا ؛  « 1 »\r\nاگر در آنها [ زمين و آسمان 
  ] جز خدا ، خدايانى [ ديگر 
  ] وجود داشت ، قطعا [ زمين و آسمان 
  ] تباه مىشد .\r\n\r\n\r\n","description":"","footnote":"\r\n( 1 ) . سورهء انبياء ، آيه 22 .\r\n","page_name":" 123 ","page_number":123},
  {"content":"\r\n\r\n فَاعْلَمْ أَنَّهُ لا إِلهَ إِلَّا اللَّهُ ؛  « 1 »\r\nپس بدان كه هيچ معبودى جز خدا نيست .\r\n\r\n2 . خداوند مثل ندارد\r\nيكى از صفات سلبيه خداوند اين است كه خداوند مثل و مانندى ندارد و به فرموده قرآن :  لَيْسَ كَمِثْلِهِ شَيْءٌ \r\nتوضيح مطلب : در منطق آموخته‌ايم كه « مثلان » عبارت‌اند از دو موجودى كه در يك ذات و ماهيت با يكديگر شريك و همسانند و در عوارض خارجيه از يكديگر امتياز دارند ؛ مثلا زيد و عمرو مثلان‌اند ، يعنى در خارج به دو وجود موجودند و هريك داراى مشخصاتى هستند ؛ ولى ماهيت هر دو انسان يعنى حيوان ناطق است . يا مثلا انسان و فرس هر دو در خارج موجود و از لحاظ نوع متفاوت‌اند ، يكى از حيوان ناطق و ديگرى حيوان صاهل ( شيهه‌كننده ) است ، ولى در يك حقيقت واحدهء جنسيه به نام حيوان مشترك‌اند و هكذا . . .\r\nبا حفظ اين مطلب مىگوييم : اكثريت مطلق خداباوران جهان برآن‌اند كه خداوند مثل و نظير و شبيه ندارد و  سُبْحانَ اللَّهِ عَمَّا يَصِفُونَ *  و دليلشان اين است كه اگر خداوند مماثلى مىداشت ، لازم مىآمد كه هركدام از متماثلان داراى ماهيتى باشند كه با ديگرى مشترك‌اند و داراى وجود خارجىاى باشد كه از يكديگر ممتازند ، پس لازم مىآيد تركيب از ماهيت و وجود و يا جنس و فصل و تركيب مستلزم احتياج است و احتياج مستلزم امكان است و امكان قسيم واجب است . پس واجب الوجود بودن خداوند وجود مثل را نفى مىكند ، پس ذات خداوندى من جميع الجهات بىهمتا بوده  وَ لَمْ يَكُنْ لَهُ كُفُواً أَحَدٌ ؛  ولى گروهى از معتزله كه معروف به « بهشميّه » هستند ، يعنى پيروان ابو هاشم جبائى ، گفته‌اند : خداوند در مرحلهء ذات و ماهيت با ساير ذوات و ماهيات همانند بوده و امتيازى ندارد . تنها تفاوت حق با ساير موجودات در اين است كه ذات الهى داراى حالت و خاصيتى است به نام حالت و وصف الوهيت و اين\r\n\r\n\r\n","description":"","footnote":"\r\n( 1 ) . سورهء محمّد ، آيه 19 .\r\n","page_name":" 124 ","page_number":124},
  {"content":"\r\n\r\nحالت سبب شده كه چهار حالت ديگر در ذات خداوند يافت شود به نام‌هاى : حييّت ، عالميت ، قادريت و موجوديت ؛ يعنى حالت حىّ بودن و عالم بودن و قادر بودن و موجود بودن . با اين حالات از ساير ذوات ممتاز مىگردند و معتقدند كه خود حال نه موجود است و نه معدوم . اينان از بىحالى قائل به حال شده‌اند .\r\nبه نظر ما اين سخن باطل است ؛ زيرا اگر ذات خداوند در اصل ذات با ساير ذوات فرقى نداشته باشد ، بلكه همه مثل هم باشند ، قانون مثلين يا امثال اين است كه : « حكم الامثال فيما يجوز و فيما لا يجوز سواء » ، پس بايد ممكن باشد كه موجود قديم تبديل به حادث شود و يا موجود حادث تبديل به قديم شود و هر دو باطل است .\r\n\r\n3 . خداوند مركب نيست\r\nسوم از صفات سلبيه خداوند اين است كه واجب الوجود بودن مقتضى است كه خداوند مركب نباشد . در اينجا به‌طور مختصر چهار سؤال و جواب داريم :\r\n1 . بسيط چيست ؟ بسيط حقيقى است كه داراى اجزا نيست . گاهى هم در اصطلاح مناطقه بسيط بر چيزى كه اجزايش كمتر باشد اطلاق مىشود ؛ مثلا به قياس اقترانى حملى در برابر قياس اقرانى شرطى و يا استثنايى بسيط گويند ، و لو خودش اجزا دارد .\r\n2 . مركب چيست ؟ مركب عبارت است از چيزهايى كه داراى اجزا هستند ؛ مثلا آب در خارج مركب است از اكسيژن و هيدروژن و يا جسم در خارج مركب است از ماده ، صورت و . . .\r\n3 . مركب چند نوع است ؟ مركب دو قسم است : 1 . خارجى ، 2 . ذهنى و عقلى .\r\nمركب خارجى آن است كه اجزاى آن در خارج يا يكديگر مركب‌اند ، مانند دو مثال مذكور در تعريف مركب . مركب عقلى آن است كه اجزاى آن در عقل موجودند ، ولى در خارج متحدند ؛ مثل انسان نسبت به حيوان و ناطق و خلاصه هر ماهيتى به محيط ذهن ما كه وارد مىشود ، ذهن او را به يك جنس و يك فصل تجزيه و تحليل مىكند .\r\n4 . چرا خداوند مركب نيست ؟ براى اين‌كه هر مركبى داراى دو نوع احتياج است :\r\nاول . نيازمند عامل مركب ( اسم فاعل ) است و پيداست كه مركب غير از خود مركّب است . پس اگر خداوند مركب از اجزا باشد چه خارجيه و چه ذهنيه ، لازم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىآيد كه محتاج به غير باشد و احتياج مستلزم امكان است و ذات بارى تعالى واجب الوجود است ، پس وجوب وجود تركيب را نفى مىكند .\r\nدوم . هر مركبى نيازمند اجزايى است كه از آنها تركيب شود و شكى نيست در اين‌كه وجود مركب فرع بر وجود اجزا و متأخر از آنهاست و باز ترديدى نيست در اين‌كه هر جزئى از اجزاى مركب غير از خود مركب است و عين او نيست و الّا يلزم اتحاد جزء و كلّ . علاوه بر اين صحت سلب دارد يعنى مىتوان گفت كه اين جزء ، مركب نيست و اين مركب تنها اين جزء نيست ؛ حال آن‌كه اگر عين هم بود سلب الشىء عن نفسه محال بود . حال اگر خداوند مركب و ذات الاجزاء باشد خارجا أو ذهنا لازم مىآيد كه محتاج به اجزا باشد و احتياج مستلزم امكان و واجب الوجود قسيم ممكن است پس وجوب وجود تركيب را نفى مىكند .\r\n\r\n4 . خداوند ضد ندارد\r\nچهارم از صفات سلبيه خداوند اين است كه خداوند ضد ندارد و واجب الوجود بودن لذاته حق مقتضى ضد نداشتن است . توضيح اين‌كه ضدّ به دو معنا استعمال مىشود :\r\n1 . گاهى ضد به همان معناى مشهور منطقى به‌كار مىرود كه « الضدان امران وجوديان لا يجتمعان فى موضوع واحد » . به بيان ديگر ، ضدان عبارت‌اند از دو امرى كه چون به يك موضوع يا محل عارض شده و حلول كنند ، يكى ديگرى را نابود مىسازد و هرگز مجتمع در وجود نخواهند بود ؛ همانند سياهى و سفيدى در جسم واحد كه محال است در آن واحد جسم واحد هم اسود و هم ابيض باشد . حال ضد به اين معنا براى واجب الوجود متصور نيست ؛ زيرا به زودى خواهد آمد كه خداوند در محل و موضوعى حلول نمىكند .\r\n2 . و گاهى ضد اطلاق مىشود بر دو امرى كه با يكديگر هم‌قوه و هم‌توان و هماورد هستند و هركدام ديگرى را از تأثير گذاردن منع مىكند ؛ مثلا در اين سالن بزرگ اگر دو عامل باشد يكى حرارت‌زا و گرماآفرين و ديگرى برودت‌زا و سرماآفرين و نيروى تعبيه شده در هر در دو مساوى باشد ، مىگوييم : اين دو ضدان‌اند ؛ يعنى هريك مانع است از اين‌كه ديگرى تأثير گذارده و حرارت ايجاد كند\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو يا برودت بيافريند . خداوند به اين معنا هم ضد ندارد ؛ يعنى موجودى در هستى نيست كه هماورد ذات حق باشد و او را از تأثير و ايجادگرى باز دارد ؛ چون در صفت اول ثابت شد كه شريكى براى خدا نيست و در صفت دوم هم ثابت شد كه خداوند مثل ندارد .\r\nامير المؤمنين عليه السّلام سخنان جامعى در رابطه با توحيد دارند :\r\nما وحّده من كيّفه و لا حقيقته أصاب من مثّله ( مثل ندارد ) و لا إيّاه عنى من شبّهه ( شبيه ندارد ) و لا صمده من أشار إليه و توهّمه ( قابل اشارهء حسّيه نيست ) كلّ معروف بنفسه مصنوع و كلّ قائم فى سواه معلول فاعل لا باضطراب آلة مقدّر لا بجول فكرة غنيّ لا باستفادة ( غنى بالذات است ) لا تصحبه الأوقات ( در بستر زمان نمىگنجد ، بلكه برتر از قياس ، خيال ، زمان و مكان است ) و لا ترفده الأدوات سبق الأوقات كونه و العدم وجوده و الإبتداء أزله ( قديم و ازلى است ) بتشعيره المشاعر عرف أن لا مشعر له و بمضادّته بين الأمور عرف أن لا ضدّ له ( ضد ندارد ) . . . ضادّ النّور بالظّلمة و الوضوح بالبهمة و الجمود بالبلل و الحرور بالصّرد . « 1 »\r\nپس خدايى كه ميان اشيا تضاد ايجاد كرده ، خود ضدّى ندارد و خدايى كه اشيا را مماثل آفريده ، مثلى ندارد .\r\nنكته : فرق بين دو معناى مذكور اين است كه ضدان به معناى اول ، تمانع وجودى دارند ؛ يعنى هركدام از وجود ديگرى مانع مىشود ، ولى ضدان به معناى دوم ، تمانع در تأثير دارند نه در اصل وجود .\r\n\r\n5 . خداوند مكان ندارد\r\nپنجمين صفت سلبيه خداوند ، اين است كه واجب الوجود بودن او مقتضى است كه داراى مكان و حيّز نباشد . به عبارت ديگر جسم و جسمانى نباشد ؛ يعنى نمىتوان گفت كه خداوند در فلان‌جا واقع شده است . مثلا در آسمان‌ها يا به روى عرش تكيه\r\n\r\n\r\n","description":"","footnote":"\r\n( 1 ) . نهج البلاغه ، خطبه 186 .\r\n","page_name":" 127 ","page_number":127},
  {"content":"\r\n\r\nزده و . . . ، بلكه خداوند در همه‌جا حضور دارد و  فَأَيْنَما تُوَلُّوا فَثَمَّ وَجْهُ اللَّهِ  دليل ما اين است كه هيچ موجود متحيّز و مكان‌دارى خالى از اكوان اربعه ( سكون ، حركت ، اجتماع و افتراق ) نيست ؛ زيرا وقتى مكان داشت يا در آن ثانى هم در همان مكان ثابت است ، پس ساكن است و يا به مكان ديگر منتقل مىشود ، پس حركت دارد . اين صغرى و اكوان اربعه خود از حوادث‌اند ؛ يعنى آنا فآنا اين حركت ايجاد و معدوم مىگردد و هكذا سكون ، نه اين‌كه يك وجود ممتد و كش‌دار باشند ( كبرى ) ، پس هيچ متحيزى خالى از حوادث و امور حادثه نيست . سپس اضافه مىكنيم هر چيزى كه خالى از حوادث نباشد ، خود او نيز حادث است ؛ زيرا اگر آن متحيز خود قديم باشد نه حادث ، از دو حال خارج نيست :\r\n1 . يا اين حوادث ، يعنى حركت و سكون هم كه لازمهء لا ينفكّ اويند ، قديم بوده و از بىنهايت همراه جسم خواهند بود ؛\r\n2 . و يا بعدها بر اين متحيّز عارض مىشود . احتمال اول باطل است ؛ چون مستلزم اين است كه حركت و سكون هم حادث باشند و هم قديم ، و اين تناقض است .\r\nاحتمال دوم هم باطل است ؛ چون لازم مىآيد انفكاك شىء متحيّز از اين حوادث و آن هم محال است . پس به ناچار بايد آن موجود متحيّز هم حادث باشد . آن‌گاه اگر خداوند متحيز باشد لازم مىآيد كه حادث باشد و اگر حادث بود لازم مىآيد كه ممكن الوجود باشد ، چون ممكن است كه نبوده و بعد به‌وجود آمده و واجب الوجود قسيم ممكن است ، پس وجوب وجود دليل بر عدم تحيز است .\r\nدر مقابل سخن بالا ، گروهى از متكلمين اهل سنّت كه مجسمه نام دارند مىگويند :\r\nخداوند جسم است و داراى مكان و براى او مكانى فرض كرده‌اند بر بالاى آسمان‌ها و بر روى عرش ، به دليل اين‌كه قرآن مىگويد :  الرَّحْمنُ عَلَى الْعَرْشِ اسْتَوى . \r\nدر ادامه بحث به مناسبتى ثابت خواهيم كرد كه اين ظواهر بايد توجيه و حمل بر خلاف ظاهر گردند .\r\nحضرت على عليه السّلام مىفرمايد :\r\nلا يجرى عليه السّكون و الحركة و كيف يجرى عليه ما هو أجراه و يعود فيه ما\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nهو أبداه و يحدث فيه ما هو أحدثه . « 1 »\r\nدر خاتمه توضيح اين نكته ضرورى است كه ماده و ماديات داراى ويژگىهايى هستند كه برخى از آنها عبارت‌اند از :\r\n1 . زمان‌دار : تمام پديده‌هاى مادى در بستر زمان و در زير پوشش زمان قرار دارند و تاريخ تولد و مرگ دارند .\r\n2 . مكان‌دار : تمام پديده‌هاى مادى فضايى را اشغال مىكنند كه آن فضا را مكان مىناميم .\r\n3 . تغيير و تحول : تمام پديده‌هاى مادى يا خود متحرك‌اند و يا در پوشش يك حركت عمومىاند و هيچ‌يك از موجودات مادى در دو لحظه مساوى نيستند ، بلكه پيوسته متغيرند و براساس حركت جوهرى عالم يك‌پارچه سيلان است .\r\n4 . تقسيم‌پذير : هر موجود مادى تا بىنهايت قابل انقسام است و اگر به قدرى ريز شود كه با ابزار مادى و در خارج قابل انقسام نباشد ، ذهن ما او را تقسيم مىكند و داراى انقسام وهمى است .\r\nهيچ‌كدام از اين خصايص ماديات در ذات حق نيست . او خالق زمان و مكان و حركت و تغيير و تحول است و خود مشمول اين قوانين و سنت‌ها نيست . در خاتمه ، شعرى از خواجهء شيراز تقديم مىكنم :\r\n سال‌ها دل طلب جام جم از ما مىكرد * آنچه خود داشت ز بيگانه تمنّا مىكرد\r\nگوهرى كه از صدف كون و مكان بيرون بود * طلب از گمشدگان لب دريا مىكرد \r\nآرى ، حقيقتى را كه از محدودهء كون و مكان بيرون و محيط بر كون و مكان است نمىتوان در مكانى جستجو كرد . مايهء شرمندگى مادىگرايان است كه مىگويند : ما هرچه در زمين و اعماق دريا و آسمان‌ها گشتيم ، خدا را نيافتيم ، پس نيست . آنها\r\n\r\n\r\n","description":"","footnote":"\r\n( 1 ) . همان .\r\n","page_name":" 129 ","page_number":129},
  {"content":"\r\n\r\nمىگويند : عدم الوجدان دليل على عدم الوجود . يا اين‌كه مىگويند : من بايد خدا را در سالن تشريح و زير چاقوى تشريح بيابم و بدان معتقد شوم . نيز مىگويند : كل موجود مادّى محسوس ، و ما ليس به مادىّ و محسوس فليس به موجود .\r\nآرى ، كسى كه اصول دينش مسكن و خوراك و پوشاك است و از حد حيوانيت فراتر نيامده ، نمىتواند اين معانى بلند معارف الهى را ادراك كند . مگر آب دريا در سبويى قابل گنجايش است ؟ هنگامى مىتوانند اين مفاهيم را ادراك كنند كه قفس تنگ ماديت را بشكنند و از حصارهايى كه با دست هوا به دور خويش كشيده‌اند و حصار در حصار گرديده خارج شوند و جهان را از ماوراى ماده و ماديات بنگرند و مدت‌ها بايد به حوزهء علميه مقدسه قم بيايند و در محضر بزرگانى همچون علّامه طباطبايىها و شهيد مطهرىها زانو بزنند تا بفهمند كه اينجا ميدان قهرمانان دلاور علم است و صحنهء سيمرغان عشق است و بايد گفت :\r\n اى مگس عرصهء سيمرغ نه جولانگه توست * عِرض خود مىبرى و زحمت ما مىدارى \r\nفلاسفهء مادى در چشم مادّيون تنگ‌نظر و اسير در ظلمت‌كده طبيعت عظيم جلوه مىكنند ، ولى در برابر فلاسفهء بزرگ الهى همانند طفل دبستانى هستند كه بايد از صفر شروع كنند . در اينجا از خوانندگان محترم مىخواهم بار ديگر پيام بزرگ‌ترين رهبر مذهبى - سياسى دنيا ، امام خمينى رحمه اللّه را به رهبر مركزيت كمونيسم جهانى يعنى گورباچف ، و جواب او را در مقابل پيام روح خدا مطالعه كرده و با يكديگر مقايسه كنند و عظمت اسلام را بار ديگر عيان ببينند . انسان وقتى فرازهاى اين پيام نورانى و اين پيك كوبنده و نابوده‌كنندهء كمونيسم را ملاحظه مىكند ، به ياد پيام‌هاى رسول خدا به امپراطورهاى زر و زور ايران و روم آن عصر مىافتد . جز اين ، مثال و شبيهى براى اين پيام نمىبينم . خداوند را بر نعمت اسلام و قرآن و جمهورى اسلامى از قلب شاكريم . افتخار مىكنيم كه مسلمان و پيرو مكتب قرآن هستيم . افتخار مىكنيم كه شيعه و پيرو على بن ابى طالب و اولاد معصوم او هستيم . من افتخار مىكنيم كه در جمهورى اسلامى و زير پرچم قرآن زندگى مىكنيم .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمن و ما و همهء ايرانيان با فرياد بلند اعلام مىكنيم كه : « من مثلى ؟ » ، « من مثلنا ؟ » كدام انسان در سراسر دنيا داراى نعمت گران‌بهايى است كه ما داريم ؟ و آن حكومت اسلامى است .\r\n\r\n6 . خداوند محل ندارد\r\nششم از صفات سلبيه خداوند اين است كه واجب الوجود بودن حق مقتضى است كه او محل نداشته باشد و در چيزى حلول نكند .\r\nبيان مطلب : اكثر خداباوران جهان مىگويند : خداوند داراى محل و موضوع نيست ، زيرا اگر در محلى حلول كند لازم مىآيد كه ذات حق به آن محل نيازمند باشد و احتياج از صفات ممكن الوجود و ممكن قسيم واجب الوجود است . فيلزم ما فرضنا ، واجبا كان ممكنا و هذا خلف محال .\r\nدر مقابل گروهى از مسيحيان جهان مىگويند : خداوند در حضرت عيسى عليه السّلام حلول كرده است .\r\nگروهى از جهلهء صوفيه برآن‌اند كه خداوند در بدن عارفين و اصل و كامل حلول كرده است .\r\nگروهى از غلاة يعنى غلوّكنندگان و مفوضه شيعه مدعى شده‌اند كه خداوند در على عليه السّلام و اولاد او حلول كرده است . به عقيدهء ما نظريه حلول ، سخت فاسد و بىاساس است ؛ زيرا براى حلول سه معنا متصور است كه هيچ‌كدام صحيح نيست :\r\n1 . حلول به معناى عارض شدن باشد ، يعنى حلول عرضى در جسمى ، مانند حرارت و برودت كه حلول بر آتش و آب مىكنند و مانند حلول بياض در جسم و . . . .\r\nاشكال اين معنا آن است كه عرض بدون معروض و حالّ بدون محل نشايد ؛ بلكه هميشه نيازمند به محل و معروض است و وجودش يك وجود تبعى است كه هرگز قائم به ذات خويش نيست . اگر خداوند حالّ در محلى باشد به اين معنا لازم مىآيد كه نيازمند به آن محل باشد و احتياج مستلزم امكان است و امكان قسيم واجب است . فما فرضناه واجبا صار ممكنا .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n2 . حلول به معناى واقع شدن و حلول كردن جسمى در جسم ديگرى باشد ؛ مانند حلول زيد در منزل و آب در كوزه . اين معنا نيز باطل است ؛ چون مستلزم نياز به مكان و جسم ديگر است و حاجت‌مندى از خصايص ممكنات است و ممكن قسيم واجب الوجود است .\r\n3 . حلول به معناى قيام موجودى به موجود ديگر در اصل وجود باشد ؛ همانند قيام اثر به مؤثر و ظل به ذى ظل و . . . . اين معنا هم به طريق اولى براى ذات حق محال است ؛ چون مستلزم آن است كه ذات حق معلول شىء ديگر باشد و حال آن‌كه واجب الوجود مؤثر است و نه متأثر علت و نه معلول . منظور مرحوم خواجه و علّامه از حلول ، همان معناى اول است كه مشهور هم همان است .\r\n\r\n7 . خداوند با غير خود متحد نمىشود\r\nهفتم از صفات سلبيه آن است كه وجوب وجود مقتضى است كه ذات حق با هيچ شىء ديگرى متّحد نشود و قول به وحدت وجود به معنايى كه در ميان جهله صوفيه رايج است ، باطل به‌شمار مىآيد . دليل بر ابطال اتحاد ، عبارت است از دو امر :\r\n1 . قبلا ثابت شد كه خداوند واجب الوجود لذاته است . حال مىگوييم : چون واجب الوجود است ، پس ذات حق واحد است و متعدد نيست و شريكى ندارد و واجب الوجود ديگرى در عالم نيست . لذا اگر خداوند با غير خود از اشيا متّحد شود و قابل حمل باشد كه بگوييم اين همان است ، الّا و لابد ، آن غير بايد موجودى ممكن الوجود باشد ؛ آن‌گاه اگر خدا با ممكن يكى شود لازم مىآيد كه لوازم و احكام ممكنات براى ذات حق هم ثابت باشد و بالعكس ؛ يعنى احكام واجب الوجود براى اين ممكن ثابت گردد و حال آن‌كه لازم به هر دو قسمش باطل است ، پس ملزوم هم باطل است .\r\nبيان ملازمه : چون وقتى دو چيز متحد شدند ، احكام و لوازم يكديگر را مىپذيرند .\r\nبيان ابطال لازم : يكى از لوازم لاينفك ممكن الوجود امكان ذاتى اوست كه لازمهء ذات ممكنات است و يكى از لوازم لاينفك واجب الوجود وجوب ذاتى اوست .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nآن‌گاه محال است كه واجب الوجود لذاته به صفت امكان متصف گردد ، كما اين‌كه محال است ممكن بالذات به صفت وجوب ذاتى متصف گردد ، و گرنه يلزم انقلاب در ماهيت ، پس ملزوم هم باطل است و اتحاد قابل قبول نيست .\r\n2 . اگر خداوند با غير خود متحد و يكى شود ، يا اين است كه بعد از اتحاد هم هر دو موجودند ، همان‌گونه كه قبل از اتحاد موجود بودند ، در اين صورت اتحادى نخواهد بود ؛ زيرا اتحاد حقيقى عبارت است از « صيرورة الشيئين شيئا واحدا » ؛ يعنى دو چيز واقعا يكى شوند كه خود اين از محالات است . يا اين است كه بعد از اتحاد هر دو معدوم شده و موجود ثالثى پديد مىآيد كه اولا اتحاد نيست و ثانيا ثابت شد كه عدم بر واجب الوجود مطلقا محال است ، چه عدم سابق و چه لاحق ؛ و يا اين است كه پس از اتحاد يكى موجود است و ديگرى معدوم مىشود كه باز هم اتحادى نيست ؛ چون شىء موجود با شىء معدوم متحد نيست . وانگهى لازمه‌اش آن است كه واجب الوجود عدم‌بردار باشد و هو محال ؛ چون مستلزم امكان خواهد بود و هو من صفات الممكنات . پس قول به اتحاد و وحدت وجود باطل است .\r\nخلاصهء مطلبى را كه بزرگان از عرفا نقل مىكنند ، از زبان يكى از اساتيد بزرگ ما چنين است :\r\nتمام عرفان را دو مسأله تشكيل مىدهد : 1 . توحيد وجود ؛ 2 . بيان موحد . يعنى عرفان بيان مىكند كه توحيد حقيقى چيست و موحد راستين كدام است ؟ لذا مسأله وحدت شخصى وجود و مسأله انسان كامل سراسر عرفان را تشكيل مىدهد و راهيان اين راه بعضى با سلوك محض و بعضى با جذبهء صرف و بعضى در به دو امر با سلوك محض و در پايان كار با جذبه و بعضى بالعكس اين راه را طى مىكنند ؛ يعنى عارفان يا سالك محض‌اند و يا مجذوب محض و يا سالك مجذوب و يا مجذوب سالك . از ديد عارف ، توحيد حقيقى آن است كه تمام افعال را در فعل حق فانى ببينيم و در توحيد صفاتى تمام صفات را در صفات حق فانى ، و در توحيد ذات تمام ذوات را در ذات حق فانى بدانيم . در عرفان اولين مسأله وحدت شخصى وجود است . عرفا پس از تبيين اين مطلب به توجيه كثرت‌ها مىپردازند كه اگر موجود واحد است ، پس اين\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nكثرات چيست ؟ و در توجيه كثرات برخى كثرات را مانند سراب مىدانند و برخى مانند ثانية ما يراه الاحول . برخى نيز همانند ظلّ و برخى مانند صور مرآتيه مىدانند .\r\nآنها كه كثرت را همانند سراب يا ثانية ما يراه الاحول مىدانند . سخنانشان از ديدگاه بزرگان عرفا مردود شمرده شده و مىگويند : كثرات جهان آفرينش نيرنگ و سراب نيست ؛ چون‌كه نيرنگ و سراب فريب است و فريب در عالم نيست ، بلكه آنچه از وحى مستفاد است اين‌كه جهان كثرت آيات الهى حق‌نماست ، نه سراب . اگر گفته‌اند :\r\n الا كل شىء ما خلا اللّه باطل * و كل نعيم لا محالة زائل \r\nبدان معناست كه اگر چيزى خدا را نشان نداد ، از آن جهت باطل است . سراسر جهان كثرت آيت است و اين همان است كه از كثرت به صور مرآتيه ياد مىكنند و اين قسم مورد قبول امثال آقا محمّد رضا قمشه‌اى و اشكورى گيلانى بود . آنها كه كثرت را همانند ظل و ذى ظل توجيه مىكنند ، نيمى از راه را رفته‌اند . اگرچه جهان ظل حق است ، سهمى از وجود ضعيف دارد ، ولى اگر صور مرآتيه بينده‌اى نباشد ، وجودى ندارد . اگر ناظرى نباشد ، آيتى در كار نيست و سراسر جهان مرآت حق‌اند و مرآت مرئى را نشان مىدهد و مرئى حق است . آيات بودن جهان وقتى صادق است كه حق تعالى را وجود محض و صرف و مطلق بدانيم . ممكنات موجود نيستند ، بلكه واجب نمايند ؛ يعنى باطن اشيا آيت است ؛ چون ظاهرشان ، صدر اشياى آيت است چون ذيلشان ، حواشى اشياى آيت‌اند ، چون متن آنها اشياى آيت است چون انجامشان ، و لذا هم حلول محال است و هم اتحاد ؛ زيرا حلول صاحب صورت در صورت مرآتيه محال است و اتحاد صاحب صورت با صورت مرآتيه هم محال است ، چيزى غير از حق نيست تا در او حلول كند يا با او متحد شود .\r\nدومين مسأله عرفان ، انسان كامل است . نمونه انسان كامل انبيا هستند و كامل‌ترين آنها رسول اكرم صلّى اللّه عليه و إله و سلّم است . آنچه عرفان در اين باب به او بها داده ، طهارت ضمير است كه تا انسان طاهر الضمير نباشد ، رسيدن به مقام موحد كامل برايش ميسور نيست .\r\n« دم على الطهارة يوسع عليك الرزق » ؛ يعنى براى نيل به رزق باطن طهارت باطن لازم است .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nعقيده ما در اين باب ، همان سخن مولاى عارفان على عليه السّلام كه مىفرمايد :\r\nمع كلّ شيء لا بمقارنة و غير كلّ شيء لا بمزايلة . « 1 »\r\nو باز مىفرمايد :\r\nداخل فى الأشياء لا كشيء داخل و خارج من الأشياء لا كشيء خارج سبحان من هو هكذا و لا هكذا غيره . « 2 »\r\n\r\n8 . خداوند در جهتى نيست\r\nهشتم از صفات سلبيه خداوند آن است كه واجب الوجود بودن حق مقتضى است كه او داراى جهت نباشد . مقصود از جهت عبارت است از سمتى كه قابل اشارهء حسّيه است و اهل هيأت جهات را به چهار جهت مشرق ، مغرب ، شمال و جنوب منقسم مىدانند و اهل حكمت جهات را به شش جهت تقسيم مىكنند : يمين و يسار ، امام و خلف ، فوق و تحت . ما معتقديم كه خداوند در جهتى نيست و نمىتوان گفت خداوند در جهت بالاى سر ماست و دو دليل هم داريم :\r\n1 . هر موجودى كه داراى جهت باشد ، قابل اشارهء حسّيه است و هر موجودى كه قابل اشارهء حسّيه باشد ، مادى خواهد بود . و قد ثبت كه ذات حق فراتر از ماده و ماوراى مادى است ، پس داراى جهت نيست .\r\n2 . هر موجودى كه در جهتى باشد ، محلى براى اكوان اربعهء حادثه است ؛ زيرا يا دو آن پشت سر هم در آن جهت معيّن مىماند ، پس ساكن خواهد بود ، يا در آن بعدى از آن نقطه به نقطه ديگر منتقل مىشود ، پس متحرك خواهد بود و اكوان اربعه از امور حادثه است ؛ پس لازم مىآيد كه خداوند حادث باشد و حدوث از نشانه‌هاى ممكن الوجود است . پس اگر حادث باشد ، او ممكن خواهد بود ، كه نبود و قابليت وجود را داشت ، سپس به‌وجود آمد و امكان قسيم واجب است و ما در واجب الوجود بحث داريم .\r\nمخالفان اين نظر و كسانى كه خدا را در جهتى مىدانند ، مجسمه و كراميه هستند\r\n\r\n\r\n","description":"","footnote":"\r\n( 1 ) . همان ، خطبه 1 .\r\n( 2 ) . بحار الأنوار ، ج 58 ، ص 105 .\r\n","page_name":" 135 ","page_number":135},
  {"content":"\r\n\r\nو اصولا تمام فرقى كه خدا را جسم مىدانند ، براى او جهت قائل‌اند . كراميه مىگويند :\r\nخداوند در جهت فوق عرش است چون قرآن گفته است :  الرَّحْمنُ عَلَى الْعَرْشِ اسْتَوى .  « 1 » برخى از اينها مىگويند : جهت خداوند از جهت عرش تا بىنهايت است و فاصلهء عرش از خداوند هم نامتناهى است . بعضى ديگر مىگويند : ذات حق نامتناهى است ولى فاصلهء او از عرش متناهى است . البته اين ظاهر تعبيرشان است كه فاسد است .\r\nدر خاتمه اين بحث ، سؤال و جوابى را عرضه مىكنيم :\r\nسؤال : اگر خداوند در جهتى نيست ، پس آياتى كه مىگويد :  الرَّحْمنُ عَلَى الْعَرْشِ اسْتَوى ،   وَ هُوَ الْقاهِرُ فَوْقَ عِبادِهِ ، *   يَدُ اللَّهِ فَوْقَ أَيْدِيهِمْ ،   يَخافُونَ رَبَّهُمْ مِنْ فَوْقِهِمْ  و . . . را چگونه توجيه مىكنيد كه به ظاهرش اثبات جهت مىكنند ؟\r\nما دو جواب مىدهيم ، يكى نقضى و ديگرى حلّى :\r\nجواب نقضى : اگر ما اين‌گونه آيات را داريم ، متقابلا آياتى هم داريم مبنى بر اين‌كه :\r\n فَأَيْنَما تُوَلُّوا فَثَمَّ وَجْهُ اللَّهِ  يا  نَحْنُ أَقْرَبُ إِلَيْهِ مِنْ حَبْلِ الْوَرِيدِ  و . . . . اينها را چه مىگوييد ؟\r\nجواب حلّى : از طرفى ظواهر قرآنيه دلالت دارند بر اين‌كه خداوند در جهتى است و جسم است ، ولى از طرف ديگر برهان قطعى عقلى مىگويد : جسميت و در جهت بودن بر خداوند محال است . حال چه بايد كرد ؟ چهار صورت متصور است :\r\n1 . هم به ظواهر نقليه و هم به برهان عقلى باهم معتقد شويم ؛\r\n2 . به هيچ‌كدام از ظواهر نقلى و دليل عقلى معتقد نشويم ؛\r\n3 . به ظواهر نقليه عمل كرده و ادلّه عقليه را طرح كرده و دور بياندازيم ؛\r\n4 . به ادلّه عقليه عمل كرده و ظواهر نقليه را توجيه كنيم .\r\nاحتمال اول باطل است ؛ چون معنايش اين است كه ما هم معتقد به جسميت باشيم و هم به عدم جسميت ؛ هم خدا را در جهتى بدانيم و هم ندانيم . اين اجتماع نقيضين است و هو محال .\r\n\r\n\r\n","description":"","footnote":"\r\n( 1 ) . سورهء طه ، آيه 5 .\r\n","page_name":" 136 ","page_number":136},
  {"content":"\r\n\r\nاحتمال دوم نيز باطل است ؛ چون معنايش اين است كه نه به جسميت معتقد شويم و نه به عدم آن ، نه به در جهت بودن معتقد شويم و نه در جهت نبودن و اين ارتفاع نقيضين و باطل است .\r\nاحتمال سوم هم باطل است ؛ زيرا اگر عقل را طرح كرديم ، بايد نقل را نيز طرح كنيم ؛ چون عقل اساس و پايه اثبات همهء نقليات است و ما با عقل حقانيت نقل را ثابت كرديم . عقل است كه صدق قرآن را ثابت كرده است ؛ عقل است كه صدق پيامبر و حقانيت او را ثابت مىكند ؛ عقل است كه وجود حق و حكمت آن را ثابت كرده و اگر عقل را كنار بزنيم ، به نقل هم نمىتوانيم اخذ كنيم . پس احتمال چهارم معين مىشود كه بايد دليل عقلى را گرفته و ظواهر نقليه را توجيه كنيم و توجيه به اين است كه بگوييم : در آياتى كه كلمهء « فوقيت » آورده شده ، نشانهء احاطهء قيومى خداوند بر همهء موجودات است و كلمه « عرش » كنايه از علم و قدرت نامتناهى حق است و جاى تعجب نيست ؛ زيرا امثال اين توجيهات در ظواهر آيات بسيار است . مرحوم شيخ صدوق در رسالهء اعتقادات كه در آخر شرح باب حادى عشر به چاپ رسيده ، در حدود بيست و سه مورد از آيات قرآن را مىآورد كه همهء آنها به تأويل برده شده و ما در اينجا چند نمونه را مىآوريم :\r\n1 .  وَ جاءَ رَبُّكَ وَ الْمَلَكُ صَفًّا صَفًّا  اىّ جاء امر ربك ؛\r\n2 .  كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ  يعنى عن ثواب ربهم ؛\r\n3 .   وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ   اىّ إلى ثواب ربها ؛\r\n4 .  وَ يُحَذِّرُكُمُ اللَّهُ نَفْسَهُ *  يعنى انتقامه ؛\r\n5 .  وَ مَنْ يَحْلِلْ عَلَيْهِ غَضَبِي فَقَدْ هَوى  و غضب اللّه عقابه و رضاه ثوابه .\r\n\r\n9 . خداوند محل حوادث نيست\r\nنهم از صفات سلبيه آن است كه وجوب وجود مقتضى است كه خداوند محل از براى حوادث واقع نشود ؛ يعنى محال است كه چيزى تازه و نو بر آن ذات عارض شود كه قبلا آن را فاقد بوده باشد . بر اين مدعا سه دليل داريم :\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nدليل اول : حدوث حوادث در ذات حق مستلزم آن است كه ذات منفعل و متغيّر و متكامل باشد ؛ به اين معنا كه تا به حال ذات ، قابليت اتصاف به اين صفت را نداشت و الآن اين قابليت و استعداد آمد و اين خصلت‌ها از صفات ممكنات مادى است و ذات حق واجب الوجود است ؛ فيلزم ما فرضناه واجبا صار ممكنا .\r\nدليل دوم : اين صفتى كه مىخواهد بر ذات حق عارض شود يا از صفات و لوازم ذات حق است و يا لوازم غير اوست . به عبارت ديگر ، يا مقتضى اين صفت حادثه خود ذات است ، يا ذات ديگر . اگر از صفات خود ذات باشد ، بايد قديم و ازلى باشد نه حادث و هو المطلوب ؛ و اگر از غير او باشد لازم مىآيد كه واجب الوجود محتاج به غير باشد و احتياج مستلزم امكان است .\r\nدليل سوم : اگر اين صفت حادثه يك صفت كماليه است كه محال است ذات حق خالى از آن باشد ؛ زيرا به زودى خواهيم گفت كه صفات حق تعالى عين ذات اوست و اگر از صفات نقص است كه براى ابد اتصاف ذات حق به آن ممتنع است فلا وجه لكونه محّلا للحوادث . مخالفان در اين باب حضرات كراميه هستند كه مىگويند ارادهء خداوند حادث است در محلى كه خود ذات باشد . با براهين فوق ، نظريه آنان باطل مىشود .\r\n\r\n10 . خداوند محتاج به غير نيست\r\nدهم از صفات سلبيه خداوند آن است كه واجب الوجود بودن خداوند مقتضى است كه آن ذات مقدس غنى على الاطلاق بوده و از جميع ماسوى مستغنى و در اصل ذات و در صفات ثبوتيه و سلبيه و نيز در افعال و تأثيرات ، به هيچ موجودى محتاج نباشد .\r\nاو حقيقتى است كه قائم به ذات خويش بوده و جميع ممكنات محتاج درگاه او و قائم به ذات او هستند . قرآن كريم مىفرمايد :\r\n يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ ؛  « 1 »\r\nاى مردم ، شما به خدا نيازمنديد ، و خداست كه بىنياز ستوده است .\r\n\r\n\r\n","description":"","footnote":"\r\n( 1 ) . سورهء فاطر ، آيه 15 .\r\n","page_name":" 138 ","page_number":138},
  {"content":"\r\n\r\nبراهين مطلب : جناب علّامه در كشف المراد ، براى اثبات اين مدعا سه برهان اقامه كرده است .\r\nبرهان اول : پس از اين‌كه در برهان امكان و وجوب به اثبات رسيد كه خداوند واجب الوجود لذاته است ، مىگوييم : واجب الوجود يعنى حقيقتى كه مستجمع جميع صفات كماليه بوده و فاقد هرگونه نقص و كمبودى است . چنين موجودى معقول نيست كه محتاج باشد ، پس تصور واجب الوجود مستلزم تصديق به غنى بودن اوست .\r\nبرهان دوم : از آنجا كه همه ممكنات بدون استثنا ممكن الوجودند ، محتاج به ذات حق هستند . اصل و كمالات هستى در ذات آنها نبوده و خداوند به آنها داده است . حال اگر بنا باشد ذات حق تعالى حاجت‌مند به ممكنات باشد ، در اصل ذات و يا در كمالات ذات مستلزم دور خواهد بود ؛ يعنى لازم مىآيد كه ممكنات محتاج به خدا و خدا محتاج به ممكنات باشد و دور باطل است ؛ چون مستلزم تناقض است ، به بيانى كه قبل از اين عنوان شده است .\r\nاشكال . مقدمه : هر دورى باطل نيست ، بلكه دور ، دو نوع است :\r\n1 . دو شىء بر يكديگر متوقف باشند ، آن هم از يك جهت معين ؛ مثلا زيد در اصل وجود وابسته به خالد باشد و خالد هم وابسته زيد در همان اصل وجود . اين قسم باطل و محال است .\r\n2 . دو چيز بر يكديگر وابسته و نيازمند باشد ، ولى هركدام از جهت خاصى غير از جهت ديگر . مثلا زيد در داشتن كمال علم منطق و فلسفه محتاج به خالد باشد و خالد در دارا شدن كمال علم فقه و اصول محتاج به زيد باشد بلا مانع است ؛ چون وحدت در جهت ندارند چنان‌كه دربارهء خواجهء طوسى و علّامه حلّى صاحبان متن و شرح كتاب نقل شده كه بيست سال باهم تبادل علم مىكردند . خواجه در معقولات معلّم علّامه بود و علّامه در منقولات . شگفتا كه علّامه مىفرمايد : « در طول اين بيست سال هرگز مكروهى از جناب خواجه مشاهده نكردم » . در هر صورت اين قسم از دور محال نيست .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاشكال : چه اشكالى دارد كه مثلا كسى بگويد خداوند در اصل ذات و در بعضى از كمالات ذات مثل علم و قدرت و اراده و . . . بىنياز از غير باشد و از اين ناحيه كه غنى مطلق است در آن ممكن تأثير گذارده و آن را ايجاد كند ، ولى در برخى ديگر از صفات نيازمند به غير باشد و ممكن در او تأثير گذارده و به وى اين كمال را بدهد ؟\r\nاگر چنين فرضى كرديم جهات متعدد شده و دور مرتفع مىگردد . حال اين فرض چه مانعى دارد ؟\r\nجواب : اولا اين سخن مبتنى است بر اين‌كه صفات خداوند زايد بر ذات او بوده و آن را از ديگرى گرفته و در صفت دوازدهم از صفات كماليه ثابت خواهيم كرد كه همه صفات كماليه خداوند عين ذات اوست . ثانيا اين بيان شما هم مشكل دور محال را حل نمىكند ؛ به دليل اين‌كه اين ممكن از همان جهتى هم كه مىخواهد در ذات واجب الوجود تأثير بگذارد محتاج به واجب الوجود است . آن‌گاه اگر واجب هم در اين امر محتاج به ممكنات باشد ، دور لازم مىآيد و الدور باطل .\r\nبرهان سوم : صفاتى كه در ممكنات وجود دارد چند نوع است :\r\nالف . صفاتى كه در ذات آنهاست ، همانند حيوانيت و ناطقيت براى انسان .\r\nب . صفاتى كه لازمهء ذات آنها و از عوارض لازمه است ، همانند صفت امكان نسبت به جميع ممكنات .\r\nج . صفاتى كه از اعراض مفارقه بوده و لازمهء لاينفك ذات نيست ، همانند علم و كتابت و . . . براى انسان .\r\nد . صفاتى كه سلب آنها از يك ممكن ضرورى است ، همانند جماد بودن نسبت به انسان .\r\nبه عبارت ديگر ممكنات داراى سه دسته صفات‌اند :\r\n1 . صفاتى كه براى يك ممكن واجب و ضرورى است ( هركدام از ممكنات متناسب با خود ) ؛\r\n2 . صفاتى كه براى يك ممكن محال و ممتنع است ( هركدام متناسب با خود ) ؛\r\n3 . صفاتى كه براى هر ممكنى امكان دارد ؛ يعنى قابليت دارد كه دارا باشد يا نادار .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nصفاتى كه براى واجب الوجود ثابت است اعم از ثبوتيه و سلبيه از صفات مقوم ذات‌اند و برخى از آنها را كه كمال‌اند واجب الوجود حتما دارد و برخى را كه از نقايص‌اند محال است كه داشته باشد و شق ثالث ندارد . حال مىگوييم : اگر خداوند در اصل ذات محتاج به غير باشد لازمه‌اش امكان اوست نه وجوب وجود . نيز اگر در صفات ثبوتيه و سلبيه هم محتاج به غير باشد لازمه‌اش امكان اوست ؛ زيرا ذات موقوف بر اين صفات است و اين صفات موقوف بر غير هستند . پس در نتيجه ذات هم موقوف بر غير خود مىشود و هر ذاتى كه محتاج به غير بود ، ممكن ، و ممكن قسيم واجب است . پس اگر خداوند محتاج به غير باشد لازم مىآيد ممكن باشد ، و هذا خلف محال .\r\n\r\n11 . خداوند داراى لذت و الم نيست\r\nيازدهم از صفات سلبيه خداوند اين است كه واجب الوجود بودن خداوند مقتضى است كه ذات حق داراى لذت و الم ( خوشى و ناخوشى ، شادى و غم ، ملايمت و ناملايمت ) نباشد .\r\nبيان مطلب : لذت و الم ، هركدام دو شعبه دارند :\r\n1 . لذّات و آلام حسّى و مادّى : مثلا انسان در فلان وقت از فلان غذا به لحاظ اعتدال مزاج لذت مىبرد و در فلان وقت از همان غذا به لحاظ انحراف مزاج از حد اعتدال به سوى افراط يا تفريط متنفر بوده و رنج مىبرد . اين قسم از لذّات و آلام براى ذات حق محال است ؛ زيرا اين امور از توابع جسم‌اند و بايد جسمى باشد و مزاجى داشته باشد و توسط آن لذات و آلام حسى را احساس كند . قبلا ثابت كرديم كه ذات حق موجودى مادى و جسمانى نيست ، بلكه حقيقتى مجرد و فراسوى ماده و ماديات است و بر ذات مجرده اين امور محال است .\r\n2 . لذّات و آلام عقلى كه مدّ نظر حكماست : در اينجا لذت به معناى ادراك امرى كه ملايم و سازگار با ذات ادراك است ؛ مثلا ادراك كمال لذت‌بخش است ، چون مناسب با نفس است و همچنين لذت علم و . . . و الم نيز در اينجا به معناى ادراك امور منافيه با نفس مدرك است ؛ مثلا ادراك نقايص و صفات رذيله و محدوديت‌ها براى مدرك\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nرنج‌آور است . حال الم عقلى به اين معنا هم بر ذات خداوند محال است ؛ چون ذات حق واجب الوجود و مستجمع همه كمالات است ، پس نقص ندارد تا ناخشنود باشد و نيز يكتاست ، پس شريكى ندارد كه محزون گردد . نيز عامل قاهرى بالاى سر او نيست تا از ادراك آن رنج ببرد ؛ اما لذت عقلى محل اختلاف است . مشهور فلاسفه و گروهى از متكلمين نظير ابو اسحاق ابراهيم بن نوبخت و خواجه طوسى اين صفت را براى ذات حق ثابت مىدانند به دليل اين‌كه خداوند ذات خويش و صفات كماليه‌اش را ادراك مىكند و اين همان معناى لذت عقلى است و به تعبير ابن سينا : « اجلّ مبتهج بشىء هو الاوّل بذاته » و باز به قول فاضل مقداد در شرح باب حادى عشر : « اجلّ مدرك لأعظم مدرك بأتم إدراك » ؛ يعنى ذات خداوند والاترين ادراك‌كننده نسبت به بزرگ‌ترين ادراك‌شونده‌ها ( ذات و كمالات ذات ) به نحو كامل‌ترين ادراكات ( علم حضورى ذاتى ) است .\r\nدر مقابل مشهور متكلمين از جمله جناب علّامه رحمه اللّه مىگويند : خداوند به صفت التذاذ عقلى هم متصف نمىشود ؛ به دليل اين‌كه همان‌گونه كه در اصول فقه مىگويند احكام خدا و ملاكات احكام هر دو توقيفى هستند و بر رسيدن بيانى از شارع مقدس توقف دارند ، در اصول دين هم مىگويند : اسماء و صفات الهى توقيفى هستند ؛ يعنى بر بيان شارع توقف دارند . پس هر اسمى را كه قرآن و سنت خدا را بدان متصف كرده و ناميده ، ما هم بايد به همان اسم بخوانيم و حق نداريم نام ديگرى بر او نهاده و او را بدان صدا بزنيم ؛ زيرا شايد در اوصافى كه قرآن و سنّت ذكر نكرده اشكالى هست ، و لو عقل اسناد آن را بلا مانع بداند ، ولى ادراك عقلى كافى نيست و لذا سوء ادب است كه خدا را با آن ياد كنيم . پس نمىتوان گفت خداوند ملتّذ ( لذت‌برنده ) است .\r\n\r\n12 . خداوند داراى معانى و احوال نيست\r\nدوازدهمين صفت از صفات سلبيه خداوند اين است كه وجوب وجود مقتضى است كه ذات حق داراى معانى و احوال و صفات زايد بر ذات نباشد . ما اين بحث را تحت عنوان توحيد صفاتى ذكر مىكنيم . توضيح اين‌كه توحيد داراى مراتب و ابعادى است :\r\n1 . توحيد در ذات : يعنى شناخت ذات حق به يگانگى و اين‌كه مبداء كل هستى فقط\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nذات حق است و جهان يك قطبى بوده و ماهيت از اويى و به سوى اويى دارد . اين بعد در بيان نفى شريك از خداوند بيان شد .\r\n2 . توحيد در صفات : يعنى شناخت اين معنا كه صفات كماليه خداوند عين ذات او بوده و خود صفات هم در خارج عين يكديگرند . اين قسم را در همين مبحث بيان خواهيم كرد .\r\n3 . توحيد در افعال : يعنى شناخت اين‌كه جهان با همه اسباب و مسبّبات فعل حق بوده و قائم به اراده الهى است و احدى از خود استقلال ندارد ؛ و لا حول و لا قوّة الّا باللّه العلى العظيم .\r\n4 . توحيد در عبادت : يعنى شناخت اين‌كه يگانه معبود حقيقى و راستين خداست و تنها خدا را مطاع دانستن و تنها او را جهت حركت قرار دادن و زندگى را به رنگ او درآوردن و براى او مردن و زيستن . به فرموده قرآن كريم :\r\n وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ . . .   إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ ؛  « 1 »\r\nمن از روى اخلاص ، پاكدلانه روى خود را به سوى كسى گردانيدم كه آسمان‌ها و زمين را پديد آورده است ؛ و من از مشركان نيستم . . . در حقيقت ، نماز من و [ ساير 
  ] عبادات من و زندگى و مرگ من ، براى خدا ، پروردگار جهانيان است .\r\nدر كتب كلاميه توحيد در افعال و عبادت مطرح نيست . ازاين‌رو ، بحث ما توحيد در صفات است .\r\nاز قديم الايام در ميان متكلمين اسلام اين بحث مطرح بوده كه آيا صفات خداوند حادث است يا قديم ؟ بر فرض قدمت ، آيا صفات خداوند عين ذات اوست و يا زايد بر ذات او ؟\r\nصفات خدا را دو قسم كرده‌اند :\r\n\r\n\r\n","description":"","footnote":"\r\n( 1 ) . سورهء انعام ، آيه 79 و 162 .\r\n","page_name":" 143 ","page_number":143},
  {"content":"\r\n\r\n1 . صفات ذات ، صفاتى كه از خود ذات انتزاع مىشوند و در توصيف ذات به آن صفات به جز ذات به چيز ديگرى محتاج نيستيم ؛ مانند صفت علم ، قدرت ، حيات ، اراده و . . . خداوند از ازل قادر ، حىّ و عالم بوده است ، خواه تا ابد موجود ديگرى باشد يا نباشد .\r\n2 . صفات فعل ، صفاتى كه از فعل حق انتزاع مىشود و در اتصاف ذات به آن صفات محتاجيم به اين‌كه فعل او را هم در نظر بگيريم ؛ مانند عدل ، حكمت ، خالقيت ، رزق ، اماته و احياء و . . . و يا ارادهء فعليه حق كه همان ايجاد است و اين از صفات فعل است نه ذات .\r\nبحث ما دربارهء صفات ذات است . دربارهء توحيد صفاتى دو قول وجود دارد :\r\nقول اول . فلاسفهء الهى و متكلمين شيعى طرفدار توحيد صفاتى هستند . آنها مىگويند : صفات خدا عين ذات اوست و در خارج ذات و صفات به يك موجود موجودند ، كما اين‌كه خود صفات هم عين يكديگرند و قدرت عين علم و علم عين حيات و حيات عين اراده است ( همانند نفس ناطقه ما انسان‌ها يك حقيقت است كه هم مدرك كليات است و هم مدرك جزئيات ، هم مدرك معانى است و هم مدرك صور ، هم مدرك است و هم محرك ) و خلاصة النفس فى وحدتها كل القوى .\r\nبه فرموده حكيم بزرگ فارابى :\r\nوجود كلّه ، علم كلّه ، قدرة كلّه ، حياة كلّه . « 1 »\r\nنيز به قول آنسلم :\r\nصفات خدا عين ذات او هستند . خدا را نبايد گفت كامل است ، بلكه او عين كمال است . همچنين عادل نيست ، عدل است ؛ حكيم نيست ، حكمت است . . . صفات او همه يكى است و متعدد نيست . « 2 »\r\nشهيد مطهرى در جهان‌بينى توحيدى مىگويد : توحيد صفاتى به معناى نفى هرگونه كثرت و تركيب از ذات خداست . ذات خدا در عين اين‌كه به اوصاف كماليه جمال و جلال متصف است ، داراى جنبه‌هاى عينى نيست ، و الّا لازم مىآيد كه محدود باشد و\r\n\r\n\r\n","description":"","footnote":"\r\n( 1 ) . الأسفار ، ج 6 ، ص 121 .\r\n( 2 ) . سير حكمت در اروپا ، ص 91 .\r\n","page_name":" 144 ","page_number":144},
  {"content":"\r\n\r\nچون ذات خدا نامحدود است ، صفات او هم نامحدود است .\r\nامام جعفر صادق عليه السّلام مىفرمايد :\r\nلم يزل اللّه عزّ و جلّ ربّنا و العلم ذاته و لا معلوم و السّمع ذاته و لا مسموع و البصر ذاته و لا مبصر و القدرة ذاته و لا مقدور . « 1 »\r\nقول دوم . در مقابل قول اول ، بيشتر متكلمين اهل سنّت مبتلا به شرك صفاتى شده و روى هم رفته سه قول از آنها ابراز شده است :\r\n1 . اشاعره مىگويند : صفات خداوند يك سلسله معانى زايد بر ذات هستند ، ولى قائم به ذات و از لوازم ذات‌اند و همانند خود ذات قديم هستند . آنها معتقدند كه خداوند قادر است به قدرتى كه قديم است ، و عالم است به علمى كه قديم است و حىّ است به حيات قديمه و . . .\r\n2 . بيشتر معتزله بر آن‌اند كه ذات حق در اصل ذات با ساير ذوات فرقى ندارد . تنها خداوند اختصاص دارد به حالتى به نام الوهيت كه موجب چهار حالت ديگر شده و آن حالت نه موجود است و نه معدوم ، بلكه واسطه‌اى ميان وجود و عدم است .\r\n3 . گروهى از معتزله - كه كراميه باشند - مىگويند : صفات خدا زايد بر ذات و حادث است .\r\nما رأى اول - كه رأى فلاسفه بود - را صحيح دانسته و معتقديم كه ذات و صفات و خود صفات با يكديگر به حمل اولى ذاتى و حمل مفهومى متغايرند ، ولى به حمل شايع صناعى يعنى حمل مصداقى متحدند و در خارج به يك وجود موجودند . بر اين امر براهين متعدد عقلى داريم :\r\nيكم . خداوند علت تامّه‌اى است كه جميع معلولات مع الواسطه يا بلا واسطه به او منتهى مىشوند و هر كمالى را كه داراى معلول باشد ، علّت تامّه به‌طور كامل‌تر آن را دارد ، و الّا هرگز فاقد كمال معطى كمال نخواهد بود . پس واجب الوجود تعالى داراى جميع كمالات وجودى است ، آن هم بالذات نه بالغير .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 107 ، باب صفات الذات ؛ التوحيد ، ص 139 .\r\n","page_name":" 145 ","page_number":145},
  {"content":"\r\n\r\nدوم . خداوند صرف الوجود است ؛ يعنى هستى محض بوده و شائبه نيستى در ساحت مقدس او راه ندارد و صرف الوجود غير از يكى نخواهد بود ، پس جهات متعدد و حيثيات متغاير در ذات او راه ندارد . بنابراين ، هر كمال وجودى كه براى او ثابت است هم عين ذات او و هم عين كمال ديگر خواهد بود .\r\nسوم . در موجودات ، وجود و كمالات وجودى از علم و قدرت و اراده و . . .\r\nمىبينيم و ترديدى نيست در اين‌كه اين امور در ذات موجودات نبوده و عرضى است .\r\nقانون عقلى آن است كه : « كلما بالعرض لا بد و ان ينتهى إلى ما بالذات » . پس اين عرضيات به يك ذات متكى است كه واجب الوجود باشد .\r\nچهار . اگر صفات كماليه خداوند زايد بر ذات او باشند ، لازمه‌اش آن است كه ذات خداوند در مرحلهء ذات فاقد كمالات بوده و در اتّصاف ذات به آن كمالات نيازمند غير باشد . پيش از اين ثابت شد كه نيازمندى از صفات ممكنات است و ممكن قسيم واجب است .\r\nردّ سخن اشاعره : آنان صفات خدا را زايد و قديم مىدانند و براى خداوند هفت صفت ذكر مىكنند به نام‌هاى علم ، قدرت ، اراده ، حيات ، ادراك ، كلام ، قديم . به عقيده ما ، لازمهء اين سخن آن است كه هشت موجود قديم داشته باشيم و براهين توحيد و يكتايى خداوند آن را ابطال مىكند . البته اين جواب در صورتى است كه آنها اين صفات را در اصل وجودشان بىنياز از علت و قائم به ذات بدانند ، ولى اگر اين صفات را محتاج و غير مستقل بدانند مىگوييم : علت آنها يا ذات حق است و يا غير ذات . اگر ذات باشد لازم مىآيد كه ذات كه علت است مقدم و فياض اين صفات باشد و اين محال است ؛ زيرا فاقد كمال معطى كمال نمىشود . اگر هم غير ذات است ، پس بايد منتهى شوند به واجب الوجود ديگرى كه ادلّه توحيد آن را ابطال مىكند . وانگهى لازم مىآيد كه خداوند در اتصاف به اين كمالات محتاج به غير باشد و نيازمندى بوجه من الوجوه در ساحت قدس الهى راه ندارد .\r\nردّ سخن معتزله : لازمهء سخن آنها اين است كه ذات در حدّ ذات فاقد كمال باشد . حال آن‌كه خداوند فياض هر كمالى است و فاقد كمال محال است كه معطى آن شود .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nردّ سخن كراميه : لازمهء كلام آنها اين است كه اين صفات كماليه همه ممكنات بوده و محتاج به علت‌اند ؛ آن‌گاه علت محدثه آنها يا ذات است يا غير ذات . اگر خود ذات حق باشد لازم مىآيد كه ذات حق خودش به خود چيزى را كه فاقد آن است معطى باشد و هو محال . اگر هم غير ذات باشد لازمه‌اش اين است كه واجب الوجود محتاج به غير شود و احتياج از صفات ممكنات است .\r\n\r\n13 . خداوند ديده نمىشود\r\nسيزدهمين و آخرين صفت از صفات سلبيه خداوند اين است كه واجب الوجود بودن مقتضى است كه ذات خداوند مرئى نباشد و با چشم سر ديده نشود . به‌طور كلى ، دو قسم رؤيت وجود دارد :\r\n1 . رؤيت مادى و با چشم سر ، كه با عدسى چشم رنگ‌ها را مشاهده مىكنيم ؛\r\n2 . رؤيت معنوى و با چشم باطن . انسانى در سايه پرستش حق و خلوص نيت در درگاه خداوند به درجه‌اى نايل مىشود كه ضمير او روشن گرديده و حقايق را مىبيند .\r\nديدن خداوند با چشم باطن كاملا ميسور است و از روايت نبوى و علوى و ولوى هم اين معنا مستفاد است . به عنوان مثال ، خواجهء كائنات و عظيم‌ترين آيت حق در جهان امكان يعنى صاحب مقام والاى لى مع اللّه مىفرمايد :\r\nما من عبد الّا و لقلبه عينان و هما غيب يدرك بهما الغيب . « 1 »\r\nنيز مىفرمايد :\r\nإذا أراد بعبد خيرا فتح عيني قلبه فيشاهد بها ما كان غائبا عنه . « 2 »\r\nدر روايتى ديگر ، شرح پرسش شخصى از امير المؤمنين و پاسخ آن حضرت به او چنين آمده است :\r\nجاء حبر إلى أمير المؤمنين صلوات اللّه عليه ، فقال يا أمير المؤمنين هل رأيت ربّك حين عبدته قال فقال ويلك ما كنت أعبد ربّا لم أره قال و كيف رأيته قال ويلك لا تدركه العيون فى مشاهدة الأبصار و لكن رأته القلوب\r\n\r\n\r\n","description":"","footnote":"\r\n( 1 ) . المحجة البيضاء ، ج 5 ، ص 46 .\r\n( 2 ) . مستدرك الوسائل ، ج 5 ، ص 297 .\r\n","page_name":" 147 ","page_number":147},
  {"content":"\r\n\r\nبحقائق الإيمان . « 1 »\r\nشاعر مىگويد :\r\n چشم دل باز كن كه جان بينى * آنچه ناديدنى است آن بينى \r\nبحث ما دربارهء رؤيت مادى و با چشم سر است . سؤال اين است كه آيا خداوند را با عدسى چشم مىتوان ديد يا خير ؟ در اين زمينه سه نظريه مطرح است :\r\n1 . فلاسفه الهى و اكثر متكلمين بر آن‌اند كه خداوند حقيقتى مجرد است و موجود مجرد با چشم سر محال است كه رؤيت شود . آرى ، از راه آثار مىتوان او را شناخت ؛ همان‌گونه كه عقل انسان موجودى مجرد است و ديدنى نيست ، ولى از راه آثارش مىتوان شناخت . اگر حركات و رفتار و گفتار و كردار شخصى متعادل و حكيمانه باشد مىگوييم كه اين شخص عاقل است ، در غير اين صورت او را مجنون مىناميم . يا مثلا درد از امور نامحسوس است ، ولى آثارى دارد كه شخص دردمند از راه آن آثار شناخته مىشود ، از قبيل ناليدن ، به خود پيچيدن ، زرد رنگ شدن و . . . مرحوم خواجه طوسى و علّامه حلى همين نظريه را برگزيده‌اند . ما براى اثبات اين مدعا دلايل فراوان عقلى و سمعى داريم كه به عنوان نمونه به يك دليل عقلى و دو دليل سمعى اشاره مىكنيم :\r\nدليل عقلى : اگر خداوند با چشم ظاهر قابل رؤيت باشد ، لازم مىآيد كه يا در مقابل و پيش روى بيننده باشد و يا در حكم مقابل ؛ يعنى همانند صورت در آينه باشد كه به منزله مقابل است و اللازم باطل فالملزوم مثله .\r\nبيان ملازمه : همه مىدانيم كه تا چيزى روبه‌روى ما نباشد ، با چشم سر قابل ديدن نيست . حتى در مقابل هم كه هست تا مقدار محدودى چشم سر قدرت ديدن دارد و از آن محدوده كه خارج شد قابل ديد نيست ؛ گاهى هم با چشم مسلح و در صورتى كه در محدوده قرار گرفتن آن ، مانعى در مقابل ديدگان ما نباشد ، قابل مشاهده است .\r\nبيان ابطال لازم : هر چيزى كه در مقابل باشد ، خواه ناخواه داراى جهتى از جهات است كه امام باشد و قبلا ثابت شد كه خداوند در جهتى از جهات نيست . نتيجه\r\n\r\n\r\n","description":"","footnote":"\r\n( 1 ) . الكافى ، ج 1 ، ص 97 ؛ التوحيد ، ص 109 .\r\n","page_name":" 148 ","page_number":148},
  {"content":"\r\n\r\nمىگيريم كه خداوند ديدنى نيست . به قول فردوسى :\r\n به بينندگان آفريننده را * نبينى مرنجان دو بيننده را \r\nدليل سمعى : 1 . خداوند در جواب موسى عليه السّلام فرمود :  لَنْ تَرانِي  و « لن » براى نفى ابد به كار مىرود . نيز فرمود :  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ .  « 1 »\r\n2 . همه فرق مجسمه ( كسانى كه خداوند را جسم مىدانند ) معتقدند كه قابل رؤيت هم هست و با چشم سر ديده مىشود . به نظر ما اساس اين نظريه كه همان جسميت باشد باطل است و وقتى پايه ويران شد سقف هم كه مرئى بودن است به طريق اولى ويران مىشود .\r\n3 . اشاعره مىگويند : خداوند از ماده و ماديات مجرد است و در جهتى از جهات نيست ، اما در عين حال با چشم سر قابل رؤيت است و ما در قيامت با همين چشمان ظاهرى او را مىبينيم . بنده در كردستان با يكى از علماى اشعرى برخورد داشتم و دربارهء همين مطلب از او پرسيدم ؛ وى گفت : « الآن هم اعتقاد ما همين است » . او در حالى كه با دو انگشت سبابه دو چشم خود را بازتر مىكرد ، گفت : « آرى ، ما در قيامت با همين چشم سر خدا را خواهيم ديد » . اشاعره براى اثبات مدعاى خويش به چهار دليل تمسك كرده‌اند كه اين دلايل را مطرح ساخته و جواب مىدهيم .\r\nدليل اول : استدلال كرده‌اند به آيهء 143 سورهء اعراف كه مىفرمايد :  وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ  و گفته‌اند كه طبق صريح آيه موسى عليه السّلام از خداوند تقاضا كرد كه خود را به موسى بنماياند تا موسى او را ببيند . به اعتقاد اين عدّه ، اگر ديدن خدا امرى محال و غير ممكن بود ، هرگز موساى كليم اين پيامبر بزرگ الهى چنين درخواست نابجايى نمىكرد . آنها سؤال موسى را دليل امكان اين امر مىدانند .\r\nجواب : اولا ، تقاضاى موسى عليه السّلام براى تفهيم به قوم بنى اسرائيل بود ، نه از جانب خود . بنى اسرائيل به موسى فشار آوردند كه بايد خدا را آشكارا به ما نشان دهى و ما او\r\n\r\n\r\n","description":"","footnote":"\r\n( 1 ) . سورهء انعام ، آيه 103 .\r\n","page_name":" 149 ","page_number":149},
  {"content":"\r\n\r\nرا ببينيم و گرنه ايمان نمىآوريم . موسى به حسب ظاهر از خداوند اين مطلب را درخواست كرد تا آنها بفهمند كه چنين امرى نشدنى است و دوباره چنين سؤال بىجايى نكنند . شاهد ما بر اين جواب دو آيه قرآن است :\r\n1 . آيه 55 سورهء بقره كه مىفرمايد :  لَنْ نُؤْمِنَ لَكَ حَتَّى نَرَى اللَّهَ جَهْرَةً فَأَخَذَتْكُمُ الصَّاعِقَةُ .  كاملا از آيه پيداست كه آنها تقاضاى رؤيت الهى را داشتند .\r\n2 . آيه 155 سورهء اعراف كه فرموده است :  وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ أَ تُهْلِكُنا بِما فَعَلَ السُّفَهاءُ مِنَّا .  در اين آيه حضرت موسى درخواست آنها را مبنى بر ديدن خدا كارى نابخردانه مىداند . اگر آنان داراى شعور و ادراك بوده و شناخت واقعى از خداى داشتند هرگز چنين تقاضاى بىجايى نمىكردند .\r\nثانيا ، بر فرض محال كه اين تقاضا از موسى براى خودش باشد ، خدا بلافاصله جواب داده كه :  لَنْ تَرانِي .  بنابراين وجهى براى اين استدلال نيست .\r\nدليل دوم : اين فرقه به آيهء 22 و 23 سوره قيامة استدلال كرده‌اند كه مىفرمايد :\r\n  وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ   و گفته‌اند : حقيقت نظر عبارت است از دوختن چشم به سوى مطلوب به منظور ديدن آن و در آيهء شريفه كلمه « نظر » با حرف إلى استعمال شده و منظور همين است كه چشم‌ها در قيامت به سوى خداوند نظر كرده و دوخته مىشوند تا او را ببينند . ولى نظر به اين معنا در حق خداوند مستحيل است ؛ زيرا خداوند موجود مادى نيست و در جهتى واقع نشده تا انسان به آن سمت چشم بدوزد و او را ببيند . لذا ناچاريم حمل بر مجازيت كنيم ؛ يعنى بر اصل رؤيت حمل كنيم و بگوييم انسان خدا را مىبيند بدون اين كه به سمت خاصى نظر كند . آن‌گاه استعمال مجازى محتاج به قرينه است . خوشبختانه قرينه هم موجود است و آن عبارت است از علاقه سببيت و مسببيت ، يعنى لفظى كه براى سبب وضع شده كه دوختن چشم باشد در مسبب يعنى رؤيت استعمال شده و به قول علماى معانى بيان :\r\n« هو من احسن وجوه المجاز » . پس نتيجه و اثر نظر كردن به سوى چيزى كه همان ديدن او باشد در موضوع بحث ما حاصل است .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nجواب : ما و اشاعره قبول داريم كه جملهء  إِلى رَبِّها ناظِرَةٌ  را بايد تأويل برد و بر خلاف ظاهر حمل كرد ، ولى در مقام تأويل وجوهى قابل ذكر است كه يكى از آنها وجه باطل اشاعره است ؛ اما وجوه بهترى هم هست كه عبارت‌اند از :\r\n1 . بگوييم كه در آيه مضافى مقدر است و منظور اين است كه  « إِلى *  ثواب  رَبِّها ناظِرَةٌ »  نظير  وَ سْئَلِ الْقَرْيَةَ  اى اهلها ،  وَ جاءَ رَبُّكَ  اى  جاءَ *  امر  رَبُّكَ *  و . . . طبق اين توجيه ، آيه از موضوع بحث ما خارج است .\r\n2 . كلمهء  « إِلى » *  را حرف جرّ ندانسته ، بلكه اسم بدانيم و بگوييم مفرد « آلاء » است و كلمهء  « فَناظِرَةٌ » *  هم به معناى « منتظرة » باشد و معناى آيه اين است كه چهره‌هايى در آن روز خرّم‌اند و نعمت پروردگارشان را انتظار مىكشند . بنابراين ، آيه از موضوع بحث ما خارج است .\r\nاشكال : اين تفسير با مقام آيات سازگار نيست ؛ زيرا آيات در مقام بيان نعمت و شاد كردن مؤمنان است ، درحالىكه منتظر بودن و انتظار كشيدن نعمت سبب غم و اندوه است .\r\nجواب : خداوند در اين آيات حال دو گروه را بيان كرده است :\r\nيكم . بهشتيانى كه در نعمت خواهند بود ؛\r\nدوم . جهنميانى كه به نقمت گرفتار مىشوند .\r\nحالات مذكور قبل از ورود به بهشت و جهنم است ؛ زيرا در آيه مىفرمايد :\r\n تَظُنُّ أَنْ يُفْعَلَ بِها فاقِرَةٌ ؛ \r\n[ چرا كه 
  ] دانند مورد عذابى كمرشكن قرار خواهند گرفت .\r\nاگر وارد جهنم شده بودند ، صحبت از « تظنّ » نبود . به قرينه مقابله احوال بهشتيان را هم قبل از آن بيان مىكند . حال كه مطلب از اين قرار است كه خداوند به بهشتيان وعده حتمى ثواب و نعمت داده ، انتظار كشيدن چنين نقمتى سبب غم نيست ؛ بلكه لحظه‌به‌لحظه سبب سرور و شادمانى بيشتر است ، همانند انسانى كه يقين دارند كه در آينده نزديكى پاداش و سود بزرگى نصيب او خواهد شد . چنين كسى قطعا منتظر آينده درخشانى است و از هم‌اكنون شادمانى در چهرهء او هويداست ، اگرچه وقت آن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنرسيده باشد . در مقابل ، انسانى كه وعيد به بلاها و سختىها داده شده ، براى آيندهء تاريكى كه در انتظار اوست ، از هم‌اكنون چهره‌اش دژم و درهم كشيده است .\r\n3 . ممكن است مراد از « نظر » ، معرفت تام و عين اليقين باشد ؛ يعنى ما انسان‌ها در اين دنيا حق را پذيرفته‌ايم ، ولى مطلب وجدانى نشده است . اما در قيامت واقعيات منكشف شده و انسان يقين وجدانى پيدا مىكند .\r\nبراساس توجيهات سه‌گانهء فوق ، آيه از موضوع بحث ما بيرون است .\r\nدليل سوم : به آيه 143 سورهء اعراف استدلال كرده‌اند كه مىفرمايد :\r\n وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي ؛  و چون موسى به ميعاد ما آمد و پروردگارش با او سخن گفت ، عرض كرد :\r\n« پروردگارا ، خود را به من بنماى تا بر تو بنگرم » . فرمود : « هرگز مرا نخواهى ديد ، ليكن به كوه بنگر ؛ پس اگر بر جاى خود قرار گرفت به زودى مرا خواهى ديد » .\r\nاستدلال آنها اين است كه خداوند طبق اين آيه ، ديدن خود را بر استقرار كوه ، يعنى سكون يك متحرك معلّق ساخته است ؛ يعنى اگر اين كوه متحرك در جاى خود استقرار يافت و ساكن شد مرا خواهى ديد و ترديدى نيست در اين كه استقرار جبل امرى ممكن است ؛ زيرا هر جسمى امكان سكون و استقرار دارد و المعلق على الممكن ممكن ، پس رؤيت خداوند ممكن است .\r\nجواب : اتفاقا آيه شريفه رؤيت خداوند را بر محال معلق ساخته نه بر ممكن . به عبارت ديگر ، ما نحن فيه از باب تعليق بر محال است نه تعليق بر ممكن . آن امر محال عبارت است از استقرار و سكون جبل ، درحالىكه متحرك است و هذا محال ؛ چون موجب تناقض است كه چيزى در همان لحظه كه متحرك است ، ساكن باشد و آيه شريفه اگر كوه در حال حركت ، استقرار و سكون يافت ، مرا مىبينى ؛ نه اين كه بفرمايد : اگر اين كوه روزى ساكن شد ، اما نه در حال حركت ، مرا خواهى ديد . نظير اين كه به كسى بگوييم : اگر پشت گوشت را ديدى مرا خواهى ديد يا اگر زبانت به نوك\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبينىات رسيد دستت به من خواهد رسيد كه اين امور از باب تعليق بر محال است نه بر ممكن و المعلق على المحال محال ؛ پس اشاعره از آيات قرآن طرفى نبستند .\r\nدليل چهارم : سه دليل قبل عموما دلايل نقلى بودند و از راه استدلال به ظواهر قرآن پيش آمدند ؛ ولى دليل چهارم اشاعره يك دليل عقلى است و اين دليل داراى چهار مقدمه است و سپس استنتاج يك كبراى كلى و بعد تطبيق آن بر موضوع بحث ما . به عنوان مقدمه مىگوييم :\r\n1 . هريك از اجسام و عوارض آنها كه الوان باشند ، در اين كه قابل رؤيت هستند مشترك‌اند ؛ يعنى ما انسان‌ها هم مىتوانيم خود جسم را مشاهده كنيم و هم اعراض آن را و اين امر بديهى است . براى تصديق به آن كافى است جسمى را با كميت و كيفيت معينى در نظر بگيريم و در خارج به او بنگريم ؛ هم لون آن را خواهيم ديد ، و هم خود جسم را كه فضاى خاصى را اشغال كرده است خواهيم ديد .\r\n2 . هر دو چيزى كه در يك اثر و حكم خاصى با يكديگر مشترك باشند ، حتما علت مشتركى خواهند داشت ؛ يعنى مشخصه‌اى بايد كه هم در اين شىء و هم در آن موجود باشد و به خاطر آن هر دو قابل رؤيت باشند .\r\n3 . آن امرى كه مىتواند ما به الاشتراك باشد و هم در اجسام و هم اعراض آنها موجود است عبارت است از يكى از دو امر : الف . وجود ، يعنى هر دو در خارج موجودند ؛ ب . حدوث ، يعنى هر دو در خارج حادث‌اند كه نبوده سپس پيدا شده‌اند .\r\n4 . از دو امر مذكور حدوث نمىتواند علت صحت و امكان رؤيت جسم و رنگ باشد و نمىتوان گفت چون اجسام و اعراض حادث‌اند پس مرئى هستند ؛ به دليل اين كه صحت رؤيت امر وجودى و اثباتى است و حدوث يك امر سلبى و عدمى است و امر عدمى هرگز نمىتواند علت براى يك امر وجودى باشد ؛ زيرا بايد ميان علت و معلول سنخيت باشد و ميان وجود و عدم سنخيت نيست .\r\nسؤال : بر چه اساس مىگوييد كه حدوث يك امر عدمى است ؟\r\nجواب : قانون كلى آن است كه هر جا مركب و مجموعه‌اى يا قيد و مقيدى در ميان بوده و يك جزء آن ذهنى باشد ، كل آن ذهنى خواهد بود ؛ همانند انسان كلى در منطق\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكه انسان ولو در خارج قابل وجود است ، ولى وصف كليت فقط در ذهن يافت مىشود . آن‌گاه انسان با قيد كليت فقط ذهنى خواهد بود و يا مانند ماهيت به شرط لا در فلسفه و اصول كه خود ماهيت و لو قابل وجود خارجى است ، ولى با وصف به شرط لايى جاى آن در ذهن است . همچنين است در مواردى كه قيد و مقيدى باشد و يك جزء آن عدمى باشد كلّ آن هم عدمى خواهد بود . آن‌گاه حدوث از اين قبيل است ؛ چون حدوث يعنى وجود بعد العدم كه نبود سپس بود شد و نبودن امر عدمى است ، پس حدوث هم امر عدمى مىشود .\r\nاستنتاج كلى : پس معين مىشود اين معنا كه علت و مقتضى صحت رؤيت اجسام و اعراض همانا وجود است ؛ يعنى چون موجودند پس مرئى هستند و قانون اين است كه : « العلة تعمم » . پس مىتوان نتيجه گرفت كه : « فكل موجود يصح رؤيته » ؛ يعنى هر چيزى كه در خارج موجود است ، قابل رؤيت هم هست .\r\nتطبيق بر ما نحن فيه : خداوند متعال موجود است و هر موجودى قابل رؤيت است ، پس خداوند قابل رؤيت است .\r\nجواب ما : علّامه اين دليل را به باد استهزا گرفته و در معرض تيرباران اشكالات قرار داده و روى هم رفته نه اشكال به آن وارد مىكنند كه عبارت‌اند از :\r\n1 . شما گفتيد : هم جسم و هم لون آن هر دو قابل رؤيت‌اند . ما مىگوييم : خير ، قبول نداريم كه هر دو مرئى باشند ، بلكه آن‌كه حقيقتا مرئى است همانا رنگ و نور است نه ذات الجسم . آرى ، اسناد رؤيت به سوى جسم يك اسناد مجازى بوده و از قبيل اسناد حركت به جالس سفينه است .\r\n2 . شما گفتيد : هم جسم و هم عرض در اين معلول يعنى صحت رؤيت مشترك‌اند .\r\nما مىگوييم : بر فرض كه هر دو قابل رؤيت باشند ، قبول نمىكنيم كه هر دو در اين معلول يعنى صحت رؤيت مشترك باشند ، بلكه مىگوييم : رؤيت جوهر و جسم غير از رؤيت عرض و لون است ؛ زيرا رؤيت عرض اولا و بالذات و رؤيت جوهر ثانيا و بالعرض و به وسيله عرض و رنگ است نه مستقيم .\r\n3 . شما گفتيد : صحت رؤيت يك امر وجودى است . ما مىگوييم : قبول نداريم كه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nصحت رؤيت يك امر وجودى باشد ، بلكه امرى عدمى است به دليل اين كه جنس صحت رؤيت كه خود صحت يعنى امكان باشد امرى عدمى است . يعنى عدم الضرورة و سلب الضرورة من الطرفين در امكان خاص أو من الطرف المخالف در امكان عام . آن‌گاه امور وجوديه محتاج به علت‌اند ، ولى امور عدميه نيازمند علت نيستند ، بلكه عدم العلة علة العدم .\r\n4 . شما گفتيد : معلول‌هاى مشترك مستدعى علت‌هاى مشترك‌اند . ما مىگوييم :\r\nقبول نداريم كه چنين باشد ، بلكه شايد علل مختلفه در معاليل متساويه مشترك باشند ؛ همانند خورشيد و آتش و دويدن كه هر سه در ايجاد حرارت در بدن انسان يا حيوان دونده مشترك هستند .\r\n5 . شما گفتيد : ما به الاشتراك اجسام و اعراض فقط احد الامرين است : وجود و حدوث . ما مىگوييم : حصر را قبول نداريم ؛ زيرا من المحتمل كه امر ثالثى در ميان بوده و او ما به الاشتراك باشد ، ولو ما به آن امر عالم نباشيم ؛ ولى عدم العدم لا يدل على عدم الوجود ، يا اين كه ولو ما آن را نيابيم ، ولى عدم الوجدان لا يدلّ على عدم الوجود و يا بالاتر از اين مدعى هستيم كه امر ثالثى هم هست كه شايد او علت مشتركه باشد و آن امكان است . حال شايد علت رؤيت امكان باشد كه در واجب الوجود نيست .\r\nاشكال : امكانى كه شما فرض كرديد يك امر عدمى است و امر عدمى صلاحيت عليت براى صحت رؤيت ندارد ، چون سنخيت ندارند .\r\nجواب : اتفاقا صحت رؤيت هم يك امر عدمى است و ميان آن دو سنخيت وجود دارد ، پس صلاحيت عليت دارد .\r\n6 . شما گفتيد از وجود و حدوث دومى كه حدوث باشد صلاحيت عليت براى صحت رؤيت ندارد ، چون يك امر عدمى است . ما مىگوييم : هيچ مانعى ندارد كه صحت رؤيت معلول حدوث باشد ؛ زيرا صحت رؤيت هم امرى عدمى است و بين آن دو سنخيت هست و بر فرض كه قبول كنيم صحت رؤيت امرى وجودى است ، مىگوييم : حدوث هم امرى وجودى است ؛ چون حدوث عبارت است از وجودى كه مسبوق به غير باشد نه وجود مسبوق به عدم .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبيان مطلب : حدوث و قدم در يك تقسيم دو قسم مىشوند : اضافى و حقيقى .\r\nحدوث و قدم اضافى و نسبى در ميان عامه مردم متداول است ؛ يعنى در عرف عام ، قديم آن است كه زمان طولانى بر آن گذشته باشد و حادث آن است كه زمان كمترى بر آن گذشته باشد . مثلا مىگوييم : قديمىها چنين‌وچنان مىكردند و متجددين چنين مىكنند . حدوث و قدم حقيقى هم دو قسم است : ذاتى و زمانى .\r\nمنظور از حدوث و قدم ذاتى آن است كه : الحادث هو المسبوق بالغير ؛ همانند ممكنات كه مسبوق به واجب الوجودند و همانند حرارت و روشنايى عالم كه مسبوق به نار و شمس‌اند و اصولا هر معلولى مسبوق به علت است و علت تقدم رتبى بر آن دارد . در مقابل : القديم هو الذى ليس بمسبوق بالغير ؛ مثل ذات خداوند كه سابق بر هر چيزى است و خود مسبوق چيزى نيست . فلاسفه در مورد واجب الوجود و ممكنات اين قسم از حدوث و قدم را قائل‌اند .\r\nمراد از حدوث و قدم زمانى عبارت است از اين كه : الحادث هو الذى سبقه العدم ؛ يعنى نبود ، سپس بود شد . و القديم هو الذى لم يسبقه العدم ؛ يعنى نمىتوان درباره‌اش گفت : نبوده ، بعد پيدا شده . متكلمين نوعا اين قسم از حدوث و قدم را قائل‌اند و جناب علّامه حدوث را به معناى حدوث ذاتى مىگيرند و مىفرمايند : « من حدوث زمانى را قبول ندارم و طبق اين معنا حدوث هم امرى وجودى است و سنخيت دارند » .\r\n7 . شما گفتيد علت صحت رؤيت ، وجود است . ما مىگوييم : چه مانعى دارد كه علت صحت رؤيت مطلق الوجود نباشد ، بلكه وجود به شرط الامكان أو الحدوث باشد ؟ اين امر كاملا محتمل است . آن‌گاه ذات حق نه ممكن است و نه حادث پس مرئى نيست .\r\nاشكال : امكان و حدوث از امور عدميه‌اند و امر عدمى كه شرطيت ندارد .\r\nجواب : خير هيچ مانعى نيست از اين كه ما امور عدميه را شرط بدانيم ؛ منتهى برخى از امور وجودشان شرط بوده و برخى ديگر عدمشان شرط است .\r\n8 . شما گفتيد : وجود مشترك است ميان جسم و عرض . ما مىگوييم : مفهوما آرى ،\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nولى مصداقا خير ؛ زيرا وجود هر چيزى نفس حقيقت و واقعيت خارجى اوست و هركدام سنخ خاصى از وجودند فلا اشتراك و بر فرض كه وجود ممكنات مشترك باشد ، ولى وجود خداوند با وجود ممكنات متفاوت است و اگر در ممكنات علت رؤيت وجود باشد ، دليل نمىشود كه در مورد خدا هم علت رؤيت وجود باشد .\r\n9 . بر فرض قبول كنيم كه ذات حق موجود است و وجود هم علت صحت رؤيت است ، مىگوييم وجود كه علت تامه رؤيت نيست ، بلكه وجود مقتضى رؤيت است و مقتضى وقتى اثر مىگذارد كه مانعى در ميان نباشد و در مورد خداوند مانع هست كه يا در ذات و يا در صفات مانعى دارد كه قابل رؤيت نيست ، همان‌گونه كه عقل ، هوا ، درد ، صد ، مزه ، بو و . . . رؤيت نمىشود . يا اين كه شرط كه جزء ديگر علت تامه رؤيت است در مورد خدا نيست ؛ زيرا شرط صحت رؤيت عبارت است از در مقابل و يا در حكم مقابل بودن و اين معنا در مورد خداوند متصور نيست .\r\nدر خاتمه سخن اشاعره را توجيه مىكنيم . اگر مراد اشاعره از اين سخن كه خداوند مجرد است ولى مرئى است ، آن است كه خداى مجرد را با همين چشم سر مىتوان ديد ، ما تا به حال بحث كرديم و ثابت شد كه اين سخن باطل است ؛ ولى اگر مرادشان اين باشد كه ما در قيامت به حقايق يقين وجدانى پيدا مىكنيم ، يعنى پرده‌ها كنار مىرود و حقانيت حق و واقعيت داشتن ثواب و عقاب بر همگان منجلى مىشود ، به‌طورى كه گويا خود ذات حق را مىبينيم و عين اليقين حاصل مىشود ، اين سخن بسيار خوب است و شايد از تعبيرات امام فخر رازى همين معنا استفاده مىشود . وى گفته است :\r\nلا شك فى انا اذا علمنا شيئا ثم رأيناه فإنّا ندرك تفرقة بين الحالتين فالحالة الحاصلة المفيدة للتفرقة غير عائدة إلى ارتسام الشبح فى العين و لا إلى خروج الشعاع منه فهى عائدة إلى حالة اخرى نحن نسميها بالرؤية و ندعى تعلقها بذات اللّه تعالى . « 1 »\r\nلكن بعيد به نظر مىرسد كه مراد آنها اين معنا باشد ، بلكه آنان مدعى هستند كه\r\n\r\n\r\n","description":"","footnote":"\r\n( 1 ) . قواعد المرام ، ص 78 .\r\n","page_name":" 157 ","page_number":157},
  {"content":"\r\n\r\nخداوند را با همين چشم ظاهر مىتوان ديد و اين باطل است . پس آنها قائل به آنچه حق است ، نيستند و آنچه را كه آنان قائل‌اند حق نيست .\r\nدر خاتمه به دو نكته اشاره مىكنيم :\r\nنكته اول : در رابطه با كلام فخر رازى ، دربارهء حقيقت رؤيت و كيفيت آن چهار قول نقل شده است :\r\n1 . عقيدهء طبيعيون : اينها ديدن را به انطباع و چاپ شدن شبح و عكس مرئى در قسمتى از رطوبت جليديه چشم مىدانند ؛ آن‌چنان‌كه صورت انسان در آينه منطبع مىگردد .\r\n2 . عقيده رياضيون : اينها ابصار را به خروج شعاع از چشم بر هيأت مخروطى مىدانند كه رأس مخروط در چشم و قاعده مخروط در نزد مرئى است و اين شعاع متصل به سطح جسم مرئى است .\r\n3 . عقيدهء اشراقيين : ابصار به مقابله جسم مستنير است با عضو بيننده‌اى كه در او رطوبتى صيقلى باشد و وقتى اين شرايط موجود شد ، نفس علم اشراقى حضور پيدا مىكند و مبصر را مىيابد .\r\n4 . عقيدهء صدرائيين : اينها ابصار را به ايجاد صورتى مماثل آن مبصر خارجى در ذهن مىدانند و مىگويند اين صورت از عالم ملكوت نفسانى و مجرد از ماده است و در نزد نفس حاضر است و قيام صدورى دارد ، نه حلولى . « 1 »\r\nنكته دوم : در كتاب شريف الكافى ، حديثى نقل شده كه مناسب ديديم آن را در اينجا نقل كنيم :\r\nأحمد بن إدريس عن محمّد بن عبد الجبّار عن صفوان بن يحيى عن عاصم بن حميد عن أبي عبد اللّه عليه السّلام قال : ذاكرت أبا عبد اللّه عليه السّلام فيما يروون من الرّؤية فقال الشّمس جزء من سبعين جزءا من نور الكرسيّ و الكرسيّ جزء من سبعين جزءا من نور العرش و العرش جزء من سبعين جزءا من نور الحجاب و الحجاب جزء من سبعين جزءا من نور السّتر فإن كانوا صادقين فليملئوا أعينهم\r\n\r\n\r\n","description":"","footnote":"\r\n( 1 ) . براى مطالعه بيشتر ، ر . ك : الأسفار ، ج 8 ، ص 178 به بعد .\r\n","page_name":" 158 ","page_number":158},
  {"content":"\r\n\r\nمن الشّمس ليس دونها سحاب . « 1 »\r\n\r\nديگر صفات كماليه خداوند\r\nهمان‌طور كه پيش از اين گفتيم ، صفات ثبوتيه و اسماء حسناى الهى ، منحصر به هشت صفت نيست ، بلكه «  وَ لِلَّهِ الْأَسْماءُ الْحُسْنى  كلّها جمعيا » . هشت صفت از صفات ثبوتيه حق را آورديم و در اينجا نيز نه صفت ديگر را مىآوريم كه تمام آنها متفرع بر واجب الوجود بودن خدا هستند .\r\n\r\n1 . خداوند جواد است\r\nواجب الوجود بودن خداوند مقتضى است كه ذات حق تبارك و تعالى جواد باشد .\r\nجواد كسى است كه آنچه را سزاوار به حال غير است به او اعطا و افاده كرده و از وى انتظار پاداش نداشته باشد . به عبارت ديگر جواد كسى است كه بجا جود و بخشش كند ؛ چيزى را كه سزاوار و شايسته است بدهد ؛ به كسى اعطا كند كه لايق و قابل است و در مقابل از او عوض نخواهد ؛ زيرا اعطاى چيزى به كسى كه سزاوار نيست جود نيست ، همانند تيغ دادن به دست زنگى مست و نيز انتظار عوض داشتن هم جود نيست .\r\nخداوند جواد است و هرآنچه سزاوار به حال ممكنات بود و ممكنات قابليت آن را داشتند به آنها ارزانى داشته ، بدون اين كه سوداگر باشد و دادوستد داشته باشد .\r\nبدين وسيله بر ذات خويش افزوده و خود را كامل‌تر نمايد . فلاسفهء قديم معتقد بودند كه خداوند در امر خلقت غرض تكميلى ندارد ؛ يعنى موجودات را ايجاد نكرده تا العياذ باللّه نقصى از نقايص خود را تكميل كند ، بلكه فياض على الاطلاق بودن خداوند چنين امرى را اقتضا كرده است .\r\n من نكردم خلق تا سودى كنم * بلكه تا بر بندگان جودى كنم \r\nالبته اگر منظور حكما اين باشد كه خداوند در كار خود غرض و هدف ندارد و\r\n\r\n\r\n","description":"","footnote":"\r\n( 1 ) . الكافى ، ج 1 ، ص 98 .\r\n","page_name":" 159 ","page_number":159},
  {"content":"\r\n\r\nافعال او حكيمانه نيست ، كلامشان باطل است ؛ همان‌گونه كه علّامه رحمه اللّه بدان اشاره كرده و در مبحث افعال الهى بطلان آن روشن خواهد شد .\r\n\r\n2 . خداوند مَلِك است\r\nواجب الوجود بودن خداوند مقتضى است كه ذات حق ملك و سلطان كل هستى باشد و سلطنت الهى بر سراسر گيتى گسترده باشد ؛ به دليل اين كه پادشاهى و سلطنت به سه چيز بستگى دارد : 1 . بىنياز بودن از ديگران ، 2 . نياز ديگران به او ، چه در ذات و چه كمالات ذات ، 3 . متصرف بودن در همهء امور ، بدون اين كه عاملى مانع و مزاحم باشد و يا كسى او را مؤاخذه كند .\r\nخداوند متعال چنين است . خود او محتاج به غير نيست و غير او هرچه هست محتاج به اوست و به قول شاعر :\r\n همه هرچه هستند از او كمترند * كه با هستىاش نام هستى برند \r\nاو فعال ما يشاء است و هيچ‌كس او را بازخواست نمىكند . قرآن مىفرمايد :\r\n لا يُسْئَلُ عَمَّا يَفْعَلُ وَ هُمْ يُسْئَلُونَ ؛  « 1 »\r\nدر آنچه [ خدا 
  ] انجام مىدهد چون‌وچرا راه ندارد ، و [ لى 
  ] آنان [ انسان‌ها 
  ] سؤال خواهند شد .\r\nذات حق مالك حقيقى كل هستى است و در قيامت اين واقعيت به عين اليقين رسيده و بر همگان محسوس مىگردد كه هيچ گردنكشى سلطان حقيقى نيست . قرآن كريم در اين رابطه مىفرمايد :\r\n قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ ؛  « 2 » بگو : « بار خدايا ، تويى كه فرمان‌فرمايى ؛ هر آن كس را كه خواهى ، فرمان‌روايى بخشى ؛ و از هركه خواهى ، فرمان‌روايى را باز ستانى ؛ و هركه را خواهى ، عزت بخشى ؛ و هركه را خواهى ، خوار گردانى ؛ همهء\r\n\r\n\r\n","description":"","footnote":"\r\n( 1 ) . سوره انبياء ، آيه 23 .\r\n( 2 ) . سوره آل عمران ، آيه 26 .\r\n","page_name":" 160 ","page_number":160},
  {"content":"\r\n\r\nخوبىها به دست توست ، و تو بر هر چيز توانايى » .\r\nدر آيه‌اى ديگر مىخوانيم :\r\n لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ ؛  « 1 »\r\nامروز فرمان‌روايى از آن كيست ؟ از آن خداوند يكتاى قهّار است .\r\nسلطان حقيقى خداست و ساير سلاطين عباد ذليل الهىاند . آيا سلاطينى كه در برابر يك مگس يا مورچه و يا پشه و يا ابابيل به زانو درآمدند ، سلطان‌اند ؟\r\n\r\n3 . خداوند تمام و فوق التمام است\r\nواجب الوجود بودن خداوند مقتضى است كه خداوند تمام و فوق التمام باشد . منظور از تمام آن است كه فاقد هيچ كمالى نيست ، بلكه هرآنچه را كه شايسته و لايق اوست همه را يك‌جا و بالفعل داراست . توضيح اين كه ما موجودات ماديه اين‌چنين نيستيم كه از روز اول خلقت واجد همهء كمالات لايق به حال خود باشيم ، بلكه در بستر زمان سير تكاملى خود را طى كرده و به درجات عاليه مىرسيم . هسته خرما در طول ساليانى تبديل به درخت خرما گرديده و مثمر ثمر مىشود ؛ غنچه‌هاى باغ طبيعت در طول ماه‌ها به گل‌هايى خوشبو تبديل شده و عطر دل‌انگيزشان به آدميان حياتى معطر مىبخشد ؛ نيز انسان‌ها به تدريج كامل و كامل‌تر مىشوند و داراى علم و قدرت و ديگر كمالات مىگردند . خلاصه اين كه نظام از قوه به فعليت در جميع ماديات حكم‌فرماست و پيوسته از قوه و استعداد به فعليت و وجود خارجى رسيده و على الدوام كلى هستى در حال شدن است ؛ اما حقايق مجرده هر كمالى را كه لايق آنها باشد بالفعل در خارج دارند و هرچه را كه ندارند براى هميشه نخواهند داشت ، چون متناسب آنها نيست . حال خداوند حقيقتى مجرد و كامل على الاطلاق است . پس او تمام است . هر كمالى را كه لايق به ذات اوست بالفعل دارد و هرچه را كه ندارد از مقوله نقايص بوده و براى او محال است . خداوند فوق التمام بوده و اوست كه برتر و بالاتر از هر كمال و كاملى است ؛ زيرا كمالاتى را كه ديگران دارند از آن اوست و او اين\r\n\r\n\r\n","description":"","footnote":"\r\n( 1 ) . سوره غافر ، آيه 16 .\r\n","page_name":" 161 ","page_number":161},
  {"content":"\r\n\r\nكمالات را به موجودات داده ، پس خود او ما فوق تمام اين امور است .\r\n\r\n4 . خداوند حق است\r\nواجب الوجود بودن خداوند اقتضا مىكند كه او حق باشد . حق چند معنا دارد :\r\n1 . امر ثابت و مسلم الثبوت و ضرورى التحقق ؛\r\n2 . هر چيزى كه هميشه ثابت است و هيچ‌گاه تغيّر و بطلان در آن راه ندارد ؛\r\n3 . راستى و درستى كه در رابطه با گفتار و پندار است . وقتى مىگوييم : فلان گفتار حق و صدق است ، يعنى با واقع منطبق است . زمانى كه فلان پندار را حق مىدانيم ، به اين معناست كه با واقع منطبق است .\r\nهمهء اين معانى به نحو اتمّ و اكمل در ذات خداوندى وجود دارد . او ذاتى مسلم الثبوت است ؛ ذاتى دائمى است ؛ ذاتى غير قابل تغيير ، نيستى و بطلان است . پس ذات او از هر حقّى حق‌تر و محقق هر حقيقت و حقّى اوست . حكيم فارابى مىگويد :\r\nيقال حقّ للقول المطابق للمخبر عنه إذا طابق القول و يقال حقّ للموجود الحاصل بالفعل و يقال حقّ للموجود الّذى لا سبيل للبطلان إليه و الأوّل تعالى حق من جهة المخبر عنه حقّ من جهة الوجود و حق من جهة انّه لا سبيل للبطلان إليه لكنّا إذا قلنا انّه حقّ فلانه الواجب الّذى لا يخالطه بطلان و به يجب وجود كلّ باطل ، إلّا كلّ شىء ما خلا اللّه باطل . « 1 »\r\n\r\n5 . خداوند خير محض است\r\nواجب الوجود بودن خداوند مقتضى است كه ذات حق خير محض باشد . به‌طور كلى به حسب مقام تصور ، هر چيزى يا خير محض است و يا خير كثير ، و شرّ قليل و يا خير و شرّش مساوى است و يا شرّ غالب و خير قليل و يا شرّ محض است . ذات حق خير محض است و هيچ‌گونه شرّى در او نيست ؛ زيرا شرّ امر عدمى است ، يعنى نبودن يك كمال براى ذاتى كه مستحق آن كمال است از قبيل نبود حيات ، اراده ، علم و . . . محال\r\n\r\n\r\n","description":"","footnote":"\r\n( 1 ) . شرح منظومه ، حكمت ص 21 .\r\n","page_name":" 162 ","page_number":162},
  {"content":"\r\n\r\nاست كه ذات واجب الوجود كمالى از كمالات را عادم و فاقد باشد ، بلكه او هستى محض بوده و سراسر دارايى است ، پس او خير محض است .\r\n\r\n6 . خداوند حكيم است\r\nواجب الوجود بودن خداوند مقتضى است كه خدا حكيم باشد . حكمت به دو معنا آمده است :\r\n1 . شناخت حقايق اشيا ، آن‌گونه كه هستند . رسول خدا صلّى اللّه عليه و إله و سلّم چنين دعا كرده است :\r\n« اللّهم أرنى الأشياء كما هى » .\r\n2 . انجام فعلى بر وجه احسن و اكمل و مطابق مصالح كل هستى و خلقت .\r\nخداوند متعال به هر دو معنا حكيم است ؛ زيرا معرفت او به اشيا ، كامل‌ترين معارف است و افعال او هم در نهايت درجهء استحكام و اتقان است . به فرموده قرآن :\r\n صُنْعَ اللَّهِ الَّذِي أَتْقَنَ كُلَّ شَيْءٍ .  « 1 » خداوند ما را نيز دعوت كرده كه به دو اقتدا كنيم و حكيم باشيم . پيامبر صلّى اللّه عليه و إله و سلّم فرمود :\r\nإنّ اللّه يحبّ إذا عمل أحدكم عملا أن يتقنه . « 2 »\r\n\r\n7 . خداوند جبار است\r\nواجب الوجود بودن خداوند مقتضى است كه خدا جبار باشد . جبار از ماده جبر است و جبر يعنى شكسته را بستن و به هم پيوستن . خدا جبار است يعنى علم الدوام موجودات را از قوه به فعل و از نقص به كمال مىرساند و اين پراكنده‌ها را مجتمع مىسازد ، نه اين كه منظور از جبار مجبوركننده عباد باشد كه با تكليف منافى است .\r\n\r\n8 . خداوند قهّار است\r\nواجب الوجود بودن خداوند مقتضى است كه ذات حق قهّار باشد ؛ يعنى صفحات عدم و نيستى را مقهور ساخته و درهم مىكوبد و ممكنات را از ديار عدم رهسپار هستى مىسازد .\r\n\r\n\r\n","description":"","footnote":"\r\n( 1 ) . سورهء نمل ، آيه 88 .\r\n( 2 ) . مجمع الزوائد ، ج 4 ، ص 98 .\r\n","page_name":" 163 ","page_number":163},
  {"content":"\r\n\r\n\r\n9 . خداوند قيّوم است\r\nواجب الوجود بودن خداوند مقتضى است كه خداوند قيّوم باشد . قيّوم يعنى حقيقتى كه به ذات خويش قائم است و برپادارندهء سراپرده هستى و همه موجودات است ؛ زيرا ذات حق از همه چيز بىنياز است . پس او مستقل و به نفس خويش قائم است و همهء ممكنات مستند به او هستند ؛ پس او مقيم همهء موجودات است .\r\n\r\nخاتمه [ : بازگشت ساير صفات به صفات ياد شده 
  ]\r\nدر قرآن و سنت خداوند به صفاتى از قبيل داشتن يد ، « 1 » داشتن وجه ، « 2 » قديم بودن ، رحيم بودن ، كريم بودن ، راضى بودن و تكوين يعنى خلق كردن و . . . متصف شده است . به عقيدهء ما اين‌گونه از صفات به همان صفات گذشته برمىگردد . مثلا  « سَنَزِيدُ » *  كنايه از قدرت الهى است ؛  « زَوْجِهِ » *  كنايه از وجود نامتناهى خداوند است كه همه‌جا حضور دارد ؛ قديم بودن همان صفت بقاست كه قبلا ذكر شد ؛ رحيم ، كريم ، راضى و . . .\r\nبرگشت به ارادهء حق دارد . خداوند مريد اين امور است و تكوين هم برگشت به قدرت حق دارد ؛ ولى اهل سنّت نظرات ديگرى دارند . مثلا ابو الحسن اشعرى مىگويد : «  سَنَزِيدُ *  صفتى است زايد بر قدرت و وجه صفتى است مغاير با وجود » . عبد اللّه بن سعيد گفته است : « قديم صفتى است مغاير با بقا . رحمت ، كرم و رضا نيز صفاتى هستند مغاير با اراده » . برخى از حنيفه نيز مىگويند : « تكوين غير از قدرت است » .\r\nدر پايان اين بحث مىپرسيم : منظور از اين كه خداوند با صفت غضب و رضا ياد شده چيست ؟\r\nغضب در مورد ما انسان‌ها عبارت است از پر شدن رگ‌هاى گردن و سرخ شدن چهره و حالاتى مانند اين . رضايت نيز عبارت است از حالت انبساط و گشادگى چهره . اما در مورد خداوند اين معانى راه ندارد ؛ چون او موجود مادى نيست ، لذا در آنجا غضب به معناى عقاب كردن است و رضايت به معناى ثواب دادن است .\r\n\r\n\r\n","description":"","footnote":"\r\n( 1 ) .  يَدُ اللَّهِ فَوْقَ أَيْدِيهِمْ .  ( سوره فتح ، آيه 10 )\r\n( 2 ) .  فَأَيْنَما تُوَلُّوا فَثَمَّ وَجْهُ اللَّهِ . \r\n","page_name":" 164 ","page_number":164},
  {"content":"\r\n\r\n\r\nفصل سوم افعال خداوند ( عدل الهى )\r\nدر آغاز سخن گفتيم كه در بحث شناخت خدا سه مبحث مطرح است :\r\n1 . شناخت خدا با براهين فلسفى و كلامى ؛\r\n2 . شناخت صفات ثبوتيه و جماليه خداوند و صفات سلبيه و جلاليه حق ؛\r\n3 . شناخت افعال خدا ، كه مبحث اين فصل ماست .\r\nفلاسفه اين بخش را افعال الهى و متكلمين آن را عدل الهى مىنامند . در اين باب مجموعا هيجده مسأله مطرح است :\r\n\r\n1 . حسن و قبح عقلى\r\nاز آنجا كه مباحث مهمه عدل الهى ، حكمت خداوند ، قضاوقدر ، جبرواختيار ، تكليف و . . . مبتنى بر مسأله حسن و قبح عقلى است ، يعنى اگر كسى حسن و قبح عقلى را بپذيرد ، مسأله عدالت و حكمت خداوند و مسأله تكليف و آزادى انسان را مىتواند حل كند و اگر كسى حسن و قبح عقلى را انكار كند به ناچار بايد قائل به جبر گردد ، مسأله اول بسيار حائز اهميت است و قبل از هر مطلبى بايد وضعيت آن روشن گردد .\r\nفلاسفه ، افعال و كارهاى اختيارى انسان را به سه دسته تقسيم مىكنند :\r\n1 . برخى از افعال ما همانند عدل ، احسان و . . . حسن ، يعنى ينبغى ان يفعل و يمدح\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nفاعله هستند ؛\r\n2 . بعضى ديگر از افعال ما همانند ظلم ، اسائه و . . . قبيح و ينبغى أن لا يفعل و يذم فاعله هستند ؛\r\n3 . بخشى ديگر از اعمال ما همانند افعال مباحه نه داراى حسن و نه قبح‌اند ، بلكه فعل و ترك آنها مساوى است ؛ ولى جناب خواجه و نيز علّامه رحمه اللّه در كتاب كشف المراد به شيوه فقهاى عظام پيش آمده ، و حسن و قبح افعال را به پنج قسم به تعداد احكام خمسه تكليفيه تقسيم كرده‌اند .\r\nبيان ذلك : اعمالى كه از ما انسان‌ها سر مىزند يا افعال اختيارى و ارادى است و يا غير اختيارى و غير ارادى است . افعال غير اختيارى از قبيل حركت انسان غافل يا انسان خوابيده ، از ديدگاه شريعت محكوم به حكمى از احكام خمسه نيست ؛ يعنى نه واجب است نه حرام ، نه قبيح است نه حسن ، نه كيفر دارد نه پاداش . در سوى ديگر كارهاى اختيارى ما پنج قسم‌اند :\r\n1 . محرمات : اعمالى همانند ظلم ، زنا و غيبت كه ارتكابشان مذمت و عقاب دارد ، لازم الترك و ممنوع الفعل هستند ؛\r\n2 . مباحات : كارهايى مثل خوردن ، آشاميدن و راه رفتن كه در ارتكاب آنها مذمت و كيفرى نيست و فعل و ترك آنها مساوى است ؛\r\n3 . مستحبات : انجام آنها رجحان داشته ولى تركشان هم جايز است ، همانند نماز شب ، صدقه دادن به فقير ، سلام كردن و . . . ؛\r\n4 . مكروهات : ترك آنها رجحان داشته ولى فعلشان هم جايز است ، همانند سخن گفتن به هنگام قضاى حاجت و . . . ؛\r\n5 . واجبات : انجام آنها داراى ثواب و تركشان داراى عقاب است ، مثل نماز ، روزه ، حج ، جهاد و . . . .\r\nبه اتفاق همهء متكلمين اسلامى - چه اشعرى ، چه معتزلى و چه اماميه - برخى از افعال اختياريه ما متصف به صفت حسن بوده و ينبغى ان يفعل هستند و برخى ديگر متصف به صفت قبح بوده و ينبغى أن يترك هستند . تا اينجا مطلب اجماعى است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبحث اين است كه آيا حسن و قبح افعال عقلى و ذاتى است و يا شرعى و اعتبارى ؟ در اين رابطه دو قول مطرح است :\r\n1 . حضرات عدليه يعنى اماميه و معتزله مىگويند : حسن و قبح افعال عقلى و ذاتى است ؛ يعنى بعضى از افعال ذاتا حسن و برخى ذاتا قبيح هستند . عقل ما هم با قطع نظر از خطاب شارع مىتواند حسن برخى افعال و يا قبح آنها را ادراك كند ؛ همانند حكم عقل به حسن عدالت و قبح ظلم . نيز مىگويند : شارع مقدس امر نمىكند ، مگر به كارهايى كه حسن باشند و نهى نمىكند مگر از كارهايى كه قبيح باشند . روى همين اصل شعار عدليه اين است كه احكام شرعى داير مدار مصالح و مفاسد واقعيه و نفس الامريه‌اى است كه در متعلقات آنها موجود است . بنابراين ، به هر چيزى كه در واقع داراى مصلحت باشد شارع امر مىكند و از هر چيزى كه در واقع داراى مفسده باشد شارع نهى مىكند .\r\n2 . اشاعره مىگويند : حسن و قبح افعال ذاتى نبوده و اعتبارى است . به نظر اينها هيچ عملى با قطع نظر از خطاب شرعى حسن يا قبيح نيست ، بلكه همهء كارها با قطع نظر از بيان شارع مساوىاند . عدل و ظلم ذاتا فرقى ندارند ؛ خيانت و امان يكسان‌اند ؛ صدق و كذب مثل هم‌اند ؛ و عقايدى از اين قبيل . آنها مىگويند حسن و قبح افعال صددرصد تابع اعتبار شرع است و هر كارى را كه شارع تحسين كند حسن پيدا مىكند و لو آن كار ظلم باشد ، خيانت باشد ، كذب باشد يا زنا باشد . هر كارى را كه شارع تقبيح كند آن كار قبيح مىشود ، ولو عدالت ، احسان يا نماز باشد . شعار اشاعره اين است كه : « الحسن ما حسنه الشارع و القبيح ما قبحه الشارع » و چون زمام امر به دست شارع است ، پس اگر امروز شارع چيزى را تحسين كرده و بدان امر كند ، انجام آن كار مجاز مىشود و اگر روزى ديگر از همين كار نهى كرد ، اين عمل غير مجاز خواهد بود .\r\nاز باب نسخ هم براى اين مدعا مثال مىزنند كه گاهى شرع مقدس براى زمانى چيزى را واجب مىكند ، سپس از آن به بعد اين فعل را حرام مىكند ، تا زمانى كه واجب كرده بود ، آن فعل حسن بوده و از حالا كه تحريم فرموده آن فعل قبيح شده است .\r\nفاضل قوشچى مىگويد :\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nلا حكم للعقل فى حسن الأشياء و قبحها و ليس الحسن و القبح عائدا إلى أمر حقيقى حاصل بالفعل قبل ورود الشرع يكشف عنه الشرع كما زعمه المعتزله بل الشرع هو المثبت له و المبين فلا حسن و لا قبح للأفعال قبل ورود الشرع و لو عكس الشارع القضية فحسّن ما قبّحه و قبّح ما حسّنه لم يكن ممتنعا و انقلب الأمر فصار القبيح حسنا و الحسن قبيحا كما فى النسخ من الحرمة إلى الوجوب و من الوجوب إلى الحرمة . « 1 »\r\nپس از بيان مدعاى طرفين ، به بيان ادله طرفين مىپردازيم . هركدام از عدليه و اشاعره براى اثبات مطلب خود به دلايلى تمسك كرده‌اند كه در كتاب شريف كشف المراد به سه دليل از ادلّه عدليه و چهار دليل از ادلّه اشاعره اشاره شده است :\r\n\r\nدلايل عدليه\r\nدليل اول : مسأله حسن و قبح عقلى بعضى افعال از بديهيات است . هنگامى كه ما به عقلاى عالم مراجعه مىكنيم ، مىبينيم تمام افراد بشر بدون استثنا - چه آنها كه ماترياليست و مادىگرا هستند با همهء شعبى كه دارند ، و چه آنها كه الهى و قائل به ماوراى طبيعت هستند - با همه مشرب‌هاى گوناگون و سليقه‌هاى مختلف در يك سلسله احكام مشترك‌اند ؛ مثلا در سراسر دنيا عدالت را تحسين مىكنند و احسان به هم‌نوعان را نيك مىشمارند ؛ در تمام كرهء زمين ظلم را تقبيح مىكنند و ظالم و متجاوز را محكوم مىكنند ؛ وجدان همهء مردم دنيا از اسرائيل غاصب و امريكاى جنايتكار متنفر و بيزار است . حال اگر حسن و قبح افعال فقط شرعى بود ، نبايد منكرين خدا و شرايع آسمانى چنين قضاوت و حكمى داشته باشند و حال آن‌كه دارند ، فالمسألة بديهية .\r\nدليل دوم : اگر ما حسن و قبح عقلى را منكر شويم ، لازمه‌اش آن است كه حسن و قبح شرعى را هم منكر شويم . به عبارت ديگر ، اگر حسن و قبح عقلى نداشته باشيم ، بايد حسن و قبح شرعى هم نداشته باشيم و اللازم باطل فالملزوم مثله .\r\n\r\n\r\n","description":"","footnote":"\r\n( 1 ) . شرح تجريد الاعتقاد ، ص 337 .\r\n","page_name":" 168 ","page_number":168},
  {"content":"\r\n\r\nبيان ملازمه : اگر با دليل عقلى ثابت نكنيم و عقل ما حكم نكند به حسن صدق و قبح كذب و نيز اگر عقل ما حكم نكند به اين كه مولاى حكيم كار قبيح انجام نمىدهد ، پس ما از چه راهى ثابت كنيم كه خداوند در اين وعده‌ها صادق است ؟ از كجا بهشتى هست ؟ از كجا جهنمى در كار است ؟ با كدام منطق ثابت كنيم كه خداوند گناه‌كاران را عقاب خواهد كرد ؟ نيكان را پاداش خواهد داد ؟ اگر بگوييد كه خود قرآن خبر داده از ثواب و عقاب و بهشت و جهنم و . . . خواهيم گفت : با كدام دليل ثابت مىكنيد كه قرآن صادق است و خداوند به اين وعده‌ها جامه عمل خواهد پوشيد ؟ اگر بگوييد كه خود قرآن مىگويد : خدا صادق است و من كلام خدايم و خدا به وعده‌اش وفا خواهد كرد ، مىگوييم : اين كه دور است ؛ چون خود همين سخن قرآن كه خدا صادق است از كجا و با كدام دليل قابل اثبات است ؟ بالأخره به جايى منتهى نمىشود ، مگر اين كه بپذيريم كه كذب قبيح است عقلا و مولاى حكيم فعل قبيح انجام نمىدهد . پس خداوند در وعده‌ها و وعيدهايش كاذب نيست و تمام اينها با عقل قابل اثبات است و لا غير . پس اگر حسن و قبح عقلى را منكر شويم ، حسن و قبح شرعى را هم بايد منكر شويم .\r\nبيان بطلان لازم : اين كه حسن و قبح شرعى نداشته باشيم ، به اجماع همهء مسلمين باطل است ، پس ملزوم هم باطل است ؛ يعنى اين كه حسن و قبح عقلى نداشته باشيم باطل است .\r\nدليل سوم : حكم عقلى ثابت است و معيار ثابتى دارد . اگر عقل گفت عدل حسن است ، هميشه مىگويد و اگر گفت ظلم قبيح است ، هميشه مىگويد ؛ ولى حكم اعتبارى شرعى محض ثابت نيست و تابع اعتبار معتبر است . او هر لحظه مىتواند به نوعى اعتبار كند . در اين لحظه حسن را اعتبار كند و در لحظه بعدى قبح را .\r\nاگر حسن و قبح عقلى در ميان نباشد ، بلكه حسن و قبح صددرصد شرعى و اعتبارى باشد ، لازم مىآيد كه تعاكس در حسن و قبح جايز باشد ؛ يعنى چيزى كه تا الآن حسن بود ، قبيح شود و چيزى كه تا به حال قبيح بود ، حسن پيدا كند و ساعت ديگر همين‌طور . در نتيجه بايد بپذيريم كه در بديهىترين مسائل هم معيار ثابتى نيست و بايد بپذيريم كه ممكن است انسان‌هاى زيادى روى شرع و مرامشان ، مثلا\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاحسان را تقبيح كنند و گروه‌هايى آن را تحسين كنند ؛ درحالىكه ما وقتى به عقلا مراجعه مىكنيم ، مىبينيم در اين موارد همگان معيار ثابتى داشته و بالسويه حكم مىكنند به حسن احسان و قبح اسائه ، حسن صدق و قبح كذب ، حسن عدل و قبح ظلم و . . . ، بدون اين كه منتظر شارع و اعتبار معتبر باشند . اين دليل آن است كه حسن و قبح برخى از افعال اختيارى ما صددرصد عقلى است و اگر شارع هم در اين موارد حكمى دارد ارشادى بوده و مؤكد حكم عقل است نه مولوى و مؤسس حكم جديد .\r\nفاضل قوشچى در توضيح دليل سوم مىگويد :\r\nلو ثبت الحسن و القبح بالشرع لا بالعقل فجاز التعاكس فى الحسن و القبح فإنّ الشارع يجوز أن يحسن ما قبحه و يقبح ما حسنه كما فى النسخ فيلزم جواز حسن الإسائة و قبح الإحسان و ذلك باطل بالضرورة .\r\n\r\nدلايل اشاعره\r\nاشاعره به چهار دليل تمسك كرده‌اند :\r\nدليل اول : اگر حسن و قبح اشيا عقلى باشد ، و به قول عدليه ، از ضروريات عقليه و مما تطابقت عليها آراء العقلاء باشد ، لازمه‌اش آن است كه هيچ فرقى ميان حكم عقل به حسن يا قبح با حكم عقل به اين كه : كل از جزء بزرگ‌تر است ( از بديهيات اوليه ) نباشد و اللازم باطل فالملزوم مثله .\r\nبيان ملازمه : چون علوم عقليه و احكام عقل ضرورى باهم تفاوتى ندارد و همه مثل هم‌اند و عقل در همهء آنها به‌طور يكسان حكم مىكند . پس اگر ما نحن فيه هم عقلى باشد لا فرق .\r\nبيان ابطال لازم : فرق روشنى است ميان اين دو قضيه ؛ زيرا در دومى يعنى « الكل اعظم من الجزء » هيچ اختلافى نيست و همگان برطبق آن حكم دارند هم شما جماعت عدليه و هم ما اشاعره ، ولى در اولى يعنى حسن و قبح عقلى اشيا اختلاف است ؛ چون شما قبول داريد ولى ما قبول نداريم . پس ملزوم هم باطل است ؛ يعنى حسن و قبح اشيا عقلى نيست و وقتى عقلى نبود شرعى خواهد بود .\r\nجواب ما : ما ملازمه استدلال را قبول نداريم ؛ يعنى اين كه گفتيد احكام عقليه بديهيه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nهمه يكسان‌اند ما نمىپذيريم ؛ زيرا ولو در اصل حكم و تصديق يكسان باشند ، ولى در مقام تصور ممكن است متفاوت باشند ؛ چون تصور آنها كه بديهى نيست و لذا شايد يكى تصوراتش آسان‌تر از ديگرى باشد ، كما اين كه در مسائل رياضى دو ضرب در دو مىشود چهار و تصديق و تصور آن آسان است ولى اين كه 56 - 8 * 7 قدرى محاسبه‌اش مشكل‌تر مىشود و هكذا هرچه عدد بالاتر و پيچيده‌تر مىشود ، تصديق به آن هم دشوارتر مىگردد ، ولى اصل تصديق بديهى است و تصورات گوناگون است . البته به نظر نگارنده ، جواب‌هاى سه‌گانه‌اى كه مرحوم مظفر در اصول فقه داده‌اند و ما در شرح اصول فقه ( جلد دوم ) آنها را نقل كرده‌ايم كامل‌تر است .\r\nدليل دوم : اگر حسن و قبح افعال عقلى باشد ، لازم مىآيد كه به اختلاف جهات و اعتبارات و ملاحظات مختلف نشود ؛ يعنى چنين نباشد كه امرى به يك لحاظ حسن و به اعتبار ديگر قبيح شود . و اللازم باطل فالملزوم مثله .\r\nبيان ملازمه . مقدمه : احكام و قضاياى عقليه كليت داشته و در جميع احوال ثابت‌اند ؛ يعنى چيزى را كه عقل حسن بشمارد براى هميشه حسن مىشمارد و هكذا در قبيح و تغيير و تعويض در احكام عقلى نيست . در نتيجه اگر حسن و قبح اشيا عقلى باشد جهات و اعتبارات در آن مداخله كرده و آنها را عوض كند .\r\nبيان ابطال لازم : در خارج مشاهده مىكنيم كه كذب مثلا گاهى قبيح است اگر سبب هلاكت مؤمنى گردد ولى گاهى حسن است اگر سبب نجات و حفظ جان پيامبرى از خطر باشد و هكذا صدق نافع و ضار حال اگر حسن و قبح عقلى بود نبايد كذب در يك جا حسن و در جاى ديگر قبيح باشد و هكذا الصدق درحالىكه بالاجماع چنين نيست پس معلوم مىشود كه حسن و قبح اشيا عقلى نيست و وقتى عقلى نبود خودبه‌خود شرعى بودن آنها معين مىشود و هذا هو المطلوب .\r\nدليل سوم : اگر حسن و قبح اشيا عقلى محض باشد ، مستلزم اين است كه گاهى جهات مختلفه با يكديگر تعارض كرده و انسان در مسأله فرو بماند كه چه بايد بكند .\r\nبه عنوان مثال اگر شخصى به شما بگويد : من قول مىدهم كه فردا حتما دروغى را بر زبان جارى كنم ، در اين‌جا چه بايد كرد ؟ اگر بگوييم وفا به وعده‌اى كه داده واجب\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست ، لازم مىآيد كه كذب در فردا را تحسين كرده باشيم ؛ يعنى حكم كنيم به اين كه دروغ گفتن در فردا حسن است و اگر بگوييم : وفاى به اين وعده لازم نيست ، چون دروغ‌گويى بد است لازم مىآيد كه صدق و راستگويى را تقبيح كرده باشيم و بگوييم اين سخن امروزى خود را تكذيب كن و عمل نكن و فردا دروغ نگو . حال اگر حسن و قبح عقلى باشد ، عقل متحير مىشود كه چه حكمى بنمايد . ولى اگر شرعى باشد معطلى ندارد ؛ بلكه شارع مقدس وظيفه ما را يك طرف مسلم مىكند .\r\nجواب ما به دليل دوم و سوم ، جواب مشترك : هنگامى كه دو عنوان با يكديگر تعارض كردند و يكى از آن دو اهم و ديگرى مهم بود ، انسان عاقل اهم را انتخاب مىكند ؛ يعنى از ميان دو حسن آن را كه حسن است انتخاب مىكند و به فرموده قرآن :  فَيَتَّبِعُونَ أَحْسَنَهُ  و از ميان دو قبيح آن را كه اقبح است رها كرده و آن را كه اقل قبحاست برمىگزيند . با اين حساب مىگوييم : در دليل دوم ، شما عنوان كذب با عنوان تخليص نبى معارض شده ، يعنى از طرفى كذب قبيح است و از طرفى تخليص نبى حسن است و عنوان صدق با عنوان هلاكت و قتل نبى معارض شده كه از طرفى صدق حسن است و از طرفى قتل نبى مفاسد بزرگى داشته و قبيح است . حال عقل مىگويد : دروغ گفتن بد است ولى حفظ جان پيامبر مصلحت بزرگ‌ترى دارد ، اين را كه اهم است انتخاب كن . پس قانون تزاحم كه ميان دو واجب يا دو حرام يا يك واجب و يك حرام محقق مىشود . در اين‌گونه موارد مشكل را حل مىكند و در دليل سوم شما هم دروغ گفتن در فردا دو جهت مفسده و قبح دارد ؛ يكى خود فعل كذب و دروغ گفتن ، پس قبح فعلى هست ، و يكى هم نيت بد كه از ديروز عزم بر كذب داشته ، پس قبح فاعلى هم دارد و تنها يك حسن دارد كه تصديق وعدهء امروزت باشد و صدق حسن است .\r\nمتقابلا اگر فردا دروغ نگويد دو جهت حسن دارد ، يكى ترك الكذب و ديگرى ترك العزم على الكذب و تنها يك جهت قبح دارد كه تكذيب حسن امروزت باشد و الكذب قبيح . انسان عاقل در مقام تزاحم آن را كه اهمّ است و اقل مفسده و يا اكثر مصلحه است انتخاب مىكند .\r\nجواب اختصاصى : در جواب دليل دوم شما مىگوييم : تخليص نبى منحصر به كذب\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنيست تا بگوييم كذب حسن است ؛ چون راه ديگر هم دارد و آن توريه است . حال چه اشكال دارد كه از اين راه پيش آيد تا هم خود مرتكب كذب نشود و هم پيامبرى را از هلاكت برهاند ؟ پس وجهى براى حسن كذب نيست . علاوه بر اينها در دليل دوم شما آن‌كه قبيح است عنوان كذب است كه هميشه قبيح است و قبح از او منفك نيست و آن‌كه حسن است عنوان تخلص پيامبر است كه هميشه حسن است و حسن از او منفك نيست و بين آن دو از نسب اربع عموم و خصوص من وجه است ؛ زيرا گاهى كذب هست و تخليص نبى نيست و گاهى تخليص نبى هست كذب نيست ، بلكه صدق است و گاهى هر دو هستند بنابراين هرگز حسن قبيح نشد و قبيح هم حسن نشد . به عقيده نگارنده ، به جاى اين جواب‌هاى طولانى بهتر آن است كه يك جواب مشترك بدهيم و آن اين كه حسن و قبح اشياء سه‌گونه است : 1 . ذاتى ، 2 . اقتضايى ، 3 . اعتبارى . مثال‌هاى مذكور در دو استدلال از قبيل حسن و قبح اقتضايى است و بحث ما در ذاتى است به بيانى كه تفصيلا در اوائل جلد دوم شرح اصول فقه در بحث مستقلات عقليه آورده‌ام .\r\nدليل چهارم : اشاعره مىگويند : ما طرفدار جبر هستيم . يعنى مىگوييم انسان در افعالى كه انجام مىدهد مجبور است و براساس جبر ديگر حسن و قبح معنا ندارد كه فلان امر حسن و مستوجب مدح است و يا فلان امر قبيح و مستوجب مذمت است حسن و قبح و مدح و ذم در افعالى است كه ارادى و اختيارى باشد .\r\nجواب ما : ما صغراى اين دليل را كه جبر باشد قبول نداريم و در مسأله ششم از مسائل عدل الهى ثابت خواهيم كرد كه انسان موجودى مختار است و لذا حسن و قبح هم مفهوم دارد .\r\n\r\n2 . خداوند حكيم است\r\nدومين ، سومين و چهارمين مسأله از مسائل عدل دربارهء حكمت الهى است . در مسأله دوم ، بحث در اين است كه آيا ممكن است خداوند مرتكب عمل قبيح شود ؟ آيا امكان دارد كه ذات بارى تعالى به واجبى از واجبات اخلال برساند ؟ آيا خداوند متعال فعلى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nرا كه داراى مصلحت است حتما انجام داده و فعل قبيح و داراى مفسده را حتما ترك مىكند ؟ آيا ممكن است خداوند انسان‌هايى نيك همچون انبيا ، اوصيا ، صلحا و شهدا را به جهنم روانه ساخته و انسان‌هاى پليدى مثل ستمگران ، كافران و فاسقان را به بهشت برد ؟ آيا ممكن است خداوند تكليف بما لا يطاق كند ؟ آيا امكان دارد كه حق تعالى به فرد يا گروهى ستم روا دارد ؟\r\nدر مسأله دو نظريه وجود دارد :\r\n1 . اشاعره از آنجا كه حسن و قبح عقلى را انكار كرده‌اند مىگويند : اين سؤال بىمعناست و نبايد گفت كه آيا خدا كار قبيح مىكند يا خير ، بلكه بايد گفت : هر كارى كه خداوند بكند ، حسن خواهد بود . پس اگر خداوند ظلم كند ظلم حسن مىشود و اگر خوب‌ها را به جهنم برد و بدها را به بهشت ، اين عمل نيز حسن خواهد بود .\r\n2 . عدليه مىگويند : بعضى از افعال فى حد نفسه حسن دارند و برخى ذاتا قبيح هستند و خداوند متعال هرگز كار قبيح انجام نمىدهد و هرگز به واجبى از واجبات هم اخلال نمىرساند .\r\nبراى اثبات اين مدعا به سه دليل تمسك مىكنيم :\r\nدليل اول : خداوند متعال داعى بر فعل قبيح ندارد ، و هر فاعلى كه داعى بر فعل قبيح يا بر اخلال به واجب نداشته باشد وقوع فعل قبيح از او محال است . پس صدور كار قبيح يا اخلال به واجب از خداوند محال است .\r\nاثبات صغرى : شخصى كه فعل قبيح انجام مىدهد داراى يكى از دواعى و انگيزه‌هاى ذيل است :\r\n1 . فردى لاابالى و بىباك است ؛ يعنى باكى از ملامت ديگران ندارد ، باكى از عذاب جهنم ندارد و خود را ملزم نكرده كه مردى پارسا باشد اين انگيزه در ذات حق نيست زيرا خداوند عبث كارى نيست كه به هر كارى تن دهد .\r\n2 . انسانى جاهل و نادان است يعنى از قبح و زشتى كار قبيح آگاه نيست و لذا مرتكب مىشود . اين انگيزه هم در مورد خداوند مفهومى ندارد ؛ زيرا خداوند عالم على الاطلاق بوده و چيزى بر او مجهول نيست .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n3 . به قبح كار عالم است ولى نيازمندى او را به ارتكاب قبيح وامىدارد مثل كسى كه مضطر مىشود بر شرب خمر اين انگيزه هم در ذات حق نيست ؛ زيرا خداوند غنى مطلق است و نياز به هيچ وجه در ساحت قدس او راه ندارد .\r\n4 . قبح كار را مىشناسد ولى مجبور مىشود كه آن را انجام دهد مثلا ستمگرى وى را مجبور مىسازد . اين انگيزه نيز در مورد خداوند مرده است ؛ زيرا نيرو و قدرتى برتر و بالاتر از او وجود ندارد تا او را بر انجام كارى مجبور و وادار سازد بلكه او « فعّال ما يشاء » و « فعّال ما يريد » در هستى است .\r\nپس خداوند متعال بر فعل قبيح يا اخلال به واجب داعى ندارد .\r\nاثبات كبرى : پيش از اين در مبحث قدرت ثابت شد كه خداوند فاعل مختار است و فاعل مختار تا قادر بر چيزى نباشد و داعى بر آن هم نداشته باشد علت تامه نشده و تا علت تام نشود صدور فعل محال است و در ما نحن فيه نسبت به فعل قبيح ولو قدرت كه يك ركن تأثير است وجود دارد ولى داعى كه ركن ديگر باشد وجود ندارد و لذا صدور قبيح از خدا محال است ؛ هذا بالنسبة إلى القبائح . اما نسبت به امورى كه حسن و داراى مصلحت هستند خداوند هم قادر است و هم داعى دارد و لذا يجب فعل الحسن .\r\nدليل دوم : اگر ارتكاب قبيح و يا اخلال به واجب بر خداوند جايز و روا باشد لازمه‌اش آن است كه وثوق و اطمينان به وعده‌ها و وعيدهاى خداوند به كلى منتفى شود و اللازم باطل فالملزوم مثله .\r\nبيان ملازمه : اگر كار قبيح روا باشد ، پس كذب هم رواست . حال شايد خداوند در اين وعده‌هاى ثواب و تهديد به عقاب دروغ گفته و خبرى نيست . آن‌گاه كدام ضامن اجرايى وجود دارد براى اجراى احكام .\r\nبيان بطلان لازم : بالاجماع لازم باطل است ؛ پس جواز قبيح بر خداوند هم باطل خواهد بود .\r\nدليل سوم : اگر فعل قبيح بر خداوند روا باشد لازمه‌اش آن است كه وثوق و اطمينانى به صدق انبيا نداشته باشيم ؛ زيرا شايد خداوند به دست آدم كاذبى معجزه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nظاهر كند . آن‌گاه از چه راهى حقانيت انبيا ثابت شود ؟ تنها راه معجزه است آن هم اگر بىدروپيكر باشد راهى براى اثبات صدق نداريم در نتيجه تمام معيارها و قواعد اسلامى به هم مىخورد . پس بايد حكمت الهى را بپذيريم .\r\nدر خاتمه اين بحث سخنى از مرحوم مظفر در رابطه با طعن بر اشاعره نقل مىكنيم :\r\nفربّ أمثال هؤلآء الّذين صوروه على عقيدتهم الفاسدة ظالم جائر سفيه لاعب كاذب مخادع يفعل القبيح و يترك الحسن الجميل تعالى اللّه عن ذلك . « 1 »\r\n\r\n3 . خداوند بر فعل قبيح قادر است\r\nسومين مسأله در باب عدل كه شعبه‌اى از حكمت الهى است ، آن است كه آيا خداوند بر فعل قبيح قدرت دارد و با اين حال آن را مرتكب نمىشود ؛ چون داعى و انگيزه ندارد ( طبق بيان مسأله دوم ) و يا اصولا قدرت بر انجام فعل قبيح نداشته و صدور قبيح از ذات حق محال و ممتنع است ؟\r\nبه عقيده فلاسفه ، محالات سه نوع‌اند :\r\n1 . محال ذاتى ، مانند اجتماعى نقيضين در خارج و همانند دور و تسلسل در خارج كه ذاتا ممتنع‌اند ؛\r\n2 . محال وقوعى ، مانند تحقق هر معلولى در خارج بدون علت تامه كه امكان ذاتى دارد ولى در مقام وقوع خارجى مستحيل است ؛\r\n3 . محال عادى ، يعنى در نزد عرف و عادت مردم امرى مستحيل است ولى عند العقل استحاله‌اى ندارد ؛ مثلا تصور حاتم بدون جود و سخاوت عادتا محال است ؛ ولى با دقت عقليه ميسور است كه انسان ذات و شخص حاتم را تصور كند بدون جود و بخشش .\r\nدر مسأله دو نظر مطرح است :\r\nيكم . اكثر متكلمين اسلامى از معتزله و اماميه مىگويند : خداوند بر فعل قبيح\r\n\r\n\r\n","description":"","footnote":"\r\n( 1 ) . عقائد الامامية ، ص 20 .\r\n","page_name":" 176 ","page_number":176},
  {"content":"\r\n\r\nقدرت دارد يعنى قادر است كه ظلم كند ، خوبان را به جهنم ببرد و . . . ولى در خارج هرگز فعل قبيح را انجام نمىدهد و محال وقوعى است اما اين كه قدرت دارد دليلش آن است كه پيش از اين گفتيم : صدور فعل قبيح از جمله ممكنات اين عالم است و همهء ممكنات مقدور حق واقع مىشوند و قدرت الهى عام به شمار مىرود ؛ پس فعل قبيح هم مقدور حق است . اما دليل اين كه هرگز انجام نمىدهد ، آن است كه در مسأله دوم گفتيم خدا فاعل مختار است و فاعل مختار بدون داعى و اراده فعلى را انجام نمىدهد و خداوند هيچ‌گاه بر فعل قبيح داعى ندارد . پس هيچ‌گاه در خارج فعل قبيح را مرتكب نمىشود . و هذا معنى المحال الوقوعى .\r\nدوم . برخى از متكلمين معتزله كه نظام باشد مدعى شده كه خداوند بر فعل قبيح قدرت ندارد و لذا انجام نمىدهد . به دليل اين كه فاعلى مرتكب فعل قبيح مىشود كه يا نسبت به قبح آن جاهل است و يا اگر عالم است نياز دارد و خداوند نه جاهل است و نه محتاج ، بلكه او عالم على الاطلاق و غنى مطلق است ، پس صدور قبيح بر خدا محال است .\r\nجواب ما : انجام فعل قبيح براى خداوند استحالهء وقوعى دارد نه اين كه استحاله ذاتى داشته و از محدودهء قدرت حق خارج باشد . ( به نظر مىرسد كه مراد هر دو گروه يكى است ؛ زيرا نظام هم كه مىگويد : صدور قبيح از خداوند محال است ، منظورش استحاله وقوعى است ، نه محال ذاتى و دليل وى شاهد اين امر است و ديگران كه مىگويند : صدور قبيح ممكن است مرادشان امكان ذاتى است نه وقوعى . پس آنچه را كه اكثريت ثابت مىكنند نظام رد نمىكند و آنچه را كه نظام نفى كرده ديگران ثابت نمىكنند فالنزاع لفظى ) .\r\n\r\n4 . خداوند در افعال خود غرض دارد\r\nچهارمين مسأله در باب عدل الهى دربارهء غرض داشتن خداوند در افعال خود است و در اين رابطه سه سؤال اساسى مطرح است :\r\n1 . آيا اصولا خداوند در افعال خويش داراى غرض است ؟\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n2 . بر فرض غرض داشتن ، آيا آن غرض به خود ذات حق رجوع مىكند يا به مخلوقات ؟\r\n3 . بر فرض رجوع غرض به مخلوقات ، آيا آن غرض اضرار به غير است يا نفع‌رسانى ؟\r\nجواب سؤال اول . هدف و يا غرض در اصل لغت عبارت است از آن نشانه‌اى كه رامى و تيرانداز مدنظر قرار داده و به سمت آن شليك مىكند و در اصطلاح علما عبارت است از فوايد بىشمارى كه بر يك عمل مترتب بوده و همان‌ها محرك اصلى فاعل بر انجام فعل‌اند و فاعل اين فعل را براى نيل به آن مقصد انجام مىدهد و به اصطلاح فلاسفه علت غايى يك فعل كه هميشه در مقام تصور بر ساير علل تقدم داشته ، ولى در قمام وقوع خارجى از همهء علل ديگر يعنى فاعلى و مادى و صورى متأخر است .\r\nاشاعره مدعى هستند كه افعال خداوند معلل به اغراض نيست ( و به قول خواجه عبد اللّه انصارى : « بإسم من لا غرض له فى افعاله » ؛ « 1 » به نام خداوندى كه در افعال خود غرض ندارد ) و دليلشان آن است كه ما انسان‌ها كه كارى را براى رسيدن به مقصدى انجام مىدهيم ، به دليل آن است كه ناقص هستيم و به اين وسيله مىخواهيم كامل‌تر شويم و به اصطلاح علما غرض استكمالى داريم ؛ ولى خداوند متعال كه كامل على الاطلاق است و نقصى نداشته و كمالى را كه لايق به شأن آن ذات باشد فاقد نيست تا با فعل خود جبران كند ، پس غرض داشتن و داراى محرك بودن بر خداوند محال است .\r\nآرى ، منافع بسيارى بر فعل حق مترتب مىشود كه لازمهء فعل‌اند ولى غرض اصلى خداوند نيستند .\r\nدر برابر اشاعره ، ساير گروه‌هاى اسلامى از قبيل معتزله و اماميه مىگويند : اولا خداى حكيم در افعال خود داراى غرض است و دلايل متعدد عقلى و نقلى بر اين امر دارند كه ما به يك دليل عقلى و يك دليل نقلى بسنده مىكنيم :\r\nدليل عقلى : هر فعلى كه براى مقصد و غرض معينى انجام نگيرد نزد همه عقلا\r\n\r\n\r\n","description":"","footnote":"\r\n( 1 ) . تفسير كشف الأسرار و عدة الأبرار ، ج 10 ، ص 627 ، ذيل سورهء قريش .\r\n","page_name":" 178 ","page_number":178},
  {"content":"\r\n\r\nعبث و بيهوده به حساب مىآيد و فعل عبث ، نزد عقلا قبيح محسوب مىگردد . نيز پيش از اين ثابت شد كه كار قبيح بر مولاى حكيم محال است ؛ پس كار عبث بر خداوند استحالهء وقوعى دارد .\r\nدليل نقلى : قرآن كريم مىفرمايد :\r\n  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ * الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ ؛   « 1 »\r\nمسلما در آفرينش آسمان‌ها و زمين ، و در پى يكديگر آمدن شب و روز ، براى خردمندان نشانه‌هايى [ قانع‌كننده 
  ] است . همانان كه خدا را [ در همهء احوال 
  ] ايستاده و نشسته ، و به پهلو آرميده ياد مىكنند ، و در آفرينش آسمان‌ها و زمين مىانديشند [ كه : 
  ] پروردگارا ، اينها را بيهوده نيافريده‌اى ؛ منزهى تو ! پس ما را از عذاب آتش دوزخ در امان بدار .\r\nثانيا غرض خداوند از افعالش به خود ذات الهى بازگشت نمىكند تا شما اشكال كنيد كه ذات حق كامل على الاطلاق بوده و به اين افعال نيازى ندارد و به اصطلاح غرض استكمالى ندارد . خير ، ما مىگوييم : غرض به مخلوقات عود مىكند .\r\nتوضيح اين كه گاهى فاعل فعلى را كه انجام مىدهد غرض به خود ذات برمىگردد و گاهى براى منفعت‌رسانى به ديگران كارى را انجام مىدهد . اگر غرض او نوع اول باشد غرض استكمالى بوده و بر ذات حق نارواست ؛ زيرا نشانه نقص و كمبود فاعل است ، ولى اگر از نوع ثانى باشد عين كمال و ناشى از كمال فاعل است نه ناشى از نقص ؛ مثلا حاتم طايى كه جود و بخشش مىكند به لحاظ اين است كه چون واجد اين كمال وجودى است ، لذا انفاق مىكند ، خورشيد كه نورافشانى مىكند و عالم را روشن مىسازد براى اين است كه واجد اين كمال است و لذا مىدهد نه اين كه محتاج به نبات و جماد و حيوان و ارض باشد .\r\n\r\n\r\n","description":"","footnote":"\r\n( 1 ) . سوره آل عمران ، آيه 190 و 191 .\r\n","page_name":" 179 ","page_number":179},
  {"content":"\r\n\r\nدر مورد خداوند غرض از نوع ثانى بلامانع است ؛ زيرا او فياض على الاطلاق بوده و از طرفى هم بخل در ساحت حق تعالى راه ندارد ؛ پس بايد كمال‌بخش و كمال‌آفرين باشد و وجود موجودات كمال است ، لذا بايد بيافريند و اينها لازمهء خدايى اوست .\r\nپس غرض استكمالى محال است نه غير آن .\r\nثالثا غرض خداوند از افعالش منفعت‌رسانى به مخلوقات و نايل كردن آنها به كمالات مناسب به حالشان است نه اضرار به غير ؛ زيرا اضرار به غير قبيح است و كار قبيح از مولاى حكيم صادر نمىشود البته بايد توجه داشت كه منافع دوگونه‌اند :\r\n1 . فوايد شخصى كه به شخص هر موجودى راجع است ؛\r\n2 . منافع عمومى كه نظام احسن وجود خواهان آن است و گاهى با منافع شخصى متزاحم مىگردد همانند وجود باران رحمت الهى كه به تشنگان ارض حيات نوين مىدهد ؛ ولى براى لانهء مورچگان هم چه‌بسا ضرر داشته باشد .\r\nدر خاتمه كلامى از متفكر بزرگ اسلامى ، آية اللّه شهيد مطهرى نقل مىكنيم :\r\nحكمت خداوند به معناى رساندن موجودات است به كمال لايقشان . . .\r\nحكيم بودن خداوند به معناى اين است كه فعلش غايت دارد نه ذات حق .\r\nحكمت هر مخلوقى غايتى است نهفته در ذات آن مخلوق و اين كه مىگوييم خدا حكيم است يعنى مخلوقات را به سوى غايات طبيعى آنها سوق مىدهد . « 1 »\r\n\r\n5 . خداوند مريد طاعات و كاره معاصى است\r\nپنجمين مسأله در باب افعال الهى آن است كه خداوند نسبت به طاعات و نيكىها مريد و خواهان و نسبت به معاصى و بدىها كاره و ناخواهان است .\r\nدر اينجا چند سؤال مطرح مىشود :\r\nآيا خداوند هم مريد طاعات و هم معاصى است ؟\r\nآيا خداوند نه مريد طاعات و نه معاصى است ؟\r\n\r\n\r\n","description":"","footnote":"\r\n( 1 ) . عدل الهى ، ص 198 .\r\n","page_name":" 180 ","page_number":180},
  {"content":"\r\n\r\nآيا خداوند مريد معاصى بوده و كاره از طاعات است ؟\r\nآيا خداوند مريد طاعات و كاره از معاصى است ؟\r\nاشاعره مىگويند : هر چيزى كه در خارج واقع مىشود ، بدون استثنا فعل خداوند است چه طاعات و چه معاصى ؛ و هر چيزى كه فعل حق است مراد خداوند هم هست .\r\nپس خداوند هم مريد طاعات و هم معاصى است . خداست كه مريد فعل واجب از بعضى و مريد ترك واجب از بعضى ديگر است . خداست كه هم مريد فعل حرام از گروهى و هم ترك حرام از گروه ديگر است . اين سخن اشاعره از آنجا ناشى مىشود كه طرفدار جبر هستند و مىگويند : هرآنچه را كه بندگان انجام مىدهند به ارادهء الهى است و فاعل حقيقى افعال عباد خداوند است ، ولى به دست اين عبد انجام داده ؛ بنابراين ، فاعل معاصى هم خداست . خدا خواسته كه زيد مطيع باشد و بكر عاصى ، خدا خواسته كه خالد كافر بوده و على مسلمان . در اين رابطه حديثى از پيامبر صلّى اللّه عليه و إله و سلّم نقل مىكنند كه فرموده است :\r\nما شاء اللّه كان و ما لم يشأ لم يكن . « 1 »\r\nدر مقابل ، دانشمندان عدليه مىگويند : خداوند فقط مريد طاعات است ؛ چه نسبت به بندگان خوب و چه بد ، چه كافر چه مسلمان و نسبت به معاصى فقط كاره است ؛ چه از مؤمن و چه از كافر . خداوند از بندگانش خواسته كه مطيع بوده و از عصيان دست بردارند و در نظام تكوين هرچه را خدا بخواهد همان انجام خواهد گرفت ؛ ولى در نظام تشريع و در محدودهء افعال اختياريه اين‌چنين نيست كه هرچه را خدا مىخواهد به‌طور جبر حتما انجام گرفته و هرچه را او كراهت دارد حتما ترك شود ، بلكه بشر مختار است و مىتواند با ارادهء خويش مؤمن و مطيع باشد و يا با ارادهء خويش عاصى و كافر گردد . هركدام از اشاعره و عدليه براى اثبات مدعاى خويش دلايلى آورده‌اند :\r\n\r\nدلايل عدليه\r\nاز قول عدليه در كتاب ، سه دليل عنوان شده كه عبارت‌اند از :\r\n\r\n\r\n","description":"","footnote":"\r\n( 1 ) . الكافى ، ج 8 ، ص 81 .\r\n","page_name":" 181 ","page_number":181},
  {"content":"\r\n\r\nدليل اول . هريك از حسن و قبح دو شعبه دارند : 1 . حسن و يا قبح فعلى 2 . حسن و يا قبح فاعلى منظور از حسن فعلى عبارت است از عمل نيكى كه فاعل انجام داده و مستحق مدح شده است و منظور از قبح فعلى عبارت است از عمل زشتى كه فاعل انجام داده و به خاطر آن مستحق مذمت گرديده و منظور از حسن فاعلى عبارت است از اين كه شخص كار نيكى انجام نداده ولى حسن سريره داشته و مريد كار نيك است .\r\nمنظور از قبح فاعلى آن است كه فاعل كار زشتى به جا نياورده ولى سوء سريره داشته و مريد قبيح بوده است و نسبت ميان حسن فعلى و فاعلى عموم و خصوص مطلق است يعنى هركجا حسن فعلى باشد كاشف از حسن فاعلى هم هست و لا عكس و هكذا نسبت ميان قبح فعلى و فاعلى ( و در اصول از حسن فعلى تعبير به اطاعت و از حسن فاعلى تعبير به انقياد و از قبح فعلى تعبير به عصيان و از قبح فاعلى تعبير به تجرّى مىشود ) . حال در نزد عقلاى عالم همان‌طور كه شخص را بر انجام كار نيك مدح مىكنند ، بر حسن فاعلى هم مدح مىكنند و در مقابل همان‌گونه كه شخص را بر ارتكاب كار زشت ملامت مىكنند بر قبح فاعلى ؛ يعنى ارادهء فعل قبيح هم سرزنش مىكنند .\r\nفعل حسن ، حسن است و از مولاى حكيم صادر مىشود و ارادهء كار نيك هم نيكوست و از خداى حكيم صادر مىشود و كراهت از كار نيك ، زشت است و از مولاى حكيم صادر نمىشود . پس خداوند نسبت به طاعات و نيكىها مريد است و نه كاره .\r\nمتقابلا كار زشت ، زشت است و از مولاى حكيم صادر نمىشود و ارادهء فعل قبيح هم قبيح است و از مولاى حكيم صادر نمىشود كراهت از فعل قبيح حسن است و از مولاى حكيم صادر مىشود پس خداوند نسبت به معاصى كاره است و نه مريد .\r\nدليل دوم : هنگامى كه ما به قرآن رجوع مىكنيم مىبينيم كه خداوند بندگانش را به امورى فرمان داده و از عباد آنها را خواسته و از امورى نهى فرموده و بر عبادش كراهت داشته و لا ريب در اين كه خداى حكيم - كه فاعل مختار و ذىشعور است - امر نمىكند ، مگر به كارى كه مطلوب و محبوب او باشد و نهى نمىكند ، مگر از كارى كه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمبغوض و مكروه او باشد ؛ و گرنه عبث خواهد بود . آن‌گاه اگر اطاعت مكروه ذات حق بود نبايد بدان امر مىكرد و اگر معصيت از كافر مراد حق بود چرا نهى فرموده است ؟\r\nدليل سوم : اگر بنا باشد هرچه كه در خارج تحقق مىيابد اعم از طاعات و معاصى مراد حق باشد ، پس بايد شخص كافر به واسطه كفر ورزيدن مطيع شمرده شود ؛ زيرا وى كارى را كرده كه خدا از او خواسته كه معصيت باشد و اجتناب كرده از آنچه مكروه حق است . همچنين بايد جميع گناه‌كاران امت اسلامى مطيع باشند ؛ چون مراد را انجام داده و از مكروه الهى اجتناب كرده‌اند ، درحالىكه اين سخن بالبداهة باطل است و اشعرى هم بدان ملتزم نيست ؛ چون با اين سخن مسأله ثواب و عقاب ، بهشت و دوزخ ، وعده و وعيد قابل توجيه نيست .\r\n\r\nدلايل اشاعره\r\nاز قول اينها نيز در كتاب سه دليل مطرح و پاسخ داده شده است .\r\nدليل اول : تمام چيزهايى كه در خارج محقق مىشود فاعل و ايجادكنندهء آن خداست چون همه را او آفريده اعم از طاعات يا معاصى ، خوب يا بد و . . . بنابراين ، زشتىها هم به خدا مستند بوده و با ارادهء او انجام مىگيرد ؛ زيرا انجام هيچ كارى بدون اراده براى فاعل مختار ميسر نيست .\r\nجواب ما : در مسأله ششم كه داستان جبر و اختيار مطرح خواهد شد ، ثابت مىكنيم كه برخى از افعال و كارهاى ما به خود ما مستند است و فعل ماست نه فعل حق و طاعات و معاصى از اين قبيل است . فانتظروا فانّ الوصول إلى النعمة بعد الانتظار جميل .\r\nدليل دوم : اشعرى مدعى است كه مريد همه طاعت‌ها و معصيت‌ها خداوند است به دليل اين كه اگر مريد اين امور خدا نبوده و خود شخص باشد ، اگر فرض كرديم كه خدا از شخص كافر طاعت را مىخواهد ، ولى خود كافر مريد معصيت است ، در چنين فرضى يا اين است كه مراد هر دو محقق مىشود اجتماع نقيضين خواهد بود و هو باطل و يا اين است كه مراد هيچ‌كدام از خدا و بندهء كافر محقق نخواهد شد كه اين ارتفاع نقيضين بوده و باطل خواهد بود و يا اين است كه مراد خدا محقق شده و مراد\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nعبد واقع نمىشود كه اين موجب جبر است و همين صحيح است و يا اين است كه در خارج مراد عبد كافر واقع شده يعنى معصيت انجام مىگيرد لازمه‌اش آن است كه ارادهء خداوند مغلوب اراده كافر گردد يعنى خواست خدا انجام نگرفت ولى خواست كافر انجام گرفت پس اراده كافر غالب و اراده خدا مغلوب است و اين لازم فاسد است ؛ زيرا ارادهء خدا ما فوق همه اراده‌هاست و غالب بر همه چيز است و مغلوبيت در ذات حق راه ندارد ، پس مريد معاصى هم خداست .\r\nجواب ما : خداوند از كافر مريد طاعات است ولى نه جبرا ، بلكه مىخواهد كه كافر با ارادهء خويش اطاعت كند . آرى ، اگر خداوند به‌طور مطلق مىخواست كه كافر اطاعت كند چه بخواهد و چه نخواهد در اين صورت حتما و الّا و لا بد اراده الهى محقق مىشد ، ولى خدا مىخواهد كه بشر با اراده و اختيار اطاعت يا معصيت كنند و چنين مشيتى يكى از مقدماتش اراده خود عبد است . لذا بدون اراده عبد محال است كه طاعت يا معصيتى انجام پذيرد .\r\nدليل سوم : آنچه را كه خدا از ازل مىدانست كه محقق مىشود واجب الوجود بوده حتما بايد محقق شود و آنچه را كه مىدانست كه محقق نمىشود ممتنع الوجود بوده و حتما نبايد محقق بشود ؛ و گرنه لازم مىآيد كه علم خدا جهل شود . روى اين اصل كلى اگر خدا از ازل مىداند كه كافر اطاعت نخواهد كرد محال است كه از كافر ارادهء طاعت كند و گرنه يلزم كه خدا چيزى را اراده مىكرد كه ممتنع الوجود است و هو باطل .\r\nجواب ما : خداوند مىدانست كه كافر با اراده و اختيار خودش اطاعت نخواهد كرد و چنين علمى سبب جبر نيست به بيانى كه تفصيلا در باب علم الهى گذشت .\r\n\r\n6 . جبر و اختيار\r\nيكى از مسائلى كه از قديم الايام در ميان متكلمين اسلامى مطرح بوده و هست مسأله مهم جبر و اختيار است . سؤال اين است كه آيا بشر در كارهايى كه انجام مىدهد چه كار خوب و چه كار بد مجبور است و هيچ اراده و اختيارى از خود ندارد ، بلكه چه بخواهد و چه نخواهد آن فعل از او صادر خواهد شد ؟ و يا ما انسان‌ها در\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nافعال خود مختار هستيم و هر كارى كه انجام مىدهيم به ارادهء خود ماست و جبرى در ميانه نيست ؟\r\nدر اين زمينه به‌طور كلى دو نظريه وجود دارد :\r\n1 . گروهى از دانشمندان اسلامى طرفدار مذهب جبر هستند و به قول پير هرات خواجه عبد اللّه انصارى : « همه از روز ابد ترسند ولى عبد اللّه از روز ازل ترسد » ؛ يعنى سرنوشت ما از پيش تعيين شده و عنان اختيار از كف ما بيرون است . نخستين كسى كه مذهب جبر را اختراع كرد شخصى به نام جهم بن صفوان بود كه پيروان او را جهميه مىگفتند و امروز اشاعره پيروان اين مسلك بوده و به جبريه يا مجبره شهرت دارند .\r\nخود اينها چهار گروه شده و هركدام سخنى دارند كه عبارت است از :\r\nالف . خود جهم بن صفوان مىگويد : فاعل جميع افعالى كه به دست بشر انجام مىپذيرد خداوند است و اسناد آن افعال به سوى ما مجازى است . وقتى مىگوييم فلانى نماز خواند يا روزه گرفت به منزله آن است كه بگوييم فلانى قد كشيد و يا چاق شد كه هرگز اختيارى نيست .\r\nب . ابو الحسن اشعرى و بعضى ديگر مىگويند : فاعل افعالى كه به دست ما انجام مىگيرد خداوند است متنها عبد تنها مكتسب است . به قول فاضل قوشچى : « المراد بكسبه اياه مقارنته لقدرته و ارادته من غير ان يكون هناك منه تأثير أو مدخل فى وجوده سوى كونه محلا له » . « 1 » پس قدرت عبد تأثيرى ندارد ، بلكه قدرت و مقدور همه به تأثير الهى يافت مىشوند .\r\nج . قاضى ابو بكر باقلانى گفته است : فاعل كليه افعال ما خداوند است ؛ ولى عنوان اطاعت و عصيان از عبد است ؛ يعنى كار خوب را خدا به دست ما انجام مىدهد ، ولى ما مطيع شمرده مىشويم و كار زشت را خدا به دست ما انجام مىدهد ، ولى ما عاصى ناميده مىشويم .\r\nد . ابو اسحاق اسفراينى گفته است : افعالى كه در خارج از ما سر مىزند هم به قدرت خدا و هم به قدرت بنده واقع مىشود و قدرت هر دو در صدور آن دخيل است و اين\r\n\r\n\r\n","description":"","footnote":"\r\n( 1 ) . شرح تجريد الإعتقاد ، ص 341 .\r\n","page_name":" 185 ","page_number":185},
  {"content":"\r\n\r\nجمله معروف است كه روزى قاضى عبد الجبار معتزلى بر صاحب بن عباد وارد شد .\r\nديد كه ابو اسحاق اسفراينى در آنجا جلوس كرده . فورا گفت : « سبحان من تنزّه عن الفحشاء » . ابو اسحاق بلافاصله در جواب گفت : « سبحان من لا يجرى فى ملكه الّا ما يشاء » .\r\n2 . گروهى ديگر از متكلمين اسلامى كه معتزله و اماميه باشند ، طرفدار آزادى و اختيار هستند و اولين كسى كه اين نظريه را اظهار كرد ، معبد جهنى عراقى و غيلان دمشقى بودند كه در زمان هشام بن عبد الملك زندگى مىكردند . اين گروه دو دسته شده‌اند :\r\nالف . برخى همانند ابو الحسين بصرى مىگويند : علم به اين كه ما انسان‌ها فاعل افعال اختياريهء خود هستيم و جبرى در كار نيست از ضروريات و بديهيات است و ما فوق استدلال است .\r\nب . گروهى ديگر همانند جبائيان مىگويند : علم به اين مطلب نظرى و استدلالى است .\r\nخواجهء طوسى قول اول را برگزيده و مدعى است كه : « الضرورة قاضية باستناد افعالنا الينا » .\r\nبيان مطلب اين است كه هركدام از ما به وجدان خود مراجعه كنيم و برخى از افعال را با برخى ديگر مقايسه كنيم فرق ما بين افعال اختيارى و غير آن را خواهيم يافت .\r\nبه عنوان مثال ، آيا حركات دست انسان مرتعش با حركات دست انسان سالم و طبيعى يكسان است ؟ آيا از بالاى مناره پله‌پله آمدن با سقوط از بالاى مناره و با سر به زمين آمدن فرقى ندارد ؟ آيا پريدن يك انسان چترباز از داخل هواپيما و پرواز در فضاى بىكران با سقوط بهمن عظيم از بلندترين قله‌هاى جهان يكسان و هر دو جبر است ؟\r\nآيا سقوط يك سنگ و خوردن بر مغز انسان با فرود آمدن مشت گره‌كرده و خوردن بر فرق سر يكسان است ؟\r\nهرگز اينها مساوى نيستند و وجدانا فرق دارند و آن اين كه يكى از اين دو تا همراه با قدرت است كه فاعل اگر نخواهد انجام نمىدهد ، ولى آن ديگرى همراه با قدرت\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nنيست . از همه بالاتر اين كه انسان همواره بر سر دو راهىها محاسبه مىكند و راهى را انتخاب مىكند خود بهترين دليل بر اختيار است :\r\n اين كه گويى اين كنم يا آن كنم * خود دليل اختيار است اى صنم \r\nاصولا آقاى اشعرى در شعار و بحث‌هاى علمى جبرى است ، ولى در عمل سراسر اختيارى است ؛ زيرا اگر جبر است مذمت چرا ؟ وجود قوانين جزايى و كيفرى چرا ؟\r\nشلاق چرا ؟ و اعدام چرا ؟\r\n\r\nسخنان اشاعره\r\nاشاعره براى اثبات مدعاى خود ، نه برهان اقامه كرده‌اند كه يك‌به‌يك آورده و جواب مىدهيم :\r\nدليل اول : افعالى كه از ما صادر مىشود از دو حال خارج نيست :\r\n1 . يا همراه با احتمال عدم صدور است يعنى امكان صدور و عدم صدور هر دو موجود بود با اين حال موجود شد ؛\r\n2 . و يا همراه با احتمال عدم صدور نيست ، بلكه عدم صدورش ممتنع است و حتما بايد صادر شود .\r\nفرض ثانى اشكالش اين است كه مستلزم جبر است ، زيرا چيزى كه جانب فعلش ممكن و جانب تركش محال باشد واجب الصدور است و تحت قدرت نيست كه طرف فعل و ترك مساوى باشد . فرض اول نيز خود دو صورت دارد :\r\nالف . با اين كه هر دو طرف ممكن بود ، ولى صادر شد و در سايه وجود مرجح محقق گرديد ؛\r\nب . با امكان دو طرف ، با اين حال موجود شد آن هم بدون اين كه عاملى مرجحى در كار باشد .\r\nاحتمال ثانى باطل است چون مستلزم ترجيح بلا مرجح است و احتمال اول خود دو صورت دارد :\r\nيكم . يا آن عامل مرجح از فعل خود مكلف است ؛\r\nدوم . يا از فعل خداوند است اگر فعل خود مكلف باشد نقل كلام به خود آن مرجح\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nكرده و همين سخنان را تكرار مىكنيم و تسلسل لازم مىآيد كه باطل است . پس به ناچار بايد امر منتهى شود به مرجحى از خارج كه مجبور سازد بر فعل و فعل با وجود آن واجب الوجود شود و اين همان جبر است .\r\nجواب ما : اولا ، مكرر گفته‌ايم كه در فاعل‌هاى مختار علت تامه داراى دو ركن است :\r\n1 . قدرت ذاتيه فاعل ، 2 . داعى فاعل . همچنين مكرر گفته‌ايم كه اگر نظر به ذات قدرت بدوزيم و از داعى صرف‌نظر كنيم صدور الفعل من الفاعل ممكن به امكان ذاتى است ، ولى اگر داعى را هم مدنظر قرار دهيم صدور الفعل ضرورى و واجب مىگردد ؛ ولى چنين وجوبى سبب جبر نيست الوجوب بالاختيار لا ينافى الاختيار بل يحققه ؛ زيرا هر قادر مختارى عند وجود الداعى صدور فعل از او ضرورى خواهد بود . اين مطلب در حق پروردگار ثابت است و همين معنا را نسبت به مكلفين مىگوييم كه بالنظر إلى القدرة الذاتيه . صدور فعل همراه با احتمال لا صدورى است ولى بالنظر إلى الداعى صدور الفعل حتمى شده و لا صدورش ممتنع مىشود ، ولى جبر هم نيست . ثانيا ، خود شما اشاعره معتقديد كه قادر مختار مىتواند يكى از دو مقدورش ، يعنى فعل يا ترك را بر ديگرى ترجيح دهد بدون هيچ مرجحى و ترجيح بلا مرجح را تجويز مىكنيد و به قول ابو الحسن اشعرى : انسانى كه از درنده‌اى مىگريزد ، اگر بر سر دو راهى برسد كه هر دو مساوىاند بدون مرجح يكى را برمىگزيند و كذا انسان گرسنه اگر دو قرص نان مساوى داشته باشد يكى را بر ديگرى بدون مرجح انتخاب مىكند و كذا انسان تشنه اگر دو ظرف آب مساوى داشته باشد يكى را بر ديگرى انتخاب مىكند بلا مرجح . اصولا بر همين اصل از شبهه بعضى فلاسفه جواب مىدهيد كه آنها مىگويند خدا فاعل موجب است ؛ زيرا افعالى را كه انجام مىدهد يا با مرجح است و يا بدون مرجح كه ترجيح بلا مرجح است و محال . و اما با مرجح كه جبر است پس فاعل موجب است شما مىگوييد : خير ، قادر مختار يكى از دو طرف فعل و ترك را ترجيح مىدهد بدون مرجح . حال آقاى اشعرى : بائك تجر و بائنا لا تجر ؟ چگونه در جواب از شبهه فلاسفه مىگوييد : ترجيح بلا مرجح جايز است ، ولى در اين دليل اولتان مىگوييد ترجيح بلا مرجح محال است ؟ ! آيا غير از اين است كه هر كجا صرفا براى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاثبات مدعاى خويش تلاش مذبوحانه مىكنيد ؟ و متعصبانه به دنبال اثبات مطلب خويش هستيد ولو موجب رفع يد از هر مبنايى باشد ؟\r\nدليل دوم : اگر ما انسان‌ها فاعل و به وجود آورندهء افعال و كارهاى خود بوديم لازمه‌اش اين بود كه به آن افعال عالم باشيم ؛ ولى اين لازم باطل است پس آن ملزوم هم باطل است .\r\nبيان ملازمه : ملازمه از بديهيات است ؛ زيرا تا فاعل علم به فعل خويش نداشته باشد چگونه مىتواند به وجود آورنده فعل باشد . پس اگر ما خود فاعليم بايد عالم هم باشيم كه چه مىكنيم .\r\nبيان بطلان لازم : ما در بعضى موارد به افعال خود علم نداريم ؛ مثلا كسى كه مسافتى را مىخواهد كه طى كند اصل حركت و مسافت موردنظر از لحاظ مبداء و منتهى معلوم اوست ، ولى حركات جزئيه‌اى كه در حين حركت به سمت مقصد انجام مىدهد مورد التفات و علم او نيست و اگر بپرسى چندين گام برداشتى تا به مقصد رسيدى ، جوابى ندارد و نمىداند . يا مثلا كسى كه يك ساعت سخنرانى مىنمايد اصل سخنرانى و موضوع كلى آن و مبداء و منتهاى آن مشخص است ؛ ولى كلمات جزئيه‌اى كه در هنگام سخنرانى به كار گرفته ، اگر از او بپرسى كه چند كلمه گفته‌اى ، نمىداند و نيز توجه به ابراز تكلم يعنى حنجره مخارج حروف ، صوت ، هوا ، زبان ، كام و . . . ندارد . يا مثلا شخصى كه نامه‌اى مىنويسد اصل نوشتن نامه و موضوع آن را سربسته مىداند و به ياد دارد ولى جزئيات حروف و كلماتى كه بر روى كاغذ آورده و اصل قلم و مركب و كاغذ و انگشتان دست و حركت اصابع و . . . معلوم و ملتفت او نيست . پس ملزوم هم باطل است ؛ يعنى ما انسان‌ها خود فاعل افعالمان نيستيم ، بلكه خدا فاعل آنهاست .\r\nجواب ما : همان‌گونه كه مكرر گفته‌ايم ، ما دو نوع فاعل داريم :\r\n1 . فاعل موجب و بدون اختيار و اراده همانند آتش كه به وجود آورندهء حرارت است ، شمس كه ايجادكنندهء روشنايى است و . . .\r\n2 . فاعل‌هاى مختار و با قصد ، همانند خداوند و انسان .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبه عبارت ديگر ، يك فاعل بالطبع داريم و يك فاعل بالقصد . اما در مورد فاعل‌هاى موجب ، ملازمهء كلام شما را قبول نداريم كه اگر فاعل است بايد عالم هم باشد ؛ بلكه مىگوييم : نار فاعل احراق است ، ولى عالم به فعل خويش نيست و اين را شما هم قبول داريد .\r\nو اما در مورد فاعل‌هاى مختار و بالقصد ، ما ملازمهء استدلال شما را تا حدودى مىپذيريم ؛ يعنى قبول مىكنيم كه صدور فعل از فاعل بالقصد مستلزم علم به آن فعل است و لكن لازم نيست كه علم تفصيلى به همهء حركات جزئيه داشته باشد ، بلكه علم اجمالى كافى است ؛ يعنى اجمالا مىدانند كه در مسير از قم به تهران حركات جزئيه فراوانى خواهد داشت اما اين‌كه نقطه‌به‌نقطه و لحظه‌به‌لحظه حركات جزئيه مدنظر او باشد دليلى ندارد .\r\nدليل سوم : اگر ما انسان‌ها فاعل افعال خويش باشيم لازم مىآيد اجتماع دو قادر مستقل بر مقدور واحد و اللازم باطل فالملزوم مثله .\r\nبيان ملازمه : بدون ترديد قدرت خداوند عام است و به هر مقدورى و ممكنى تعلق مىگيرد پس خداوند قادر بر هر مقدورى است و از جملهء امورى كه مقدور حق هستند همين افعال بندگان است . آن‌گاه اگر بنده هم بر اين افعال قادر باشد لازم مىآيد اجتماع قدرت خدا با قدرت بنده در فعل واحد .\r\nبيان بطلان لازم : اگر فرض كنيم در موردى خداوند اراده كند ايجاد آن فعل را و عبد اراده كند اعدام آن را از سه حال خارج نيست :\r\n1 . يا اين است كه مراد هر دو واقع مىشود كه اين مستلزم اجتماع نقيضين است ؛\r\n2 . يا اين است كه مراد هيچ‌كدام واقع نمىشود كه اين مستلزم ارتفاع نقيضين است ؛\r\n3 . و يا اين است كه مراد يكى از آن دو جامهء عمل مىپوشد نه آن ديگرى كه اين هم مستلزم ترجيح بلامرجح است فاللازم باطل .\r\nپس ملزوم هم باطل مىشود ؛ يعنى اين‌كه عبد فاعل افعال خويش باشد و قادر بر آنها باشد باطل است . بلكه عادت الهى بر اين جارى شده كه كارهايش را با اين وسيله و سبب انجام دهد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nجواب ما : در موردى كه خدا اراده كند فعل را و عبد اراده كند ترك را در اينجا مراد خدا واقع خواهد شد ؛ يعنى آن عمل صادر مىگردد و اين‌كه گفتيد ترجيح بلا مرجح است ، مىگوييم : خير ، ترجيح مع المرجح است و آن اقوائيت قدرت خداوند است و عند المعارضه بر قدرت عبد غلبه مىكند و ارادهء الهى ارادهء عبد را درهم مىشكند .\r\nدر خاتمه اين دليل جناب علّامه رحمه اللّه مىفرمايد : اين استدلال را بعضى از اشاعره از دليل متكلمين در باب توحيد الهى اقتباس كرده‌اند و خلاصهء آن دليل اين است كه :\r\nهرگاه در هستى دو آفريدگار باشند عالم تباه مىشود ؛ زيرا اگر فرض كنيم يكى از آن دو اراده كند آمدن باران را و ديگرى اراده كند نيامدن آن را يا اين است كه مراد هر دو واقع خواهد شد كه اجتماع نقيضين است و يا مراد هيچ‌كدام واقع نخواهد شد كه ارتفاع نقيضين است و يا مراد يكى واقع مىشود نه ديگرى كه اين هم ترجيح بلا مرجح است و فاسد است پس وجود دو آفريدگار در عالم باطل است و اين همان برهان تمانع است كه قرآن به آن اشاره كرده آنجا كه مىگويد :  لَوْ كانَ فِيهِما آلِهَةٌ إِلَّا اللَّهُ لَفَسَدَتا . \r\nحال اين طرز استدلال در باب دو واجب الوجود قابل تصور است به اين‌كه فرض كنيم كه هر دو قدرت مساوى باشند ولى در ما نحن فيه جارى نيست ؛ زيرا دو قادر قدرتشان مساوى نيست ، بلكه قدرت عبد مغلوب و قدرت حق غالب است .\r\nدليل چهارم : هر چيزى بخواهد در چيز ديگر تأثير گذاشته و آن را ايجاد كند بايد از آن جهت كه تأثير مىگذارد مخالف و مباين با او باشد ؛ يعنى خود اين حكم براى او ثابت نباشد . مثلا بايد واجب الوجود باشد تا بتواند تأثير كند و ممكنات را ايجاد كند ، يا قديم باشد تا بتواند در حوادث اثر بگذارد ، بايد مجرد باشد تا جسم‌آفرين باشد ، بايد نامتناهى باشد تا بتواند متناهيات را بيافريند .\r\nترديدى نيست در اين‌كه ما انسان‌ها موجوداتى حادث هستيم ؛ يعنى نبوده و بعد پيدا شده‌ايم . آن‌گاه امر حادث نمىتواند حدوث‌آفرين باشد ؛ چون همين حدوث كه علت فعل من است علت خودم نيز هست ، پس من خود به حدوث محتاجم ، چگونه بتوانم حدوث‌آفرين باشم ؟ نظير اين‌كه آب در گرم شدن به آتش محتاج است ، چگونه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nممكن است كه همين آب سبب گرمى آتش باشد ؟\r\nجواب ما : ما نگفته‌ايم كه انسان تأثير مىگذارد و حدوث مىآفريند . خير ، حدوث يك عنوان اعتبارى است كه ما براى اشيا اعتبار مىكنيم و چيزى كه نبوده ، سپس به وجود آمده است . مىگوييم : حادث است اما حدوث يك عنوان است و سخن ما اين است كه انسان در ذات و ماهيت اين امر حادث از قبيل كتابت و . . . تأثير گذارده و احداث كند و اصل ذات مغاير با حدوث است .\r\nدليل پنجم : اگر ما انسان‌ها فاعل افعال خود بوديم ، لازمه‌اش اين بود كه بتوانيم جسم هم احداث كنيم و اللازم باطل فالملزوم مثله .\r\nبيان ملازمه : علتى كه مصحح و مجوز تعلق قدرت و احداث باشد ، در جسم هم موجود است و آن علت حدوث است ؛ يعنى همان‌طور كه فعل ما حادث است و نبوده سپس ايجادش مىكنيم . همچنين جسم هم حادث است . پس اگر ما قادريم بر ايجاد افعال و حوادث بايد قادر باشيم بر ايجاد جسم لّان العلة تعمم .\r\nبيان بطلان لازم : ما بالاجماع قادر بر ايجاد جسم نيستيم ، پس ملزوم هم باطل است ؛ يعنى ما قادر بر ايجاد افعال خويش نيستيم .\r\nجواب ما : ما نمىگوييم كه هر فاعلى بر هر فعلى قادر است بلكه ما مىگوييم :\r\nانسان‌ها بر بعضى از افعال قادرند و برخى از افعال اختيارى آنهاست ، ولى بر افعال زيادى هم قادر نيستند .\r\nبه بيان مرحوم علّامه رحمه اللّه ، امتناع صدور جسم از ما نه به خاطر حادث بودن آن است تا شما بگوييد پس هيچ مقدور ما نيست ، بلكه امتناع صدور جسم از ما به لحاظ اين است كه ما خود جسم هستيم و جسم در جسم تأثير نمىگذارند و در بيان جواب دليل چهارم گفتيم كه هر چيزى كه مىخواهد در شىء ديگر تأثيرى بگذارد بايد از آن جهت مغاير با او باشد و خود محكوم به آن حكم نباشد .\r\nدليل ششم : اگر ما انسان‌ها فاعل افعال خويش بوديم لازمه‌اش آن بود كه دوباره هم بتوانيم عملى را انجام دهيم كه من جميع الجهات همانند عمل نخستين باشد . مثلا خطى را بنويسيم كه از هر جهت همانند خط اول باشد درحالىكه چنين نيست ؛ زيرا\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاگر در نوشته دوم دقت كنيم خواهيم ديد كه ميان اولى و دومى تفاوت‌هاست پس جبر در كار است .\r\nجواب ما : اولا بعضى از افعالى كه از ما انسان‌ها در زمان ثانى صادر مىشود عينا مثل همان افعالى است كه در زمان اول از ما صادر شده مثل بسيارى از حركات و رفتن و گفتن و ديدن و خوردن و . . . ثانيا بعضى ديگر از افعال هم كه در زمان ثانى متعذر است مثل زمان اول باشد به خاطر استحاله آن نيست ، بلكه به خاطر عدم احاطه كلّيه است يعنى بار اول دقت نكرده و مقادير حروف را به درستى ضبط نكرديم و لذا بار ثانى با بار اول فرقى دارد ولى يك خطاط هنرمند حاضر است هزار خط بنويسد كه همه آنها از هر جهت مثل هم باشند .\r\nدليل هفتم : اگر انسان فاعل افعال خويش مىبود يكى از افعالش ايمان آوردن به خدا بود ، آن‌گاه لازم مىآمد كه انسان فاعل ايمان هم باشد و اگر انسان فاعل مختار ايمان مىبود لازمه‌اش اين بود كه برخى از افعال انسان‌ها از افعال خداوند بهتر بود ؛ زيرا ايمان از فعل عبد است ولى بوزينه و خوك و . . . از فعل خداوند است و واضح است كه ايمان از بوزينه بهتر است درحالىكه بالاجماع فعل عبد از فعل خدا بهتر نيست پس معلوم مىشود كه ايمان فعل خداست نه فعل عبد .\r\nجواب ما : چنين مقايسه‌اى باطل است ؛ زيرا شما كه مىگوييد ايمان بهتر است ، از چه جهت ايمان بهتر است ؟ اگر مرادتان اين است كه از نظر دنيوى و منافع آن بهتر است يعنى اگر انسان ايمان بياورد در دنيا ثروت و مكنت پيدا مىكند زندگىاش سر و سامان مىيابد از خوشىهاى دنيا مستفيض و از بدىهاى آن در امان مىماند ، خواهيم گفت : نه ، چنين است ؛ زيرا ايمان به خدا آغاز محروميت‌ها در اين دنياست ، ايمان همان و گذاشته شدن اعمال سنگين و مشقت‌بار از روزه ، حج ، جهاد و . . . همان كجاى ايمان نفع دنيوى و خير عاجل دارد ، همه اينها زحمت است ، سراسر سختى است و . . .\r\nاگر هم مرادتان اين است كه ايمان داراى خير اخروى است ، يعنى به دنبال ايمان به خداوند و عمل صالح مدح و ثواب الهى در كار است و در قيامت انسان متنعم مىشود ، خواهيم گفت پس خود ايمان بما هو ايمان خير نيست ، بلكه خيرات نتايجى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nهستند كه از ايمان سرچشمه مىگيرند . پس در حقيقت مدح و ثواب خير است و اينها فعل خدا هستند نه فعل بشر ؛ پس باز هم فعل خدا از فعل خلق خير است .\r\nدليل هشتم : بدون ترديد شكر ايمان مثل ساير نعمت‌ها واجب است . روايات بسيارى هم دالّ بر اين معناست و مسأله اجماعى هم هست . حال اگر ايمان از فعل خدا نبود ، بلكه از فعل عبد بود ، نبايد شكر خدا بر ما بندگان واجب باشد و اللازم باطل فالملزوم مثله .\r\nبيان ملازمه : روشن است كه اگر فعلى از افعال خود ما بود وجهى ندارد كه ديگرى را بر آن شاكر باشيم ، بلكه بايد از خودمان متشكر باشيم .\r\nبيان بطلان لازم : اجماعى است ، پس ملزوم هم باطل است .\r\nجواب ما : شكر خدا نه بر خود ايمان است ، بلكه بر توفيق خدا و تسهيل اسباب و آماده كردن وسايل است ؛ چون ايمان ما حاصل از دعوت انبيا و ترغيب اوليا و تعليم علماى دين است و اين‌كه خدا ما را قدرت داده كه بتوانيم ايمان بياوريم او را شاكريم و اينها از افعال ما نيستند ، بلكه فعل خداوند است . خلاصه خدا را بر لطف او و زمينه‌سازى او بر ايمان ما شاكريم .\r\nدليل نهم : دلايلى كه تا به حال ذكر شده ، عموما استدلال عقلى بودند ؛ ولى دليل نهم استدلال نقلى است و آن اين‌كه اشاعره به منظور اثبات اين‌كه انسان « مجبور » است ، به آياتى چند از قرآن كه از آنها بوى جبر مىآيد و يا ظهور در جبر دارند ، استدلال كرده‌اند . تعدادى از آن آيات عبارت‌اند از :\r\n1 .  اللَّهُ خالِقُ كُلِّ شَيْءٍ ؛ *  يعنى خداوند آفريننده هر چيزى است و از جملهء اشيا ، همانا افعال بندگان بوده ، بدين‌ترتيب خدا خالق كارهاى بندگان است .\r\n2 .  وَ اللَّهُ خَلَقَكُمْ وَ ما تَعْمَلُونَ ؛  يعنى خدا شما و اعمالتان را آفريده ، پس خالق و فاعل افعال ما خداست .\r\n3 .  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ ؛  يعنى خداوند بر دل‌هاى كافران مهر زده و قادر بر ادراك حقايق نيستند ، پس جبر است .\r\n4 .  وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً ؛  يعنى هركسى كه خدا\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nرا بخواهد گمراه سازد ، دل او را بسيار ضيق و تنگ قرار مىدهد . پس گمراه‌كننده خداست .\r\n5 .  وَ ما تَشاؤُنَ إِلَّا أَنْ يَشاءَ اللَّهُ ؛ *  تا خدا نخواهد ، [ شما نيز 
  ] نخواهيد خواست .\r\nجواب ما : اگر چندين آيه وجود دارد كه حداكثر ظهور در جبر دارند ، در مقابل چندين برابر آياتى نيز هستند كه در اختيار و آزادى ظهور دارند و بلكه اظهر و بلكه نص‌اند . دانشمندان شيعه اين آيات را به ده دسته تقسيم كرده‌اند كه عبارت‌اند از :\r\nدسته اول : آياتى كه خداوند در آنها افعال و كارهاى بندگان را به خود آنها نسبت داده و تصريح مىكند كه فاعل اين افعال خود بشر است . حال اگر به وجودآورندهء اين افعال خدا باشد ، لازم مىآيد كه اسناد آنها به انسان‌ها مجازى باشد و مجازيت خلاف اصل است و مادامى كه كلام را بر ظاهرش حمل مىتوان كرد ، نبايد بر خلاف ظاهر حمل كنيم . اين آيات عبارت‌اند از :\r\n1 .  فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ .  « 1 »\r\n2 .  إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ .  « 2 »\r\n3 .  أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ .  « 3 »\r\n4 .  بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ .  « 4 »\r\n5 .  فَطَوَّعَتْ لَهُ نَفْسُهُ .  « 5 »\r\n6 .  مَنْ يَعْمَلْ سُوءاً يُجْزَ بِهِ .  « 6 »\r\n7 .  كُلُّ نَفْسٍ بِما كَسَبَتْ رَهِينَةٌ .  « 7 »\r\n8 .  ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ .  « 8 »\r\nدسته دوم : آياتى كه مؤمنان را به خاطر ايمانشان ستايش و كافران را به خاطر\r\n\r\n\r\n","description":"","footnote":"\r\n( 1 ) . سورهء بقره ، آيه 79 .\r\n( 2 ) . سورهء انعام ، آيه 116 .\r\n( 3 ) . سورهء انفال ، آيه 53 .\r\n( 4 ) . سورهء يوسف ، آيه 18 .\r\n( 5 ) . سورهء مائده ، آيه 30 .\r\n( 6 ) . سورهء نساء ، آيه 123 .\r\n( 7 ) . سورهء مدثر ، آيه 38 .\r\n( 8 ) . سورهء ابراهيم ، آيه 22 .\r\n","page_name":" 195 ","page_number":195},
  {"content":"\r\n\r\nكفرشان نكوهش كرده است . حال اگر فاعل ايمان شخص مؤمن نبود ، بلكه خداوند است . پس مؤمن مدحى ندارد و نيز اگر فاعل كفر در شخص كافر خداست نه خود شخص پس مذمت كافر بىوجه است . از اين مدح و مذمت پيداست كه فاعل خود عبد است . آن آيات عبارت‌اند از :\r\n1 .  الْيَوْمَ تُجْزى كُلُّ نَفْسٍ بِما كَسَبَتْ .  « 1 »\r\n2 .  تُجْزَوْنَ إِلَّا ما كُنْتُمْ تَعْمَلُونَ .  « 2 »\r\n3 .  وَ إِبْراهِيمَ الَّذِي وَفَّى  ( وفا كرد ) . « 3 »\r\n4 .  وَ لا تَزِرُ وازِرَةٌ وِزْرَ أُخْرى .  « 4 »\r\n5 .  لِتُجْزى كُلُّ نَفْسٍ بِما تَسْعى .  « 5 »\r\n6 .  هَلْ تُجْزَوْنَ إِلَّا بِما كُنْتُمْ تَكْسِبُونَ .  « 6 »\r\n7 .  مَنْ جاءَ بِالْحَسَنَةِ فَلَهُ عَشْرُ أَمْثالِها .  « 7 »\r\n8 .  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً .  « 8 »\r\n9 .  أُولئِكَ الَّذِينَ اشْتَرَوُا الْحَياةَ الدُّنْيا .  « 9 »\r\n10 .  إِنَّ الَّذِينَ كَفَرُوا بَعْدَ إِيمانِهِمْ .  « 10 »\r\nدسته سوم : آياتى كه مىگويد : افعال خدا با افعال بندگان قابل مقايسه نيست ؛ زيرا در افعال خدا تفاوت نيست ، ولى در افعال عباد هست . در افعال خدا اختلاف نيست ، ولى در افعال عباد هست . در افعال خدا ظلم نيست ، ولى در افعال عباد هست . حال اگر فاعل جميع افعال خدا باشد ، ديگر اين تقسيم‌بندى بىجاست . اين آيات عبارت‌اند از :\r\n1 .  ما تَرى فِي خَلْقِ الرَّحْمنِ مِنْ تَفاوُتٍ .  « 11 »\r\n2 .  الَّذِي أَحْسَنَ كُلَّ شَيْءٍ خَلَقَهُ  ( درحالىكه كفر و ظلم حسن نيستند ، پس\r\n\r\n\r\n","description":"","footnote":"\r\n( 1 ) . سورهء غافر ، آيه 17 .\r\n( 2 ) . سورهء صافات ، آيه 39 .\r\n( 3 ) . سورهء نجم ، آيه 37 .\r\n( 4 ) . سورهء انعام ، آيه 164 .\r\n( 5 ) . سورهء طه ، آيه 15 .\r\n( 6 ) . سورهء يونس ، آيه 53 .\r\n( 7 ) . سورهء انعام ، آيه 60 .\r\n( 8 ) . سورهء طه ، آيه 124 .\r\n( 9 ) . سورهء بقره ، آيه 86 .\r\n( 10 ) . سورهء آل عمران ، آيه 90 .\r\n( 11 ) . سورهء ملك ، آيه 4 .\r\n","page_name":" 196 ","page_number":196},
  {"content":"\r\n\r\nمخلوق خدا نيستند ) . « 1 »\r\n3 .  وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ .  « 2 »\r\n4 .  إِنَّ اللَّهَ لا يَظْلِمُ مِثْقالَ ذَرَّةٍ .  « 3 »\r\n5 .  وَ ما رَبُّكَ بِظَلَّامٍ لِلْعَبِيدِ .  « 4 »\r\n6 .  وَ ما ظَلَمْناهُمْ .  « 5 »\r\n7 .  لا ظُلْمَ الْيَوْمَ .  « 6 »\r\n8 .  وَ لا يُظْلَمُونَ فَتِيلًا  ( رشته ميان هسته خرما ) . « 7 »\r\nدسته چهارم : آياتى كه بندگان را بر اين كه چرا كفر مىورزند يا معصيت خدا مىكنند ، ملامت و سرزنش مىكند . حال اگر فاعل كفر خداست ، به وجود آورنده معاصى خداست ، ديگر چرا ما را مذمت مىكند ؟\r\n1 .  كَيْفَ تَكْفُرُونَ بِاللَّهِ .  « 8 »\r\n2 .  وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى .  « 9 »\r\n3 .  وَ ما ذا عَلَيْهِمْ لَوْ آمَنُوا بِاللَّهِ وَ الْيَوْمِ الْآخِرِ .  « 10 »\r\n4 .  ما مَنَعَكَ أَنْ تَسْجُدَ .  « 11 »\r\n5 .  فَما لَهُمْ عَنِ التَّذْكِرَةِ مُعْرِضِينَ .  « 12 »\r\n6 .  لِمَ تَلْبِسُونَ الْحَقَّ بِالْباطِلِ .  « 13 »\r\n7 .  لِمَ تَصُدُّونَ عَنْ سَبِيلِ اللَّهِ .  « 14 »\r\nدسته پنجم : آياتى كه در مقام تهديد انسان است و نيز بر تخيير و بر سر دو راهى بودن بشر دلالت دارد . حال اگر جبر باشد و خدا خالق اعمال ما باشد ، ديگر انذار و\r\n\r\n\r\n","description":"","footnote":"\r\n( 1 ) . سورهء سجده ، آيه 7 .\r\n( 2 ) . سوره حجر ، آيه 85 .\r\n( 3 ) . سورهء نساء ، آيه 40 .\r\n( 4 ) . سورهء فصلت ، آيه 46 .\r\n( 5 ) . سوره هود ، آيه 101 .\r\n( 6 ) . سورهء غافر ، آيه 17 .\r\n( 7 ) . سورهء نساء ، آيه 49 .\r\n( 8 ) . سورهء بقره ، آيه 28 .\r\n( 9 ) . سورهء اسراء ، آيه 94 .\r\n( 10 ) . سورهء نساء ، آيه 39 .\r\n( 11 ) . سورهء ص ، آيه 75 .\r\n( 12 ) . سورهء مدثر ، آيه 49 .\r\n( 13 ) . سورهء آل عمران ، آيه 71 .\r\n( 14 ) . سورهء آل عمران ، آيه 99 .\r\n","page_name":" 197 ","page_number":197},
  {"content":"\r\n\r\nتخيير چه مفهومى دارد ؟ انتخاب من چه كاره است ؟ آن آيات عبارت‌اند از :\r\n1 .  فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ .  « 1 »\r\n2 .  فَاعْبُدُوا ما شِئْتُمْ .  « 2 »\r\n3 .  لِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ .  « 3 »\r\n4 .  فَمَنْ شاءَ ذَكَرَهُ .  « 4 »\r\n5 .  مَنْ شاءَ أَنْ يَتَّخِذَ إِلى رَبِّهِ سَبِيلًا .  « 5 »\r\n6 .  فَمَنْ شاءَ اتَّخَذَ إِلى رَبِّهِ مَآباً .  « 6 »\r\n7 .  سَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا .  « 7 »\r\n8 .  وَ قالُوا لَوْ شاءَ الرَّحْمنُ ما عَبَدْناهُمْ .  « 8 »\r\nدسته ششم : آياتى كه فرمان مىدهد و دعوت مىكند به اين كه بشتابيد به سوى نيكىها و قبل از اين‌كه فرصت از دست برود كارى كنيد . حال اگر جبر باشد ، ديگر شتاب به سوى خيرات چه مفهومى دارد ؟ آن آيات عبارت‌اند از :\r\n1 .  وَ سارِعُوا إِلى مَغْفِرَةٍ مِنْ رَبِّكُمْ .  « 9 »\r\n2 .  أَجِيبُوا داعِيَ اللَّهِ .  « 10 »\r\n3 .  اسْتَجِيبُوا لِلَّهِ وَ لِلرَّسُولِ .  « 11 »\r\n4 .  اتَّبِعُوا أَحْسَنَ ما أُنْزِلَ إِلَيْكُمْ .  « 12 »\r\n5 .  وَ أَنِيبُوا إِلى رَبِّكُمْ .  « 13 »\r\nدسته هفتم : آياتى كه خداوند در آنها مردمان را تشويق و تحريص كرده به اين كه فقط از ما كمك بجوييد و الطاف ما شامل احوال شماست و اين با جبر منافات دارد :\r\n\r\n\r\n","description":"","footnote":"\r\n( 1 ) . سورهء كهف ، آيه 29 .\r\n( 2 ) . سورهء زمر ، آيه 15 .\r\n( 3 ) . سورهء مدثر ، آيه 37 .\r\n( 4 ) . سورهء مدثر ، آيه 55 .\r\n( 5 ) . سورهء فرقان ، آيه 57 .\r\n( 6 ) . سوره نباء ، آيه 39 .\r\n( 7 ) . سورهء انعام ، آيه 148 .\r\n( 8 ) . سورهء زخرف ، آيه 20 .\r\n( 9 ) . سورهء آل عمران ، آيه 133 .\r\n( 10 ) . سورهء احقاف ، آيه 31 .\r\n( 11 ) . سورهء انفال ، آيه 24 .\r\n( 12 ) . سورهء زمر ، آيه 55 .\r\n( 13 ) . سورهء زمر ، آيه 54 .\r\n","page_name":" 198 ","page_number":198},
  {"content":"\r\n\r\n1 .  إِيَّاكَ نَعْبُدُ وَ إِيَّاكَ نَسْتَعِينُ .  « 1 »\r\n2 .  فَاسْتَعِذْ بِاللَّهِ مِنَ الشَّيْطانِ الرَّجِيمِ .  « 2 »\r\n3 .  اسْتَعِينُوا بِاللَّهِ .  « 3 »\r\n4 .  أَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ .  « 4 »\r\n5 .  وَ لَوْ لا أَنْ يَكُونَ النَّاسُ أُمَّةً واحِدَةً .  « 5 »\r\n6 .  وَ لَوْ بَسَطَ اللَّهُ الرِّزْقَ لِعِبادِهِ .  « 6 »\r\n7 .  فَبِما رَحْمَةٍ مِنَ اللَّهِ لِنْتَ لَهُمْ .  « 7 »\r\n8 .  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ .  « 8 »\r\nدسته هشتم : آياتى كه دربارهء انبياست و دلالت دارد بر اين كه انبيا براى خاطر ترك اولى استغفار مىكرده و از خداوند طلب آمرزش مىكردند . حال جبر با استغفار ناسازگار است :\r\n1 . آدم و حوا گفتند :  رَبَّنا ظَلَمْنا أَنْفُسَنا .  « 9 »\r\n2 . يونس پيامبر گفت :  سُبْحانَكَ إِنِّي كُنْتُ مِنَ الظَّالِمِينَ .  « 10 »\r\n3 . موسى فرمود :  رَبِّ إِنِّي ظَلَمْتُ نَفْسِي .  « 11 »\r\n4 . نوح پيامبر عرض كرد :  رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ .  « 12 »\r\nدسته نهم : آياتى كه دلالت دارند بر اين كه در قيامت گناه‌كاران به گناهان خود اعتراف مىكنند و كفار به كفرشان . حال اگر جبر است ديگر اعتراف به گناه چه مفهومى دارد ؟\r\n1 .  وَ لَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ .  « 13 »\r\n\r\n\r\n","description":"","footnote":"\r\n( 1 ) . سورهء حمد ، آيه 5 .\r\n( 2 ) . سورهء نحل ، آيه 98 .\r\n( 3 ) . سورهء اعراف ، آيه 128 .\r\n( 4 ) . سورهء توبه ، آيه 126 .\r\n( 5 ) . سورهء زخرف ، آيه 33 .\r\n( 6 ) . سورهء شورى ، آيه 27 .\r\n( 7 ) . سورهء آل عمران ، آيه 159 .\r\n( 8 ) . سورهء عنكبوت ، آيه 45 .\r\n( 9 ) . سورهء اعراف ، آيه 23 .\r\n( 10 ) . سورهء انبياء ، آيه 87 .\r\n( 11 ) . سورهء نمل ، آيه 44 .\r\n( 12 ) . سورهء هود ، آيه 47 .\r\n( 13 ) . سورهء سباء ، آيه 31 .\r\n","page_name":" 199 ","page_number":199},
  {"content":"\r\n\r\n2 .   ما سَلَكَكُمْ فِي سَقَرَ * قالُوا لَمْ نَكُ مِنَ الْمُصَلِّينَ .   « 1 »\r\n3 .  كُلَّما أُلْقِيَ فِيها فَوْجٌ .  « 2 »\r\nدسته دهم : آياتى كه دلالت دارند بر اين كه كافران در روز قيامت حسرت مىخورند و از كفرشان نادم مىشوند از خدا مىخواهند كه آنان را برگرداند ، ولى سودى ندارد و هكذا عاصيان امت اسلامى . حال اگر جبر است ديگر حسرت و ندامت و تقاضاى رجعت چه مفهومى دارد ؟\r\n1 .  وَ هُمْ يَصْطَرِخُونَ فِيها رَبَّنا أَخْرِجْنا .  « 3 »\r\n2 .   رَبِّ ارْجِعُونِ * لَعَلِّي أَعْمَلُ صالِحاً .   « 4 »\r\n3 .  وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ .  « 5 »\r\n4 .  أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً .  « 6 »\r\nغير از آيات مذكور از آيات فراوانى كه دليل بر آزادى و اختيار هستند .\r\nحال ما هستيم و دو دسته آياتى كه به حسب ظاهر با يكديگر متعارض‌اند . چه بايد بكنيم ؟\r\nبه نظر ما آيات دسته دوم ، يعنى آنها كه ظهور در اختيار دارند بر آيات دسته اول از جهاتى ترجيح دارند :\r\n1 . آيات اختيار چندين برابر آيات جبر است و عند المعارضه مقدم مىشوند ؛\r\n2 . وجدان انسان هم مؤيد اين معناست كه بشر در افعال خويش مختار است نه مجبور ؛\r\n3 . تكليف و مسؤوليت هم مقتضى است كه بشر آزاد باشد و گرنه معقول نيست كه ما مجبور و مسؤول باشيم ؛\r\n4 . وعده‌ها و وعيدها نيز مقتضى است كه بشر مختار باشد و گرنه مفهومى ندارد ؛\r\n5 . انذار و بشير هم مقتضى است كه بشر آزاد و مختار باشد ؛\r\n\r\n\r\n","description":"","footnote":"\r\n( 1 ) . سورهء مدثر ، آيه 42 و 43 .\r\n( 2 ) . سورهء ملك ، آيه 9 .\r\n( 3 ) . سورهء فاطر ، آيه 37 .\r\n( 4 ) . سورهء مؤمنون ، آيه 99 و 100 .\r\n( 5 ) . سورهء سجده ، آيه 12 .\r\n( 6 ) . سورهء زمر ، آيه 58 .\r\n","page_name":" 200 ","page_number":200},
  {"content":"\r\n\r\n6 . ثواب و عقاب و بهشت و جهنم هم متقضى اين معناست .\r\nحال با اين همه مرجحات ما به ظواهر دسته دوم از آيات اخذ ، و ظواهر دسته اول را توجيه مىكنيم . مفسرين و متكلمين توجيهات بسيارى براى اين آيات دارند كه به عنوان نمونه از تفاسير شيعه مىتوان به تفسير مجمع البيان مراجعه كرد و از تفاسير عامه به تفسير كشاف زمخشرى كه معتزلى مسلك است مراجعه كرد . ما يك جمله از فاضل قوشچى نقل مىكنيم :\r\nو قد ذكر العلماء تاويلها فى المطولات و لها تاويل عام و هو ان الفعل يجوز ان يسند إلى ما له مدخل فى الجملة و لا شك ان اللّه تعالى مبداء لجميع الممكنات ينتهى اليه الكل فلهذا السبب جاز استناد افعال العباد اليه . « 1 »\r\nدر خاتمه از خوانندگان محترم تقاضامندم كه در اين رابطه كتاب انسان و سرنوشت شهيد مطهرى را مطالعه فرمايند ، چون مباحث ما به‌طور مجمل بود .\r\n\r\n7 . متولدات\r\nهفتمين بحث از مباحث افعال الهى دربارهء متولدات است . قبل از هر سخنى مقدمه‌اى را ذكر مىكنم و آن اين كه : فلاسفهء الهى عوالم وجود را به سه دسته تقسيم مىكنند :\r\n1 . عالم مكونات كه عبارت است از همين عالم عناصر ( آب ، باد ، خاك ، آتش ) و عنصريات ( مواليد ثلاث يعنى جماد و نبات و حيوان ) .\r\n2 . عالم مخترعات كه عبارت است از عالم افلاك و فلكيات يعنى موجودات فلكيّه كه آنها براى افلاك همانند انسان نفس ناطقه و حركت ارادى قائل‌اند . . .\r\n3 . عالم مبدعات كه عبارت است از عالم عقول ( مجردات ذاتيه و فعليه و يا فرشتگان ) و عالم نفوس مجرّده ( كه ذاتا مجرد ولى فعلا مادى است و محتاج به تن هستند ) .\r\nمتكلمين اسلام افعالى را كه از فاعل‌ها صادر مىگردد به سه دسته تقسيم مىكنند :\r\nاول . فعل مباشر : فعلى است كه بدون واسطه و مستقيما از انسان صادر مىگردد ، مثل\r\n\r\n\r\n","description":"","footnote":"\r\n( 1 ) . شرح تجريد الاعتقاد ، ص 346 .\r\n","page_name":" 201 ","page_number":201},
  {"content":"\r\n\r\nحركت دست . به تعبير قوشچى : « الفعل الحادث ابتداءا من غير توسط فعل آخر » . « 1 » البته منظور روشن است . فعلى كه فعل ديگر واسطه صدور و تحقق آن نيست ، نه اين كه اين عمل تصادفى و بدون علت تامه محقق شده ، خير ، تا اراده نباشد حركت دست مفهومى ندارد .\r\nدوم . فعل متولد : فعلى است كه با واسطه از انسان صادر مىشود ؛ يعنى فعل ديگرى سبب حدوث و صدور آن مىگردد ، مانند حركت كليد يا قلم سبب حركت دست كه بلا واسطه مقدور ما نيست و نمىتوانيم بدون حركت دست و صرفا با اراده باطنى كليد را به حركت درآورد و درب منزل را بگشاييم و يا قلم را به گردش درآورده و صفحات كاغذ را از مكتوبات مملو سازيم ، بلكه الّا و لابد بايد دستمان را به كليد يا قلم گرفته و حركات خاصى را انجام دهيم تا مقصود حاصل شود يا مثلا ما ستون خيمه را از زير سقف خيمه مىكشيم و به دنبال آن سقف فرو مىريزد و به واسطه فرو ريختن سقف جماعتى آسيب ديده يا كشته مىشوند . در اينجا كشيدن سقف فعل مباشر و فرو ريختن آن فعل متولد اول و كشته شدن جمعى فعل متولد در رتبه دوم است . حال فعل متولد خود بر دو گونه است : الف . گاهى فعل متولد در محل قدرت حادث مىگردد مثل حركت كليد يا قلم ؛ ب . و گاهى در غير محل قدرت حادث مىگردد مثل فرو ريختن سقف و قتل جماعت .\r\nسوم . فعل مخترع : فعلى است كه در هيچ محلى واقعى نشود ، بلكه از كتم عدم به وجود مىآيد و پيش از عمل هيچ‌گونه محل و موضوعى در كار نيست مثل ايجاد فرشتگان و خلق عوالم وجود كه سابقهء عدم دارند .\r\nدر نزد متكلمين عدليه اجماعى است كه فعل مباشر از آن عبد است و فاعل آن خود انسان است ( البته به نظر جبريه يعنى اشاعره همين قسم هم فعل اللّه است ) و فعل مخترع بالاجماع مستند به خدا و فعل خداوند است ؛ يعنى خالق كائنات و فرشتگان خداست انما الكلام در فعل متولد است كه آيا افعال متولده همانند افعال مباشرى به انسان مستند بوده و فعل ماست و يا همانند افعال مخترعه به خدا منتسب بود و فعل\r\n\r\n\r\n","description":"","footnote":"\r\n( 1 ) . همان ، ص 348 .\r\n","page_name":" 202 ","page_number":202},
  {"content":"\r\n\r\nاوست ؟ در اين زمينه شش نظريه مطرح است :\r\n1 . بيشتر دانشمندان معتزله مىگويند : فعل متولد هم مثل فعل مباشر به ما مستند بوده و ما فاعل آن هستيم منتهى امورى كه مقدور ماست دو دسته است : يك دسته مقدورات بلا واسطه‌اند مثل مباشريات و يك دسته مقدور مع الواسطه هستند مثل متولدات ، و المقدور مع الواسطه مقدور .\r\n2 . معمر بن عباد سلمى مىگويد : كار ما تنها اراده كردن است و اما به دنبال اراده صدور افعال از ما به مقتضاى طبيعت محل و به‌طور طبيعى و اتوماتيك است شبيه زدن دكمه و گردش دستگاه عظيمى به‌طور خودكار ( به قول آيت اللّه شعرانى : معمر بن عباد همان كسى است كه مىگويد : دلالت الفاظ بر معانى بالذات است نه بالوضع و كارهاى جارى در عالم از طبيعت اشياست و خداى تعالى فقط خلقت كرده است ) .\r\n3 . گروهى از معتزله مىگويند : فعل انسان منحصر در فكر و انديشه است و كليه افعال و حركات از لوازم فكرند و به‌طور طبيعى از انسان صادر مىشوند ( اى برادر ، تو همى انديشه‌اى ) .\r\n4 . ابو اسحاق نظام مىگويد : فعل انسان عبارت است از همين حركاتى كه در او حادث مىشوند برحسب دواعى او مثلا دستش را حركت مىدهد براى گرفتن ، پايش را حركت مىدهد براى رفتن ، سرش را برمىگرداند براى ديدن و انسانيت يك حقيقتى است كه سارى و جارى در كل اين پيكره است كه از جمله اين مجموعه قلب است و كار قلب همان اراده و اعتقادات است و اما كارهايى كه جداى از انسان و در خارج انجام مىگيرد از قبيل كتابت و خياطت و . . . اينها فعل خدا هستند منتها به طبع محل يعنى هر محلى اقتضايى دارد و با فعلى تناسب دارد و خداى طبق اقتضاى آن محل فعل مناسب آن را ايجاد مىكند مثلا حرارت را در نار ، برودت را در ماء ، كتابت را در كاغذ و . . .\r\n5 . ثمامه مىگويد : فعل انسان همان است كه در محل قدرت او ايجاد مىشود مثل حركات اعضا و تحريك دست و . . . اما كارهايى كه از محل قدرت ما بيرون است مثل فروريختن سقف و . . . اينها حوادثى هستند كه محدّث ندارند و افعالى هستند\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nكه فاعل ندارند .\r\n6 . اشاعره مىگويند : همان‌طور كه فاعل فعل مخترع خداوند است . همچنين فاعل فعل متولد هم خداوند است و بلكه فاعل فعل مباشر هم خداست .\r\nمعتزله كه طرفدار قول اول بودند ، براى اثبات مدعاى خويش به ضرورت و بداهت عقليه استناد كرده‌اند يعنى مىگويند بالوجدان افعال متولده را ما به خودمان نسبت مىدهيم مثلا مىگوييم : من نوشتم ، من خواندم ، ما خياطت كرديم و . . . و در عرف عام مىگويند : سازنده هواپيما فلانى بوده ، مخترع چاپ فلان بوده و . . . نيز ما مىبينيم كه فاعل فعل متولد مستحق مدح يا ذم است مثلا كسى كه سنگى را برداشته و انسانى را از زير آن نجات مىدهد اين نجات فعل متولد است ولى فاعل ممدوح است و يا كسى كه سنگى را انداخته و در وسط راه به انسانى اصابت كرده و او را مىكشد اين كشتن فعل متولد است ولى او را مذمت مىكنند . مدح و ذم دليل بر اين است كه فعل ماست .\r\nمصنف ما يعنى خواجه طوسى معتقد است فاعل افعال متولده بودن ما از ضروريات است و امور بديهيه قابل استدلال نيستند البته نه اين كه مادون استدلال‌اند بلكه ما فوق استدلال هستند و لذا مصنف بر اصل اين كه ما فاعل هستيم استدلال نمىكنند ، بلكه بر علم به اين امر استدلال مىكنند و البته ممكن است چيزى فى الواقع بديهى باشد ولى علم به آن محتاج به نظر و استدلال باشد ولى گروهى بر آن‌اند كه فاعل بودن ما نسبت به افعال متولده از امور استدلالى و اكتسابى است و دليل آورده‌اند به حسن مدح و ذم بر اين افعال ، ولى مبتلا به دور گرديده‌اند ؛ زيرا حسن مدح و ذم در گروى فاعل بودن ما نسبت به اين افعال است . آن‌گاه اگر فاعل بودن ما هم از راه حسن مدح و ذم ثابت شود و دور پيش مىآيد .\r\nقوله و الوجوب : در اين قسمت دو اشكال و جواب مطرح است :\r\n1 . مستشكل مىگويد : فعل متولد مقدور ما نيست ؛ به دليل اين كه مقدور آن است كه فعل و ترك آن هر دو مقدور و ممكن باشد ، درحالىكه در فعل متولد چنين نيست ؛ زيرا وقتى كه ما سبب را اختيار كرديم و فعل مباشر را انجام داديم آن فعل متولد يا\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمسبب حتمى و جزمى و واجب الوجود مىگردد و امر چنين مقدور نيست ، بلكه جبر است مثلا كسى كه ستون خيمه را كشيد چه بخواهد يا نخواهد سقف فروافتاده و انسان‌هايى را نابود مىسازد . پس فعل متولد مقدور ما نيست و وقتى مقدور ما نبود پس فعل ما هم نيست ، بلكه فعل خداست .\r\nجواب ما : مقدورات دو دسته‌اند : 1 . مقدور بلاواسطه مثل فعل مباشرى 2 . مقدور مع الواسطه مثل فعل متولد .\r\nحال مىگوييم : ولو نسبت به فعل متولد مستقيما قدرت نداريم ، ولى نسبت به فعل مباشر كه قدرت داريم ؛ يعنى مىتوانستيم سبب را ايجاد نكنيم و فعل مباشر را انجام ندهيم تا مسبب حتمى نشود پس اين وجوب از اختيار و داعى سرچشمه مىگيرد و به قول دانشمندان : « الوجوب بالاختيار لا ينافى الاختيار » . كما اين كه « الامتناع بسوء الاختيار لا ينافى الاختيار بل يحققه » . نيز به قول علما : « المقدور مع الواسطة مقدور » .\r\nتنظير : همان‌گونه كه فعل متولد مسبوق به فعل مباشر است ، همچنين فعل مباشر هم مسبوق به اراده است كه قبل از اراده و داعى آن فعل مقدور من است و امكان ذاتى دارد ؛ ولى بعد الاراده آن فعل حتمى شده و وجوب وجود پيدا مىكند ، ولى اين وجوب وجود از داعى سرچشمه گرفته و منافاتى با اختيار ندارد .\r\n2 . مستشكل مىگويد : شما گفتيد حسن مدح و ذم دليل آن است كه افعال متولده به ما مستند است . ما مىگوييم : مجرد مدح و ذم دليل آن نيست كه فعل متولده مستند به ما باشد ، بلكه گاهى ديگرى را بر فعل متولد مذمت مىكنيم ، حتى اگر يقين داشته باشيم كه فعل مستند به خداست نه به ما مثلا كسى كه كودكى را در آتش مىافكند و آتش او را مىسوزاند و خاكستر مىكند ما اين ملقى و افكننده را مذمت مىكنيم ، درحالىكه احراق و سوزانيدن فعل او نيست ، بلكه فعل خداست پس مذمت دليل نمىشود كه فعل متولد فعل ما باشد .\r\nجواب ما : مذمت در اين مثال بر سوزاندن نيست ، بلكه مذمت بر القاست كه فعل مباشر باشد ؛ يعنى در حقيقت مىخواهيم بگوييم : چرا او را در آتش افكندى ؟ مگر نمىدانستى كه آتش او را مىسوزاند ؟ و گرنه خود احراق كه از فعل خداست و خدا\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاين تأثير را به آتش داده مذمتى ندارد ، بلكه امرى حسن و لازم است ؛ زيرا اولا مشتمل بر عوض اخروى است و ثانيا مقتضاى سنت‌هاى الهى است ؛ چون اگر آتش نسوزاند و آب تر نكند و سنگ سر كسى را نشكند و خلاصه اگر نظام اسباب و مسببات حاكم نباشد و از هر سببى مسبب خاصى سر نزند كه زندگى بر بشريت تلخ مىگردد و حيات مفهومى نخواهد داشت ، پس مصالح عامه بر مصلحت شخص مقدم است .\r\nآرى ، گاهى اين سنت‌ها در زمان انبيا عليهم السّلام نقض مىشد تا معجزه باشد و قدرت الهى بر بشر روشن گردد ، همانند قصه ابراهيم خليل .\r\nقوله و وجوب الديه : برخى از معتزله گفته‌اند : كسى كه ديگرى را به آتش مىافكند و مىسوزاند ، شرعا پرداختن ديه بر او واجب است و اين دليل آن است كه فعل احراق مستند به اوست ، منتهى مع الواسطه ؛ ولى جناب علّامه مىفرمايد : وجوب ديه يك حكم شرعى است كه اختصاص به فعل ما ندارد ؛ زيرا كسى كه چاهى مىكند و موجب مىشود كه ديگرى به چاه بيفتد بايد ديه بدهد ، اگرچه عند العرف افتادن در چاه مستند به او نباشد .\r\n\r\n8 . قضاوقدر\r\nهشتمين مسأله در باب افعال الهى مسأله قضاوقدر است . اين مطلب از مطالب مهم و دقيق باب عدل الهى است و طبق حديث امير المؤمنين عليه السّلام ، مسأله قضاوقدر دريايى بس عميق است كه تا كسى شنا بلد نباشد ، نمىتواند وارد آن شود و راهى بس تاريك و ظلمانى است كه تا چراغى در دست نباشد قدرت پيمودن آن نيست و سرّى از اسرار الهى است كه تا كسى اهل سرّ نباشد ، نمىتواند دربارهء آن كنكاش كند . متن حديث به قرار ذيل است :\r\nجاء رجل إلى أمير المؤمنين عليه السّلام ، فقال يا أمير المؤمنين ! أخبرنى عن القدر .\r\nفقال : بحر عميق فلا تلجه . فقال : يا أمير المؤمنين ! أخبرنى عن القدر . قال :\r\nطريق مظلم فلا تسلكه . قال : يا أمير المؤمنين ! أخبرنى عن القدر . قال : سرّ اللّه فلا تتكّلفه . قال : يا أمير المؤمنين ! أخبرنى عن القدر . قال فقال أمير المؤمنين عليه السّلام : أمّا إذا أبيت فإنّى سائلك أخبرنى أكانت رحمة اللّه للعباد قبل\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nأعمال العباد أم كانت أعمال العباد قبل رحمة اللّه . قال فقال له الرّجل بل كانت رحمة اللّه للعباد قبل أعمال العباد فقال أمير المؤمنين عليه السّلام قوموا فسلّموا على أخيكم فقد أسلم و قد كان كافرا قال و انطلق الرّجل غير بعيد ثمّ انصرف إليه فقال له يا أمير المؤمنين أ بالمشيّة الأولى نقوم و نقعد و نقبض و نبسط فقال له أمير المؤمنين عليه السّلام و إنّك لبعيد فى المشيّة أما إنّى سائلك عن ثلاث لا يجعل اللّه لك فى شيء منها مخرجا أخبرني أخلق اللّه العباد كما شاء أو كما شاءوا فقال كما شاء قال فخلق اللّه العباد لما شاء أو لما شاءوا فقال لما شاء قال يأتونه يوم القيامة كما شاء أو كما شاءوا قال يأتونه كما شاء قال قم فليس إليك من المشيّة شيء . « 1 »\r\nدربارهء قضاوقدر مباحث زنده و ارزنده‌اى قابل طرح است ؛ ولى ما در محدودهء كتاب حركت مىكنيم و لذا به توضيح مرادات آن بسنده مىكنيم . در اينجا با معانى مختلف قضاوقدر در لغت عرب آشنا مىشويم :\r\nكلمهء « قضا » در استعمالات عرب‌ها و قرآن مجيد به معانى گوناگونى آمده كه برخى از آنها عبارت‌اند از :\r\n1 . به معناى خلق و اتمام :  فَقَضاهُنَّ سَبْعَ سَماواتٍ .  « 2 »\r\n2 . به معناى حكم و ايجاب :  وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً .  « 3 »\r\n3 . به معناى اعلام و اخبار :  وَ قَضَيْنا إِلى بَنِي إِسْرائِيلَ فِي الْكِتابِ .  « 4 »\r\nكلمه « قدر » هم به معانى مختلفى استعمال شده است :\r\n1 . به معناى خلق و آفرينش :  وَ قَدَّرَ فِيها أَقْواتَها .  « 5 »\r\n2 . به معناى كتابت و نوشتن ؛ شاعر عرب زبان مىگويد :\r\n و اعلم بأنّ ذا الجلال قد قدر * فى الصّحف الأولى الّتى كان سطر \r\n« بدان كه خداى ذو الجلال به تحقيق تقدير فرموده و در كتب اوليه‌اى كه مسطور فرموده نوشته است » .\r\n\r\n\r\n","description":"","footnote":"\r\n( 1 ) . بحار الأنوار ، ج 5 ، ص 110 .\r\n( 2 ) . سورهء فصلت ، آيه 12 .\r\n( 3 ) . سورهء اسراء ، آيه 23 .\r\n( 4 ) . همان ، آيه 3 .\r\n( 5 ) . سورهء فصلت ، آيه 10 .\r\n","page_name":" 207 ","page_number":207},
  {"content":"\r\n\r\n3 . به معناى بيان و اخبار :  إِلَّا امْرَأَتَهُ قَدَّرْناها مِنَ الْغابِرِينَ .  « 1 »\r\nيكى از مسائلى كه دستاويز جبرى مسلكان گرديده و به اين بهانه طرفدار جبر گرديده‌اند ، مسأله اعتقاد مسلمين به قضاوقدر است . جبريون به غلط پنداشته‌اند كه اعتقاد به قضاوقدر مساوى با اعتقاد جبر است ؛ يعنى بايد پذيرفت كه سرنوشت هر انسانى را قضاوقدر الهى از ازل تعيين كرده و تغييربردار هم نيست . آن‌كه سعيد است از ازل سعيد آفريده شده و بر پيشانى او مهر ازلى سعادت خورده است و پاك‌شدنى نيست ( السعيد سعيد فى بطن امه ) و آن‌كه شقى است از ازل شقى خلقت شده و محال است كه سعيد شود ( الشقى شقى فى بطن امه ) . آن‌كه فقير است مجبور است كه فقير باشد . آن‌كه غنى است قضاوقدر او را مجبور ساخته بر ثروتمندى . آن‌كه عالم است مجبور است كه عالم باشد و آن‌كه جاهل است دست تقدير او را جاهل ساخته و راه فرارى ندارد . مؤمن به تقدير الهى مؤمن است و كافر به قضاى حتمى پروردگار كافر است . مطيع جبرا مطيع است و عاصى جبرا عاصى است و احدى قدرت ندارد از اين قانون حتمى تخلف كند . آن‌گاه اعمال بندگان هم در قضاوقدر الهى داخل بوده و جبر است .\r\nما در مقابل جبريه مىگوييم : منظورتان از اين سخن چيست ؟ آيا مرادتان اين است كه خداوند افعال نيك و بد ما را مىآفريند و فاعل همهء اين افعال اوست ؟ اگر اين باشد ما در مبحث جبر و اختيار ثابت كرديم كه برخى از افعال به خود ما مستند بوده و ما فاعل آنها هستيم .\r\nآيا مرادتان اين است كه خداوند ما را بر انجام اين اعمال ملزم كرده و قضاوقدر الهى همان امر و ايجاب اوست ؟ اگر اين باشد ، پس قضاوقدر منحصر مىشود به افعال واجبه و ساير امور عموما خارج از قضاوقدر خواهد بود و اين باطل است .\r\nآيا مرادتان اين است كه خداوند تمام افعال و كارهاى بندگان را در لوح محفوظ نوشته و به فرشتگان هم اعلام كرده كه فلان بنده در فلان تاريخ كار زشت يا زيبا انجام\r\n\r\n\r\n","description":"","footnote":"\r\n( 1 ) . سورهء نمل ، آيه 57 .\r\n","page_name":" 208 ","page_number":208},
  {"content":"\r\n\r\nخواهد داد ؟ اگر اين باشد ما هم قبول داريم كه خداوند عالم بما كان و ما يكون و ما هو كائن است و فرشتگان را هم بدان آگاه كرده و همين معنا از قضاوقدر مورد قبول است . به دليل اين‌كه هم ما و هم اشاعره اجماع داريم بر اين‌كه بايد به قضاى الهى راضى و در برابر قدر پروردگار تسليم بود و لا ريب در اين‌كه رضايت به كفر و معصيت و قبايح روا نيست . پس نمىتوان گفت اين امور مخلوق الهى و يا مأمور به امر الهى هستند . آرى ، اين امور معلوم خدا و فرشتگان هستند و مكرر گفته‌ايم كه :\r\n علم ازلى علت عصيان كردن * نزد عقلا ز غايت جهل بود \r\nاگر اشعرىها بگويند : در كفر و عصيان دو جهت فعل خدا كه كفر را آفريده و فعل عبد كه كفر را كسب مىكند وجود دارد و ما بايد از آن جهت كه كفر فعل خداست به آن راضى باشيم ، ولى از آن جهت كه عبد آن را كسب مىكند نبايد راضى باشيم ، خواهيم گفت : اولا مسلك كسب فى حد نفسه باطل است ، چنان‌كه قبلا اشاره شد ، و ثانيا خود اين كسب بودن كفر آيا به قضاوقدر الهى است يا خير ؟ اگر به قضاى الهى است پس بايد به آن راضى بود از همين جهت كسب و اگر به قضاوقدر الهى نيست پس كليت گفتار شما نقض مىشود كه گفتيد همهء كائنات و حوادث و حتى افعال بندگان به قضا و قدر مستند بوده و جبر است .\r\nدر خاتمه به دو نكته اشاره مىكنيم :\r\n1 . قضاى الهى سه نوع است كه در جلد سوم شرح اصول فقه ذكر شده است .\r\n2 . حديث معروفى است از على عليه السّلام در رابطه با قضاوقدر كه خلاصهء ترجمه آن بدين قرار است :\r\nهنگامى كه على عليه السّلام و يارانش از جنگ صفين برمىگشتند ، پيرمردى خدمت حضرت آمده و عرضه داشت : يا امير المؤمنين ، به ما خبر ده كه آيا رفتن ما به شام به قضاوقدر الهى بوده يا خير ؟ امير المؤمنين عليه السّلام فرمود : قسم به آن خدايى كه دانه را شكافت و جان را آفريد ! هيچ گامى برنداشتيم و در هيچ درّه‌اى وارد نشديم و بر بالاى هيچ بلندى و تپه‌اى قرار نگرفتيم ، مگر اين‌كه تمام اينها تحت پوشش قضاوقدر الهى بود . پيرمرد گفت : پس ما در اين مسير مجبور بوده و بر اين رنج‌ها و زحماتى كه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمتحمل شديم ، هيچ‌گونه پاداشى نخواهيم داشت . امام عليه السّلام فرمود : آرام باش ! خداوند هم در رفتن به شام و هم در برگشت آن به شما پاداش عظيمى خواهد داد . شما در هيچ حال از اين حالات مضطر نبوديد و مجبور نشديد تا پاداشى نباشد . پيرمرد عرضه داشت : چگونه مجبور نبوديم و حال آن‌كه قضاوقدر ما را به جبر به سوى شام برد و برگرداند ؟ حضرت فرمود : اين چه سخنى است كه مىگويى ؟ تو پنداشته‌اى كه قضا لازم و قدر حتم است كه بخواهيم و يا نخواهيم واقع مىشود ؟ نه ، چنين است ؛ زيرا اگر اين بود ، ثواب و عقاب معنا نداشت ؛ وعده و وعيد باطل بود ؛ امر و نهى بىجا بود ؛ خداوند گناه‌كاران را ملامت نمىكرد ؛ نيكوكارى را نمىستود ؛ نيكوكار سزاوارتر از بدكاران به مدح نبود و بدان به مذمت از خوبان اولويت نداشتند . هان اى پيرمرد ، اين سخن بت‌پرستان و لشكريان شيطان و گواهان دروغ‌گوى و كوردلان راه نايافته است و اينها قدر به امت محمّد صلّى اللّه عليه و إله و سلّم و مجوس اين امت‌اند . خداوند ما را به كار نيك امر فرموده و ما را مخيّر ساخت و از كار زشت را نهى كرد و بر حذر داشت و تكاليفى مختصر و آسان براى ما مقرر فرمود و كسى كه او را نافرمانى كند مغلوبش نساخته و آن كس كه فرمان از او برد مجبور نگشته است . خداوند پيامبران را عبث و بيهوده نفرستاده و آسمان و زمين و ما بينهما را به عبث نيافريده است . اين پندار غلط كافران است و واى بر حال كافران از آتش جهنم . پيرمرد پرسيد : پس آن قضاوقدرى كه ما بدون آن دو ، سير نكرديم كدام است ؟ حضرت فرمود : امر خدا و حكم وى است ؛ سپس حضرت اين آيه را خواند :  وَ قَضى رَبُّكَ أَلَّا تَعْبُدُوا إِلَّا إِيَّاهُ .  آن‌گاه پيرمرد شادمان از جاى برخاسته گفت :\r\n أنت الأمام الّذى نرجو بطاعته * يوم النشور من الرحمن رضوانا\r\nأوضحت من ديننا ما كان ملتبسا * جزاك ربك عنّا منه احسانا \r\nنكتهء قابل توجه در حديث ، تشبيهى است كه حضرت ، قدريه و جبرى مسلك‌ها را به مجوسيه تشبيه كرد . حال وجه شبه در اين تشبيه چيست ؟ دانشمندان معتزله از قبيل ابو الحسين بصرى و محمود خوارزمى وجوهى براى اين تشبيه از اين قرار آورده‌اند :\r\n1 . مجوسيان سخنانى باطل و بىاساس و اعتقاداتى واهى و سست‌بنيان دارند كه بر\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nهركسى بطلان گفتارشان واضح است . جبريون هم اين‌گونه هستند .\r\n2 . به عقيدهء مجوسيان ، خداوند كارى را انجام مىدهد ، سپس از آن بيزارى مىجويد . همان‌گونه كه ابليس را آفريد و از او برائت جسته و او را لعن فرموده و براند . مجبره هم مىگويند : فاعل قبايح خداوند است . خدا كفر و معصيت را مىآفريند و با اين حال از آنها بيزارى مىجويد و اظهار تنفر مىكند .\r\n3 . در مذهب مجوسيان ، ازدواج شخص با خواهران و مادرش جايز است و اين را قضاوقدر و اراده الهى مىدانند . مجبره هم با آنها هم‌عقيده‌اند . آنها مىگويند :\r\nازدواج مجوسى با خواهر و مادرش به قضاوقدر و ارادهء الهى است .\r\n4 . مجوسيان مىگويند : فاعلى كه قادر بر خيرات است ، قادر بر شرور نيست ، بلكه جبر است و فاعلى كه قادر بر شرور است قادر بر خيرات نيست ، بلكه جبر است . مجبّره هم مىگويند : انسانى كه مطيع است مجبور است كه مطيع باشد و قدرت بر عصيان ندارد و انسان عاصى و كافر مجبور است چنين باشد و قدرت بر اطاعت ندارد .\r\nآنچه بيان شد ، شمّه‌اى از مباحث قضاوقدر كه تفصيل آن را بايد از كتب مفصله جويا شد .\r\n\r\n9 . هدايت و ضلالت\r\nنهمين مسأله‌اى كه در رابطه با افعال خداوند در كتاب شريف و ارزنده كشف المراد عنوان شده بحث گستردهء هدايت و ضلالت است . در اين زمينه مفسران در كتب تفسير تفصيلا بحث مىكنند و چكيده‌اى از آن مباحث در كتاب عنوان شده كه به همان اكتفا مىشود .\r\nمسأله هدايت و ضلالت از جمله مسائل فروع جبر و اختيار است .\r\nبيان مطلب : يكى از مطالبى كه دستاويز اشاعره شده و سبب اختيار جبر گرديده عبارت است از آيات هدايت و اضلال . وقتى به قرآن مراجعه مىكنيم ، با آيات بسيارى روبه‌رو مىشويم كه خداوند هدايت و اضلال را به خود نسبت داده است ؛ مثلا در آيه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n31 سوره مدثر مىفرمايد :  يُضِلُّ اللَّهُ مَنْ يَشاءُ وَ يَهْدِي مَنْ يَشاءُ ،  يا در آيه 56 سوره قصص مىخوانيم :  إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ .  اشاعره به حكم اين آيات مىگويند : خداوند در گروهى هدايت ايجاد مىكند و مىآفريند و در گروه ديگر ضلالت و گمراهى . خلاصه اين‌كه خالق كفر و ايمان ، ضلالت و هدايت ، طاعت و معصيت و . . . خداست . بنابراين ، اين افراد بشر به‌طور جبرى دو دسته مىشوند :\r\nگروهى مجبورند كه هدايت يافته باشند و گروهى مجبورند كه گمراه شوند .\r\nدر مقابل اشاعره ، دانشمندان عدليه مىگويند : هريك از هدايت و اضلال داراى معانى متعددى هستند كه اسناد برخى از آنها به خداوند صحيح است و اسناد بعضى ديگر غلط و باطل است .\r\nكلمهء اضلال به سه معنا آمده كه عبارت‌اند از :\r\n1 . اشاره كردن به سوى خلاف حق و به عبارت ديگر بر قامت باطل لباس حق پوشيدن يعنى راهى را كه خلاف واقع است به كسى نشان دادن ؛ مثلا شخصى از شما مىپرسد راه تهران كدام است ؟ شما عوض تهران راه مشهد را به او نشان مىدهيد در اينجا آن شخص مىگويد : اضلنى فلان عن الطريق ؛ يعنى فلانى راه و مقصد را به من عوضى نشان داد .\r\n2 . ايجاد كردن ضلالت در انسانى ؛ يعنى شخصى عملا شخص ديگرى را گمراه سازد مثل اين‌كه شخص نابينايى از شما طريق مسجد را مىخواهد شما دست او را گرفته به سينما مىبريد يا مثلا در مقام جدال با برخى مقدمات مغالطه‌اى كارى بكنيد كه خصم شما واقعا به خلاف حق عقيده‌مند شده و در دام جهل مركب بيفتد . در اينجا شما با استدلال‌هاى ظاهر الصلاح در طرف ايجاد جهل كرده و گمراهش مىسازيد .\r\n3 . نابود ساختن و باطل كردن عمل و ارزش كارى و به معناى گم شدن مثل اين‌كه قرآن فرموده است :\r\n وَ الَّذِينَ قُتِلُوا فِي سَبِيلِ اللَّهِ فَلَنْ يُضِلَّ أَعْمالَهُمْ ؛  « 1 »\r\n\r\n\r\n","description":"","footnote":"\r\n( 1 ) . سورهء محمّد صلّى اللّه عليه و إله و سلّم ، آيه 4 .\r\n","page_name":" 212 ","page_number":212},
  {"content":"\r\n\r\nو كسانى كه در راه خدا كشته شده‌اند ، هرگز كارهايشان را ضايع نمىكند .\r\nهمچنين مىفرمايد :\r\n  أَ لَمْ يَجِدْكَ يَتِيماً فَآوى * وَ وَجَدَكَ ضَالًّا فَهَدى ؛   « 1 »\r\nمگرنه تو را يتيم يافت ، پس پناه داد ؟ و تو را سرگشته يافت ، پس هدايت كرد ؟\r\nمتقابلا كلمهء « هدايت » هم به سه معنا به‌كار مىرود :\r\n1 . طريقى را به كسى به درستى ارائه كردن و به حق اشاره كردن ؛ مثلا شخصى از شما راه كعبه را نشان مىگيرد و شما نيز كعبه را به او نشان مىدهيد و آدرس صحيح به او مىدهيد اين همان ارائه الطريق است .\r\n2 . عملا شخصى را هدايت كردن و او را به مطلوب واقعى رساندن ؛ يعنى كارى كنيم كه او به واقع رسد و به حق آن‌گونه كه هست معتقد شود . اين را ايصال إلى المطلوب مىگويند .\r\n3 . ثواب دادن شخصى بر اعمال خبرى كه انجام داده چنان‌كه در قرآن مىخوانيم :\r\n سَيَهْدِيهِمْ وَ يُصْلِحُ بالَهُمْ ،  « 2 » أى سيثيبهم .\r\nاضلال به دو معناى اول بر خداوند حكيم محال است ؛ زيرا از ديدگاه همه عقلا ، اضلال به هريك از دو معناى اولى قبيح است و خداى حكيم از ارتكاب قبايح منزّه است . آرى ، اضلال به معناى ثالث بر خدا رواست به اين‌كه گروهى را به خاطر كارهاى ناشايسته آنها كيفر داده و هلاك كرده و نابودشان سازد و به قول مفسران ، اضلال ابتدايى بر خداى حكيم محال است ولى اضلال مجازاتى دارد .\r\nو اما هدايت به هر سه معنا بر خداوند رواست ؛ يعنى خداى حكيم توسط آيات بيّنات و دلايل واضحه راه حق را به ما انسان‌ها نشان داده و ارائه طريق فرموده و نيز خداى بزرگ ايصال إلى المطلوب هم كرده است ، به اين معنا كه به ما عقل داده و ما را بر فطرت توحيد آفريده كه « كل مولود يولد على الفطرة » و نيز خداى منّان در مقابل ايمان ما به ما ثواب اعطا مىفرمايد ؛ يعنى ما در عقل داشتن و اراده داشتن و آفرينش بر\r\n\r\n\r\n","description":"","footnote":"\r\n( 1 ) . سورهء ضحى ، آيه 6 و 7 .\r\n( 2 ) . سورهء محمّد ، آيه 5 .\r\n","page_name":" 213 ","page_number":213},
  {"content":"\r\n\r\nفطرت توحيدى مجبوريم و لذا بر آنها مثاب نيستيم ؛ ولى در برابر ايمان آوردن مختاريم و مكلفيم و لذا بر آن مثاب هم هستيم . وقتى كه مىخوانيم : « يهدى من يشآء أى يثيب من يشاء بإيمانهم » و « يضلّ من يشآء أى يهلك العصاة و يعاقبهم بكفرهم و عصيانهم » ، نتيجه مىگيريم كه هدايت هم ابتدايى است كه به ما عقل داده و بر فطرت توحيدى آفريده و پيامبران را فرستاده ، و هم پاداشى است كه پس از عمل و ايمان هم به ما ثواب مىدهد .\r\n\r\n10 . وضعيت اطفال\r\nدهمين مسأله‌اى كه در رابطه با افعال الهى مطرح است ، مسأله سرنوشت اطفال كفّار و مشركان در قيامت است . دانشمندان اسلامى اجماع دارند بر اين‌كه كودكان مسلمين در روز قيامت معذّب نخواهند شد ؛ به دليل اين‌كه آنها مكلف به امرى نبوده و به دنبال آن تقصيرى نكرده‌اند تا كيفر شوند . البته دربارهء اين‌كه آيا ثواب داشته و به بهشت مىروند يا خير ، بايد از روايات مطلب را به دست آورد كه در اين كتاب مذكور نيست .\r\nاما دربارهء اولاد كفار و مشركين اختلاف است كه آيا در قيامت خداوند آنها را كيفر خواهد فرمود يا خير ؟\r\nگروهى از حشويه « 1 » مىگويند : خداوند به تبع پدران و مادران اين اطفال و به جرم پدر و مادر كافر اين كودكان ، آنها را نيز عذاب خواهد كرد . اشاعره هم ولو صريحا در اين باب سخنى نگفته باشند ، ولى لازمهء اعتقادات آنها اين است كه كيفر اين اطفال را بر خداوند روا بدانند ؛ يعنى بگويند : بر خداوند ممكن و رواست كه آنها را عقاب نمايد و هيچ قبحى ندارد ؛ زيرا حسن و قبحى وراء فعل خداوند نيست و لذا نمىتوان گفت عقاب اين اطفال قبيح است و خداوند حكيم مرتكب قبيح نمىشود ، بلكه اگر خدا آنها را عقاب نمايد همان حسن خواهد بود و اگر عقاب نكند همين حسن است .\r\nدر برابر اينها دانشمندان عدليه عموما شعارشان اين است :\r\n وَ لا تَزِرُ وازِرَةٌ وِزْرَ أُخْرى ؛ * \r\n\r\n\r\n","description":"","footnote":"\r\n( 1 ) . فرقه‌هاى حديثى مسلك عامه را « حشويه » مىگويند .\r\n","page_name":" 214 ","page_number":214},
  {"content":"\r\n\r\nهيچ باربردارى بار [ گناه 
  ] ديگرى را برنمىدارد .\r\nبنابراين ، اولاد مشركين را به خاطر پدرانشان كيفر نخواهند كرد ؛ زيرا عقاب شخصى كه گناهى ندارد قبيح است و مولاى حكيم كار قبيح انجام نمىدهد ، پس عقاب نمىكند .\r\n\r\nسخنان حشويه\r\nاينان براى اثبات مدعاى خويش به سه دليل تمسك كرده‌اند :\r\n1 . خداوند در قرآن از زبان حضرت نوح عليه السّلام چنين حكايت مىكند :\r\n  رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً * إِنَّكَ إِنْ تَذَرْهُمْ يُضِلُّوا عِبادَكَ وَ لا يَلِدُوا إِلَّا فاجِراً كَفَّاراً ؛   « 1 »\r\nپروردگارا ، هيچ‌كس از كافران را بر روى زمين مگذار ، چرا كه اگر تو آنان را باقى گذارى ، بندگانت را گمراه مىكنند و جز پليدكار ناسپاس نزايند .\r\nكيفيت استدلال : فرزندان مشركين و كفار فاجر و كافرند ( صغرى ) و فاجر و كافر معاقب‌اند ( كبرى ) پس فرزندان مشركين معاقب‌اند و خدا آنها را كيفر مىكند ( نتيجه ) .\r\nاثبات صغرى به حكم آيه مذكور است و اثبات كبرى هم كه به حكم عقل است كه انسان متمرد و متجاوز معاقب است و هم به نص قرآن است .\r\nجواب ما : استعمال كافر و فاجر در اولاد كافران استعمالى مجازى و از قبيل استعمال مشتق در ما يتلبس بالمبداء فى الاستقبال است ؛ يعنى منظور حضرت نوح آن است كه اطفال مشركين در آينده و پس از بالغ شدن كافر و فاجر مىگردند و محيط كفر و پدر و مادر كافر تأثير گذارده و آنها را كافر مىكنند ، نه اين‌كه از اول ولادت كافر متولد شوند ؛ زيرا چنان‌كه قرآن مىفرمايد :  فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ،  همگان بر فطرت توحيدى ولادت مىيابند .\r\nنيز نبى اكرم صلّى اللّه عليه و إله و سلّم مىفرمايد :\r\nكلّ مولود يولد على الفطرة حتّى يكون أبواه يهوّدانه و ينصّرانه . « 2 »\r\n\r\n\r\n","description":"","footnote":"\r\n( 1 ) . سورهء نوح ، آيه 26 و 27 .\r\n( 2 ) . بحار الأنوار ، ج 3 ، ص 281 ، باب 11 .\r\n","page_name":" 215 ","page_number":215},
  {"content":"\r\n\r\nپس اين استعمال مجاز است و علاقهء آن ، علاقه اول و مشارفت است از قبيل :  « إِنِّي أَرانِي أَعْصِرُ خَمْراً »  . بنابراين ، ربطى به دوران طفوليت ندارد .\r\n2 . ما مسلمان‌ها براساس احكام دين و فقه اسلام ، اولاد مشركين را به خدمت و بيگارى مىگيريم ؛ هم در اين دنيا كه اطفال اسراى جنگى يا مقتولين جنگى كفار را اسير كرده و به بردگى مىگيريم ، و هم در قيامت كه مىگويند اولاد كفار در خدمت اهل بهشت هستند و ترديدى نيست در اين‌كه استخدام و به خدمت گرفتن رنج و عقوبت است . بنابراين ، عقاب اولاد كافر رواست .\r\nجواب ما : اولا استخدام آنان در اين دنيا عقوبت و رنج نيست ، بلكه در حقيقت پرورش اطفال كفار و نفقه دادن به آنها و ادب آموختن به آنان است و ثانيا هر رنج و مشقتى كه عقوبت نيست ؛ به دليل اين‌كه حجامت كردن درد دارد ، ولى عقوبت نيست ؛ داروى تلخ آشاميدن سخت است ، ولى عقوبت نيست . آرى ، استخدام اطفال عقوبتى است براى پدران آنها كه اين بلامانع است و آزمايشى براى خود كودكان است كه بدين‌وسيله عوض به آنها مىرسد ، همان‌گونه كه بر امراض عوض داده مىشوند .\r\n3 . براساس فقه اسلام ، طفل كافر و مشرك در بسيارى از احكام تابع پدر است ؛ مثلا پدر كافر از دفن شدن در قبرستان مسلمين ممنوع است ، طفل كافر هم همين‌طور ؛ پدر كافر از ارث از مسلمان ممنوع است فرزند كافر هم همين‌طور ؛ بر كافر بزرگسال نماز ميت خوانده نمىشود ، بر اولاد كافر هم‌چنين است ؛ كافر بزرگسال از ازدواج با مسلمان محروم است ، فرزندان كفار هم‌چنين هستند . بنابراين ، در عقوبت هم بايد اولاد كافر تابع خود كافر باشند ؛ چون « الظن يلحق الشىء بالاعم الاغلب » .\r\nجواب ما : آن‌كه محل بحث ماست ، عقاب اخروى اطفال كفار و مشركين است ، آن هم به تبع والدين و به جرم آبائشان و شماى مستدل بر اين امر دليلى نياورديد . آرى ، ما هم قبول داريم كه در دنيا اولاد كافر روى مصالحى در برخى از احكام فقهيه تابع والدين خود هستند ، آن هم احكامى كه رنج و عقوبتى ندارد . بنابراين ، ما قصد لم يقع و ما وقع لم يقصد .\r\nنتيجه اين‌كه نه عقلا و نه نقلا مبنى بر اين‌كه اطفال كفار و مشركين عقوبت داشته\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nباشند ، هيچ دليلى نداريم .\r\n\r\n11 . تكاليف و مسؤوليت‌ها\r\nيازدهمين مسأله از مسائل افعال الهى دربارهء مسؤوليت‌ها و تكاليف و بايدها و نبايدهاست . انسان تنها موجود مكلف و مسؤول اين عالم است كه خداوند حكيم بار سنگين مسؤوليت را در دنيا به دوش او گذارده و در سراى آخرت از وى بازخواست خواهد كرد . قرآن مجيد مىفرمايد :\r\n إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا ؛  « 1 »\r\nما امانت [ الهى و بار تكليف 
  ] را بر آسمان‌ها و زمين و كوه‌ها عرضه كرديم ، پس ، از برداشتن آن سر باززدند و از آن هراسناك شدند ، و [ لى 
  ] انسان آن را برداشت ؛ راستى او ستمگرى نادان بود .\r\nبدين‌ترتيب انسان مسؤول است و در روز قيامت از وى مىپرسند : چرا در آموختن دين تلاش نكردى ؟ چرا واجب و حرام الهى را امتثال نكردى ؟ چرا به كمالات آراسته و از رذايل پيراسته نشدى ؟ و در ابعاد اعتقادى و اخلاقى و عملى مورد بازخواست است و خلاصه كوهى از چراها بشر را احاطه كرده و انسانى سربلند است كه به اين چراها پاسخ صحيح و مثبت دهد و زيانكاران آنهايى هستند كه در زير بار اين سؤالات در گل فرو مانند .\r\nدربارهء مسألهء تكليف از جهات گوناگون مىتوان بحث كرد ، اما در كتاب كشف المراد ، نه مطلب مطرح شده است كه ما به‌ترتيب خود كتاب ، عنوان خواهيم كرد :\r\n\r\nمعناى لغوى و اصطلاحى تكليف\r\nكلمهء تكليف كه مصدر باب تفعيل است از مادّهء ثلاثى مجرد « كلفت » اشتقاق يافته است . كلفت در لغت عرب به معناى مشقت و دشوارى استعمال شده و از\r\n\r\n\r\n","description":"","footnote":"\r\n( 1 ) . سورهء احزاب ، آيه 72 .\r\n","page_name":" 217 ","page_number":217},
  {"content":"\r\n\r\nآن رهگذر كه تكاليف و مسؤوليت‌ها داراى مشتقات و سختىهاست ، نام آنها را تكليف گذارده‌اند .\r\nدر اصطلاح متكلمين عبارت است از : « ارادة من تجب طاعته على جهة الابتداء ما فيه مشقة به شرط الاعلام » ، يعنى طلب كردن و يا منع كردن و به عبارت ديگر واداشتن به سوى كارى و يا بازداشتن از كارى . كسى كه از ابتدا و بالذات اطاعت او واجب است ( خداوند متعال ) عمل و كارى را كه در آن مشقت وجود دارد مشروط بر اين‌كه اعلام هم بنمايد . در اين تعريف چهار نكته وجود دارد :\r\n1 . كسانى كه اطاعت آنها بر ما انسان‌ها واجب است ، عبارت‌اند از : خداوند كه مولاى حقيقى و ولى نعمت اصلى ماست ، رسول خدا صلّى اللّه عليه و إله و سلّم ، پيشوايان معصوم و ولىّ فقيه جامع الشرائط و مولاى عرفى ( درخصوص بردگان ) و والدين . حال هركدام از گروه‌ها متابعتشان بر ما لازم است .\r\n2 . آنهايى كه واجب الاطاعة هستند ، دو دسته مىشوند :\r\nالف . كسانى كه از ابتدا و بالذات متابعتشان واجب است و آن عبارت است از ذات پاك خداوندى كه ولايت مطلقهء ذاتيه بر مال و جان انسان‌ها و همهء موجودات عالم دارد ؛\r\nب . آنهايى كه مع الواسطه و ثانيا و بالعرض بر ما ولايت يافته و واجب الاتباع مىگردند ؛ يعنى اطاعت آنها در طول اطاعت الهى و به دستور خداست نه در عرض آن ؛ مثل اطاعت پيامبران ، امامان ، فقهاى جامع الشرائط ، والدين و . . .\r\nدر روايات آمده است : « لا طاعة لمخلوق فى معصية الخالق » . پس اگر خداوند ما را از شرب خمر منع كند و يا به نماز امر كند ، ولى والدين يا مولاى عرفى از آن باز دارند و بگويند نماز نخوان يا شراب بخور ، اطاعت خدا مقدم بوده و اطاعت والدين باطل مىشود ؛ چون مقيد است به اين‌كه معصيت اللّه نباشد . حال قيد على جهة الابتداء براى خارج ساختن اين افراد از تعريف تكليف است ؛ يعنى تكليف‌كننده فقط خداست و پيامبر و امام مأمورند كه اين تكاليف را به بشر ابلاغ نمايند .\r\n3 . كلمهء « ما فيه مشتقة » براى اين است كه تكليف هنگامى تكليف است كه داراى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمشقت و سخنى باشد ؛ چون از كلفت مشتق است و كلفت به معناى رنج و سختى است و اصولا تكاليف اسلام ميدان وسيع رياضات مشروعه و رسيدن به قلّه كمال و معرفت است . مگر ممكن است بدون تحمل سختىها به گنج مقصود رسيد ؟ چرا كه :\r\nنابرده رنج گنج ميسر نمىشود .\r\n4 . قيد به شرط الاعلام براى آن است كه به قول متقدمين تا مكلف به مراد و مطلوب يا مبغوض خداوند آگاه نشود ، بدان مكلف نخواهد بود . به قول متأخرين ، تا علم نباشد تكليف به درجهء تنجز نمىرسد ؛ يعنى مخالفت آن عقاب‌آور نيست ، اگرچه در واقع تكليفى باشد .\r\n\r\nشايسته بودن تكليف\r\nدر اين مبحث ، دو سؤال مطرح است :\r\nسؤال اول : آيا تكليف ، يعنى امر و نهى الهى ، امرى حسن و نيكوست و يا قبيح و ناشايست ؟\r\nجواب : ما مسلمان‌ها معتقديم كه در نظام خلقت انسان تكليف امرى حسن و نيكوست . اشاعره مىگويند : چون خداوند تكليف فرموده ، پس حسن است ( هرچه آن خسرو كند شيرين بود ) . در طرف مقابل عدليه معتقدند كه چون تكاليف امورى شايسته و داراى مصلحت و حكمت هستند ، لذا خداى حكيم آنها را انجام داده است و اگر قبيح بودند مولاى حكيم آنها را مرتكب نمىشد .\r\nسؤال دوم : در تكاليف چه حكمت و مصلحتى وجود دارد ؟\r\nجواب : در اين قسمت دو جواب داده شده است ؛ يكى از مشهور متكلمين و ديگرى از مشهور حكما .\r\nمتكلمين معتقدند كه خداوند تكاليف را جعل فرموده ، به منظور اين‌كه بندگانش را در معرض بزرگ‌ترين منفعت كه همان ثواب ابدى و دائمى است قرار دهد .\r\nدر توضيح مطلب مىگوييم كه تكاليف و اوامر و نواهى خداوندى يا بدون غرض و علت غايى است و يا با هدف و غرض احتمال اول فاسد است ؛ زيرا عمل بدون\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nغرض عبث است و كار عبث قبيح است و مولاى حكيم كار قبيح انجام نمىدهد ، پس احتمال دوم صحيح است ، آن‌گاه آن غرضى كه خدا از تكاليف دارد از دو حال خارج نيست : يا غرض به خود ذات خداوندى عائد و و اصل است و يا به غير ذات حق احتمال اول باطل است ؛ زيرا مستلزم نقص و حاجت‌مندى براى خداوند است ؛ در حالى كه قبلا ثابت شد كه ذات حق كامل على الاطلاق بوده و داراى غرض استكمالى نيست ، پس احتمال دوم صحيح است . آن‌گاه آن غرضى كه به غير عود مىكند آن غير يا انسان ديگرى است و يا فاعل اين تكاليف است كه خود من مكلف باشم ، احتمال اول باطل است ؛ زيرا نزد همهء عقلا قبيح است كه من دچار مشقّت و سختىها شوم ، ولى ثواب و پاداش كارم را به ديگرى بدهند و يا من كار زشتى را مرتكب شوم ، ولى ديگرى مجازات كنند .\r\n گنه كرد در بلخ آهنگرى * به شوشتر زدند گردن مسگرى \r\nپس احتمال دوم صحيح است . آن‌گاه وصول من به آن غرض الهى از تكليف از دو حال خارج نيست : يا از ابتدا و بدون تكاليف هم ممكن است و يا ممكن نيست .\r\nاحتمال اول فاسد است ؛ چون اگر بدون تكليف هم حصول آن غرض ممكن است ، پس وجود تكاليف عبث خواهد بود و خداوند از ارتكاب قبايح منزه است ؛ پس احتمال دوم صحيح است . آن‌گاه غرض خداوند از تكاليف يا ضرر رساندن به بندگان است و يا منفعت‌رسانى ؟ احتمال اول باطل است ؛ چون اضرار به غير قبيح است و از مولاى حكيم صادر نمىشود ؛ پس احتمال ثانى صحيح است . آن‌گاه خود اين فرض از دو حال خارج نيست : يا غرض از تكليف اين است كه هركس در خارج مكلف بود بالفعل هم منفعت نصيب او بشود كه اين باطل است ؛ چون در خارج انسان‌هاى فراوانى را مىبينيم كه مكلف هستند و بالفعل هم ثواب و نفع به آنها نمىرسد ؛ مثل كفار و فساق ، و يا غرض از تكليف اين است كه انسان‌ها در معرض ثواب الهى قرار گيرند كه با اختيار خود بتوانند به ثواب برسند كه به نظر ما حق همين است .\r\nبا توضيحاتى كه داده شد مىگوييم : غرض از تكاليف عبارت است از تعريض و در معرض ثواب قرار دادن و ثواب عبارت است از پاداش همراه با مدح و تعظيم و\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nتكريم و ترديدى نيست در اين‌كه شخصى لايق تعظيم است و مدح او نيكوست كه استحقاق آن را داشته باشد . لذا از ديدگاه عقلا تعظيم اطفال و مجانين و اراذل و اوباش قبيح است ؛ چون مستحق آن نيستند ، ولى تعظيم دانشمندان ، مجاهدان ، آزادمردان عالم شايسته است ، چون لايق آن‌اند . آن‌گاه كسى مستحق تعظيم است كه مطيع خداوند باشد ؛ يعنى بايدها را به‌جا آورده و از نبايدها بگريزد . اين است حكمتى كه در تكاليف وجود دارد .\r\nدر سوى ديگر ، بيان فلاسفه بر هفت مقدمه مبتنى است كه به‌ترتيب عبارت‌اند از :\r\n1 . بشر موجودى اجتماعى است . بسيارى از جانداران عالم داراى زندگى انفرادى بوده و در بيغوله‌ها و جنگل‌ها و كوه‌ها و صحراها و دره‌ها و غارها زندگى مىكنند ؛ مثل گرگ‌ها و پلنگ‌ها و ببرها و . . . . اما برخى از حيوانات داراى زندگى اجتماعى هستند ؛ يعنى در كنار هم و داراى زندگى دسته‌جمعى هستند ، از قبيل زنبورهاى عسل ، مورچگان و . . . . آن‌گاه انسان‌ها از گروه دوم‌اند ؛ يعنى داراى زندگى مدنى و اجتماع هستند ، به دليل اين‌كه بشر داراى سلسله نيازمندىهاى فردى و اجتماعى ، مادى و معنوى است كه به تنهايى بر رفع آنها قادر نيست و جهت تأمين اين نياز چاره‌اى به جز از زندگى اجتماعى ندارد ، منتهى آيا مدنى بالطبع است يا بالجبر بايد در جاى خود روشن شود .\r\n2 . زندگى دسته‌جمعى به هميارى و همكارى همه افراد جامعه محتاج است ؛ يعنى بايد همهء اعضاى اين پيكر بزرگ كه اجتماع نام دارد دست در دست هم بگذارند و هركدام گوشه‌اى از كارها و نيازمندىها را به مقتضاى ذوق و سليقه و توانايى خود به عهده بگيرند تا تمدن انسانى نصيب بشريت شده و زندگى در همهء ابعاد آن شيرين گردد و مدينهء فاضله افلاطونى واقعيت پيدا كند . دليل مطلب آن است كه يكى از تفاوت‌هاى عمدهء انسان‌ها از ساير حيوانات در اين است كه ساير جانداران براى تهيه خوراك و پوشاك و مسكن - كه از نيازهاى اوليه و ضروريه زندگى يك جاندار است - به صنعت و اختراع و تغيير و تحول در مواد غذايى و طبخ غذا و يا نسج لباس و . . .\r\nمحتاج نيستند ، بلكه دست قدرتمند آفرينش همه نيازهاى آنها را در دامن پربركت\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nطبيعت آفريده و هرگاه گرسنه مىشوند غذاى متناسب با طبع آنها در طبيعت فراهم بوده و درنده ، چرنده ، پرنده ، خزنده و موجودات شناور در دريا اعم از گوشت‌خوار و علف‌خوار و . . . از سفرهء بيكران طبيعت متنعم‌اند . مثلا سلطان جنگل ، يعنى شير تا گرسنه مىشود ، كمين كرده و به گله گاوان وحشى يا آهوان و گوزن‌هاى جنگل تاخته و تنى چند از آنها را شكار كرده و شكم خود را از عذاب گرسنگى مىرهاند ؛ اما انسان اين‌گونه نيست ؛ يعنى از مواد خام طبيعى مستقيما نمىتواند نيازهاى ضرورى خود را تأمين كند ، بلكه احتياج به تغييروتحول و پخت‌وپز و سوخت‌وساز دارد - چه در بخش خوراكى و چه پوشاك و يا مسكن - و اين سخنان از بديهيات است و روى همين اصل انسان‌ها همه به همديگر محتاج‌اند و برخى مسخر برخى ديگرند . بايد گروهى مدير و مدبر و سياست‌مداران جامعه باشند كه بقاى نسل بشر به وجود نظام است ؛ گروهى به‌عنوان لشكر حافظ امنيت مرزهاى كشور باشند ؛ قواى انتظامى حافظ امنيت شهرها و جاده‌ها باشند ؛ طبقه روشن‌فكر و تحصيل‌كرده نيازهاى طبى ، مهندسى و . . . جامعه را تأمين كنند ؛ كشاورزان ، نيازهاى كشاورزى و زراعى مملكت را تأمين كنند ؛ كارگران چرخ‌هاى عظيم صنعت را به گردش درآورند ؛ و خلاصه همانند اعضاى يك پيكر باشند كه هر عضوى كار مخصوص خويش را به نحو احسن انجام مىدهد . قلب كه مركز فرماندهى بدن است كار مخصوصى دارد ؛ مغز و سلول‌هاى آن ، كبد و اعضاى ديگر كارهايى دارند كه اگر احيانا يكى از اعضا تنبل شده و كار خود را انجام ندهد ، در كل حركت چرخ بدن تأثير محسوس مىگذارد . بنابراين ، جامعه نياز به هماهنگى و هميارى همه‌جانبه دارد . كل نظام هستى دست به دست هم داده تا نيازهاى انسان را تأمين كند و به قول سعدى شيرين‌سخن :\r\n ابر و باد مه و خورشيد و فلك در كارند * تا تو نانى به كف آرى و به غفلت نخورى\r\nهمه از بهر تو سرگشته و فرمان‌بردار * شرط انصاف نباشد كه تو فرمان نبرى \r\n3 . از سوى ديگر هر انسان داراى خواسته‌ها و تمايلات پايان‌ناپذيرى هستند كه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nمىخواهند به آن مطلوب‌ها برسند و به خواسته‌هاى خود جامه عمل بپوشند و نيز داراى سلايق و اذواق گوناگونى هستند كه هركدام مىخواهند طبق سليقه آنها عمل شود و به اصطلاح « كلّ يجر النار إلى قرصه » . اينجاست كه خواه ناخواه تنازع و كشمكش در ميان انسان در مىگيرد و تنازع و جنگ سبب نابودى و هلاكت نسل بشر مىگردد .\r\n4 . براى رفع اختلافات و جلوگيرى از درگيرىها جامعهء بشرى به يك دستور العمل و قانون جامع و همه‌جانبه محتاج است تا عادلانه ميان مردمان حكم كند و همه انسان‌ها به آن گردن نهند .\r\n5 . اين قانون از دو حال خارج نيست :\r\nالف . قوانين بشرى كه به دست خود بشر و انديشمندان قوم وضع شود ؛\r\nب . قوانين الهى كه به دست انبيا و انسان‌هاى استثنايى تاريخ به بشريت ابلاغ شود .\r\nقوانين بشرى هر اندازه كه كامل باشد قادر نيست كه خوشبختى جامعه را تأمين كرده و يك زندگى سالم انسانى فراهم سازد و جلوى چپاول‌ها و غارتگرىها و ستم‌ها را بگيرد ؛ به دليل اين‌كه اولا قوانين بشرى ضمانت اجرايى ندارد و ثانيا هنوز انسان‌ها نتوانسته‌اند خود را شناخته و به همهء نيازها و ابعاد خويش واقف شوند تا قانونى كامل و جامع وضع كنند . ثالثا چون سليقه‌ها مختلف است ، هر گروهى مىخواهد كه سليقه او در قانون‌گذارى اعمال شود و به فرموده قرآن :  كُلُّ حِزْبٍ بِما لَدَيْهِمْ فَرِحُونَ ، *  آن‌گاه نقض غرض خواهد شد ؛ زيرا غرض از وضع قانون رفع خصومت است و با اعمال سليقه‌ها خصومت‌ها زنده و بيشتر مىشود ؛ پس بايد قانون الهى در جامعه حاكم باشد و اين قوانين به دست افرادى عرضه شود كه به مبداء جهان متكى بوده و از طريق وحى الهى قانون را مىگيرند و مردم هم در برابر آنها تسليم محض باشند و اين هم در صورت داشتن معجزه است . لذا هيچ پيامبرى بويژه انبياى اولو العزم خالى از معجزه نبودند .\r\n6 . از سوى ديگر مسلّم است كه افراد بشر در پذيرفتن حقايق و قبول خير و شر و اتصاف به فضايل و اجتناب از رذايل يكسان نبوده ، بلكه متفاوت‌اند . لذا انبيا بايد\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nداراى توانى باشند كه بتوانند با هر گروه و طبقه‌اى به اندازهء درك و فهم و شعور آنها سخن بگويند . در روايات آمده است : « نحن معاشر الانبياء امرنا أن نكلّم النّاس على قدر عقولهم » . بايد با حكما و متفكران جامعه با منطق قوى و يقين‌آور برهان سخن بگويند و با گروه‌هاى متوسط الحال و اهل جدل ، جدال احسن داشته باشند و با تودهء مردم از طريق پند و اندرز پيش آيند . قرآن مىفرمايد :\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ ؛  « 1 »\r\nبا حكمت و اندرز نيكو به راه پروردگارت دعوت كن و با آنان به [ شيوه‌اى 
  ] كه نيكوتر است مجادله نماى .\r\nبايد گروه‌هايى را كه قابل هدايت‌اند هدايت كرده و در دل‌هاى مستعد آنان بذر معرفت و كمال را بكارند و گروه‌هايى را كه مفسد فى الارض بوده و محارب‌اند و قابل هدايت نيستند به عنوان اعضاى فاسد يك پيكر قطع سازند تا فساد به ساير اعضاى جامعه سرايت نكند و جامعه‌اى با قسط و عدل ايجاد شود . خداوند در قرآن مىفرمايد :\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ ؛  « 2 »\r\nبه راستى [ ما 
  ] پيامبران خود را با دلايل آشكار روانه كرديم و با آنها كتاب و ترازو را فرود آورديم تا مردم به انصاف برخيزند ، و آهن را كه در آن براى مردم خطرى سخت و سودهايى است ، پديد آورديم .\r\n7 . از آنجا كه در همهء ازمنه به‌طور مستمر پيامبران الهى در ميان بشر نبوده ، بلكه گاهى صدها سال ميان پيامبر قبلى و بعدى فاصله و فترت وجود داشته و بعد از پيامبر خاتم هم تا قيامت پيامبرى نخواهد بود ، لذا حكمت الهى اقتضا مىكند كه دستور العمل‌ها و بايدها و نبايدهاى پيامبران در جامعه حاكم و جارى باشد و در هر زمانى خداوند تكاليف و عباداتى را بر آنها واجب فرموده تا پيوسته متذكر باشند و\r\n\r\n\r\n","description":"","footnote":"\r\n( 1 ) . سوره نحل ، آيه 125 .\r\n( 2 ) . سوره حديد ، آيه 25 .\r\n","page_name":" 224 ","page_number":224},
  {"content":"\r\n\r\nخداى را به ياد آورند .\r\nپس از اين مقدمات مىگوييم : مصالح و منافع بىشمار تكاليف در هر عصر و نسلى عبارت‌اند از :\r\nيكم . تكليف و عبادات سبب رياضت و خودسازى است ؛ زيرا انسان موحد در سايه خوددارى از شهوات و تمايلات نامشروع قدرت مىيابد كه غرايز سركش را كه در وجود اوست تعديل كرده و در مسير صحيح از آنها استفاده كند ؛ نيروى شجاعت را مهار ساخته و براى خدا شمشير بزند ؛ نيروى غضب را تعديل كرده و در برابر منكرات و دشمنان خدا غضبناك شود نه در برابر همسر و فرزندان . مولاى متقيان على عليه السّلام در نهج البلاغه مىفرمايد :\r\nو إنّما هي نفسي أروضها بالتّقوى لتأتي آمنة يوم الخوف الأكبر و تثبت على جوانب المزلق .\r\nهمانا من نفس سركش خود را با تقوا تمرين مىدهم و رام مىسازم تا در قيامت با ايمنى وارد صحنهء قيامت شود و در آنجا كه همه مىلغزند ثابت و بىتزلزل بماند .\r\nچنين است كه وقتى در ميدان جنگ خصم دون‌سرشت حضرت آب دهان بر چهره‌اش مىاندازد ، على - آن درياى خشم و غضب الهى - برمىخيزد و پس از مدتى بر سينه خصم نشسته و سر از بدن او جدا مىسازد و در جواب اين‌كه علت اين امر چه بود مىفرمايد : خواستم عملم صددرصد براى خدا باشد . اين است نتيجهء خودسازى و رياضت نفس كه زندگى صددرصد داراى رنگ الهى گرديده است .\r\nدوم . بدين‌وسيله نفس عادت پيدا مىكند كه همواره در امور ماوراى طبيعى و در احوالات مبداء و معاد و كيفيت آفرينش خداوند در عوالم هستى بينديشد و با براهين ساطعه و قاطعه به راز و رمز حقايق غيبيه جهان پىبرد و آگاه مىشود كه زندگى منحصر به زندگى مادى و طبيعى و جهان محسوس نيست .\r\nسوم . وجود تكاليف على الدوام بشر را به ياد وعده‌ها و وعيدهاى الهى انداخته و به بشر متذكر مىشود كه اى انسان‌ها ، پرده‌هاى غفلت را دريده و به فكر قيامت و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبهشت و جهنم باشيد و بدانيد كه اگر عمل نكنيد فرداى قيامت گرفتارىها و عقبات هولناكى در پيش است و اين خود اصل مهمى و ضامن اجرايى درونى قويى براى رعايت قانون و ايجاد عدالت در جامعه است .\r\nچهارم . از همه اين منافع مهم‌تر و بالاتر ثواب اخروى است كه در امتثال تكاليف وجود دارد . بنابراين وجود تكاليف كاملا شايسته بوده و منافع بسيارى دارد .\r\n\r\nاعتراضات و جواب آنها\r\nاين اعتراضات بر جواب متكلمين است :\r\nاعتراض اول : ما حسن تكاليف را قبول نداريم ؛ زيرا كسى را در مشقت انداختن و سپس پاداش دادن مانند آن است كه كسى را زخمى بزنند و سپس مرهم بگذارند تا بهبودى حاصل كند .\r\nجواب ما : قياس شما مع الفارق است ؛ زيرا در زخم وارد كردن و سپس مداوا كردن صددرصد ضرر است ، آن هم بدون هيچ‌گونه غرض عقلايى ؛ ولى تكاليف كه اين‌گونه نيستند ؛ زيرا در تكاليف مشقتى چند روزه ايجاد مىشود ، ولى به دنبال آن پاداشى دائمى است .\r\nاعتراض دوم : اول انسان را به اعمال شاقه گرفتار كردن و سپس ثواب دادن يك نوع معامله و دادوستد است و در معامله رضايت طرفين شرط است . حال شايد انسانى راضى نباشد كه مكلف شود تا پاداش الهى به او برسد .\r\nجواب ما : رضايت طرفينى در موادرى است كه اغراض برحسب اجناس و صفات آنها متفاوت باشد ، ولى در مثل ما نحن فيه كه صددرصد منفعت و سود است هيچ‌كس شك ندارد كه مشقت را برگزيده و طالب ثواب مىگردد و لذا رضايت طرف مقابل شرط نيست ؛ همانند طفل نابالغى كه نفع و ضرر خود را تشخيص نمىدهد ، اما ولىّ او مىداند و معامله مىكند ، ولو رضايت طفل تحصيل نشود ، چون او تشخيص نمىدهد .\r\nاعتراض سوم : شايد اين تكاليف دنيويه براى شكر نعمت‌هاى سابق باشد نه براى\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nثواب اخروى .\r\nجواب ما : اولا در شكر نعمت مشقت معتبر نيست و ثانيا طلب فعل شاق براى خاطر شكر نعمت ، نعمت خدا را از نعمت بودن خارج ساخته و با لطف الهى ناسازگار است .\r\n\r\nضرورت تكليف\r\nپس از گفتگو دربارهء حسن بودن تكاليف ، بايد دربارهء ضرورت تكليف بحث كنيم :\r\nسؤال اين است كه آيا وجود تكاليف در ميان انسان‌ها لازم و ضرورى است يا خير ؟ به بيان ديگر ، آيا به مقتضاى حكمت الهيه جعل تكاليف و وجود امر و نهى بر خداى حكيم لازم و ضرورى است يا خير ؟\r\nدانشمندان اشعرى مسلك ضرورت و وجوب تكليف را منكرند ؛ زيرا حكمت الهى را به آن معنا كه ما قبول داريم قبول ندارند ؛ ولى دانشمندان عدليه طرفدار ضرورت تكليف هستند و دليلشان اين است كه اگر خداوند انسان‌هاى واجد شرايط تكليف را مكلف نكند لازم مىآيد اغراء در قبيح و اللازم باطل فالملزوم مثله .\r\nبيان ملازمه : خداوند ما انسان‌ها را آفريده و به ما هم نعمت عقل و اراده و وجدان يا نفس لوامه مرحمت فرموده و هم تمايلات و غرايز سركش را به مقتضاى حكمت در نهاد ما آفريده و به مقتضاى اين تمايلات و غرايز بشر على الدوام ميل به شهوات و خواسته‌هاى حيوانى دارد و از كمالات و فضايل كه تحصيل آنها دشوار است گريزان است و در روايات هم مىخوانيم كه على بن ابى طالب عليه السّلام فرموده است :\r\nالارتقاء إلى الفضائل صعب منج و الانحطاط إلى الرذائل سهل مرد ؛ « 1 »\r\nبالا رفتن به سوى فضايل بسيار دشوار ، ولى نجات‌بخش است و سقوط كردن و فرو افتادن در منجلاب رذائل و پستىها بسيار آسان ، ولى كشنده و هلاك‌كننده است .\r\nباز از آن حضرت نقل شده است كه فرمود :\r\n\r\n\r\n","description":"","footnote":"\r\n( 1 ) . غرر الحكم ، ج 1 ، ح 1179 و 1180 .\r\n","page_name":" 227 ","page_number":227},
  {"content":"\r\n\r\nأكره نفسك على الفضائل فإنّ الرّذائل أنت مطبوع عليها ؛ « 1 »\r\nنفس خويش را به سمت كمالات انسانى وادار ساز ؛ زيرا نفس خود به خود به سوى رذائل و پستىها در حال حركت است .\r\nامير المؤمنين در حديث ديگرى مىفرمايد :\r\nكلّما زاد علم الرّجل زادت عنايته بنفسه و بذل فى رياضتها و صلاحها جهده ؛ « 2 » هر اندازه به دانش مرد افزوده مىشود ، بايد توجه او به نفس خويش افزون گرديده و تمام تلاش خود را در رياضت و خودسازى به كار برد .\r\nدر روايتى مشهور و معروف از رسول خدا صلّى اللّه عليه و إله و سلّم مىخوانيم :\r\nحفّت الجنّة بالمكاره و حفّت النّار بالشّهوات . « 3 »\r\nيعنى بهشت به سختىها و كرامت‌ها پيچيده شده ( كنايه از اين‌كه راه رسيدن به بهشت داراى سختىها و گردنه‌هاى دشوارى است كه در هر قدمى صدها مانع نفسانى و شيطانى وجود دارد و بايد از تمام اين موانع پريد و ميادين متعدد را به سلامت پشت سر گذاشت تا به بهشت رسيد ) و متقابلا جهنم به شهوات و تمايلات پيچيده شده ( همانند راه شيب و سرازيرى كه انسان خودبه‌خود اين راه را مىپيمايد و نيازى به زحمت و تلاش نيست ) .\r\nبنابراين ، بشر به‌طور طبيعى عنان خويش را به دست هواهاى نفسانى مىسپارد و حتى قرآن از زبان يوسف پيامبر هم نقل مىكند كه :\r\n وَ ما أُبَرِّئُ نَفْسِي إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي ؛  « 4 »\r\nو من نفس خود را تبرئه نمىكنم ، چرا كه نفس قطعا به بدى امر مىكند ، مگر كسى را كه خدا رحم كند .\r\nبا اين محاسبه ، اگر خداوند توسط يك سلسله بايدها و نبايدها و وعده ثواب و وعيد به عقاب و انذارها و تبشيرها رادع و زاجر درونى در ما انسان‌ها ايجاد نكند هر آينه بشريت خودبه‌خود و به‌طور مستمر به سوى زشتىها و بدىها خواهد خزيد\r\n\r\n\r\n","description":"","footnote":"\r\n( 1 ) . مستدرك الوسائل ، ج 11 ، ص 324 .\r\n( 2 ) . همان ، ص 323 .\r\n( 3 ) . بحار الأنوار ، ج 67 ، ص 78 .\r\n( 4 ) . سوره يوسف ، آيه 53 .\r\n","page_name":" 228 ","page_number":228},
  {"content":"\r\n\r\nو تنها گروه قليلى از انسان‌ها ره كمال خواهند پيمود . و اين همان اغراء به جهل و قبيح است كه زمينه آن را ذات حق فراهم كرده است .\r\nبيان ابطال لازم : عقلاى عالم همان‌گونه كه فاعل قبيح را تقبيح مىكنند . همچنين مغرى ، يعنى واداركنندهء به قبيح را هم تقبيح مىكنند و كار قبيح از مولاى حكيم صادر نمىشود .\r\nبنابراين تكليف يك ضرورت است براى نيل به سعادت و يك ترمز است براى توقف ماشين سريع السير هواى نفس ، و اگر در باطن تكليف دقت كنى ذات حق بسان پدرى مهربان كه لحظه‌به‌لحظه مراقب كودك بوده و هر كارى را كه كودك به ميل كودكانه و باطنى مىخواهد انجام دهد پدر تحت محاسبه دارد اگر خوب است وادار مىكند به انجامش و اگر زشت است او را به هر نحوى و شيوه‌اى باز مىدارد از آن كار خداوند هم براى تكامل بشريت گام‌به‌گام دستورالعمل صادر فرموده و به هر عمل اختيارى كه مىرسيم يا بايد دارد اگر داراى مصلحت باشد و يا نبايد دارد اگر آن عمل ذات المفسده باشد . پس اى عزيز ، قدر اين تكاليف را بدان و بدان عمل كن كه تنها راه سعادت است .\r\n\r\nشرايط حسن تكليف\r\nپس از آشنايى با اصل حسن و ضرورت تكليف ، به بيان شرايط حسن تكليف مىپردازيم . اين‌گونه نيست كه ميدان تكليف بدون در و پيكر بوده و هر تكليفى در هر شرايطى و با هر كيفيتى و براى هركسى شايسته باشد ، بلكه حسن تكاليف براى بشريت هزار و يك قيد و شرط دارد و ما در اين مطلب به‌طور مجمل آن شرايط را به چهار دسته تقسيم كرده و بيان مىكنيم :\r\nالف . شرايط خود تكليف و خطاب مولا و آنها عبارت‌اند از دو شرط :\r\n1 . در نفس خطاب و تكليف مفسده‌اى نباشد و گرنه چنين تكليفى قبيح بوده و از حكيم متعال صادر نمىشود حال مفسده داشتن گاهى نسبت به شخص همين مكلف است به اين‌كه اين تكليف جديد سبب مىشود تا مكلف واجب ديگرى را ترك كند\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمثلا از طرفى مولا به من فرموده : امروز ظهر بر تو نماز ظهر و عصر را واجب كردم و بايد به‌جا آورى و از طرفى هم اول صبح امروز مىگويد : بر تو واجب كردم كه تا شب بخوابى و هيچ‌كارى انجام ندهى خوب اين تكليف ثانى با آن تكليف اول قابل جمع نيست . و گاهى نسبت به مكلف ديگرى مفسده دارد مثلا مولا مرا ملزم مىكند كه بروم و زيد را در جهل مركب بيفكنم تا كار حرامى از او صادر شود و يا واجبى را ترك كند اين تكليف مولا بر من داراى مفسده است نسبت به مكلف ديگر كه زيد باشد .\r\n2 . خطاب و تكليف و گفتن افعل يا لا تفعل وقتى شايسته است كه از نظر زمانى بر امتثال تكليف مقدم باشد آن هم به مقدارى كه مكلف بتواند برود و آن را بشناسد و سپس در وقت خودش آن را انجام دهد . بنابراين ، اگر همين الآن من به نماز مكلف شوم و همين الآن هم بايد انجامش دهم بدون اين‌كه نماز را بشناسم و اركان ، شرايط ، اجزا ، كيفيت و هيأت آن را به من بازگو كنند ، چنين تكليفى قبيح است نه حسن .\r\nب . شرايط مكلف به يا عمل مكلف و يا متعلق التكليف و آنها عبارت‌اند از دو شرط :\r\n1 . عمل يك عمل ممكن الوجودى باشد از قبيل صلاة و صوم و . . . تكليف به عملى شايسته است كه براى مكلف ايجاد آن ممكن باشد ، يعنى مقدور ما باشد بنابراين تكليف به ما لا يطاق و تكليف به محال قبيح است و از مولاى حكيم صادر نمىشود مثل اين‌كه مولا بگويد : طر إلى السماء ؛ يعنى به سوى آسمان‌ها پرواز كن . البته منظور طيران مادى و با همين بدن است و گرنه طيران انسانى بسى بالاتر از طيران پرندگان است و به قول شاعر :\r\n طيران مرغ ديدى تو ز پاى بند شهوت * به در آى تا ببينى طيران آدميت \r\nيا مثلا كسى را مكلف كنند كه يك شبه تمام معلومات دوران عمر ابن سينا را بياموزد كه اين هم از طريق عادى محال است ولو از طريق اعجاز ممكن است كسى يا كسانى راه صد ساله را يك شبه طى كنند .\r\n2 . علاوه بر اين‌كه اين عمل يك كار حسن و شايسته است بايد مشتمل بر يك صفت زايده‌اى هم باشد ؛ يعنى اگر تكليف بر اتيان اين فعل است بايد عمل يا واجب و يا مستحب باشد كه صفت زايده در وجوب همان منع از ترك و يا لزوم فعل است و در\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمستحب رجحان الفعل است و اگر تكليف به ترك اين عمل است بايد عمل حرام يا مكروه باشد كه صفت زايده در حرام همان مفسده ملزمه است و در مكروه همان رجحان ترك و مرجوحيت فعل است با اين محاسبه در حقيقت مباحات متعلق تكليف نيستند و در آنها عقل هم استقلالا حاكم است به اين‌كه : « الاصل فى الاشياء الاباحه » .\r\nج . شرايط مكلف ( به صيغهء اسم فاعل ) ، يعنى خداوند : مكلف بايد داراى سه شرط باشد تا تكليف و خطاب از ناحيهء وى شايسته باشد و آن شرايط عبارت‌اند از :\r\n1 . بايد خداوند به صفات فعل ، يعنى مصالح يا مفاسد آن آگاه باشد تا مبادا ما را به ايجاد قبيح فرمان دهد و يا از انجام واجب و حسن منع فرمايد و خلاصه بداند كه كدام افعال مصلحت دارند و به همان‌ها امر كند و يا كدام كارها مفسده دارند و از آنها منع كند .\r\n2 . بايد خداوند به مقدار ثواب و عقاب هر كارى آگاه باشد ؛ يعنى بداند كه فلان كار چند درجه پاداش دارد و فلان كار ديگر چند درجه كيفر دارد و گرنه ارزش كار بزرگ‌تر چه‌بسا نزد وى كوچك جلوه كند .\r\nبايد مكلف حكيم باشد ؛ يعنى كار قبيح از او صادر نشود تا مبادا به وظيفه‌اش اخلال كرده و ثوابى را به مستحق آن نرساند .\r\nد . شرايط مكلف ( به صيغه اسم مفعول ) ، يعنى انسان‌ها : مكلف نيز بايد داراى سه شرط باشد تا با وجود آنها تكليف به او صحيح و روا و شايسته باشد و آنها عبارت‌اند از :\r\n1 . قدرت بر انجام فعل داشته باشد . بنابراين ، تكليف انسان عاجز و ناتوان قبيح است .\r\n2 . علاوه بر قدرت بايد علم به تكليف هم داشته باشد . بنابراين ، انسان جاهل ولو مكلف واقعى باشد اما مكلف فعلى نيست . به فرموده قرآن :  لا يُكَلِّفُ اللَّهُ نَفْساً إِلَّا وُسْعَها  و حديث مىخوانيم : « رفع ما لا يعلمون » .\r\n3 . اگر عمل يك عملى است كه نيازمند يك سلسله ابزار و آلات است ، اين مقدمات هم در اختيار مكلف باشد . و يا امكان تحصيل آنها برايش باشد و گرنه تكليف قبيح است .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nمتعلقات تكليف\r\nمتعلق تكليف از دو حال خارج نيست :\r\n1 . يا اعتقاد قلبى است ؛\r\n2 . و يا عمل جوارحى و جوانحى است .\r\nبخش اول را امور نظرى ، يعنى امورى كه مكلف مأمور است در آنها به نظر و شناخت و عقد القلب ، ناميده و بخش دوم را امور عملى ، يعنى امورى كه مأمور به عمل كردن و به كار بستن آنها هستيم ، مىناميم .\r\nامور نظرى خود داراى دو شعبه است :\r\nالف . يا اين است كه ما مأموريم به تحصيل يقين و حق نداريم به مظنه اكتفا كنيم :\r\nب . و يا اين است كه ما مأموريم به تحصيل مطلق الاعتقاد ولو يقينى نباشد .\r\nبخش اول ، يعنى امور يقينيه باز دو شعبه دارد :\r\nيكم . يا بايد از طريق براهين عقلى و نقلى يقين پيدا كنيم همانند علم به وجود خدا و توحيد حق و علم و اراده و قدرت حق و . . . در اين موارد راه منحصر به عقل است و از طريق سمع و اين‌كه قرآن يا سنت گفته كافى نيست .\r\nدوم . و يا بايد از راه دلايل سمعى تحصيل يقين كنيم همانند يقين به معراج جسمانى رسول خدا صلّى اللّه عليه و إله و سلّم و يقين به معاد جسمانى و يقين به عصمت ائمه و انبيا عليهم السّلام كه با نص قرآنى و يا با سنت متواتره ثابت شده‌اند .\r\nو بخش دوم ، يعنى امورى كه ظن هم در آنها كافى است باز دو شعبه دارند :\r\nيكم . احكام شرعى فرعيه كلّيه و جزئيه الهيه از قبيل وجوب جمعه ، حرمت شرب توتون و . . .\r\nدوم . موضوعات خارجيه مثل ظن به قبلهء بلد ، ظن به تذكيه غنم ، ظن به طهارت آب و . . .\r\nو اما امور عملى خود دو شعبه دارند :\r\nالف . احكام شرعيه .\r\nب . اخلاق و صفات حسنه و رذيله .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاحكام شرعيه خود دو شعبه دارند :\r\nيكم . آنهايى كه عقلى محض بوده و از مستقلات عقلى به‌شمار مىآيند و بيان شارع هم در آن موارد مؤكد حكم عقل است همانند حسن عدل و قبح ظلم ، حسن احسان و قبح اسائه و . . .\r\nدوم . آنهايى كه سمعى و نقلى هستند و عقل را در آنها راهى نيست همانند صوم و صلوة و . . .\r\nو فقهاى عظام اين بخش را به دو دسته تقسيم مىكنند :\r\n1 . احكام وضعيه از قبيل : طهارت و نجاست ، صحت و بطلان ، شرطيت و مانعيت و قاطعيت و . . .\r\n2 . احكام تكليفيه كه مشهور فقها آنها را به پنج قسم تقسيم مىكنند : 1 . واجبات 2 . محرمات 3 . مستحبات 4 . مكروهات 5 . مباحات .\r\nو اما مباحث اخلاقيه را در اينجا عنوان نمىكنند ، ولى به نظر ما اينها نيز از واجبات و وظايف شرعيه هر مسلمانى است ؛ يعنى هر مسلمانى بايد خود را به صفات حسنه و كمالات آراسته ساخته و از صفات رذيله و ضد ارزش‌ها پيراسته كند كه تفصيل آن را از كتب اخلاق بايد جستجو كرد .\r\n\r\nپايان تكاليف\r\nآيا روزى خواهد آمد كه تكاليف به پايان رسيده و از آن پس انسان‌ها مكلف نباشند يا خير ؟ به اعتقاد ما مسلمانان جهان تكاليف منقطع بوده و تا انسان در اين دنيا به سر مىبرد مكلف است و همين‌كه چشم از اين جهان بست و به ديار باقى شتافت ديگر تكليف و مسؤليتى در كار نيست و دلايل متعددى بر اين معنا از عقل و نقل داريم كه به برخى از آنها اشاره مىكنيم :\r\n1 . سنت : روايات بسيارى دالّ بر اين معناست ؛ از جمله اين‌كه على عليه السّلام مىفرمايد :\r\nإنّ اليوم عمل و لا حساب و غدا حساب و لا عمل . « 1 »\r\n\r\n\r\n","description":"","footnote":"\r\n( 1 ) . نهج البلاغه ، خطبه 42 .\r\n","page_name":" 233 ","page_number":233},
  {"content":"\r\n\r\n2 . اجماع : اجماع مسلمين هم بر انقطاع تكليف و اين‌كه دار التكليف همين دنياست قائم است .\r\n3 . دليل عقلى : اگر تكاليف ابدى و دائمى مىبود و تا بىنهايت امتداد داشت لازمه‌اش اين بود كه هرگز و هيچ‌گاه ايصال ثواب به اشخاص مطيع و عقاب به افراد عاصى ممكن نباشد ، و اللازم باطل فالملزوم مثله .\r\nبيان ملازمه : از لوازم لاينفك تكليف وجود مشقت و كلفت است و از لوازم لاينفك ثواب ( به زودى در بحث معاد خواهد آمد ) خلوص آن از كدورت‌ها و مشقت‌هاست و لذا ميان آن دو جمع نشايد . پس بايد روزى برسد كه تكاليف پايان پذيرفته تا مؤمنان به ثواب اعمال خويش رسيده و يك‌سره در ناز و نعمت به سر برند و كافران به كيفر مىرسند .\r\nبيان بطلان لازم : از مسلمات است كه روزى مؤمنان به پاداش اعمال خويش خواهند رسيد و اين جزء ضروريات دين اسلام است پس ملزوم هم باطل است .\r\nاعتراض : چه اشكال دارد كه كسى بگويد : تكليف و ثواب همزمان هستند ؛ يعنى هر كارى كه انسان انجام مىدهد بلافاصله ثواب يا عقاب آن را در كفش مىگذارند ؟\r\nجواب : اين پندار مستلزم قول به الجاء و اضطرار است و با هدف خلقت كه بر آزادى و اختيار بشر در طى مدارج كمال مبتنى شده سازگار نيست عقل حكم مىكند به اين‌كه بايد ثواب و عقاب متأخر باشد تا هركسى آزادانه بر خر مراد سوار شده و هرگونه خواست بتازد تا خوبان و بدان از همديگر ممتاز شوند ، اگر بنا بود هركسى كار خيرى كرد ، بلافاصله پاداش آن را در كفش بگذارند و هركسى كار زشتى كرد بلافاصله مجازات شود و يا از پيش دست او بخشكد و نتواند كارى بدى انجام دهد ، خوب كاملا طبيعى بود كه همگان به سمت خيرات رفته از شرور اجتناب مىكردند ، آن‌گاه سره از ناسره شناخته نمىشد . سنت الهى بر اين است كه ثواب و عقاب را به تأخير اندازد تا گروهى كه سوادى دنيا دارند و نقد را به نسيهء آخرت نمىدهند در دنيا خود را نشان دهند . قرآن فرموده است :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n . . . لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ .  « 1 »\r\n. . . تا كسى كه [ بايد 
  ] هلاك شود ، با دليلى روشن هلاك گردد ، و كسى كه [ بايد 
  ] زنده شود ، با دليلى واضح زنده بماند .\r\nو به قول شاعر :\r\n خوش بود گر محك تجربه آيد به ميان * تا سيه‌روى شود هركه در او غش باشد \r\nاعتراض : در روايات مىخوانيم كه بهشتيان در قيامت و در بهشت شكر و تسبيح و حمد خدا مىگويند ؛ پس تكاليف دائمى است نه منقطع .\r\nجواب : تسبيح و حمد مؤمنان در بهشت تكليف ناميده نمىشود ؛ زيرا اين كار بر آنان كلفت و مشقتى ندارد ، بلكه تسبيح حق در بهشت از هر نعمتى لذت بخش‌تر است .\r\n\r\nوظيفه كفار در قبال تكاليف اسلامى\r\nبدون ترديد ما مسلمانان نسبت به بايدها و نبايدهاى قرآن و اسلام مكلفيم . سخن در اين است كه آيا كفار هم به اين دستورات اسلامى مكلف هستند يا خير ؟ در اينجا يك بحث كلامى داريم و يك بحث فقهى .\r\nبحث كلامى : اشاعره براساس مسلك جبر مىگويند : كافر مكلف به تكاليفى نيست ، بلكه مجبور است كه كافر زندگى كند . كما اين‌كه مؤمن هم مجبور است كه مؤمن زندگى كند ، در مقابل اماميه و معتزله مىگويند : تكاليف الهيه اختصاص به مسلمانان نداشته ، بلكه به‌طور مساوى مسلمان و كافر بدان مكلف هستند و در نتيجه معاقب‌اند و شعار ما اين است كه : « الكفّار عندنا مكلّفون بالفروع كما انّهم مكلّفون بالأصول و معاقبون على الفروع كما انّهم معاقبون بالأصول » ، و دليل ما اين است كه دليل و علت حسن تكليف و ضرورت آن ميان مسلمان و كافر هر دو مشترك است و آن اين‌كه تكليف موجب تعريض و در معرض ثواب قرار دادن انسان است و\r\n\r\n\r\n","description":"","footnote":"\r\n( 1 ) . سوره انفال ، آيه 42 .\r\n","page_name":" 235 ","page_number":235},
  {"content":"\r\n\r\nاين معنا ميان مسلم و كافر مشترك است و العلة تعمم . پس تكاليف هم ميان آن دو مشترك است .\r\nبحث فقهى : فقها در كتب فقهى و در بحث شرايط و مقدمات نماز مىگويند : يكى از شرايط نماز ، اسلام است ؛ منتهى به عقيده ابو حنيفه و پيروان او اسلام شرط اصل تكليف است ؛ يعنى تا انسان مسلمان نباشد مكلف نيست . به عقيدهء مشهور فقهاى شيعه اسلام شرط صحت عبادات است ؛ يعنى بدون اسلام هم انسان بالغ و عاقل و قادر نسبت به نماز و امثال او مكلف است ، ولى شرط صحت عبادات وى اسلام است .\r\nخلاصهء اين استدلال با جوابش نقل مىشود :\r\nيشترط فى التكليف التمكن من الفعل عقلا و شرعا و نمنع التكليف مع عدم القدرة على المكلّف به أو معها مع المنع الشرعى كتكليف الجمع بين النقيضين و صوم الحائض فإن الأوّل ممتنع عقلا و الثانى شرعا و ما نحن فيه من القسم الثانى اذا لعبادات لا تصح من الكافر فلا يصح التكليف بها حال كفرهم و لا مع اسلامهم لسقوطها عنهم .\r\nو الجواب : انّه يصح التكليف فى زمان كفرهم بأن يسلموا ثم يأتوا بالمأمور به فان أسلم و وقت الصلاة باقى مثلا وجب عليه الإتيان بذلك الصلاة و اذا لم يبق وقتها سقط عنه قضائها تفضلا لا بمعنى انّه ليس مكلفا للأداء و ان لم يسلم بقيت هذه فى ذمته و يكون مكلفا بالأخرى فى وقتها و مثل هذا التكليف جايز لانّه مكلّف به تحصيل شرائطها ثم فعلها و منها الإسلام و شأنه شأن الطّهارة للمحدث و لا ريب فى وقوع ذلك و تظهر الفائدة لو لم يسلم فى قدر العقاب . « 1 »\r\n\r\nاشكالات\r\nدر مطلب نهم چند اشكال را مطرح ساخته و جواب مىدهيم :\r\nاشكال اول : تكليف كافر قبيح است ( صغرى ) و خدا كار قبيح نمىكند ( كبرى ) پس خداوند كافر را مكلف نمىكند ( نتيجه ) .\r\n\r\n\r\n","description":"","footnote":"\r\n( 1 ) . حاشيه شرح لعمه ، ج 1 ، ص 104 .\r\n","page_name":" 236 ","page_number":236},
  {"content":"\r\n\r\nبيان صغرى : تكاليف براى شخص كافر در اين دنيا مستلزم ضرر است ؛ چون صددرصد سبب رنج و حرمان مشقت است و در عقبى مستلزم عقاب است كه خود ضررى بس بزرگ‌تر است . بنابراين ، در تكليف كافر مصلحتى نيست ؛ چون ثوابى ندارد ، پس تكليف كافر قبيح است . اثبات كبرى نيز در مباحث پيش بيان شد .\r\nجواب ما : اصل تكليف قبيح نبوده و مستلزم ضرر دنيوى و اخروى هر دو نيست ، و گرنه بايد در حق مؤمن چنين بود درحالىكه نيست ، بلكه ضررى كه متوجه كافران مىگردد از سوء اختيار خود آنها ناشى مىگردد .\r\nاشكال دوم : شما گفتيد : شرط حسن تكليف آن است كه داراى مصلحت بوده و داراى مفسده نباشد درحالىكه تكليف براى كافران مستلزم مفسده است ؛ زيرا عقاب اخروى را به دنبال دارد پس تكليف انسان كافر حسنى ندارد .\r\nجواب ما : همان‌گونه كه در جواب اعتراض اول گفته شد ، تكليف كافر بما هو تكليف مفسده نداشته و قبيح نيست ، بلكه كاملا مصلحت دارد و آن اين‌كه كافر را در معرض ثواب الهى قرار مىدهد و اين مفسده در حق كافر كه عقاب اخروى باشد از ارادهء خود او سرچشمه گرفته كه او بسوء اختيار خود ايمان نياورده و به وظايف عمل نكرده و الامتناع بسوء الاختيار لا ينافى الاختيار .\r\nاشكال سوم : تكليف كفار فايده‌اى ندارد ؛ زيرا غرض از تكليف رسيدن به ثواب الهى است و حال آن‌كه كفار به ثواب نمىرسند پس تكليف آنها عبث است و از مولاى حكيم صادر نمىشود .\r\nجواب ما : فايدهء تكليف رسيدن به ثواب در خارج و بالفعل نيست ، بلكه غرض در معرض ثواب قرار دادن است و اين معنا در حق مؤمن و كافر هر دو محقق است .\r\n\r\n12 . لطف\r\nدوازدهمين مسأله در باب عدل الهى مسأله لطف است و در اين رابطه نيز همانند باب تكليف مطالبى مطرح است كه به‌ترتيب عنوان مىكنيم :\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nمعناى لطف\r\nلطف در لغت عرب به معناى ملاطفت ، يعنى ملايمت و رفق و مدارا آمده است و اما در اصطلاح اهل كلام عبارت است از : « اللطف هو ما يكون المكلف معه اقرب إلى فعل الطاعة و ابعد عن فعل المعصية و لم يكن له حظ في التمكين و لم يبلغ حد الالجاء » ؛ يعنى لطف عبارت است از امورى كه توسط آنها مكلف به انجام طاعات نزديك‌تر و از انجام معاصى دور تر مىگردد با وجود دو صفت :\r\n1 . سهمى براى آن امر در تمكن و قادر ساختن مكلف نيست ؛ زيرا امورى كه در اصل تمكن مكلف دخيل هستند آنها شرط تكليف هستند و تا خدا آنها را ندهد ما مكلف نيستيم . مثلا اگر انجام فعلى از عبد نياز به يك سلسله ابزار و آلات از قبيل دست و پا و چشم و . . . دارد بايد خداوند آنها بدهد و گرنه بدون آنها مكلف نخواهم بود و لطف بالاتر از اين است .\r\n2 . آن امر سبب الجاء مكلف نشود ؛ يعنى به سر حد اضطرار نرسد و گرنه باز هم موجب جبر بوده و با تكليف منافى خواهد بود درحالىكه لطف با تكليف منافى نيست .\r\nبيان مطلب : غرض اصلى ذات حق از اين همه وعده‌ها و وعيدها ، ارسال رسل ، انزال كتب و . . . آن است كه معصيت و نافرمانى از جامعه ريشه‌كن شده و اطاعت و فرمان‌بردارى از دستورات الهى در اجتماع حاكم گردد تا در نهايت بشريت به خوشبختى دو جهان نايل آيند و روى همين اصل تكاليف و دستوراتى را براى ما مقرر فرموده است . آن‌گاه خداوند به يكى از سه نحو ذيل مىتواند تكاليف را به عباد برساند :\r\n1 . مراد و مطلوب خويش را به انسان‌ها ابلاغ فرموده و اسباب و عواملى هم كه در اتيان آن مراد دخيل هستند در اختيار بشر قرار دهد ؛ يعنى به آنها توانايى و ابزار كار بدهد ، ولى ديگر وعده‌اى و وعيدى نباشد .\r\n2 . راه هر نوع تخلف و سرپيچى از دستوراتش را به روى بندگان بسته و آنان را به انجام طاعات و ترك معاصى مجبور سازد مثلا تا شخصى خواست قدمى در مسير\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nضد خدا گام بردارد قدم او را بشكند و تا خواست دست به گناهى ببالايد دست او را بخشكاند و تا چشمى خواست به نامحرم بنگرد او را كور سازد و . . . و چنين امرى بر خلاف حكمت الهى از تكاليف در اين دنياست كه همان آزمايش و تكامل باشد و از سراسر آيات و روايات به خوبى مستفاد است كه خدا چنين تكليفى نفرموده است .\r\n3 . بندگان را مكلف فرموده و به دنبال آن آنها را به سوى اعمال صالحه ترغيب كرده و وعدهء بهشت دهد كه اگر با اختيار فلان طاعت را به‌جا آورديد به نعمت بهشت مىرسيد و از اعمال طالحه بر حذر دارد و وعدهء جهنم دهد بدون اين‌كه به سرحد جبر و اضطرار برسد .\r\nنكته : مواردى كه عقل خود حسن و قبح فعلى را ادراك مىكند در آنجا ارسال رسل لطف است و به قول اصوليين : « الواجبات الشرعية الطاف فى الواجبات العقلية » . ولى مواردى كه عقل ادراكى ندارد از قبيل وجوب صلوة و صوم با اين كيفيات و هيئات مخصوصه در اينجاها ارسال رسل لطف نبوده ، بلكه شرط تمكن مكلف است و تا نباشد تكليفى نيست .\r\n\r\nالطاف عام و خاص الهى\r\nالطاف خداوندى دو دسته مىشوند :\r\n1 . لطف عام خدا : يعنى لطفى كه شامل حال همگان و براى عموم ناس است چه مشرك و بت‌پرست و چه مؤمن و موحد و خداپرست نظير ارسال رسل و انزال كتب و وعده و وعيد و . . .\r\n2 . لطف خاص الهى : كه مخصوص گروه خاصى است و آن عبارت است از توفيق انجام واجبات و ترك محرمات كه در اثر لياقت و آمادگى خود انسان خداوند به وى توفيق چنين امرى را مىدهد با حفظ اين تقسيم جناب علّامه مىفرمايد : گاهى لطف مىگوييم به امرى كه محصل طاعت است ؛ يعنى اگر اين لطف آمد بنده طاعت را اختيار مىكند و واجب را انجام داده و حرام را ترك مىكند و اين نامش توفيق است يعنى خداست كه توفيق انجام طاعات را به ما مىدهد و خداست كه ما را بر ترك\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمعاصى موفق مىدارد و اين يك لطف خاص است زايد بر الطاف عامه الهيه از قبيل عقل و انبيا و ائمه عليهم السّلام و در دعاى معروف مىخوانيم : « اللهم ارزقنا توفيق الطاعة و بعد المعصية » .\r\n\r\nوجوب لطف\r\nترديدى در حسن و شايسته بودن لطف به معناى مذكور نيست ، ولى سخن در وجوب و ضرورت آن است . در رابطه با وجوب لطف ميان دانشمندان اسلامى اختلاف است و دو نظريه مطرح است :\r\n1 . مشهور دانشمندان عامه مىگويند : لطف بر خداوند واجب نيست و ترك آن تالى فاسدى ندارد .\r\n2 . مشهور دانشمندان خاصه مىگويند : به مقتضاى حكمت و عدل الهى لطف بر خدا واجب است و براى اثبات وجوب دو دليل اقامه مىكنند :\r\nدليل اول : لطف محصل غرض مولا است ( صغرى ) و هر چيزى كه محصل غرض باشد بر مولا فرض و لازم است ( كبرى ) پس لطف بر خداوند واجب است ( نتيجه ) .\r\nبيان صغرى : از طرفى خواست الهى بر اين است كه بندگان دستورات او را اجرا كنند و از طرفى هم خدا مىداند كه هرگاه يك نوع ملاطفت و تلطف پدرانه‌اى با آنها نداشته باشد مثلا ارسال رسل نكند ، انزال كتب نكند ، نامه‌ها به سويشان نفرستد و . . . آنها فرامين حق را اجرا نخواهند كرد و از سوى ديگر انجام اين امور ، يعنى ارسال رسل و . . . هم براى خداوند مشقتى ندارد با اين محاسبات اگر خداى حكيم چنين ملاطفتى نداشته باشد نقض غرض كرده و به هدف اصلى خلل وارد ساخته است ، پس لطف محصل غرض است .\r\nبيان كبرى : چون اگر لازم نباشد نقض غرض شده و نقض غرض قبيح است و از مولاى حكيم محال است .\r\nمثال عرفى : جناب عالى دوست داريد كه آقاى زيد امروز نهار به منزل شما بيايد و از غذاهاى شما تناول كند ، ولى مىدانيد كه زيد انسانى است كه تا نامه‌اى به سويش\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nارسال نكنيد يا تلفنى دعوتش نكنيد يا پيكى را به سوى او نفرستيد از پيش خود به منزل شما نخواهد آمد و اين كارها هم براى شما كاملا مقدور است ، حال بياييد و غذا آماده كنيد ، ولى اين كارها را انجام ندهيد شما نقض غرض كرديد و بايد دعوت‌نامه مىفرستاديد .\r\nدليل دوم : لطف بر خداوند واجب است ؛ زيرا اگر لطف نكند لازم مىآيد كه عذاب كردن بندگان عاصى قبيح باشد هرچند مذمت دنيوى آنها قبيح نباشد . بنابراين ، اگر مكلف كار زشتى انجام دهد كه عقل قبح آن را درك نكرده كه حتما عقابى نيست و اگر عقل هم زشتى آن را مىفهمد ، ولى از سوى خداوند پيامبرى نيامده و حرمت شرعى را بيان نكرده باز آن شخص مستحق مذمت دنيوى و لسانى هست ، ولى مستحق عقاب اخروى نيست و نبايد كيفر شود ؛ زيرا عقوبت بر حرمت شرعى متفرع است و حرمت شرعى هم بر ارسال رسل متفرع است . در قرآن مىخوانيم :\r\n وَ ما كُنَّا مُعَذِّبِينَ حَتَّى نَبْعَثَ رَسُولًا ؛  « 1 »\r\nو ما تا پيامبرى برنينگيزيم ، به عذاب نمىپردازيم .\r\nنيز مىخوانيم :\r\n وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا ؛  « 2 »\r\nو اگر ما آنان را قبل از [ آمدن قرآن 
  ] به عذابى هلاك مىكرديم ، قطعا مىگفتند : پروردگارا ، چرا پيامبرى به سوى ما نفرستادى ؟\r\nپس براى حسن و صحت عقاب بايد لطف در كار باشد و الّا قبيح است .\r\n\r\nاقسام لطف\r\nبه‌طور كلى لطف دارى تقسيماتى است كه در آينده به‌طور مجمل خواهد آمد ؛ ولى اصلىترين تقسيم آن اين است كه لطف سه شعبه دارد :\r\n1 . شعبه‌اى از آن فعل خدا بوده و بر خداوند واجب است از قبيل ارسال رسل و\r\n\r\n\r\n","description":"","footnote":"\r\n( 1 ) . سوره اسراء ، آيه 15 .\r\n( 2 ) . سورهء طه ، آيه 134 .\r\n","page_name":" 241 ","page_number":241},
  {"content":"\r\n\r\nانزال كتب و وعده‌ها و وعيدها و عقل و . . .\r\n2 . بخشى از آن فعل عبده بوده و بر خود مكلف واجب است نظير تعلم قرآن و تحصيل علوم و معارف اسلام و شناخت احكام و اخلاق و اعقتادات اسلامى در اين بخش به مقتضاى حكمت بر خداوند واجب است كه تحصيل اين امور و شناخت آنها را بر بندگان واجب گرداند تا آنها بروند تحصيل كنند و در بخشى از معارف عقد القلب پيدا كنند و بخش ديگر را عمل كنند ، چون تا نشناسند عمل نكنند .\r\n3 . بخش از آن هم مستقيما فعل عبد مكلف است و نه فعل خداى مكلف ، بلكه فعل فرد ثالثى است نظير وعظ و اندرز و مدارس علميه و امر به معروف و نهى از منكر و . . . در اين قسمت هم بر خداوند فرض است كه اين وعظ و امر و نهى را بر ديگران واجب كند و براى آنها ثواب‌هاى كلانى هم مقرر كند تا آنها به وظيفه عمل نمايند تا مكلف هم به دستورات خداوندى عامل شود .\r\n\r\nسخنان اشاعره [ در اعتراض بر قانون لطف 
  ]\r\nدر اين قسمت اعتراضات اشاعره بر قانون لطف را همراه با جوابش بيان مىكنيم .\r\nاشاعره قانون لطف را انكار كرده و بر آن چندين اعتراض دارند :\r\nاعتراض اول : هنگامى مىتوان گفت فلان امور لطف است و لطف هم بر خداوند واجب است كه به همه جهات و مصالح و مفاسد امور و كارها محيط باشيم و آگاهى داشته باشيم ؛ يعنى بر ما محرز باشد كه فلان عمل صددرصد داراى مصلحت بوده و هيچ‌گونه مفسده‌اى ندارد و اما به صرف اين‌كه بدانيم كه در فلان عمل مصالحى وجود دارد ، ولى ندانيم كه آيا مفاسدى هم دارد يا خير نمىتوانيم بگوييم : هذا العمل لطف و كل لطف واجب على اللّه ؛ زيرا شايد اين لطفى كه شما بر خدا واجب مىكنيد داراى جهات قبحى هم باشد كه شما از آن آگاه نيستيد با احتمال نمىتوانيم به ضرس قاطع بگوييم : لطف خدا واجب است .\r\nجواب ما : لطف يعنى امورى كه ما را به طاعت خدا نزديك و از معصيت خدا دور مىدارد و چيزى كه اين‌گونه باشد ما يقين داريم كه هيچ مفسده‌اى نداشته ، بلكه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nصددرصد داراى مصلحت است پس قاطعانه مىتوانيم بگوييم : اللطف واجب .\r\nاعتراض دوم : شما عدليه معتقديد كه كافر هم نسبت به دستورات اسلام مكلف است ما مىگوييم : آيا خداوند نسبت به كافران هم اعمال لطف مىكند يا خير ؟ به عبارت ديگر آيا كافر با وجود لطف مكلف است يا با عدم لطف ؟ اگر بگوييد مع وجود اللطف مكلف است مىگوييم : اين سخن باطل است ، چون حقيقت لطف آن است كه ملطوف فيه در آن مورد حاصل باشد و نسبت به كافر اين‌گونه نيست و اگر بگوييد مع عدم اللطف مكلف است مىگوييم : اين نبودن لطف نسبت به كافر از دو حال خارج نيست : 1 . يا همراه است با عدم قدرت خداوند بر لطف 2 . و يا همراه با وجود قدرت است . احتمال اول فاسد است ، چون مستلزم تعجيز خداوند است در حالى كه قبلا ثابت شد كه قدرت خداوند نامتناهى است و احتمال ثانى هم مستلزم اخلال به واجب است و خداوند اخلال به واجب نمىكند پس نتيجه مىگيريم كه لطف در حق كافر نيست پس كافر مكلف نيست .\r\nجواب ما : ما اختيار مىكنيم شق اول را ؛ يعنى مىگوييم : خداوند در حق مؤمنين هر لطفى فرموده در حق كفار هم همان لطف را كرده ؛ يعنى براى هر دو ارسال رسل فرموده ، براى هر دو انزال كتب كرده به هر دو عقل داده و . . . منتهى لطف كردن بدان معنا نيست كه ملطوف فيه ، يعنى هدايت و انجام طاعات حتما حاصل شود ؛ زيرا اين مستلزم جبر است و قبلا بطلان آن ثابت شد ، بلكه بدان معناست كه بنده را به ملطوف فيه نزديك مىكند و وجود ملطوف فيه را بر عدم آن ترجيح مىدهد و خلاصه زمينه ايجاد ملطوف فيه را فراهم مىسازد و اما اين‌كه كافر اطاعت نكرده و ايمان نياورده به لحاظ جهت قوىترى است كه ارادهء او باشد و اين ربطى به خداوند ندارد .\r\nسپس جناب علّامه مىفرمايد : اين سخن وسطى خواجه شايد اشاره به جواب شبهه ديگرى باشد و آن اين‌كه اگر لطف بر خدا واجب بود حتما انجام مىداد ، چون او اخلال به واجب نمىكند و اگر انجام مىداد لازمه‌اش اين بود هرگز معصيتى از مكلفين صادر نشود ، چون خداوند بر هر چيزى قادر است و اگر لطف هم از فعل او بوده و بر او واجب بود انجام مىداد و در نتيجه همگان مطيع بوده و احدى عاصى\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنمىشد درحالىكه چنين نيست ؛ زيرا كفر و شرك و بت‌پرستى در خارج هست ، فسق و فجور و معاصى هم در خارج به وفور پيدا مىشود . پس معلوم مىشود لطف بر خدا واجب نيست .\r\nجواب ما : همان است كه لطف بر خداوند در حق همهء بندگانش واجب است ، ولى لطف به معناى جبر نيست تا ملطوف فيه حتما محقق شود ، بلكه به معناى زمينه‌سازى و در معرض نسيم‌هاى الهى قرار گرفتن است ، ولى بشر موجودى است كه اگر همهء مقدمات كار هم برايش فراهم شود ، ولى او اراده نكند آن كار انجام نمىگيرد .\r\nاعتراض سوم : اگر لطف بر خداوند واجب بود هرگز در قرآنش خبر نمىداد از اين‌كه فلان گروه اهل بهشت بوده و فلان فرد يا گروه اهل جهنم خواهد بود و اللازم باطل فالملزوم مثله .\r\nبيان ملازمه : چنين اخبارى سبب اغراء در معصيت است ؛ يعنى باعث مىشود و وادار مىكند كه آن كسى را كه خدا خبر داده از جهنمى بودن او همانند ابليس ، ابو لهب ، كفار و . . . بيشتر گناه بكند و با خود بگويد كه اكنون كه مقدر شده تا ما در قيامت به جهنم برويم بگذار تا در اين دنيا عيش و عشرت كرده و از لذات آن بيشتر بهره ببريم ، بگذار همانند چهارپايان آزاد بوده و به هر كار زشتى دست يازيم و . . . و بدون شك اغراء به قبيح ، قبيح است و به قول شما عدليه خداى حكيم كار قبيح انجام نمىدهد .\r\nبيان بطلان لازم : اين‌كه خداوند خبر نداده باشد باطل است ؛ زيرا سراسر قرآن مملو است از اين‌كه منافقين ، كفار ، آدمكشان ، طاغوت‌ها و ستمگران جهنمىاند ؛ فالملزوم مثله . پس لطف بر خدا واجب نيست .\r\nجواب ما : اما خبر دادن خداوند از اين‌كه فلانى اهل بهشت مىشود اغراء به قبيح نيست ؛ زيرا چه‌بسا همين خبر دادن موجب شود كه آن شخص به اختيار خويش از همهء بدىها خود را منزه كند تا در قيامت شرمسار نشود و اما اخبار از جهنمى بودن شخص يا گروهى هم مفسده ندارد و موجب اغراء به قبيح نيست ؛ زيرا اين اخبار اگر نسبت به شخص جاهل و منكر باشد كه مفسده ندارد همانند ابو لهب و يا كفار كه آنها اصلا خدا و قيامت را قبول ندارند تا اين اخبار در آنان تأثير بيشترى گذارده و سبب\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nگناه بيشترى شود ، و اگر نسبت به عالم باشد همانند ابليس كه علم به خدا و معاد و عذاب جهنم داشت باز هم اخبار خداوند به عاقبت امر او داعى بر اصرار به گناه و كفر نيست ، چون ابليس نيك مىداند كه هرچه اصرار بيشترى ورزد گناهانش بيشتر شده و عقاب او صدچندان مىشود پس خداوند مغرى به قبيح نيست پس ما ملازمه را قبول نداريم .\r\nقوله : و يقبح منه تعالى التعذيب مع منعه دون الذم : اين بيان را پيش از اين در بيان دليل دوم بر وجوب لطف توضيح داديم باز هم خلاصه‌اش اين است كه اگر خداوند از لطف ممانعت كند ، يعنى رسولان را نفرستد و . . . لازم مىآيد كه عقاب كردن انسان‌هاى عاصى قبيح باشد . بنابراين ، اگر كسى كار قبيحى انجام دهد كه عقل آن را تقبيح مىكند ، ولى خداوند پيامبرانى نفرستاده تا شرعا هم حرمت پيدا كند اين فاعل قبيح پيش از شرع را نبايد عقاب كرد . قرآن فرموده :  وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا .  در اين آيه خداوند خبر داده از اين واقعيت كه ما اگر لطف خويش را دريغ كرده و ارسال رسل نمىكرديم جا داشت كه آنان به ما اعتراض كرده و عرضه بدارند : بار الها ، چرا پيامبران را به سوى ما نفرستادى تا حرمت اين عمل را به ما گوشزد كنند تا ما مرتكب نشويم . حال وقتى اين سؤال بجاست ، كه عقاب مردمان و اهلاك آنها بدون بعثت قبيح باشد .\r\nآرى ، مذمت و سرزنش زبانى و دنيوى آنها قبيح نيست ، چون مذمت اختصاص به مكلفين ندارد ، بلكه هر انسانى كه كار قبيح عقلى را انجام دهد نزد همه عقلا مستحق مذمت است چه از نظر شرعى مكلف باشد يا خير و لذا اگر انسانى انسان ديگرى را بر كار قبيح وادار كند و او اين عمل را مرتكب شود عند العقلاء آن باعث و واداركننده هم مؤاخذه و مذمت دارد چنان‌كه ابليس مذمت مىشود كه چرا مردمان را به جهنم فرستادى با اين‌كه او مجبوركننده نيست ، بلكه فقط دعوت و تحريك كرده و به فرموده قرآن ، ابليس در قيامت گويد :\r\n ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ ؛ \r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمرا بر شما هيچ تسلطى نبود ، جز اين‌كه شما را دعوت كردم و اجابتم كرديد . پس مرا ملامت نكنيد و خود را ملامت كنيد .\r\n\r\nاحكام لطف\r\nدر اين قسمت پنج حكم از احكام و لوازم قانون لطف را ذكر مىكنيم :\r\nحكم اول : بايد ميان لطف و ملطوف فيه ( عملى كه در آن لطف محقق شده ) مناسبت باشد و منظور از مناسبت آن است كه حصول لطف مؤثر بوده و مقرب باشد و داعى بيشترى در مكلف به‌وجود آورد براى تحقق بخشيدن ملطوف فيه و دليل اين تناسب آن است كه اگر اين‌گونه نباشد لازم مىآيد كه لطف بودن اين امر از لطف بودن ضد آن اولى نباشد پس ترجيح بلا مرجح مىشود .\r\nحكم دوم : لطف هنگامى لطف است كه به سر حدّ الجاء و اضطرار نرسد و گرنه لطف نيست و در تعريف لطف هم به اين امر اشاره شد . آرى ، الجاء و اضطرار به فعل طاعت و ترك معصيت شبه اللطف است در اين‌كه اين نيز داعى به سوى فعل است ولى متكلمين مىگويند : شرط لطف آن است كه به حدّ الجاء نرسد .\r\nحكم سوم : لطف آن است كه بشر را به طاعت نزديك كند و چنين امرى متفرع بر علم است ؛ يعنى اين كه مكلف بداند كه اين عمل لطف است و الّا اگر لطف را نشناسد و ملطوف فيه را نشناسد داعى به فعل پيدا نمىكند منتهى گاهى علم اجمالى به لطفيت دارد و گاهى علم تفصيلى ، علم اجمالى هم كافى است .\r\nحكم چهارم : لطف آن است كه علاوه بر حسن مشتمل بر وصف زايدى باشد يعنى اگر از فعل ماست بايد واجب يا مستحب يا حرام يا مكروه باشد و اگر از فعل خداوند است بايد در حكمت الهى واجب باشد پس مباحات را شامل نمىشود .\r\nحكم پنجم : گاهى لطف بر خداوند واجب است اما نسبت به فعل معينى از عبد مثل ايجاب نماز در حق هر مكلفى و نام اين واجب ، واجب تعيينى است و گاهى نسبت به احد الفعلين أو احد الافعال واجب است به‌طور غير معين و آن در صورتى است كه هركدام از اين افعال بر مصلحتى مشتمل باشند كه قائم مقام ديگرى بشود چه نسبت\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبه فعل ما مثل ايجاب خصال كفاره در باب صوم على التخيير و چه نسبت به فعل خداوند مثل اين كه خدا مىخواهد به زيد لطف كرده و فرزندى عنايت كند و قدرت دارد كه فرزندى با اين صفات جسمانى بدهد يا با آن صفات در اينجا وجوب لطف بر خدا وجوب تخييرى است و نه تعيينى ؛ آن‌گاه لطف تخييرى يك شرط هم دارد و آن اين كه هركدام از دو بدل حسن و داراى مصلحت باشند و جهت قبحى در ميانه نباشد .\r\nالبته اين مطلب اجماعى نيست ؛ زيرا گروهى از عدليه مىگويند عمل قبيح هم ممكن است لطف باشد . مثلا ستمگرى ستمكاران داعى شود كه مردمان روى به درگاه الهى آورده و استغاثه نمايند همانند مريض كردن خداوند افرادى را كه سبب مىشود بيشتر به خدا روى آورند و استدلال هم كرده‌اند به اين كه همان‌طور كه حصول الم از فعل خداوند لطف است ، چون موجب مىشود كه انسان بيشتر به ياد خدا باشد همچنين حصول ظلم از بنده هم گاهى لطف است ؛ ولى جواب ما اين است كه ظلم قبيح است در حالى لطف قبيح نبوده ، بلكه حسن دارد پس ظلم لطف نيست . آرى ، لطف در علم مظلوم به ظلم است نه در خود ظلم ، علم است كه او را به درگاه خدا مىكشاند و از خدا مىخواهد كه ظلم را ريشه‌كن سازد .\r\nدر خاتمه بايد گفت كه مسأله لطف ابعاد وسيع‌تر عرفانى و تفسيرى دارد كه در كتب كلاميه عنوان نمىشود از قبيل اين كه لطف خاص داريم و لطف عام ، الطاف تكوينيه داريم و الطاف تشريعيه ، الطاف جليه داريم و خفيّه كه هركدام جاى بحث دارند .\r\n\r\n13 . بلاها و مصيبت‌ها\r\nسيزدهمين مسأله در باب افعال الهى مسألهء بلاها و مصيبت‌هايى است كه بسان پتكى از هر طرف در مسير زندگى بر پيكر نحيف انسانيت كوبيده مىشود ، سيل‌ها ، زلزله‌ها ، طوفان‌ها و مرگ‌وميرها و ده‌ها بليّه ديگر برخى از بلاهاى موردنظر است . حال سخن در اين است كه اين همه بلاها و گرفتارىها با حكمت و عدل الهى چگونه مىسازد ؟\r\nدر باب آلام چند بحث مطرح است :\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nمطلب اول [ : تناسب با مباحث سابق 
  ]\r\nقبل از هر سخنى بايد تناسب اين بحث و نيز بحث بعدى را با مباحث پيشين روشن سازيم . مناسبت در اين است كه در مباحث قبلى دربارهء الطاف الهيه و مصالح واقعيه سخن گفتيم . آن مصالح عبارت‌اند از :\r\n1 . مصالحى كه به دين ما مربوط مىشود و ثمرات مستقيم دنيوى ندارد ؛\r\n2 . مصالحى كه به دنياى ما ارتباط داشته ، يعنى داراى منافع دنيوى است .\r\nمصالح دينيه به نوبهء خود دو دسته مىشود : منافع و مضار . مضار هم شعبه‌ها و ابعادى دارد كه از جملهء آنها آلام و مصائب و امراض و از جملهء آنها آجال و گرانىها و . . . است . روى اين اصل به دنبال سخن از الطاف الهى از آلام و بلايا سخن مىگوييم كه فى الواقع شعبه‌اى از لطف الهى و از الطاف خفيهء الهيه است و از آن رهگذار كه اين آلام و مصائب بلاعوض نيست ، به دنبال بحث از آلام از اعواض بحث مىشود .\r\n\r\nمطلب دوم آيا آلام و مصائب ، حسن و شايسته هستند ، يا قبيح و ناشايست ؟\r\nدر اين رابطه سه نظريه مطرح است :\r\n1 . ثنويه و دوگانه‌پرستان جهان مىگويند : كليهء آلام و مصائب و گرفتارىها قبيح و ناشايست بوده و هيچ جهت حسنى در آنها مشاهده نمىشود .\r\n2 . اشاعرهء دنيا مىگويند : كليه آلام و مصائب حسن و شايسته است و اين سخن بر اساس مبناى آنان در باب حسن و قبح است كه مىگويند : هرچه آن خسرو كند شيرين بود ، پس هر بلايى كه در اين دنيا به انسان مىرسد از قبيل فقرها ، مرض‌ها ، زلزله‌ها و طوفان‌ها و . . . از طرف خدا بوده و خالق آنها خداوند است و او خواسته كه چنين باشد و هرچه را خدا انجام دهد حسن بوده و جاى چون‌وچرا نيست و به فرموده قرآن :\r\n لا يُسْئَلُ عَمَّا يَفْعَلُ وَ هُمْ يُسْئَلُونَ  و  فَعَّالٌ لِما يُرِيدُ . * \r\n3 . ساير گروه‌ها و دانشمندان مىگويند : آلام و مصائب دو دسته‌اند :\r\nاول . برخى از آنها نيكو و بجا و شايسته است و منافاتى با حكمت الهى ندارد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدوم . و بخشى از آنها قبيح و ناشايست است و اگر خدا فاعل آن باشد با حكمت او سازگار نيست و خود اين گروه‌ها اختلاف دارند در اين كه فلسفهء حسن بخش اول از آلام چيست ؟\r\nحضرات تناسخيه و بكريه مىگويند : فلسفهء حسن اين نوع از بلاها تنها استحقاق است ؛ يعنى اين بلاها عكس العمل اعمال ماست و ما كارى كرديم كه مستحق آنها شديم پس بايد بچشيم و به فرموده قرآن :  ذُقْ إِنَّكَ أَنْتَ الْعَزِيزُ  و اينان معتقدند كه ارواح ما انسان‌ها قبل از اين كه به اين ابدان فعليه تعلق بگيرد در ابدان انسان‌هاى ديگرى بوده و در آن قالب معاصى و گناهانى را مرتكب گشتند كه مستحق بلا شدند و هم‌اكنون در اين بدن فعلى سزاى اعمال خويش را مىبينند .\r\nبه نظر دانشمندان اماميه و اكثر علماى معتزله قول به تناسخ از ريشه باطل است و در جاى خود براهين قوى و دندان‌شكنى مبنى بر ابطال آن آورده‌اند و به عقيدهء ما بلاها چند شعبه دارند و هر كلام از جهتى داراى حسن است :\r\n1 . خود مكلف استحقاق آزار و شكنجه و بلا را داشته و اين مصائب عكس‌العمل كار اوست و به قول شاعر :\r\n اين جهان كوه است و فعل ما ندا * سوى ما آيد نداها را صدا \r\nقرآن شريف هم مىگويد :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ . \r\nحال بلاهايى از قبيل حدود و تعزيرات الهى نسبت به ارتكاب منكرات و از قبيل ظلم ظالمين و . . . از اين نوع است .\r\n2 . بلاها و مصيبت‌هايى كه به دنبال آنها منافع عظيمى نصيب انسان مىشود ، همانند جهاد در راه خدا كه آن همه مشقت و رنج و الم دارد ، ولى به دنبال آن عزت و عظمت و سربلندى داريد و غنائم و . . . نصيب بشر مىشود و به فرموده قرآن :  كُتِبَ عَلَيْكُمُ الْقِتالُ وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ  و مانند سختىها و جان‌كندن‌هاى دوران تحصيل كه ثمره‌اش عالم شدن و عزت دارين پيدا كردن است و . . .\r\n3 . بلاهايى كه سبب دفع يك ضررهاى بزرگ‌تر مىگردد نظير بريدن عضو فاسد از\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاعضاى بدن است كه اگر بماند فساد او سرايت كرده و ساير اعضا را نيز به فساد و نابودى مىكشاند حال برخى از بلاها از اين قبيل است مثل فقر كه مايه سلامت و حفظ دين مىشود كه اگر ثروتمند بود چه بسا طغيان كرده و همانند قارون زير بار فرمان موسى نمىرفت و مانند مرض كه انسان را به ياد خدا انداخته و قدرى از تيره‌گىهاى دل را مىشويد و . . .\r\n4 . بلاهايى كه برطبق سنت‌هاى الهى به وجود مىآيد ، توضيح اين كه خداوند در اين جهان سنت‌ها و قانون‌هايى دارد كه اين قوانين لا يتغير هستند و به فرموده قرآن :\r\n فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا  مثل قانون جاذبه و مثل سوختن آتش و مثل آتشفشان‌ها و زلزله و . . . و اين قوانين صدها و هزاران فايده دارد ولى در يك مورد هم سبب هلاكت و نابودى انسان يا انسان‌هايى مىشوند .\r\n5 . بلاهايى كه جنبهء دفع و پيشگيرى دارد مثلا شخصى به شما حمله‌ور شده و قصد جان شما را مىكند ، ولى شما براى حفظ جان از خود دفاع كرده و قبل از او ضربه را وارد ساخته و او را از پاى در مىآوريد كه اين براى او بلا محسوب مىشود .\r\n\r\nمطلب سوم [ : اشتمال بلاها و آلام بر منفعت زائده و لطف 
  ]\r\nبلاها و آلامى كه از سوى خداوند بر انسان‌ها وارد مىشود نظير اين كه فردى را افليج خلق كرده و ديگرى را نابينا مىآفريند و . . . هم بايد مشتمل بر منفعت زايده بر اين درد براى آن دردمند و متألم باشد و هم بايد مشتمل بر لطف باشد يا براى خود متألم و يا براى ديگران ، يعنى سبب نزديك‌تر شدن خود او يا ديگران به طاعات و دورى از معاصى باشد .\r\nاما اين كه بايد مشتمل بر منفعت زايده باشد به دليل اين كه اگر اين بلاها مشتمل بر منافع عظيم‌تر نباشد لازمه‌اش اين است كه خداوند نسبت به اين متألم ظالم باشد چون كسى را به رنج انداخته هيچ عوض نداده و يا به همان اندازه داده كه قبل و بعد از تألم مساوى شده و اين لازم فاسد و باطل است ، چون خدا حكيم است و ظلم قبيح است و مولاى حكيم كار قبيح نمىكند . پس ملزوم هم باطل مىشود پس بايد منفعت بزرگ‌ترى در مقابل اين آلام باشد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاما اين كه بايد مشتمل بر لطف باشد به دليل اين كه اگر اين آلام لطف نباشد لازم مىآيد كه عبث و بيهوده باشند و اللازم باطل ، چون عبث قبيح است و لا يصدر من الحكيم فالملزوم مثله .\r\nالبته بلاهايى كه از خداوند به ما مىرسد دو دسته‌اند :\r\n1 . بلاهاى ابتدايى مثل همان مثال‌هاى فوق كه مورد بحث ما در همان بود .\r\n2 . بلاهاى مجازاتى كه نامش مكافات عمل است و امت‌هايى را به خاطر زشتكارىهايشان غرق كرده يا عذاب‌هاى رنگارنگ بر آنان فرو مىفرستد .\r\nشاعر مىگويد :\r\n از مكافات عمل غافل مشو * گندم از گندم برويد جو ز جو \r\nمطلب سوم در رابطه با بخش اول بود و گرنه در بخش دوم اشتراط منافع عظيم‌تر معنا ندارد .\r\n\r\nمطلب چهارم [ : كيفر بعضى مصاصى با آلام و رنجها 
  ]\r\nبرخى از آلام و رنج‌هايى كه انسان در دنيا به آن مبتلا مىشود به قول مشهور ممكن است عقاب و كيفر برخى از معاصى وى باشد و روى همين اصل مىگويند : ممكن است كه خداوند افراد كافر و فاسق را به انواع و اقسام مرض‌ها مبتلا سازد آن هم به عنوان مجازات و دليل امكان اين است كه اين بلاها ، رنج‌هايى است كه به مستحقين آنها رسيده و هيچ مانعى ندارد كه مجازات و مكافات باشد منتهى برخى از عقوبات و بخش عمدهء عقوبت كافر و فاسق در قيامت است ، ولى در بعض قليلى از آنها ممكن است تعجيل شده و در همين دنيا معاقب باشد و فلسفهء اين تعجيل هم وجود مصلحت و لطف است براى مكلفين و چه بسا خود كافر هم متنبه شود كما اين كه حدود الهى از قبيل حد شرب خمر و حدّ زنا و . . . عقوبت است ، ولى در آن تعجيل مىشود به خاطر مصالح مهمه مسلمين . اما گروهى از دانشمندان معتزله مىگويند : اين بلاها ممكن نيست كه عقوبت باشد ؛ زيرا اين بلاها از مقدرات الهى است و انسان بايد به قضاوقدر الهى راضى باشد پس بايد به اين بلاها تن در دهد و راضى باشد و تسليم باشد و جزع‌وفزع ننمايد درحالىكه اگر عقوبت بود نبايد بشر به عقاب راضى باشد\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nدر نتيجه آلام دنيويه محنت‌ها و بلاهايى است كه براى صالح و طالح اتفاق مىافتد و هيچ‌كدام مؤاخذه نيست .\r\nجناب علّامه در جواب مىگويند : ما ملازمهء استدلال شما را قبول نداريم كه گفتيد :\r\nو لا يلزمهم ذلك فى العقاب ؛ يعنى عقاب لازم ندارد رضايت و تسليم را . ما مىگوييم :\r\nرضايت به دو معنا استعمال مىشود :\r\n1 . راضى بودن ، يعنى معتقد بودن به اين كه فلان كار حسن و شايسته و داراى مصلحت است و اين معنا ميان عقاب اخروى و محنت دنيوى مشترك است ؛ يعنى همان‌گونه كه محنت‌ها و بلاهاى الهى براى مؤمن و كافر بجا و شايسته است همچنين عقوبت الهى هم بجا و شايسته است .\r\n2 . رضايت و خشنودى به معناى موافقت يك عمل است با شهوت و تمايلات و خواسته‌هاى بشر اين معنا البته مقدور بشر نيست و در محنت و بلا و نيز در عقاب هم رضايت به اين معنا نيست حال وقتى در عقاب رضايت به معناى اول بود و بايد انسان راضى به آن باشد پس صبر هم در برابر اين اعتقاد امرى حسن و لازم است ؛ يعنى عقلا و وجدانا نبايد اظهار جزع‌وفزع داشته باشد و نيز بايد در برابر آن تسليم باشد ؛ يعنى با كمال ميل به آن تن در دهد ، چون خود او به دست خود چنين دامى را براى خويش گسترده پس در عقاب هم رضايت ، صبر ، تسليم ، جزع نكردن وجود دارد . پس عقاب در دنيا ممكن است پس مانعى ندارد كه برخى از آلام و مصائب ما همانا عقوبت دنيوى ما باشد .\r\n\r\nمطلب پنجم [ : عوض در برابر بلاهاى مقرب به طاعت و مبعد از معصيت 
  ]\r\nاختلاف است كه آيا براى نزديك‌تر ساختن بشر به طاعت و دور تر ساختن آنها از معاصى ممكن است خداوند به اين اشخاص بلاهايى را نازل كرده و به آنها عوض هم ندهد ؟ يا ممكن نيست ؟ بعضى گفته‌اند : آرى جايز و ممكن است ؛ زيرا تحمل مشقت براى سود بردن نيكوست و عقلاى عالم بدان راغب هستند همان‌گونه كه بازرگانان رنج سفرهاى دورودراز را به خويش هموار مىكنند تا سود بيشترى برند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nولى گروهى مىگويند : اين مقدار كافى نيست ، بلكه خداوند بايد در مقابل هر رنجى عوضى عطا كند و طاعات خود مشتقات‌اند كه عوض آنها ثواب اخروى است و اين الطاف مشتقات ديگرى هستند كه بايد عوض در برابر آنها باشد و دليل اين گروه آن است كه آلامى را كه بشر مستحق آن نيست و خدا به او مىدهد اگر مشتمل بر جلب منفعت يا دفع ضررى نباشد هر آينه عبث خواهد بود و عبث قبيح است و از مولاى حكيم صادر نمىشود پس بايد مشتمل بر خيراتى باشد . اگر بفرماييد كه اين بلاها موجب طاعت الهى مىشود مىگوييم : خود طاعت كه خير نيست ، بلكه رنج است و اگر بگوييد به دنبال طاعت ثواب است و ثواب خير است خواهيم گفت ثواب در مقابل طاعت است نه مقابل آلام پس اگر در برابر آلام منفعتى نباشد لازمه‌اش عبث بودن است و هو قبيح محال .\r\n\r\nمطلب ششم [ : جواز تقريب به طاعت و تبعيد از معصيت با رنج بنده در صورت امكان آن با لذت بنده 
  ]\r\nچنانچه لطف ، يعنى تقرب به طاعت و تبعد از معصيت هم به لذت حاصل گردد و هم به رنج ؛ يعنى خداوند مىتواند ما انسان‌ها را با انعام و اكرام و نعمت دادن به سوى خود جلب كند و از معاصى دور سازد و مىتواند با آلام و مصائب چنين كارى را انجام دهد و به بيان جامع‌تر ، گاهى لطف منحصر است در انعام و الذاذ بشر در اين صورت همين امر واجب مىشود و گاهى لطف منحصر است در آلام و مصائب تا بدين وسيله تقرب حاصل شود در اينجا هم همين امر واجب مىشود ، ولى گاهى لطف منحصر نيست ، بلكه اگر انعام كند لطف حاصل است و اگر آلام بدهد هم لطف حاصل است در اين صورت محل بحث است :\r\nگروهى بر آن‌اند كه مولا و آمر مختار و مخير است و به هركدام مىتواند لطف كند و اختيار احدهما تحت مشيت اوست اما لطف كردن به انعام كه واضح است و اما لطف كردن به آلام هم جهت حسن آن در اين است كه مشتمل بر فوايد و عوض‌هاى بسيار است و لذا بلامانع است .\r\nولى گروهى مىگويند : در اين فرض لطف به اين نحوه كه از راه آلام ما را به طاعت\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنزديك كند جايز نيست ؛ زيرا هدف اصلى با لذت دادن هم حاصل مىشود آزار رساندن براى منفعت دادن بجا نيست ، چون اضرارى عبث است و لا يصدر من الحكيم .\r\n\r\nمطلب هفتم [ : رضايت فعلى يا بالقوه از آلام داراى منفعت براى مكلف 
  ]\r\nدر مواردى كه مصيبت دادن و آزار رساندن از طرف خدا داراى منفعت بيشترى باشد براى مكلف ، شرط است كه مكلف هم به اين آلام راضى باشد و آن را اختيار كند و در اين معامله بايد طرفين راضى باشند ، ولى رضايت دوگونه است : رضايت فعلى و رضايت بالقوه .\r\nلازم نيست رضاى فعلى باشد ، بلكه رضايت بالقوه هم كافى است ؛ يعنى همين‌كه بعد از بلاها خدا آن‌قدر به بندگان عوض مىدهد كه راضى مىشوند و خدا از پيش مىداند كه آنها راضى خواهند شد همين مقدار كافى است . آن هم نسبت به منفعت عظيمى كه هر عاقلى آن را برگزيده و بدان راضى مىشود كه همان ثواب ابدى باشد .\r\nبحث كتابى تمام شد ، ولى از آنجا كه اين بحث حائز اهميت است و نياز به بحث جديدتر و جامع‌تر دارد لذا به بيان ذيل آن را طرح مىكنيم :\r\n\r\n[ عدل الهى و تفاوت مكلفين در لذت و رنج 
  ]\r\nيكى از مسائل باب عدل الهى مسأله مصيبت‌ها و رنج‌هايى است كه بر انسان‌ها وارد مىشود كه بايد دين اين امور با عدل الهى چگونه سازگار است ؟ چرا جمعى زشت و جمعى زيبا هستند ؟ چرا برخى از انسان‌ها در ناز و نعمت و برخى فقيرند ؟\r\nچرا برخى داراى تنى سالم و روانى صاف‌اند و گروهى معلول و يا سفيه و يا مجنون‌اند ؟ چرا سيل‌ها و طوفان‌ها سبب نابودى مىشوند ؟ چرا خداوند بر يك جامعه ستمگران را مسلط مىكند ؟ چرا عزيزان انسان مىميرند ؟ چرا آتش انسان را مىسوزاند ؟ چرا دريا انسان را غرق مىكند ؟ چرا درندگان انسان را نابود مىكنند ؟\r\nبه اين چراها دو نوع جواب مىدهيم :\r\nجواب اجمالى : خداوند حكيم است و براساس حكمت ، يعنى مصالح و مفاسد كار مىكند و اين بلاهايى كه مربوط به خداست و او آفريده حتما حكمتى در كار است چه ما بدانيم و چه ندانيم .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nجواب تفصيلى : به سؤالات فوق جواب‌هاى متعددى داريم كه ذيلا عنوان مىكنيم :\r\n1 . آنچه در نظام خلقت وجود دارد تفاوت است و نه تبعيض و آن‌كه مذموم است تبعيض است نه تفاوت ، تبعيض آن است كه در شرايط مساوى و استحقاق‌هاى يكسان ميان دو كس فرق بگذاريم ، ولى تفاوت آن است كه در شرايط نابرابر و متفاوت ميان دو انسان فرق بگذاريم .\r\nبه بيان ديگر ، تبعيض از ناحيه دهنده است و تفاوت مربوط به گيرندگان است .\r\nمثال اول : هرگاه دو ظرف آب در اختيار ما باشد كه هركدام ظرفيت ده ليتر آب را دارند در اينجا اگر ما به يك ظرف پنج ليتر و در ديگرى ده ليتر آب بريزيم اين تبعيض است اما اگر دو ظرف داريم كه يكى كوچك‌تر است و ظرفيت پنج ليتر آب را دارد و ديگرى ظرفيت ده ليتر دارد و هر دو را از آب دريا پر كنيم باز هم اختلاف دارند ، ولى منشاء اختلاف تفاوت ذاتى و ظرفيتى دو ظرف از لحاظ گنجايش است .\r\nمثال دوم : هرگاه معلمى به دانش‌آموزانى كه داراى يك رتبه هستند نمرات گوناگون دهد مثلا به يكى نمره 20 و به ديگرى نمره 15 و به سومى نمرهء 10 و به چهارمى نمرهء 5 و به پنجمى صفر دهد اين تبعيض است ، ولى اگر متفاوت باشند و به تفاوت هوش‌ها و تلاش‌ها نمرات مختلف دهد اين تبعيض نيست ، بلكه تفاوت است كه به هركس هرچه لايق بود دادند و در چنين موردى اگر يكسان نمره دهد ظلم است .\r\nدر اينجا پرسشى مطرح است كه چرا خداوند موجودات عالم را متفاوت و گوناگون و با ظرفيت‌هاى مختلف آفريده ؟ جواب اين است كه تفاوت موجودات ذاتى آنهاست و لازمهء نظام على و معلولى عالم است و تفصيل مطلب را از كتاب عدل الهى شهيد مطهرى رحمه اللّه بايد طلبيد .\r\n2 . قسمتى از بلاها و گرفتارىها عكس‌العمل كار خود انسان بوده و نتيجه كردار زشت خود ماست . به فرموده قرآن :\r\n ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ ؛  « 1 »\r\n\r\n\r\n","description":"","footnote":"\r\n( 1 ) . سوره شورى ، آيه 30 .\r\n","page_name":" 255 ","page_number":255},
  {"content":"\r\n\r\nهر [ گونه 
  ] مصيبتى به شما برسد به سبب دستاورد خود شماست .\r\nدر قرآن كريم داستان اقوام مختلفى نقل شده كه در قرون و اعصار پيشين به خاطر كردار بد خويش گرفتار عذاب الهى شدند . در سورهء عنكبوت ماجراى قوم لوط را نقل كرده و مىفرمايد :\r\n إِنَّا مُهْلِكُوا أَهْلِ هذِهِ الْقَرْيَةِ إِنَّ أَهْلَها كانُوا ظالِمِينَ  . . .  إِنَّا مُنْزِلُونَ عَلى أَهْلِ هذِهِ الْقَرْيَةِ رِجْزاً مِنَ السَّماءِ بِما كانُوا يَفْسُقُونَ ؛  « 1 »\r\nما اهل اين شهر را هلاك خواهيم كرد ، زيرا مردمش ستمكار بوده‌اند . . . ما بر مردم اين شهر به [ سزاى 
  ] فسقى كه مىكردند ، عذابى از آسمان فرو خواهيم فرستاد .\r\nسپس جريان قوم شعيب را مطرح كرده و مىفرمايد :\r\n فَكَذَّبُوهُ فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ؛  « 2 »\r\nپس او را دروغ‌گو خواندند و زلزله آنان را فرو گرفت و بامدادان در خانه‌هايشان از پا درآمدند .\r\nآن‌گاه ماجراى اقوام عاد و ثمود ، فرعون ، قارون و هامان را بازگو كرده و فرموده است :\r\n فَكُلًّا أَخَذْنا بِذَنْبِهِ فَمِنْهُمْ مَنْ أَرْسَلْنا عَلَيْهِ حاصِباً وَ مِنْهُمْ مَنْ أَخَذَتْهُ الصَّيْحَةُ وَ مِنْهُمْ مَنْ خَسَفْنا بِهِ الْأَرْضَ وَ مِنْهُمْ مَنْ أَغْرَقْنا وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ .  « 3 »\r\nو هريك [ از ايشان 
  ] را به گناهش گرفتار [ عذاب 
  ] كرديم : از آنان كسانى بودند كه بر [ سر 
  ] ايشان بادى همراه با شن فرو فرستاديم ؛ و از آنان كسانى بودند كه فرياد [ مرگبار 
  ] آنها را فرو گرفت ؛ و برخى از آنان را در زمين فرو برديم ؛ و بعضى را غرق كرديم ؛ و [ اين 
  ] خدا نبود كه برايشان ستم كرد بلكه خودشان بر خود ستم مىكردند .\r\n\r\n\r\n","description":"","footnote":"\r\n( 1 ) . سوره عنكبوت ، آيه 31 و 34 .\r\n( 2 ) . همان ، آيه 37 .\r\n( 3 ) . همان ، آيه 40 .\r\n","page_name":" 256 ","page_number":256},
  {"content":"\r\n\r\nخداوند در آياتى ديگر با اشاره به عذاب چنين افراد و اقوامى فرموده است :\r\n  وَ ما ظَلَمْناهُمْ وَ لكِنْ ظَلَمُوا أَنْفُسَهُمْ فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّهِ مِنْ شَيْءٍ لَمَّا جاءَ أَمْرُ رَبِّكَ وَ ما زادُوهُمْ غَيْرَ تَتْبِيبٍ * وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ إِنَّ أَخْذَهُ أَلِيمٌ شَدِيدٌ . . .    إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ ؛  « 1 »\r\nو ما به آنان ستم نكرديم ، ولى آنان به خودشان ستم كردند . پس چون فرمان پروردگارت آمد ، خدايانى كه به جاى خدا [ ى حقيقى 
  ] مىخواندند ، هيچ به كارشان نيامد ، و جز بر هلاكت آنان نيفزود . و اين‌گونه بود [ به قهر 
  ] گرفتن پروردگارت ، وقتى شهرها را درحالىكه ستمگر بودند [ به قهر 
  ] مىگرفت . آرى ، [ به قهر 
  ] گرفتن او دردناك و سخت است . قطعا در اين [ يادآورىها 
  ] براى كسى كه از عذاب آخرت مىترسد عبرتى است .\r\n أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَ عادٍ وَ ثَمُودَ وَ قَوْمِ إِبْراهِيمَ وَ أَصْحابِ مَدْيَنَ وَ الْمُؤْتَفِكاتِ أَتَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ ؛  « 2 »\r\nآيا گزارش [ حال 
  ] كسانى كه پيش از آنان بودند : قوم نوح و عاد و ثمود و قوم ابراهيم و اصحاب مدين و شهرهاى زير و رو شده ، به ايشان نرسيده است ؟ پيامبرانشان دلايل آشكار برايشان آوردند ، خدا بر آن نبود كه به آنان ستم كند ، ولى آنان بر خود ستم روا مىداشتند .\r\n وَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَ جاءَتْهُمْ رُسُلُهُمْ بِالْبَيِّناتِ وَ ما كانُوا لِيُؤْمِنُوا كَذلِكَ نَجْزِي الْقَوْمَ الْمُجْرِمِينَ ؛  « 3 »\r\nو قطعا نسل‌هاى پيش از شما را هنگامى كه ستم كردند به هلاكت رسانديم ، و پيامبرانشان دلايل آشكار برايشان آوردند و [ لى 
  ] بر آن نبودند كه ايمان بياورند . اين‌گونه مردم بزهكار را جزا مىدهيم .\r\n وَ كَمْ أَهْلَكْنا مِنْ قَرْيَةٍ بَطِرَتْ مَعِيشَتَها فَتِلْكَ مَساكِنُهُمْ لَمْ تُسْكَنْ مِنْ \r\n\r\n\r\n","description":"","footnote":"\r\n( 1 ) . سوره هود ، آيه 101 - 103 .\r\n( 2 ) . سوره توبه ، آيه 70 .\r\n( 3 ) . سورهء يونس ، آيهء 13 .\r\n","page_name":" 257 ","page_number":257},
  {"content":"\r\n\r\n  بَعْدِهِمْ إِلَّا قَلِيلًا وَ كُنَّا نَحْنُ الْوارِثِينَ * وَ ما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا وَ ما كُنَّا مُهْلِكِي الْقُرى إِلَّا وَ أَهْلُها ظالِمُونَ ؛   « 1 »\r\nو چه بسيار شهرها كه هلاكش كرديم ، [ زيرا 
  ] زندگى خوش ، آنها را سرمست كرده بود . اين است سراهايشان كه پس از آنان - جز براى عدّهء كمى - مورد سكونت قرار نگرفته ، و ماييم كه وارث آنان بوديم . و پروردگار تو [ هرگز 
  ] ويرانگر شهرها نبوده است تا [ پيش‌تر 
  ] در مركز آنها پيامبرى برانگيزد كه آيات ما را برايشان بخواند ، و ما شهرها را - تا مردمشان ستمگر نباشند - ويران‌كننده نبوده‌ايم .\r\n وَ تِلْكَ الْقُرى أَهْلَكْناهُمْ لَمَّا ظَلَمُوا وَ جَعَلْنا لِمَهْلِكِهِمْ مَوْعِداً ؛  « 2 »\r\nو [ مردم 
  ] آن شهرها چون بيدادگرى كردند ، هلاكشان كرديم ، و براى هلاكتشان موعدى مقرّر داشتيم .\r\n أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَ أَثارُوا الْأَرْضَ وَ عَمَرُوها أَكْثَرَ مِمَّا عَمَرُوها وَ جاءَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ ؛  « 3 »\r\nآيا در زمين نگرديده‌اند تا ببينند فرجام كسانى كه پيش از آنان بودند ، چگونه بوده است ؟ آنها بس نيرومندتر از ايشان بودند ، و زمين را زيرورو كردند و بيش از آنچه آنها آبادش كردند آن را آباد ساختند ، و پيامبرانشان دلايل آشكار برايشان آوردند . بنابراين خدا بر آن نبود كه بر ايشان ستم كند ، ليكن خودشان بر خود ستم مىكردند .\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ؛  « 4 »\r\nدر حقيقت ، خدا حال قومى را تغيير نمىدهد تا آنان حال خود را تغيير دهند .\r\n\r\n\r\n","description":"","footnote":"\r\n( 1 ) . سوره قصص ، آيه 58 و 59 .\r\n( 2 ) . سوره كهف ، آيه 59 .\r\n( 3 ) . سورهء روم ، آيه 9 .\r\n( 4 ) . سوره رعد ، آيه 11 .\r\n","page_name":" 258 ","page_number":258},
  {"content":"\r\n\r\nو ده‌ها آيه ديگر كه به خوبى مدعاى ما را ثابت مىكند و دلالت مىكند بر اين كه اين بلاها عكس العمل اعمال ماست .\r\n3 . بلاها و مصيبات عامل تكامل انسان‌اند . از ديدگاه اسلام جهان همانند مدرسه‌اى است كه همه انسان‌ها دانش‌آموزان اين مدرسه و در آن بايد مدارج كمال و ترقى را بپيمايند و انسان كامل شوند و پيمودن اين مدارج بدون تحمل مشقت‌ها و سختىها ميسور نيست به عنوان مثال ، كودكى را كه على الدوام در ناز و نعمت به سر برده و كمتر تلاش و حركت جسمانى داشته با كودكى كه دائما در حال تلاش و كوشش بوده و با گرسنگىها و سختىها و سرما و گرما در آويخته و پنجه نرم كرده مقايسه كنيد ، كدام يك مقاوم‌ترند ؟ كدام سخت‌كوش‌ترند ؟\r\nمثال ديگر اين كه انسان متفكرى كه انديشهء او در مسائل عميق عقلى ورزيده شده و صاحب انديشه‌اى صائب و بلند گرديده را با انسانى كه هرگز تن به تفكر نداده و در برهانيات غوطه‌ور نشده مقايسه كنيد ؟ آيا هر دو مساوىاند ؟ قرآن مىفرمايد :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ ،  « 1 »  هَلْ يَسْتَوِي الْأَعْمى وَ الْبَصِيرُ ،  « 2 »  هَلْ تَسْتَوِي الظُّلُماتُ وَ النُّورُ ،  « 3 » حاشا و كلّا كه مساوى باشند .\r\nدر مثال سوم ، درختانى را كه در باغستان‌ها و زير نظر و پرورش باغبانان توانا رشد كرده و همواره از آب استفاده كرده و خارهاى كنار آنها نابود شده مقايسه كنيد با درختانى كه دامنه كوه‌هاى سر به فلك كشيده متولد شده و رشد يافته و على الدوام با بادها و طوفان‌ها و با گرما و سرما مبارزه كرده كدام يك استقامتشان بيشتر است ؟\r\nامام على عليه السّلام به عثمان بن حنيف مىفرمايد :\r\nو كأنّى بقائلكم يقول إذا كان هذا قوت ابن أبى طالب فقد قعد به الضّعف عن قتال الأقران و منازلة الشّجعان ألا و إنّ الشّجرة البرّيّة أصلب عودا و الرّواتع الخضرة أرقّ جلودا و النّابتات العذية أقوى وقودا و أبطأ خمودا . . . و اللّه لو تظاهرت العرب على قتالى لما ولّيت عنها . « 4 »\r\n\r\n\r\n","description":"","footnote":"\r\n( 1 ) . سوره زمر ، آيه 9 .\r\n( 2 ) . سوره انعام ، آيه 50 .\r\n( 3 ) . سوره رعد ، آيه 16 .\r\n( 4 ) . نهج البلاغه ، نامهء 45 .\r\n","page_name":" 259 ","page_number":259},
  {"content":"\r\n\r\nدر خاتمه اين بخش ، آيات و احاديثى را تقديم مىكنم :\r\nرسول خدا صلّى اللّه عليه و إله و سلّم فرموده است :\r\nإنّ اللّه ليغذّى عبده المؤمن بالبلاء كما تغذّى الوالدة ولدها باللّبن . « 1 »\r\nآن حضرت در جاى ديگر مىفرمايد :\r\nما كرم عبد على اللّه تعالى الّا ازداد عليه البلاء .\r\nامام صادق عليه السّلام فرمود :\r\nإنّما المؤمن بمنزلة كفّة الميزان كلّما زيد فى إيمانه زيد فى بلائه . « 2 »\r\nاز ابى عبد اللّه عليه السّلام نقل شده است كه فرمود :\r\nإنّ أشدّ النّاس بلاء الأنبياء ثمّ الّذين يلونهم ثمّ الأمثل فالأمثل . « 3 »\r\nامير المؤمنين عليه السّلام مىفرمايد :\r\nإنّ البلاء للظّالم أدب و للمؤمن امتحان و للأنبياء درجة و للأولياء كرامة . « 4 »\r\nامام صادق عليه السّلام فرمودند :\r\nإنّ اللّه إذا أحبّ عبدا غتّه بالبلاء غتّا . « 5 »\r\nقرآن كريم هم مىفرمايد :\r\n لَقَدْ خَلَقْنَا الْإِنْسانَ فِي كَبَدٍ . \r\nو شاعر مىگويد :\r\n هركه در اين بزم مقرب‌تر است * جام بلا بيشترش مىدهند \r\nو يا مثل معروف فارسى : هركه بامش بيش برفش بيشتر .\r\nچنين است كه در حديث قدسى آمده است : « و من عشّقنى عشّقته و من عشّقته قتلته و من قتلته فانادينه » . چنين است كه حسين بن على عليه السّلام به آن همه بلا و مصيبت مبتلا مىشود و باز چنين است كه نبى اكرم صلّى اللّه عليه و إله و سلّم بيشترين سختىها را مىبيند\r\n\r\n\r\n","description":"","footnote":"\r\n( 1 ) . بحار الأنوار ، ج 78 ، ص 195 .\r\n( 2 ) . الكافى ، ج 2 ، ص 253 .\r\n( 3 ) . همان ، ص 252 .\r\n( 4 ) . مستدرك الوسائل ، ج 2 ، ص 437 .\r\n( 5 ) . بحار الأنوار ، ج 15 ، ص 55 ؛ الكافى ، ج 2 ، ص 253 .\r\n","page_name":" 260 ","page_number":260},
  {"content":"\r\n\r\nو مىگويد : « ما اوذى نبىّ مثل ما اوذيت » .\r\nدر خاتمه سخنى از دانشمندى بزرگ نقل مىكنيم . ديل كارنگى مىگويد :\r\n« دستورالعمل براى مردان بزرگ اين است كه نه تنها مشكلات را تحمل كنند ، بلكه آنها را دوست بدارند و هرچه بيشتر در زندگى مردان كامياب مطالعه كرده‌ام ، به اين نتيجه رسيده‌ام كه علت موفقيت اغلب آنها مديون موانعى بود كه در زندگيشان پيش آمده است » .\r\nبنابراين ، بلاها عوامل تكاملى هستند البته انسان‌ها در برابر بليات دو گروه مىشوند :\r\nاول . گروهى در برابر بليات جزع‌وفزع كرده و اجر خويش را ضايع مىكنند اينان هلوع و جزوع‌اند .\r\nدوم . و گروه قليلى در برابر اين سختىها صبر و استقامت و تسليم پيشه مىكنند و اين ارزشمندترين كار است ؛ يعنى مقام تسليم كه ابراهيميان داشته‌اند كه خود بحث وسيعى دارد كه وارد آن نمىشويم فقط به دو قطعه شعر دو بيتى اكتفا مىكنم :\r\nباباطاهر مىگويد :\r\n يكى درد و يكى درمان پسندد * يكى وصل و يكى هجران پسندد\r\nمن از درمان و درد و وصل و هجران * پسندم آنچه را جانان پسندد \r\nفيض كاشانى مىگويد :\r\n يار ما گر ميل صحرا مىكند صحرا خوش است * ميل دريا گر كند در چشم ما دريا خوش است\r\nهرچه خواهد خاطرش ما آن شويم و آن كنيم * هر كجا ما را دهد جا ، جاى ما آنجا خوش است \r\n4 . بلاها عامل آزمايش‌اند : طبق نصّ خود قرآن كريم ، « 1 » خيرات و شرور براى آزمايش ما آفريده شده‌اند . آيات بسيارى بر اصل آزمايش تأكيد دارد . در آيه 31 سورهء محمّد مىخوانيم :  وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ .  « 2 » نيز در آيات\r\n\r\n\r\n","description":"","footnote":"\r\n( 1 ) .  نَبْلُوكُمْ بِالشَّرِّ وَ الْخَيْرِ فِتْنَةً .  ( سورهء انبياء ، آيهء 35 )\r\n( 2 ) . و البتّه شما را مىآزماييم تا مجاهدان و شكيبايان شما را باز شناسانيم ، و گزارش‌هاى [ مربوط به 
  ] شما را\r\n","page_name":" 261 ","page_number":261},
  {"content":"\r\n\r\n155 و 156 سورهء بقره آمده است :   وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ * الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ .   « 1 » سؤال اين است كه هدف از آزمايش‌هاى الهى چيست ؟\r\nدر جواب به‌طور مجمل بايد گفت : يك هدف عبارت است از پرده‌بردارى از واقعيات و معرفى نيكان و بدان به مردم و يك هدف عبارت است از ايجاد زمينهء رشد و پرورش انسان‌ها كه ارادهء الهى بر آن تعلق گرفته است .\r\n5 . بلاها دل‌ها را از آلودگىها پاك مىسازد . انسان در اثر غفلت زشتىهاى فراوانى را مرتكب مىشود و سبب عدم قابليت افاضات و عنايات الهى مىشود . اينجاست كه خداى مهربان او را به بلاهايى مبتلا مىكند تا در جهان ابدى بتواند از نعمت‌ها استفاده كند و زنگار گناه از قلب او محو شود و در حديث مىخوانيم : « ساعات الهموم ساعات الكفارات » ، يا مىخوانيم : « السقم يمهو الذنوب » .\r\n6 . بلاها و مصائب زنگ بيدارباش هستند . گاهى انسان آن‌چنان در لذايذ مادى غرق مىشود كه با هيچ شيوهء اخلاقى و انسانى نمىتوان او را متنبه ساخت و تنها به هوى و هوس مىانديشد اينجاست كه مصائب به فرياد او رسيده و او را به جهان غيب متنبه مىكند و اين به جاى خود نعمت و لطف است .\r\nقرآن مىفرمايد :\r\n  إِنَّ الْإِنْسانَ لَيَطْغى * أَنْ رَآهُ اسْتَغْنى ؛   « 2 »\r\nدر حقيقت انسان سركشى مىكند ، همين‌كه خود را بىنياز پندارد .\r\n وَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ ؛  « 3 »\r\nو در هيچ شهرى ، پيامبرى نفرستاديم ، مگر آن‌كه مردمش را به سختى و\r\n\r\n\r\n","description":"","footnote":"\r\n- رسيدگى كنيم .\r\n( 1 ) . و قطعا شما را به چيزى از [ قبيل 
  ] ترس و گرسنگى ، و كاهشى در اموال و جان‌ها و محصولات مىآزماييم ؛ و مژده ده شكيبايان را : [ همان 
  ] كسانى كه چون مصيبتى به آنان برسد ، مىگويند : « ما از آن خدا هستيم ، و به سوى او باز مىگرديم » .\r\n( 2 ) . سورهء علق ، آيه 6 و 7 .\r\n( 3 ) . سورهء اعراف ، آيه 94 .\r\n","page_name":" 262 ","page_number":262},
  {"content":"\r\n\r\nرنج دچار كرديم تا مگر به زارى درآيند .\r\n لَقَدْ أَخَذْنا آلَ فِرْعَوْنَ بِالسِّنِينَ وَ نَقْصٍ مِنَ الثَّمَراتِ لَعَلَّهُمْ يَذَّكَّرُونَ ؛  « 1 »\r\nدر حقيقت ، ما فرعونيان را به خشكسالى و كمبود محصولات دچار كرديم باشد كه عبرت گيرند .\r\nدر اينجا بحث را خاتمه مىدهم ، هرچند معتقدم كه بسيار ناقص و ناتمام است .\r\n\r\n14 . اعواض\r\nاز آن رهگذر كه در مسأله سيزدهم دربارهء آلام گفتگو شد و در آنجا آورديم كه بلاهايى كه از طرف خداوند به انسان‌ها مىرسد - آن هم بلاى ابتدايى نه مجازاتى - بايد داراى عوض و منفعت سرشارى باشند اين كه دربارهء خود عوض بحث مىكنيم و در اين‌باره چند مطلب مطرح است :\r\n\r\nمطلب اول [ : تعيين عوض محل بحث 
  ]\r\nعوض و منفعتى كه از خداوند به ما انسان‌ها مىرسد از سه حال خارج نيست :\r\n1 . يا انسان استحقاق آن را نداشته و اگر خداوند به او ندهد خلاف عدل نيست ، ولى با اين حال كلّه آن عوض را مىدهد نام اين قسم از اعطا تفضل است . مثلا شخصى از دنيا مىرود درحالىكه نمازها و روزه‌هاى واجبى هم به گردن دارد و شخص ديگر اجير شده و مزدورى مىكند و به نيابت از او اين افعال را به جا مىآورد . در اينجا ميت مستحق ثواب نشده ، ولى خداوند تفضل فرموده و پاداش اين كار را به او مىدهد .\r\n2 . و يا انسان استحقاق اين عوض را داشته و اگر خداوند به او ندهد ظلم است و اين استحقاق هم در سايه تحمل مشقات بسيارى است كه از جانب خداوند به او رسيده است مثل درد ، بيمارى ، فقر ، زلزله و . . . حال آنچه را كه در برابر اين مشقات به انسان مىدهند عوض نام دارد و در اين جهت مسلمان و كافر ، صغير و كبير ، عاقل و مجنون مساوىاند .\r\n\r\n\r\n","description":"","footnote":"\r\n( 1 ) . همان ، آيه 130 .\r\n","page_name":" 263 ","page_number":263},
  {"content":"\r\n\r\n3 . و يا انسان استحقاق آن عوض را پيدا كرده در سايه مشقاتى كه در راه اطاعت پروردگار با قصد قربت متحمل شده آن هم به اختيار خودش و چنين منفعتى ثواب ناميده مىشود و ويژگى آن عبارت است از اين كه همراه با تعظيم و اجلال است .\r\nحال بحث ما در عوض است كه دو خصوصيت دارد :\r\nالف . استحقاق در او شرط است و گرنه تفضل خواهد بود ؛\r\nب . خالى از اجلال و تعظيم است و الّا ثواب خواهد بود .\r\n\r\nمطلب دوم [ : عوامل اعواض به بندگان 
  ]\r\nپس از آشنايى اجمالى با تعريف عوض مىگوييم : مقتضاى عدل الهى آن است كه هر آزار و رنجى كه از طرف خدا به انسان‌ها مىرسد بايد در برابر تمام آنها عوض كرامت كند تا همگان به‌طور يكسان از نعمت‌هاى الهى بهره ببرند و تبعيض در كار نباشد .\r\nحال امور و عواملى كه مستند به خداوند هستند و به خاطر آنها بايد خداوند به بندگان عوض دهد ، به‌طور كلى پنج عامل هستند :\r\nامر اول : خداوند انواع و اقسام بلاها و آلام را بر بندگان فرو فرستاده از قبيل مرض‌ها ، فقرها و . . . كه بلاهاى ابتدايى ناميده مىشوند و واجب است بر خدا كه در مقابل اينها عوض دهد و گرنه ظلم است .\r\nامر دوم : در نظام خلقت فراوان و مكرر خداوند منافع شخص يا اشخاص را فداى منافع و مصالح ديگران مىكند ؛ مثلا خدا مىدانست كه اگر فلان جوان مىماند فرزندى صالح مىشد و براى والدين خود خيرات مىكرد ، ولى او را مىراند و قبض روح كرد پس بايد عوض آن منافعى را كه تفويت شده و اگر مىماند از فرزند به پدر و مادر مىرسيد به والدين او اعطا كند . آرى ، اگر خدا مىداند كه اين جوان اگر مىماند هم در آينده از او خيرى به كسى حتى به پدر و مادر نمىرسيد ، در اينجا اگر او را مىراند والدين او مستحق عوض نيستند ؛ چون خداوند مصلحتى را تفويت نكرده تا عوض بدهد و در ناحيهء مضار همچنين است ؛ يعنى اگر خداوند ابتدا به ساكن و نه در مقام مجازات اموال شخصى را در معرض سيل قرار داده و نابود سازد و به قول\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمعروف ، تروخشك را باهم بسوزاند بايد عوض آنها را به صاحبانشان بدهد . حال چه صاحب مال از اين عوض آگاه شود و بداند كه اين عوض آن خسارت است و يا نه .\r\nامر سوم : فرو فرستادن غم و اندوه فراوان بر بندگان ؛ يعنى اگر خداوند اسباب همّ و غم را فراهم كرده بايد در مقابل آن عوض كرامت كند ؛ زيرا غم و اندوه نازله عند العقل نازل به منزلهء ضرر است و هر ضررى عوض مىطلبد . حال چه غم و اندوهى كه معلوم به علم ضرورى باشد همانند مرگ عزيزان و يا رسيدن يك رنج آشكار به انسان و يا معلوم به علم اكتسابى باشد كه خدا باعث شد تا من فكر كنم و در آن غم و ناراحتى قرار گيريم و يا غم مظنون باشد ؛ يعنى انسان گمان قوى به فوت منفعت و يا رسيدن ضرر پيدا مىكند و غمگين مىشود تمام اينها داراى عوض است . آرى ، حزن و اندوهى كه از ناحيه اعمال خود ما براى ما پيدا مىشود بر خداوند عوض آن واجب نيست .\r\nامر چهارم : امر خداوند و يا اباحهء او اذيت و آزار رساندن به حيوانات را ؛ يعنى مثلا خدا امر وجوبى كرده به ذبح حيوانات در قربانىها و نذرها ، يا خدا امر استحبابى كرده به ذبح حيوانات در موارد خاصى و يا خداوند ذبح حيوانات را مباح فرموده در مواقع عادى و فرموده :  أُحِلَّ لَكُمُ الطَّيِّباتُ *  در تمام اينها عوض بر خداوند لازم است كه بايد عوض را به اين حيوان بىزبان و صامت بدهد ، البته به شرط اين كه حيوانات هم در قيامت بعثتى داشته باشند .\r\nامر پنجم : متمكن ساختن حيوانات درنده از نابود كردن انسان ؛ يعنى خداوند به پلنگ تيزدندان و شير جنگل قدر و پنگال داده و او حمله كرده و انسان يا حيوانات مظلوم و ناتوان را مىدرد در اين موارد هم بايد عوض اين آلام به آن شخص داده شود البته در اين قسم از امور چند قول است :\r\n1 . گروهى مىگويند : در اين موارد هم عوض بر خداوند است ؛\r\n2 . گروهى مىگويند : در اين موارد عوض بر آن حيوان موذى است كه فاعل الم است ؛\r\n3 . گروهى مىگويند : عوض نه بر خداوند است و نه بر حيوان درنده ؛\r\n4 . و گروهى تفصيل مىدهند به اين كه اگر آن حيوان در واقع به انجام اين كار\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمجبور بوده عوض بر خداست ، ولى اگر آن حيوان به اختيار خويش اين كار را كرده عوض بر خود اين حيوان است .\r\nهريك از اين اقوال دلايلى دارند :\r\nدليل قول اول : خداوند اين درنده را متمكن ساخته و در او ميل به آزاررسانى و درندگى ايجاد كرده و از طرفى عقل هم كه زاجر و رادع است به او نداده با همهء اينها كه مقتضى دريدن موجود و مانع آن هم مفقود است اين به منزله اغراء به دريدن است پس اگر عوض ندهد ظلم است .\r\nدليل قول دوم : حديث داريم بر اين كه خداوند در روز قيامت ينتصف للجماء من القرناء ؛ يعنى داد حيوانات بىشاخ را از حيوانات شاخ‌دار مىگيرد و اذيت‌هاى آنها را جبران مىكند .\r\nدليل قول سوم : حديث داريم كه : جرح العجماء جبار ؛ يعنى زخم و جراحتى كه حيوانات بىزبان به ديگرى وارد مىكنند هدر بوده و عوضى در كار نيست .\r\nدليل قول چهارم : صرف تمكين سبب نمىشود كه عوض از فاعل به ممكّن منتقل شود و الّا لازمه‌اش آن است كه اگر كسى به شما شمشيرى داد و شما با اختيار رفتيد ديگرى را كشتيد عوض بر صاحب السيف باشد و حال آن‌كه احدى از فقها و عقلا چنين حكمى نمىكنند . آرى ، اگر شما ملجأ و مضطر شويد در اينجا فعل به مسبّب مستند مىشود نه به شما كه سبب هستيد و لذا ذمّ او صحيح است نه سبب ، و ثانيا اگر عوض بر خداوند بود چرا در مواردى درنده را از خوردن و دريدن انسان منع مىكند ؟ !\r\nبه نظر ما قول اول حق است و ساير اقوال باطل و ادله آنها هم جواب دارد :\r\nجواب دليل قول دوم : اولا حديث دلالت ندارد بر اين كه خداوند عوض حيوان شاخ‌دار را به حيوانات بىشاخ منتقل مىكند ، بلكه با عوض دادن خداوند هم سازگار است شبيه اين كه عبدى مالى را تلف كرده و مولاى آن عبد خسارت را مىدهد و مىگوييم : آن مظلوم از عبد مولا داد خود را گرفت با اين كه مولا عوض را داده و ثانيا شايد اين حديث كنايه است ؛ يعنى حيوان شاخ‌دار كنايه از ظالم است كه خداوند\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nامكانات ظلم را به او داده و حيوان بىشاخ مظلوم است كه در قيامت داد او از ظالم گرفته مىشود .\r\nجواب دليل قول سوم : منظور حديث آن است كه قصاص در كار نيست ؛ يعنى مثلا پلنگ را بياورند و به انسان بگويند قصاص كن ، چنين چيزى نيست نه اين كه عوض نباشد .\r\nجواب دليل اول قول چهارم : قياس مع‌الفارق است ؛ زيرا قائل مانع عقلى از اقدام و قتل دارد و با اختيار كشته و لذا عوض بر خود اوست نه صاحب السيف اما به خلاف حيوان درنده كه رادع عقلى ندارد .\r\nجواب دليل دوم قول چهارم : گاهى منع از خوردن درنده انسان را حسن دارد و لذا رواست چنان‌كه روا و نيكوست كه ما كودكان را از شرب خمر منع كنيم ولو اين كار براى آنها كيفرى ندارد .\r\n\r\nمطلب سوم [ : در بعضى آلام اعواض بر ديگر بندگان است 
  ]\r\nاگر كسى ديگرى را در آتش بيندازد و آتش وى را بسوزاند عوض بر خداوند نبوده ، بلكه بر آن كس است كه اين بنده را در آتش افكنده و اگر كسى شهادت دروغ دهد و به شهادت او بىگناهى كشته شود عوض بر شهود است و بايد آنها خون‌بهاى او را بدهند و بر قاضى حرجى نيست ، چون او مطابق دستورات قرآن و سنت حكم به قتل كرده و بر خداوند است كه در قيامت داد مظلوم را از ظالم باز ستاند .\r\n\r\nمطلب چهارم بر خداى متعال است كه داد مظلوم را از ظالم بگيرد و اين امر هم به دليل عقلى واجب است و هم سمعى .\r\nعقل : خداوند ظالم را تمكين كرده و مسلط ساخته برحسب مصالحى كه خود او آگاه‌تر است و مردمان را هم مختار آفريده پس بايد داد بستاند .\r\nنقل : خدا در قرآن فرموده : در قيامت خدا ميان بندگانش حكم خواهد كرد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nمطلب پنجم [ : تمكن دادن ظالم بر اعواض مظلوم 
  ]\r\nاز آن رهگذر كه انتقام واجب است لذا جايز نيست كه خداوند دست ظالم را گشوده و او را متمكن از ظلم كند مگر اين كه در همان حال تمكين عوضى برابر با ظلم بر وى واجب كند و چون اين سخن به ظاهر درست نمىآيد ؛ زيرا بسيارى از ستمكاران روزگار مانند حجاج و چنگيز و . . . بر بندگان خدا ستم‌ها روا داشتند و در حال ظلم چندان مال حلال نداشتند كه عوض قتل و جرح را ادا كنند و نه عمل خير دارند كه در آخرت عوض دهند و گروهى از معتزله همانند كعبى و ابو هاشم گفتند : واجب نيست در همان حال عوض داشته باشد و اگر پس از اين هم عمل خير كنند و مستحق ثواب شوند كافى است . و بعضى گفته‌اند خداوند بر ظالمان تفضل كرده آن‌گاه ، آن تفضل را به وجه عوض بر مظلوم مىدهد و در هر حال نبايد مظلومى كه با تمكين خداوند ظالم بر او مسلط شده است بىعوض بماند ، ولو آن‌كه تفضل خدا بر او باشد كه در حقيقت تفضل بر ظالم است براى نفع مظلوم .\r\n\r\nمطلب ششم [ : سوالاتى در باب اعواض خداوند 
  ]\r\nدربارهء عوض گاهى بر سبيل شبهه و توهم سوالاتى مىشود ؛ مثلا مىپرسند آيا خداوند عوض را به مظلوم در دنيا مىدهد يا در آخرت ؟ در جواب مىگوييم هر دو ممكن است . دوباره سؤال مىشود كه اگر در آخرت بدهند نعمت دائم است يا منقطع ، جواب مىدهيم كه هر دو ممكن است و اگر سؤال شود كه در آخرت به اهل بهشت البته عوض بايد داد به آنها كه فقير و مريض و ناقص الخلقه بودند در دنيا . حال اگر عوض منقطع باشد ، چون از آنها باز ستانند متالم مىشوند و در بهشت تألمى نيست جواب مىدهيم كه شايد عوض‌ها را متفرق دهند كه از نبودن موقت آن تألم حاصل نشود و يا خداى تعالى تفضل كند و بيش از استحقاق ، عوض آن را دائم قرار دهد و اگر بپرسند كه شايد مظلوم اهل دوزخ و مستحق عقاب دائم باشد عوض به او چگونه بايد داد ؟ جواب مىدهيم كه از عذاب او كاسته مىشود به گونه‌اى كه بر وى ظاهر نشود كه تخفيف يافته و عوض ناقص را بر اوقات متفرق مىكنند ، چون لازم نيست\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nكه مستحق عوض بداند كه نعمتى كه به او داده‌اند عوض بلايى است كه در دنيا به او رسيده ، بلكه همان اندازه كه عوض به او رسيده كافى است ؛ مثلا فرعون را در برابر مشقاتى كه در راه آسايش رعيت خود مىكشيد عمر و ملك طولانى داد و او نه به خدا اقرار داشت و نه مىدانست كه اين ملك عوض آن مشقات است و اگر در عين عذاب عوض دهند كه او را ادراك تخفيف كند باز بلا اشكال است .\r\n\r\nمطلب هفتم [ : عوض دائمى است يا موقتى ؟ 
  ]\r\nثواب دائمى است ؛ اما آيا عوض هم بايد دائمى باشد يا موقتى ممكن است ؟\r\nبعضى مىگويند : عوض بايد دائمى باشد ، ولى بعضى مىگويند : خبر واجب نيست دائمى باشد و مختار ما همين است ، چون عوض مقتضاى عدل است و اگر عدل الهى به عوض غير دائم حاصل شود كافى است . البته بايد به اندازه‌اى باشد كه اگر بر مظلوم آن عوض را در مقابل آن مصيبت عرضه بدارند راضى باشد ، ولى دوام لازم نيست ، و همچنين واجب نيست كه عوض در دنيا باشد ، چون شايد مصلحت در تأخير آن باشد . و اگر كسى بگويد كه عوض حتما بايد دائم باشد ؛ زيرا اگر منقطع باشد از قطع آن رنج و دردى عارض شده و به عوض ديگر محتاج مىشويم و هكذا و تسلسل باطل است ما جواب مىدهيم كه متألم شدن از قطع عوض را قبول نداريم ؛ چون شايد قطع تدريجى باشد و نعمت صاحب عوض چندان بسيار باشد كه از قطع آن متألم نشود و ثانيا از محل بحث خارج است ، چون گفتيم كه عوض يك رنج كه منقطع شود رنج ديگر خود عوض ديگر دارد .\r\n\r\nمطلب هشتم [ : عدم لزوم اعلام عوضيت براى فلان مصيبت 
  ]\r\nواجب نيست كه به مستحق بفهمانند كه نعمتى كه به او داده شده عوض فلان مصيبت اوست ؛ زيرا مقتضاى عدل بيش از اين نيست .\r\n\r\nمطلب نهم [ : در ثواب مراعات ميل بندگان لازم است بخلاف عوض 
  ]\r\nعوض را خداوند از هر چيزى كه صلاح بداند مرحمت مىكند ، اما در ثواب مراعات\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nرغبت و ميل بندگان خوب بايد شود ؛ چنان‌كه بنده براى قصرها و باغ‌ها و حور العين عبادت كرده بايد در بهشت از اين قماش نعمت‌ها به او دهند ؛ چون شهوات دنيا را براى نيل به آنها ترك كرده و اگر براى جنت الرضوان عبادت كرده بايد به آنجا راه يابد و . . . و بايد مكلف بداند كه اين ثواب عمل اوست ، اما در عوض دانستن لازم نيست .\r\n\r\nمطلب دهم اختلاف است كه آيا مظلوم مىتواند از عوض بگذرد و آن را اسقاط كند يا ببخشد به ديگرى يا نه ؟\r\nجماعتى مىگويند : اسقاط در آن درست نيست ؛ چون عوض در تصرف ما نيست و نمىدانيم چيست و قدرت بر آن هم نداريم و بشر نسبت به آن حكم كودك نابالغ را دارد .\r\nو گروهى مىگويند : اگر عوض بر ظالم است مظلوم مىتواند ببخشد و ساقط كند و اگر بر خداست ، پس نمىتواند . پس اگر ظالم از مظلوم حلاليت طلبيد و به اصطلاح عموم مردم مظلوم از او گذشت عوض بر ظالم نيست ؛ اما اگر عوض بر خدا باشد اسقاط آن عبث است و خدا از آن بهره نمىبرد . در اينجا مصنف ، يعنى خواجه قول او را برگزيده و شارح ، يعنى علّامه قول ثانى را .\r\nحال آنچه دربارهء عوض گفتيم دربارهء ثواب جارى نيست ؛ زيرا معقول نيست ثواب عمل را به ديگرى بخشيدن چون ثواب با تعظيم و اجلال با تكريم است و آن‌كه اطاعت نكرده مستحق تكريم و اجلال نيست .\r\n\r\nمطلب يازدهم [ : عوض بايد موجب رضايت هر عاقل بر الم شود 
  ]\r\nعوضى كه خدا بر آلام مىدهد بايد چندان باشد كه هر عاقل بدان مقدار عوض براى امثال اين آلام راضى شود ، خواه دردى باشد كه خدا به سبب بيمارى و امثال آن داده است و يا ديگرى به امر خدا اجر كرده است مثل آن‌كه فرمود اگر در جهاد حاجت بدان كشيد كه بايد مال تلف كرد و بىگناهى كشته شود و يا آزارى را براى مردم مباح ساخته باشد ، مانند كشتن حيوانات حلال گوشت و يا غير عاقل را به حال خود رها كرده تا\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nعاقلان يا كودكان را آزار كند يا بكشد همه استحقاق عوضى دارند بيش از آنچه رنج كشيده‌اند به حدى كه راضى شوند و اما رنج و درد بندگان بىآن‌كه از طرف خدا باشد مستحق عوض است .\r\n\r\n15 . آجال\r\nاجل به معناى وقت و زمان است و زمان مقياس اندازه‌گيرى اشياست . منظور ما از اجل حيوانات آن وقتى است كه علم خداوند متعال به مرگ يك حيوان در آن وقت تعلق گرفته است . در اينجا بحثى است كه آيا اگر مقتول كشته نشود به مرگ خدايى خواهد مرد يا زنده مىماند ؟\r\nاشاعره مىگويند : البته خواهد مرد و برخى از معتزله هم همين را گفته‌اند و بعضى معتزله بغداد گفتند زنده مىماند ، چون اگر انسان زنده نماند كشتن كسى قصاص ندارد و اگر حيوان زنده نماند ذبح حيوان احسانى است به مالك آن و الّا حرام مىشود و گروهى ديگر گفتند هر دو احتمال هست و خواجه اين قول را اختيار كرد و آن را بايد تأويل كرد كه اگر كشته نشود دليل آن است كه اجلش نرسيده بود و بعد از اين دو احتمال است كه زود بميرد يا زنده ماند و آنها كه مىگويند زنده مىماند اختلاف كردند گروهى گفتند دو اجل دارد على البدل و گروهى گفتند اجل او همان كشته شدن است و اگر كشته نشود پس از اجل زنده است . اما اين اقوال و احتمالات بر خلاف تحقيق است و حق آن است كه خداى تعالى علمش تعلق گرفته به اين كه او به سبب كشتن از دنيا خواهد رفت نه به غير كشتن و اگر بخواهيم با فرض علم خدا به قتل او سخن گوييم ، احتمال اين كه كشته نشود باطل است مثل آن‌كه احتمال دهيم اصلا نميرد باطل است . همچنان‌كه علم خدا با مقتضاى حياتش تخلف‌پذير نيست و محال است زنده بماند . همچنان محال است كشته نشود و به علت ديگر غير كشتن بميرد و اگر بر فرض محال علم خدا تخلف‌پذير باشد و او كشته نشود . احتمال آن هم هست كه اصلا نميرد و حق آن است كه علم خدا تخلف‌پذير نيست و همچنان‌كه مقتول بايد از دنيا برود بايد به كشته شدن برود و نظير آن علم خدا تعلق گرفت به كفر ابى لهب به اختيار\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخودش نه به جبر ؛ همچنان‌كه كافر مردن او حتمى است مختار بودن او هم حتمى است و آن‌كه گوسفندى را بكشد ضامن است يا انسانى را بكشد قصاص بايد كرد ؛ زيرا معصيت كردند و علم خدا به معصيت معصيت‌كاران رفع عقاب و ضمان از آنها نمىكند ، چون علم خدا تعلق گرفت كه قاتل معصيت مىكند و مقتول را مىكشد و ساير شبهه‌ها در قضاوقدر گذشت .\r\nنكته ديگر اين كه اجل ممكن است براى مكلف لطف باشد ، چون مجبور كنند و يا مجبور كنند به ارزان‌فروشى و . . .\r\nزندگى شرط تكليف است و بىحيات كسى عمل به تكليف نمىتواند كرد و لطف آن است كه توانايى مكلف توقف بر آن نداشته باشد و اجل توانايى را از او سلب مىكند و تكليف معدوم مىشود ، اما براى غير مكلف . مثلا ظالمى كه مانع از كار خير مردم مىشود ، مرگش لطف است از طرف خدا ؛ چون اگر زنده نباشد ، مردم به خدا نزديك و از مخالفت دور مىشوند و در مرگ آن ظالم آسان عبادت مىكنند .\r\n\r\n16 . ارزاق\r\nشانزدهمين مسأله دربارهء ارزاق است رزق در اصطلاح اشاعره هر حلال يا حرامى است كه كسى بخورد و معتزله حرام را رزق نمىدانند ؛ چون رزق آن است كه خدا براى هر بنده مقرر فرموده و انفاق از آن را مستحسن شمرده است و خدا حرام را روزى كسى قرار نمىدهد و امر به انفاق از آن نمىكند ؛ چنان‌كه فرمود :  وَ أَنْفَقُوا مِمَّا رَزَقَهُمُ اللَّهُ .  نيز گوييم هرچه انتفاع و به كار بردن آن جايز باشد رزق است خواه به خوردن و خواه به غير خوردن و شرط خوردن در آن نيست و نيز رزق آن است كه كسى نتواند انسان را از آن مانع شود ، پس حرام رزق نيست و مال مردم اگرچه حلال كرده باشند براى ما رزق نيست ؛ زيرا صاحب آن مىتواند از رأى خود برگردد و پس از حلال كردن حرام كند و انسان را از تصرف باز دارد و خوراك چهارپايان در اصطلاح معتزله رزق نيست ؛ چون مالك علف مىتواند آن را از چهارپا منع كند اما در لغت رزق بر آن اطلاق مىشود و رزق ملك نباشد ؛ چون غذايى كه در ضيافت مىخورند\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nپس از خوردن رزق است و منع او نمىتوان كرد . همهء جهان ملك خداست و رزق او نيست و نيز فرزند و علم و ساير نعم رزق است ، ولى ملك نيست .\r\nرزق از طرف خداست ؛ زيرا هرچه مخلوق است از اوست و هر ممكن به سبب وجود او موجود شده است و هر عملى كه انسان براى تحصيل آن بكند نيز به اراده حق و مشيت اوست .\r\nنكته ديگر اين كه كوشش در تحصيل روزى در شرع گاه واجب است و گاه مستحب و گاه مباح و گاه حرام اما مكروه تعقل نمىشود و جمهور خردمندان جهان بر اين رفته‌اند كه كسب جايز است و حرام نيست ، اما بعضى صوفيه آن را حرام مىدانند به دو علت يكى اين كه اموال اين جهان همه آميخته از حرام و حلال است چنان‌كه تميز آن ممكن نيست و حرام آن اندازه كم نيست كه قابل اعتنا نباشد ، براى آن‌كه ظالم و فاسق كه از حرام پرهيز ندارند بسيارند و علت ديگر آن‌كه در كسب اعانت ظالم است كه گمرك و خراج مىگيرد و اعانت ظالم حرام است . علّامه مىفرمايد : اين سخن صحيح نيست ؛ زيرا كسب كردن براى دفع ضرر است و دفع ضرر واجب و در قرآن است :  وَ ابْتَغُوا مِنْ فَضْلِ اللَّهِ  و آيات در طلب روزى بسيار است . نيز گوييم مال آميخته به حرام را خداوند براى كسى كه نمىداند حلال فرموده براى دفع ضرورت و مشقت و مساعدت ظالم بىقصد حرام نيست و آن كسى كه به كسب معاونت ظالم كند به قصد معاونت او كسب نكرده است ، بلكه قصد ديگر داشت . اگر گويى در معاونت ظالم قصد شرط نيست ؛ زيرا معاونت حرام است با قصد و بىقصد چنان‌كه ظالمى تازيانه خواهد براى زدن مظلوم يا شمشير خواهد بر كشتن بىگناهى و كسى آن شمشير به او دهد اگرچه به قصد معاونت در كشتن نباشد حرام است گوييم اين سؤال و احتمال سفيهانه است ؛ زيرا معقول نيست كسى ظالم را مهياى كشتن مظلوم ببيند و شمشير به دست او بدهد و قصد معاونت نداشته باشد و خطور به بال كه عوام قصد پندارند نيز سفيهانه است مثل اين كه مىگويند در مسافرت نمىخواهم ده روز بمانم ، اما قصد ماندن مىكنم ؛ يعنى ده روز را در خاطر مىگذرانم .\r\nضمنا انواع كسب‌هاى حرام و واجب و مستحب و مباح در مكاسب مرحوم شيخ\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nانصارى و غيره به تفصيل آمده است .\r\n\r\n17 . قيمت‌ها\r\nسعر يعنى ارزش و آن مقدار عوضى كه متاع را بدان مىفروشند و اين كه ارزان است يا گران آن‌كه كمتر از نرخ عادى باشد از جهت عادت و وقت و مكان ارزان مىگويند و آن‌كه بيشتر باشد گران و گرانى و ارزانى گاهى از طرف خداست و گاه تصرف مردم نيز در آن دخل دارد .\r\nاين كه گفتيم عادت و اتحاد وقت و مكان در آن معتبر است براى آن‌كه اگر قيمت يخ در تابستان بيشتر باشد و در زمستان كمتر نبايد گفت ارزان شده است ، بلكه اگر در تابستانى قيمت آن از تابستان ديگر كم شده باشد بايد گفت ارزان‌تر شده است و يا اگر در شهرى به خريد و فروش متاعى عادت ندارند و اتفاقا ارزان به دست مىآيد ، ولى در شهر ديگر عادت به فروش آن است و گران‌تر باشد مانند آب اعتبار ارزانى و گرانى به آن نيست .\r\nخواجه : ارزانى و گرانى به مشيت الهى است به علت اين كه بسته به فراوانى متاع و رغبت مردم است و هرچه رغبت زيادتر خريد بيشتر مىشود و گران‌تر مىشود و هر چه رغبت در خريد كم شود ارزان‌تر مىشود و اين هر دو به مشيت الهى است كه اگر خواهد متاع را فراوان كند و رغبت مردم را كم يا به عكس و بندگان از آن عاجزند .\r\nو گاه همه مردم در آن دخيل‌اند مثلا جمعى احتكار مىكنند يا ظالمى راه را مىبندد و مانع رسيدن كالا مىشود و يا ولاة مردم را به فروختن قيمت بيشتر مجبور كنند به ارزان‌فروشى و . . .\r\n\r\n18 . اصلح\r\nيكى از مسائل متكلمين آن است كه آيا بر خدا واجب است كه بهترين مقدار رزق و مال را به هركس شايسته باشد بدهد ؟\r\nجبائيان مىگويند : « واجب نيست » و بلخى مىگويد : « واجب است » . معتزله بغداد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nهم همين را مىگويند و خواجه فرمايد : « گاهى واجب است و گاهى نيست » . سخنان همه اينها مبتنى بر مصلحت و مفسده است ؛ چون هرگاه مصلحت در دادن نعمت باشد و مفسده‌اى نباشد ، خداوند داعى بر فعل دارد و صارف ندارد ، پس افاضه نعمت واجب است .\r\nآن‌كه مىگويد واجب نيست ، مىگويد هر اندازه كه فرض كنيم بيش از آن هم فرض دارد و اگر همه واجب باشد ، نعمت غير متناهى و براى يك تن محال است .\r\nجواب آن است كه اصلح با فرض امكان و نبودن مفسده واجب است .\r\nآن‌كه مىگويد گاه واجب است و گاه نيست نيز مبنى بر مفسده مىگويد كه هرگاه مفسده باشد واجب نيست و اگر نباشد واجب است .\r\nاز آنجا كه چهار مسأله اخير بحث چندانى نداشتند ، به خلاصه‌اى از آنها اكتفا كرده و در اين راستا از كتاب علّامه شعرانى استفاده كرديم .\r\n\r\n","description":"","footnote":"","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\n\r\nفصل چهارم نبوّت\r\nاز اصولى كه مسلمانان و پيروان ديگر اديان آسمانى بدان عقيده دارند ، اصل نبوت و پيامبرى است . ما معتقديم كه يكصد و بيست و چهار هزار پيامبران راستين از طرف خدا به نبوت و پيام‌آورى برانگيخته شده‌اند كه اولين آنها حضرت آدم عليه السّلام و آخرين آنان حضرت خاتم صلّى اللّه عليه و إله و سلّم هستند . در رابطه با مسأله نبوت از ابعاد و زواياى مختلف اجتماعى ، سياسى ، اقتصادى ، فرهنگى و مبارزات آنان با مثلث شوم زر و زور و تزوير و هدف از بعثت و ويژگىهاى انبيا و ضرورت آمدن پيامبران و . . . مىتوان به تفصيل بحث كرد . از ديدگاه عقل و كتاب و سنت در حد وفور در اين زمينه گفتگو شده ، ولى چون ملتزم شده‌ايم كه به شرح مباحث كتاب بپردازيم ، به مقدار مطرح شده در كتاب بسنده مىكنيم .\r\nمجموعا دربارهء پيامبرشناسى ، هفت مسأله در كتاب ارزشمند كشف المراد عنوان شده كه به ترتيب دربارهء آنها بحث مىكنيم .\r\n\r\n1 . اهميت بعثت انبيا\r\nنخستين مسأله در باب نبوت ، مسأله اهميت و فايدهء بعثت انبياست . سؤال اين است كه آيا بعثت انبيا امرى حسن و شايسته است و يا قبيح و ناشايست ؟ آيا بعثت انبيا امرى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nعبث و لغو و بيهوده است و يا امرى حكيمانه ، مديرانه و منطقى ؟ و اصولا آيا بشر نيازى به آمدن انبيا دارد يا اين كه به تنهايى مىتواند به مقصد برسد ؟\r\nممكن است كسانى در اين جهان اين‌گونه بينديشند كه خداوند به ما انسان‌ها عقل و انديشه داده و در سايهء خرد قادر هستيم مصالح و مفاسد خويش را ادراك كنيم و به دنبال آن امورى كه مصلحت ما در آن است جامهء عمل پوشيده و از امورى كه داراى مفسده و ضرر است اجتناب كنيم و در نتيجه هماى سعادت و خوشبختى را در آغوش كشيم و مدينهء فاضله را بر روى كرهء خاكى ايجاد نماييم . با اين محاسبه ديگر چه نيازى به ارسال رسل و انزال كتب و وعده و وعيدهاى آسمانى و . . . وجود دارد ؟\r\nبويژه اين كه قرآن هم مىفرمايد :\r\n  وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها ؛  \r\nسوگند به نفس و آن‌كس كه آن را درست كرد ؛ سپس پليدكارى و پرهيزكارىاش را به آن الهام كرد .\r\nپس از اين خود انسان بايد بكوشد تا به كمال لايق خود برسد و نيازى به آمدن از انبيا نيست . همان‌گونه كه گروهى از فلاسفه هندوستان قديم چنين پندارى را داشته‌اند و بويژه در عصر حاضر كه ترقيات علمى محير العقولى نصيب بشر گرديده و با كليد توان‌مند علم قفل بسيارى از اسرار آفرينش را گشوده و با پاى پرتوان علم بسيارى از گردنه‌هاى صعب‌العبور را پشت سر گذارده و نزديك است كه بر بالاى بام طبيعت صعود كرده و همه جا را فتح كند . علم جاى ايمان مذهبى را پر كرده ديگر چه نيازى به دين و مذهب و آمدن انبيا ؟ خير حاجتى نيست عصر مذهب سپرى شد و بايد فاتحهء مذهب را خواند و هم‌اكنون عصر شكوفايى دانش است كه با تمام توان مىكشد تا جاى مذهب را پر كند .\r\nآيا واقعا مطلب از اين قرار است كه بعثت انبيا بيهوده است و هيچ غرضى بر آن مترتب نيست و يا بعثت انبيا امرى حكيمانه و هدفدار است آن هم نه در اعصار و قرون گذشته ، بلكه در جميع اعصار و در عصر علم اين نياز بيشتر و ملموس‌تر احساس مىشود ؟\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nما معتقديم كه با وجود عقل و شعور و اراده و علوم بشرى باز بشر نياز به انبيا دارد ، نياز به قانون آسمانى دارد و در هيچ عصرى بشر از حجت ظاهرى ، يعنى پيامبران و يا ادامه‌دهندگان راه آنان ، يعنى ائمه ، اوصيا و پيامبران عليهم السّلام بىنياز نيست و بلكه با گذشت زمان احساس نياز به آيين‌هاى آسمانى فزونى يافته و مضاعف مىگردد . براى اثبات مدعاى خويش به برخى از فوايد و ثمرات ارزشمند بعثت انبيا اشاره مىكنيم :\r\nجناب محقق طوسى در متن ، و به تبع ايشان جناب علامهء حلى در شرح كتاب حدود ، ده فايده از اين فوايد را يادآور مىشوند كه عبارت‌اند از :\r\nفايدهء نخست : چه در مسائل اعتقادى و چه در مسائل عملى و فقهى برخى از امور را عقل استقلالا درك مىنمايد و جزء مستقلات عقليه هستند از قبيل وجود بارى تعالى و قدرت و علم و حق و . . . در اعتقادات و از قبيل حسن و عدل و احسان و قبح ظلم و اسائه و . . . در فروعات و برخى از امور از حيطهء ادراكات عقلى بيرون است و عقل بشر بدون استعانت از شرع هرگز قادر نيست كه آنها را بشناسد مثلا در اعتقادات مسأله معاد جسمانى ، مسأله معراج جسمانى و . . . مدرك به ادراك عقل نيستند و نيز در شرايع و فروعات بخش اعظم آن با عقل قابل درك نيست مثلا نماز با همهء شرايط و اجزا و آداب واجب و مستحبى كه دارد از طرف شارع بايد تبيين شود و گرنه كميت عقل در اين امور مىلنگد و هكذا در باب روزه ، حج و . . . با اين كه آن همه مصالح فردى و اجتماعى بر اين واجبات مترتب است . حال مىگوييم : در قسمت اول ، يعنى مستقلات عقليه راهنمايىهاى پيامبران معاضد و مؤكد حكم عقل است و چه‌بسا كسانى با ادراك عقلى تنها قانع نباشند و ليكن با بيان انبيا تسليم مىشوند و در برابر آن گردن مىنهند .\r\nدر بخش دوم ، يعنى غير مستقلات عقليه احكام انبيا مؤسس بوده و راهنماى بشر به سوى سعادت است درحالىكه بدون انبيا اين امور مصلحت‌آميز و يا مفسده‌انگيز هرگز شناخته نمىشد .\r\nفايده دوم : بعثت انبيا سبب مىگردد كه جامعه بشرى از اضطراب و وحشت درونى نجات يافته و به اطمينان و آرامش خاطر در تمام افعال و تروك راه يابد .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبيان مطلب : ابتدا دو مثال خارجى مىزنيم :\r\n1 . تصور كنيد غلام يا كنيزى را كه هرگز از مولا و مالك خويش نظرخواهى نكرده و رضايت او را در انجام كارها جلب نكرده و از پيش خود دست به اقداماتى مىزند فلان جا را تخريب و فلان مكان را تعمير مىكند ، فلان دادوستد را انجام داده و آن ديگرى را رها مىكند و . . . آيا چنين انسانى آرامش خاطر دارد ؟ و مطمئن است كه مولا او را مؤاخذه نخواهد كرد ؟ هرگز آرامشى ندارد ، بلكه هركارى را كه انجام مىدهد احتمال مىدهد كه مطلوب مولا نبوده و مواخذه خواهد شد كما اين كه هر فعلى را هم كه ترك مىكند احتمال مىدهد كه مطلوب بوده و بر ترك آن مؤاخذه شود .\r\nسؤال : چه زمانى اين عبد آرامش روحى دارد ؟\r\nجواب : هنگامى كه رأى و تمايل مولا را به دست آورده از بايدها و نبايدهاى مولا ليستى را تهيه كرده آن‌گاه است كه بىدغدغه به بايدها اقدام و از نبايدها پرهيز مىكند .\r\n2 . همين مطالب را در مورد استاندار يا فرماندارى كه از سوى حكومت مركزى تعيين مىگردد كلمه به كلمه پياده كنيد ، با ملاحظه اين مثال‌ها مىگوييم : ما نحن فيه من هذا القبيل ؛ زيرا بدن شك هستى ما و همهء كمالات و نعمت‌هايى كه در اختيار ماست ملك خداوند است و خداى اين نعمت‌هاى مادى و معنوى را از عقل و اراده و علم و زبان و چشم و . . . در اختيار ما گذارده و در حقيقت ما انسان‌ها امانت‌دارانى هستيم كه خداوند بر ما اعتماد كرده و اين امانت‌هاى گران‌بها را به ما سپرده است و عقل هر عاقلى حكم مىكند به اين كه تصرف در ملك غير بدون اذن و رضايت مالك ناپسند است فلذا با قطع نظر از بعثت انبيا و ارشادات آنان و بيان بايدها و نبايدهاى الهى در همهء زمينه‌ها بشر مضطرب است و به هر كارى كه اقدام مىكند نگران آن است كه شايد اين كار مبغوض مالك و صاحبش باشد و من در امانت خيانت كرده‌ام و از هر كارى هم كه مىگريزد احتمال مىدهد كه شايد اين كار مطلوب مولى الموالى بوده و من انجام نداده‌ام و اگر قدرى انسان با مسؤوليتى باشد اين نگرانىها خواب و خور را از او مىگيرد و على الدوام در يك عذاب وجدان و درون معذب خواهد بود . اما هنگامى كه انبيا راستين الهى وظايف بشر را از طرف خداوند به وى ابلاغ كردند و فهرست بايدها\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nو نبايدها را در اختيار وى قرار گرفت ديگر وحشت و اضطرابى نداشته ، بلكه با كمال اطمينان بايدها را انجام داده و از نبايدها مىگريزد .\r\nفايدهء سوم : سومين فايدهء بعثت انبيا شناخت افعال حسنه و قبيحه است .\r\nبيان مطلب : ترديدى نيست در اين كه برخى از افعال اختيارى ما انسان‌ها حسن و شايسته بوده و بعضى ديگر قبيح و ناشايست است و در هركدام از دو قسم مذكور برخى از حسن و قبح افعال را عقل استقلالا ادراك مىكند مثل حسن عدل و قبح ظلم و برخى را استقلالا ادراك نمىكند مثل وجوب صوم آخر ماه مبارك رمضان و حرمت صوم اول ماه شوال و . . . حال فايدهء بعثت اين است كه در اين بخش دوم محاسن و مقابح افعال را به ما معرفى مىكند . ( به نظر مىرسد كه اين فايدهء سوم بازگشت به فايدهء اول دارد و شعبه‌اى از آن است )\r\nفايده چهارم : همه مىدانيم كه برخى از اشيا براى ادامهء حيات بشر سودمند هستند همانند بسيارى از خوراكىها و خيلى از داروها نافع و متقابلا برخى از خوردنىها و مواد گياهى و دارويى مضر است و بشر به تنهايى و با نيروى عقل به بسيارى از اين امور نافع و يا ضار دسترسى پيدا نمىكند ، ولى انبيا عظام با يك سلسله دستورالعمل‌هاى كوچك و بزرگ بهداشتى بشر را به اين فوايد و يا ضررها آشنا مىسازند ؛ يا اين كه غرض اصلى از بعثت انبيا اين امور نبوده و انبيا طبيبان جسم نيستند غرض اصلى آنها ايجاد يك جامعه ايده‌آل توحيدى و برقرارى قسط و عدل در جامعه است ، ولى در كنار اين آرمان مقدس از بيان آن امور ريز هم غافل نمانده‌اند و مطالعه‌اى گذرا در دستورات بهداشتى پيامبر صلّى اللّه عليه و إله و سلّم و ائمه عليهم السّلام اين مدعا را اثبات مىگرداند . البته ممكن است كسى بگويد كه با پيشرفت دانش پزشكى و مسائل بهداشتى اين فايدهء چهارم را بايد از ليست فوايد بعثت انبيا حذف كنيم ، ولى من مىگويم كه اولا ، بخش عمده‌اى از اين پيشرفت‌ها مديون بيانات پيامبران و امامان عليهم السّلام است . ثانيا ، بشر اگر بخواهد در زمينه شناخت مضار و منافع غذاها و داروها پيشرفت كند بايد ساليان متمادى تجربه كند تا به نتايج محدودى برسد ، ولى انبيا با تكيه بر وحى بدون هيچ اضطرابى اين امور را در اختيار ما مىگذارند . ثالثا ، بشر با همهء\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nپيشرفت‌هاى علمى و طبىاش در شناخت بسيارى از امور فوق دچار خطا شده و ره يك شبه را صد ساله پيموده و با اين حال به مقصود نمىرسد و گاهى براى چندين سال اطباى دنيا دارويى را تجويز كرده و سپس اعلام مىكنند كه مضر است و يا بالعكس ، ولى در گفتار انبيا اشتباه راه ندارد .\r\nفايدهء پنجم : نگهدارى نسل بشر از نابودى .\r\nبيان مطلب : از طرفى انسان موجودى اجتماعى و مدنى است ؛ يعنى بر خلاف اكثر جانداران كه داراى زندگى انفرادى هستند بشر همانند برخى از جانداران ديگر از قبيل مورچه و زنبورعسل داراى زندگى دسته‌جمعى است و دست تقدير بشر را طورى آفريده كه به تنهايى نمىتواند همهء نيازهاى خود را رفع كند و در تمام زمينه‌هاى مادى و معنوى ، فردى و اجتماعى از نيازهاى اوليه بشر كه نياز به خوراك و پوشاك و مسكن باشد تا نيازهاى اساسى ديگرى كه در جسم و جان بشر وجود دارد در همه جا انسان‌ها به يكديگر محتاج‌اند و بدون كمك ديگران از نيل به آنها عاجزند .\r\nدر اينجا بحثى مطرح مىشود كه آيا مدنيت مقتضاى طبيعت بشر است و با اصل آفرينش او عجين است و به اصطلاح مدنى بالطبع است و يا مدنى بالجبر است ؛ يعنى نيازهاى گوناگون او را مجبور ساخته كه به زندگى اجتماعى تن در دهد و زير اين بار گران برود و گرنه براساس طبيعت و ميل باطنى و مطابق غريزه و سرشت وى نيست ؟\r\nحكماى اسلام نوعا طرفدار قول اول هستند و لذا در تعبيرات نوعا مىگويند :\r\n« الانسان مدنى بالطبع » . كما اين كه مرحوم علّامه صاحب كشف المراد و فاضل قوشچى شارح ديگر تجريد الاعتقاد چنين گفته‌اند و گروهى نيز طرفدار رأى دوم‌اند ؛ چنان‌كه در ميان فلاسفه اروپا و امريكا نيز همين دو نظر به چشم مىخورد . مثلا جان لاك مىگويد : « نظر به اين كه خداوند چون طبع انسان را مدنى و اجتماعى ساخته . . . » ؛ « 1 » ولى اسپينوزا مىگويد : « چون افراد انسان در مقابل قواى طبيعت ضعيف و عاجزند و به تنهايى از عهدهء حوادث روزگار برنمىآيند ، ناچار به تعاون يكديگر راضى شده\r\n\r\n\r\n","description":"","footnote":"\r\n( 1 ) . سير حكمت در اروپا ، ج 2 ، ص 124 .\r\n","page_name":" 282 ","page_number":282},
  {"content":"\r\n\r\nو مجتمع مىشوند » . « 1 » نيز طامس هابز كه از حكماى قرن هفدهم انگلستان است مىگويد : « اين كه گفته‌اند طبيعت انسان مدنى و اجتماعى است خطاست . . . » و اين جمله از وى معروف است كه : « انسان براى انسان گرگ است » . « 2 » به‌هرحال اين مباحث در جامعه‌شناسى بايد دنبال شود .\r\nآنچه كه فعلا مسلم است و ضرورت دارد اين كه بشر موجودى اجتماعى است و زندگى اجتماعى نياز به تعاون و همكارى و هميارى دارد كه هر فردى متناسب با نيروهايش گوشه‌اى از اين پروژهء عظيم تاريخ را جامهء عمل بپوشد .\r\nاز سوى ديگر ، هر انسانى داراى سليقه و ذوقى به خصوص است و همگان دوست دارند كه براى بهتر شدن زندگى رأى آنها و سليقه آنها و روش فرد يا گروه و حزب آنها در جامعه بيان شود و به قول عرب‌ها : « كلّ يجر النار إلى قرصه » و كاملا طبيعى است كه به آرا و سلايق همگان جامهء عمل پوشيده نمىشود ، چون ممكن نيست كه در تحقق يك امر از آرا متضاد و متخالف مدد گرفت . اينجاست كه نزاع‌ها و كشمكش‌ها شروع مىشود و هر گروهى با هر وسيله‌اى مىكوشند كه آنها و افكارشان در جامعه حاكم باشد . مبارزات انتخاباتى در دنيا نمونه كوچكى است دال بر اين مطلب و اختلافات و منازعات سبب جنگ‌هاى خونين و ساختن سلاح‌هاى مدرن‌تر به منظور كوبيدن مخالفان مىگردد به گونه‌اى كه انفجارات هسته‌اى و وجود بمب‌هاى اتمى و موشك‌هاى قاره‌پيماى قدرت‌ها و ابرقدرت‌ها بشريت را به مرگ و نابودى و تبديل شدن كرهء ارض به تلّى از خاكستر تهديد مىكند . . . و جنگ‌ها و كشت و كشتارهاى دسته‌جمعى سبب نابودى نوع بشر مىگردد . تمام اينها امورى واضح و روشن‌اند . براى جلوگيرى از منازعات و جنگ‌ها و نابودىها نياز به يك قانون و برنامهء جهانى و بين‌المللى لازم است تا در زير سايهء آن قانون بشريت بتواند نفس راحتى بكشد و اين قانون از دو حال خارج نيست :\r\n1 . قوانين بشرى كه از فكر ده‌ها و صدها انديشمند جهان تراوش كرده و به تصويب رسيده است .\r\n\r\n\r\n","description":"","footnote":"\r\n( 1 ) . همان ، ص 59 .\r\n( 2 ) . همان ، ص 112 .\r\n","page_name":" 283 ","page_number":283},
  {"content":"\r\n\r\n2 . قانون خداوندى كه آفريدگار انسان است در جامعه و بر بشريت حاكم باشد .\r\nقانون بشرى : هم عقل و هم تجربه با بيانى رسا به ما مىگويند : قوانين بشرى هرچند كه عالى و مترقى باشد قادر نيست بشر را به سوى سعادت هميشگى سوق دهد .\r\nعقل : با تمام تلاش‌هاى متفكران دنيا در طول تاريخ هنوز ماهيت انسان براى احدى از دانشمندان كما هو حقه مشخص نشده و خصوصيات روحى و جسمى او را نشناخته‌اند و به قول شيخ اشراق در كتاب حكمة الاشراق ، حقيقت انسان مركب است از جوهر و جسم و نامى بودن و حيوانيت و ناطقيت و تنها در مورد جسميت كه از اجناس بعيدهء انسان است آراى گوناگونى وجود دارد كه پيش از اين در بيان مبانى برهان حدوث اشاراتى داشتيم . حال اگر حقيقت جسم از انسان هنوز مجهول است چگونه نفس ناطقه و روح انسانى را مىتوان شناخت و تمام نيازهاى او را به دست آورده و در نتيجه قانونى جامع براى رفع همه نيازهاى فردى و اجتماعى روحى و جسمى وضع كرد تا سعادت آفرين باشد ؟ و به فرمودهء شهيد ايدئولوژى اسلام ناب ، يعنى مطهرى عزيز در كتاب انسان و ايمان ( ص 13 ) ، دربارهء امتياز انسان از ساير جانداران سخن‌ها فراوان گفته شده است برخى منكر امتياز اساسى ميان اين نوع و ساير انواع هستند و . . . برخى ديگر تفاوت او را در جان داشتن مىدانند ؛ يعنى معتقدند كه جاندار و ذى حيات منحصر به انسان است و . . . و ديگر انديشمندان كه انسان را تنها جاندار جهان نمىدانند و به امتيازات اساسى ميان او و ساير جانداران قائل‌اند هر گروهى به يكى از مختصات انسان توجه كرده‌اند . . . و حدود سى تعريف مىآورند ، و به قول دانشمند نامى جهان الكسيس كارل انسان موجودى ناشناخته است . حال اين سه نمونه و ده‌ها نمونه ديگر شاهد آن است كه هنوز انسان‌ها ماهيت خويش را نشناخته‌اند پس چگونه بتوانند قانونى وضع كنند كه ضامن سعادت بشر باشد ؟ پس عقل مىگويد : قانون بشرى كافى نيست و بايد قانون خدا حاكم باشد .\r\nتجربه : تجربهء تاريخ نشان مىدهد كه در كشورهايى كه قانون بشرى و جوشيده از مغز متفكران آن جوامع حاكم بوده بارها و بارها تغيير و تحول‌هاى اساسى در قوانين آنها پيش آمده و گاهى به كلى قانون عوض شده و گاهى اصلاحات بنيادين انجام\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nگرفته است به عنوان شاهد مثال چند نمونه مىآوريم :\r\n1 . شهيد هاشمىنژاد در كتاب رهبران راستين مىگويد : « در قانون اساسى آمريكا 26 بار تجديدنظر و قانون اساسى سوييس 54 بار اصلاح شده است » . سپس نمونه‌اى گويا از آزادى روابط جنسى در سوئد نقل مىكند كه معروف است .\r\n2 . در كشورهاى كمونيستى و اتحاد جماهير شوروى بيش از هفتاد سال قوانين كمونيستى با شدت هرچه تمام‌تر حاكم بود و اعمال مىشد ، ولى ناگهان در طى چند ماه تمام آن برنامه‌ها فرو ريخت و طوفان الهى پيام الهى رشته‌هاى تار عنكبوتى اين ، نظام پوشيده را پاره‌پاره ساخته و به دست فراموشى سپرد .\r\n3 . قانون اساسى الجزاير در حدود سال 1964 نوشته و در سال 1988 اصلاح گرديد .\r\n4 . قانون اساسى جمهورى اسلامى ايران كه در سال 1358 توسط خبرگان امت تدوين شده بود ، در سال 1368 تقاضاى اصلاح شد و امام امت رحمه اللّه در تاريخ 5 / 2 / 1368 فرمودند : « اگر نقايص قانون رفع نشود مفاسد زيادى دارد » . سپس هيأتى را براى اصلاح قانون تعيين فرمودند كه آن هيأت تحت عنوان مجمع تشخيص مصلحت هم‌اكنون نيز به كار خود ادامه مىدهد .\r\nپس تجربه هم به ما مىآموزد كه در قوانين بشرى خطا و اشتباه راه دارد و صددرصد اطمينان‌آور نيست . اينجاست كه هر منصفى از عمق جان اعتراف مىكند به اين‌كه بايد قانون خدا در جامعه باشد چرا كه او از زواياى روح و جسم ما مطلع است و به فرموده قرآن :  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ  و قانون خدا توسط واسطه‌هاى فيض ، يعنى انبيا عليهم السّلام به بشر ابلاغ مىگردد و هركسى قابليت ندارد كه مستقيما از خداوند آن دستورات را دريافت كند . پس بشر در اساسىترين مسائل زندگى به پيامبران محتاج است و چه فايده‌اى از اين مهم‌تر ؟ !\r\nفايدهء ششم : همه مىدانيم كه افراد بشر در ادراك كمالات و به دست آوردن معارف و به چنگ آوردن فضائل متفاوت‌اند و هركدام استعدادى را دارند و به قول برخى روايات : « الناس معادن كمعادن الذهب و الفضله » كه خود اين از حكمت‌هاى بالغهء الهى است . برخى از انسان‌ها به واسطهء قوت نفس و وارستگى آنها از ماديات\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو پيوستگى آنها به مجارى و وسائط فيض و سير در وادى ملكوت نيازمند به معاون و كمك‌كننده نيستند ( مانند انبيايى كه تنها بر خويشتن مبعوث بوده‌اند ) و برخى از آنها به كلى از ادراك اين امور و معارف بلند عاجزند ( همانند عوام الناس و انسان‌هاى جاهل ) و برخى از انسان‌ها متوسط الحال هستند كه خود اين داراى مراتب گوناگونى است از حيث قوت و ضعف و قرب و بعد به يكى از دو گروه فوق الذكر . فايدهء بعثت انبيا عبارت است از تكميل انسان‌هاى ناقص به حسب استعدادهايشان و رساندن آنها به كمالات لايقه به حال آنهاست چه در بعد علم و چه عمل . لذا انبيا براى همهء افراد در همهء مراتب برنامه دارند . قرآن فرموده است :\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ ؛  « 1 »\r\nبا حكمت و اندرز نيكو به راه پروردگارت دعوت كن و با آنان به [ شيوه‌اى 
  ] كه نيكوتر است مجادله نماى .\r\nفايدهء هفتم : دست قدرت حق براساس حكمت بالغه‌اش ما يحتاج ساير موجودات را به‌طور آماده در طبيعت قرار داده و هنگام گرسنگى با خوردن علف يا شكار حيوان و . . . خود را سير كرده و با پوست بدن خود را از سرما و گرما حراست كرده و . . . و لذا نيازى به تغيير و تحول ندارد ، بلكه از ميليون‌ها سال پيش شيوهء زندگى زنبورعسل و مورچه و . . . در همهء كارهايش يكنواخت بوده اما نيازهاى بشر در طبيعت آماده نيست كه بدون تصرف و صنعت بتواند آنها را رفع كند ، بلكه در پوشاك ، خوراك ، مسكن و . . . نياز به صنعت و دخل و تصرف و ابزار صنعتى دارد تا به مقصد برسد و نيروى بشرى به تنهايى از رسيدن به همهء آن ابزارها ناتوان است لذا فايدهء ديگر بعثت انبيا آن است كه به بشر صنايع ضرورى زندگى را مىآموزند از قبيل صنعت زره‌سازى داوود و صنعت كشتىسازى نوح و . . . تمام پيشرفت‌هاى صنعتى و تكنولوژى در جهان معلول همين امر است كه بشر احساس نياز مىكند و به دنبال آن به شناخت اين امور مىپردازد .\r\n\r\n\r\n","description":"","footnote":"\r\n( 1 ) . سوره نحل ، آيه 125 .\r\n","page_name":" 286 ","page_number":286},
  {"content":"\r\n\r\nفايدهء هشتم : پيامبران آمدند تا نفوس را تزكيه كرده و اخلاق حسنه را از اخلاق سيئه و كمالات را از رذايل باز شناسد و انسان‌ها را به سمت ارزش‌هاى اخلاقى سوق دهند و از بخيل‌ترين انسان‌ها كريم‌ترين و از جبان‌ترين انسان‌ها شجاع‌ترين و از وابسته‌ترين انسان‌ها به لذت‌هاى دنيا وارسته‌ترين انسان‌ها بسازند و نيز شيوهء ادارهء منزل و ادارهء جامعه را به بشر بياموزند كه همان سياست صحيح است و خود انبيا و ائمه عليهم السّلام سياست‌مدارترين انسان‌ها بودند . در زيارت جامعه كبيره مىخوانيم : « و انتم ساسة العباد » . سياست غلط و شيطانى كه مكر و حيله باشد در آنها نبوده و دامان پاكشان از اين آلودگىها به دور است .\r\nبه قول روايات ، معاويه و معاويه صفتان سياست‌مدار واقعى نبودند ، بلكه مكار بودند : « تلك النكرى تلك الشيطنه » .\r\nفايدهء نهم : انبيا به بشريت خبر مىدهند كه در فلان كارها ثواب است و در فلان امور عقاب ، طاعت حق موجب ثواب و عصيان حق موجب عقوبت است و اين امور لطف‌اند ؛ يعنى بشر را به طاعت نزديك و از معاصى دور مىكنند و هر چيزى كه لطف است بر خداى واجب است پس فرستادن انبيا براى ابلاغ ثواب و عقاب ابدى بر خداوند واجب است . البته بحث ما دربارهء حسن بعثت است نه وجوب آن و اين فايدهء نهم نتيجه مىدهد وجوب را و با مسألهء دوم كه خواهد آمد تناسب دارد .\r\nفايدهء دهم : از طرفى سعادت اخروى به دست نمىآيد مگر با كامل شدن نفوس انسانى در دو بعد معارف حقه و اعمال صالحه ، و از طرف ديگر دلبستگى انسان‌ها به ماديات و فرو رفتن عقل در باتلاق هواها و هوس‌ها و ده‌ها عامل ديگر از موانع بزرگى هستند كه جلوى رسيدن به آن كمالات را سد مىكنند و باعث مىشوند كه يا اصلا معرفتى محقق نشود و يا اگر هست به نحو كامل نباشد ، بلكه آميخته با شكوك و اوهام باشد و لذا بايد انسان‌هاى وارسته‌اى در ميان جوامع بشرى باشند كه اين دلبستگىها را نداشته باشند تا بتوانند دلايل راه حق را براى مردمان بيان كنند و شبهات را بزدايند و انسان‌ها را به معبود حقيقى آنها متوجه سازند و وظايف دينى آنها را برايشان بازگو كنند و اعمال صالح را به بشر ابلاغ كنند و مرتب اين امور را به مردم\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nتذكر داده و براى آنان تكرار كنند تا براى بندگان ملكه شود و سهو بر آنها مستولى نشود تا به انجام آنها به سعادت برسند و آن شخصى كه مبين اين امور است همانا پيامبران هستند . پس حكمت الهى مقتضى است كه رسولانى از جانب خويش به سوى بشريت گسيل دارد و بسيج كند تا آنان راهنمايان حقيقى كاروان بشريت و ساربانان اين قافله باشند .\r\nقوله : و شبهه البراهمة باطلة : مرحوم ملا صالح مىگويد :\r\nو كالبراهمه و هم طائفة من الهند زعموا انهم من الحكماء و البرهمه بمعنى ادامة النظر و سكون الطرف قال صاحب الملل و النحل انهم انتسبوا إلى رجل يقال له برهام و قد مهد لهم نفى النبوات و قال فى القاموس البراهمة قوم لا يجوزن على اللّه تعالى بعثة الرسل . « 1 »\r\nبه اعتقاد ما بشر نيازمند برنامه‌هاى آسمانى و انبياست و بعثت انبيا داراى فوايد بىشمار مادى و معنوى ، فردى و اجتماعى ، جسمى و روحى است از مسائل اخلاق فردى گرفته تا مسأله تدبير منزل و تا مسأله ادارهء بلد و جامعه و تا روابط بين‌الملل و تا مسائل عمليه فرعيه و تا معارف حقه و مسائل اعتقادى . در همه اين زمينه بشر نياز به راهنمايى انبيا عليهم السّلام دارد و برخى از اين فوايد مهمه را شمرديم ، ولى در مقابل ملّيّون عالم گروهى از فلاسفه بوده و هستند كه منكر بعثت هستند و مىگويند بشر نيازى به انبيا ندارد و لذا بعثت انبيا عبث بوده و وجود خارجى ندارد . خلاصه استدلال اين گروه آن است كه بشر عقل دارد و با فكر خود قادر است مصالح و مفاسد را درك كند و به دنبال آن مصالح را تحصيل و از مفاسد اجتناب نمايد . دستورات انبيا از دو حال خارج نيست :\r\n1 . يا احكام آنها موافق با حكم عقل فطرى است در اين صورت همان حكم عقلى كفايت مىكند و نيازى به سخنان انبيا نيست .\r\n2 . و يا برنامه‌هاى آنان مخالف با حكم عقل و ضد فطرت است در اين صورت بالاجماع بايد اين دستورات را رد كرده و بدان اعتنا نكرد فاىّ حاجة إلى البعثة ؟\r\n\r\n\r\n","description":"","footnote":"\r\n( 1 ) . حاشيه معالم الاصول ، ص 183 .\r\n","page_name":" 288 ","page_number":288},
  {"content":"\r\n\r\nجواب ما : از فوايدى كه براى بعثت انبيا ذكر كرديم جواب اين شبهه داده مىشود و آن اين‌كه نسبت به برخى از مسائل اعتقادى و عملى عقل مستقلا مدرك است ، ولى نسبت به بعضى ديگر از مسائل عقيدتى و بسيارى از مسائل عملى از واجبات و محرمات عقل لا اقتضاست ؛ يعنى نفيا و اثباتا بيانى ندارد .\r\nحال مىگوييم : چه اشكال دارد كه بيان انبيا نسبت به امورى كه مدرك به ادراك عقلى هستند مؤكد و معاضد حكم عقل باشد ؟ و تأكيد كه عبث نيست ، بلكه تقويت و حتميت و جزميت مطلب را مىرساند و نيز چه اشكال عقلى دارد كه احكام انبيا در بخش دوم ، يعنى امورى كه عقل مدرك آنها نيست ، احكام تأسيسى باشد ؟ به بيان ديگر مسأله صه صورت دارد :\r\n1 . احكام انبيا بر وفق حكم عقل باشد ؛\r\n2 . احكام انبيا بر ضد حكم عقل باشد ؛\r\n3 . انبيا حكم كنند در امورى كه عقل استقلالا نسبت به آنها ادراكى ندارد .\r\nحال آنچه كه اشكال دارد شق دوم است كه حكم انبيا خلاف حكم عقل فطرى باشد و چنين چيزى در اديان حقه و احكام انبيا راستين وجود خارجى ندارد اما شق اول و سوم بلامانع است ؛ زيرا چه اشكالى دارد كه انبيا بر وفق حكم عقل حكم كنند و بيانشان مؤكد باشد ؟ و يا چه اشكال دارد كه انبيا با اتكا به وحى الهى مطالبى را بيان كنند كه عقل نسبت به آنها ساكت است ، چون ادراكى ندارد ؟ و اتفاقا بخش عمدهء شرايع ، يعنى واجبات و محرمات از اين قبيل است كه عقل نسبت به آنها ادراكى ندارد و اگر هم داشته باشد كلياتى را ادراك مىكند اما از تفاضيل و جزئيات محروم است .\r\n\r\n2 . ضرورت بعثت\r\nدومين مسأله از مسائل باب نبوت دربارهء وجوب و ضرورت بعثت انبياست . پس از اين‌كه در مسأله اول حسن و مفيد بودن بعثت ثابت شد ، جاى اين سؤال است كه آيا بر خداوند متعال فرض و واجب است كه پيامبرانى را به سوى بشر گسيل دارد يا واجب نيست ؟\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nدر اين زمينه دو نظريه مطرح شده است :\r\n1 . اشاعره مىگويند : بر خداوند ارسال رسل واجب و لازم نيست و اصولا هيچ امرى بر خداوند واجب نمىشود و ما حق نداريم بگوييم : فلان امر بر خدا واجب است ، چون اين بىادبى نسبت به مولا و تعيين تكليف براى خداوند است ، اين سخن اشاعره مبتنى است بر مبنايى كه در باب حسن و قبح افعال دارد و مىگويند : ما نبايد بگوييم هركارى كه حسن و شايسته است و مصلحت دارد خداوند آن كار را انجام مىدهد و هر كارى كه خلاف حكمت باشد انجام نمىدهد اين در تكوينيات و هكذا در تشريعيات ما نبايد بگوييم : اوامر و نواهى الهى داير مدار مصالح و مفاسد نفس الامريه‌اى است كه در متعلقات آنها موجود است ، بلكه هر فعلى را خدا انجام داد همان حسن است . مثلا اگر العياذ باللّه خداوند انبيا را معذب كند اين كار شايسته است و اگر فراعنه و طواغيت را متنعم سازد در قيامت همان حسن خواهد بود . در ما نحن فيه هم ما نبايد بگوييم بر خداوند ارسال رسل واجب است ، بلكه اگر خداوند پيامبرانى را بفرستد اين كار حسن است و اگر نفرستد آن كار حسن دارد و . . . به عقيدهء ما مبناى اين سخنان باطل است و ما در بخش سوم خداشناسى در رابطه با افعال الهى از اين سخن تفصيلا جواب داديم و نيازى به تكرار نيست .\r\n2 . معتزله مىگويند : بر خداوند حكيم واجب است كه پيامبرانى را براى سعادت بندگانش بفرستد و متكلمين اماميه نيز همين عقيده را پذيرفته‌اند و براى اثبات آن برهان آورده‌اند :\r\nبيان اجمالى برهان : ارسال رسل لطف است . ( صغرى )\r\nو هر لطفى بر خدا واجب است . ( كبرى )\r\nپس ارسال رسل بر خدا واجب است . ( نتيجه )\r\nاثبات صغرى : لطف آن است كه مقرب عبد به سوى طاعت و مبعد وى از معصيت باشد و ارسال رسل از مصاديق كامل اين معناست ؛ زيرا ترديدى نيست در اين‌كه انبيا عظام در جامعه با گفتار و رفتار و كردار پسنديده و با وعده‌ها و وعيدهايشان موجب مىشوند كه انسان‌ها ره طاعت بپيمايند و از منجلاب معاصى دور گردند پس وجود\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nانبيا از الطاف جليه الهى است .\r\nاثبات كبرى : پيش از اين در مسأله دوازدهم فصل سوم خداشناسى ، يعنى افعال خدا بيان شد كه هر لطفى بر خداوند واجب است و برهان هم اقامه شد پس اعاده نمىكنيم .\r\nبيان تفصيلى : اين بيان كه در كتاب هم ذكر شده ، سه مرحله دارد تا به نتيجه مىرسد :\r\n1 . تكاليف شرعى ، الطافى هستند در تكاليف عقلى . ( صغرى )\r\nو الطاف بر خدا واجب‌اند . ( كبرى )\r\nپس تكاليف شرعى بر خدا واجب‌اند . ( نتيجه )\r\nاثبات كبرى : در بالا اشاره شد كه جاى بحث آن كجاست .\r\nاثبات صغرى : لطف را معنا كرديم و تكاليف شرعيه مصداق لطف‌اند ؛ زيرا در اين تكاليف وعده و وعيد ، ثواب و عقاب هست و لذا بشر مواظبت مىكند و هنگامى كه بشر بر بايد و نبايدهاى شرعيه مواظبت كرد نسبت به بايدها و نبايدهاى عقلى هم به راحتى مواظبت كرده و زير بار مىرود به گونه‌اى كه اگر تكاليف شرعى نبود اين انقياد و گردن نهادن در برابر عقل بسيار مشكل بود .\r\n2 . تكاليف شرعيه ، يعنى بيان بايدها و نبايدها از طرف خداوند بر بشر چون لطف است واجب هستند و اين تكاليف بايد به بشر ابلاغ شوند . حال ابلاغ آن دو راه دارد :\r\nيكى اين‌كه خداوند براى هر انسانى مستقيما فرشته‌اى بفرستد و وظايفش را به او ابلاغ كند و يا به هر انسانى به‌طور مستقيم وحى كند و يا به قلب او الهام كند اين راه محال است ؛ زيرا هر انسانى استعداد و قابليت تحمل بار سنگين وحى را ندارد ، حالاتى كه به هنگام وحى نخستين براى انبيا پيش آمد اگر براى هر فردى از افراد ديگر به وجود مىآمد در دم قالب تهى مىكرد مگر هركسى صحنهء كوه طور و موسى را مىتواند تحمل كند ؟ و مگر هر جانى توان حادثهء عظيم تاريخ را در غار حرا دارد ؟\r\nدريادلى مثل رسول اسلام صلّى اللّه عليه و إله و سلّم مىخواهد كه توان حمل اين امانت بزرگ را داشته باشد ، و گرنه صاعقهء وحى ديگران را در دم تبديل به خاكستر خواهد كرد ، هركسى با هر روحيه‌اى تاب تحمل اين امر را ندارد و قابل وحى نيست بايد انسان كاملى باشد كه دو چهره داشته باشد يكى چهرهء ملكوتى كه با آن چهره بتواند وحى را دريافت كند\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nو ديگرى جنبهء ناسوتى و بشرى كه بتواند به اين واسطه پيام الهى را به بشريت ابلاغ كند . بنابراين ، معين مىشود اين راه كه اين تكاليف توسط وسائط فيض و انسان‌هاى كامل ، يعنى رسولان حق بر مردم ابلاغ شود و باران رحمت باريدن آغازد پس وجود پيامبر وسيلهء ابلاغ احكام است .\r\n3 . در اصول خوانده‌ايم كه مقدمهء واجب واجب است يا عقلا فقط و يا هم عقلا و هم شرعا پس وجود نبى هم واجب است به عنوان مقدمهء واجب فيجب على اللّه تعالى بعث الرسل .\r\n\r\n3 . عصمت انبيا\r\nسومين مسأله در باب نبوت دربارهء ويژگىها و خصايص انبيا عليهم السّلام است . يكى از صفات و امتيازات انبيا مقام عصمت است . قبل از هر سخنى بايد عصمت را تعريف كنيم . جناب علّامه در باب حادى عشر مىفرمايد :\r\nالعصمة لطف خفى يفعل اللّه تعالى بالمكلف بحيث لا يكون له داع إلى ترك الطاعة و ارتكاب المعصية مع قدرته على ذلك ؛\r\nعصمت لطفى پنهانى و نامرئى است كه خداوند به مكلفى از مكلفين روا مىدارد [ يعنى چشم باطن او را بينا مىكند و حقايق را آن‌گونه كه هستند مىبيند . لذا حقيقت گناه را هم مشاهده مىكند كه هر گناهى يك گام در مسير سقوط و هلاكت است و هرگز گرد گناه نمىگردد و اين سمّ مهلك را به سر نمىكشد 
  ] و به بركت آن ، انگيزه گناه و ترك طاعت در آن انسان به صفر مىرسد و مىميرد و اين شخص با اين‌كه قدرت بر ترك واجب و فعل حرام دارد ، ولى هرگز اقدام به آن نمىكند .\r\nپس از آشنايى با تعريف عصمت مىگوييم : دربارهء عصمت انبيا عليهم السّلام مباحث متعدد و متنوع عقلى و نقلى وجود دارد ، ولى در كتاب شريف كشف المراد به دو بحث از آنها اشاره شده است :\r\n1 . آيا پيامبران الهى داراى مقام عصمت و پاكى از گناه هستند ؟ و اگر هستند چرا ؟\r\n2 . بر فرض كه انبيا داراى مقام عصمت باشند آيا عصمت انبيا عليهم السّلام اجبارى است\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو يا اختيارى ؟\r\nبحث اول : معيار در كبيره و يا صغيره بودن گناه چيست ؟ مطلب مورد اختلاف است . بعضى مىگويند : هر گناهى كه خداوند در آخرت بر آن وعده عقاب داده و در دنيا براى آن حدى معين كرده نظير شرب خمر و . . . آن گناه كبيره است و غير آن صغيره است . و بعضى مىگويند : هرآنچه را كه خداوند از آن نهى فرموده از گناهان كبيره است و ما گناهى به نام گناه صغيره نداريم و صغيره بودن نسبى است ؛ يعنى بعضى از گناهان كبيره را كه با بعضى ديگر مىسنجيم آنها صغيره‌اند و جرمشان كمتر است و گرنه هر معصيتى فى حد ذاته از گناهان كبيره است مذهب مشهور علماى شيعه همين است .\r\nدر رابطه با عصمت انبيا عليهم السّلام چند نظريه مطرح است :\r\n1 . گروهى از معتزله مىگويند : گناه كبيره از پيامبران سر نمىزند چه عمدا و چه سهوا ، ولى گناهان صغيره به‌طور سهوى ممكن است از آنها صادر شود و منافاتى با مقام نبوت و رسالت آنها ندارد .\r\n2 . گروه ديگرى از معتزله مىگويند : گناهان كبيره مطلقا از انبيا صادر نمىشود چه عمدى و يا سهوى ، اما گناهان صغيره اگر ملتفت باشند كه گناه است انجام نمىدهند ولى على سبيل التأويل انجام مىدهند ؛ يعنى پيش خود تخيل كرده و مىپندارند كه گناه نيست و لذا انجام مىدهند .\r\n3 . گروه سومى از معتزله مىگويند : گناهان كبيره از انبيا سر نمىزند ، ولى گناهان صغيره را چه سهوا و چه عمدا انجام مىدهند منتهى اين ارتكاب گناهان صغيره از مقام معنوى آنها عند اللّه نمىكاهد ؛ زيرا ثواب‌هاى آنان بسيار بزرگ است و اين نقطه سياه با آب پاك دريا دريا ثواب شسته مىشود و حبط مىگردد ؛ يعنى ثواب‌ها اين گناه را مىخورند و نابود مىگردانند و لذا « كان   لَمْ يَكُنْ شَيْئاً مَذْكُوراً »   .\r\n4 . جماعت اشاعره و حشويه بر آن‌اند كه انبيا هم مثل ساير افراد بشر هستند و هر گناهى ، چه كبيره و يا صغيره ، چه سهوا و يا عمدا ، ممكن است از آنان صادر شود و تنها دو معصيت است كه هرگز از انبيا صادر نمىشود . يكى كفر است كه آنان يك\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nلحظه هم به خدا كافر نمىشوند و ديگرى كذب است كه انبيا ندارند .\r\n5 . متكلمين اماميه معتقدند كه انبيا عليهم السّلام از همهء گناهان صغيره و كبيره در هر حالى از حالات چه در حال سهو و يا عمد منزه و مبرا و معصوم‌اند و براى اثبات اين مدعا سه دليل آورده‌اند :\r\nيكم . همه مىدانيم كه اگر فردى در جامعه سوء سابقه پيدا كرد حتى براى يك مرتبه اعتماد مردم از او سلب شده و ديگر حاضر نمىشوند به او رأى دهند ، زمام امر جامعه را به او بسپارند و به سخنان او گوش فرا دهند و پيوسته آن سوء سابقه را پيش مىكشند اين مطلب در امور اقتصادى هست ، در امور سياسى هست و . . . حتى اگر تعمد هم نداشته باشد ، ولى در يك سياست و برنامه‌ريزى اشتباه كند باز هم اعتماد مردم از او سلب مىگردد .\r\nدر مورد رجل دينى هم كوچك‌ترين گناه و نافرمانى خدا يك سوء سابقه بزرگ محسوب مىشود و اگر انبيا يك‌بار هم در مدت عمر دست به گناه بيالايند و يا حتى اگر احتمال بدهيم كه انبيا كاذب و يا عاصى باشند كافى است كه اعتماد ما از آنها سلب شود . چون هر امر و يا نهيى را كه از طرف خدا به ما ابلاغ كند ما مىگوييم : شايد دروغ مىگويد و نيز هر عملى را كه انجام دهد ما مىگوييم : شايد مبغوض مولا را انجام مىدهد در نتيجه از وى متابعت نمىكنيم و اگر متابعت نكرديم نقض غرض پيش مىآيد و نقض غرض قبيح است و فعل قبيح از مولاى حكيم صادر نمىشود و لذا براى رسيدن به هدف از بعثت انبيا بايد آنان معصوم باشند .\r\nدوم . اگر از انبيا عليهم السّلام معصيتى صادر شود از دو حال خارج نيست :\r\nالف . يا اين است كه باز هم متابعت از آنها واجب است ؛\r\nب . و يا اين است كه ديگر متابعت از آنها لازم نيست و ضد آن واجب است .\r\nو هر دو احتمال تالى فاسد دارد اما احتمال اول مستلزم اذن در معصيت است و آن قبيح است و از مولاى حكيم صادر نمىشود و اما احتمال دوم مستلزم عبث بودن بعثت است و كار عبث هم قبيح است و از مولاى حكيم صادر نمىشود . پس به ناچار بايد بگوييم : از انبيا عليهم السّلام معصيتى سر نمىزند .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nسوم . اگر از پيامبران گناهى سر زند لازم مىآيد كه بر ديگران انكار كردن و اعتراض واجب باشد ؛ زيرا دلايل نهى از منكر عموميت داشته و هركسى را حتى پيامبران را شامل است و نهى از منكر موجب ايذاء آنان است ، چون گاهى مستلزم اجرا حد و گاهى مستلزم كتك‌كارى و گاهى مستلزم پرخاش كردن و ريختن آبروى شخص است و ايذاء النبى حرام پس نهى از منكر نسبت به نبى حرام است پس صدور معصيت از پيامبر حرام است .\r\nبحث دوم : در باب امامت خواهد آمد ، چون نظير همين بحث در رابطه با ائمه عليهم السّلام نيز مطرح است و لذا در اينجا مطرح نمىكنيم .\r\n\r\nساير ويژگىهاى پيامبران\r\nاز ديگر ويژگىهاى انبيا عليهم السّلام كمال عقل است . پيامبران داراى خصوصيت‌هاى ديگرى نظير زيركى و ذكاوت ، فطن بودن و تيزبينى ، قوت رأى نداشتن سهو و نسيان نيز هستند . خصلت ديگر انبيا اين است كه از چيزى كه انسان‌ها را از وى متنفرند ، منزه و به دور هستند ، از قبيل دنائت و پستى پدران ، بدنامى مادران ، خشن بودن ، سخت‌گير بودن ، مبتلا بودن به مرض خارش بدن ، مرض جذام ، پيسى ، كورى ، كرى ، لالى ، گنگى و . . . . ويژگى ديگر آن است كه از كارهايى كه نشانه سبك‌سرى است از قبيل خوردن در هنگام راه رفتن ، همنشينى با اراذل و اوباش و خلاصه از هرآنچه خلاف مروت است پرهيز داشتند .\r\nتوضيح مطلب : ترديدى نيست در اين‌كه دل‌هاى انسان‌ها پيوسته به سمت انسان كامل گرايش دارد ، انسانى كه از هر لحاظ كامل‌تر باشد و از افرادى كه از جهتى از جهات نقص دارند گريزان است . هدف از بعثت انبيا عليهم السّلام اين است كه مردم به سوى آنان جذب شده و سخنان آنان را با جان و دل قبول كنند و دور آنها را بگيرند و اگر انبيا از يكى از جهات مذكور مبتلا به عيب و نقصى باشند مردم از آنان متنفر و فرارى بوده و به سخنان آنان گوش نمىدهند و در نتيجه نقض غرض حاصل مىشود . پس براى رسيدن به هدف از بعثت بايد انبيا عليهم السّلام از هر عيب و نقصى منزه باشند .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nانبيا عليهم السّلام بايد از هر عامل جسمى و روحى و حسبى و نسبى كه موجب تنفر جامعه مىگردد منزّه و مبرا باشند . براى مثال :\r\n1 . از نظر سياست‌مدارى و تيزبينى و تصميم‌گيرى و شجاعت كمبودى نداشته باشند و الّا اگر خللى در عقل آنها باشد يا مدت‌ها در يك مسأله كوچك بايد بررسى كنند تا به نتيجه برسند يا در موقع تصميم‌گيرى ترديد و دودلى داشته باشند يا انسان‌هاى ترسو و بزدلى باشند از چشم مردم افتاده و حتى مورد استهزاى آنان نيز واقع مىشوند و اين با هدف از بعثت آنها سازگار نيست .\r\n2 . از نظر روحى و اخلاقى بايد يك انسان نمونه و كاملى باشند كه كمالات اخلاقى را در حد اعلا واجد بوده و از رذايل اخلاقى كاملا به دور باشند ؛ مثلا شجاع‌تر ، متواضع‌تر ، ايثارگر ، كريم‌تر ، و . . . باشند و داراى حسد ، كينه ، تكبر ، عجب و . . . نباشند كه اينها با هدف بعثت سازگار نيست .\r\n3 . از نظر خلقت و ساختمان جسمانى بايد از امراض از قبيل جذام ، برص ، كرى ، لالى ، و . . . و هر مرضى كه موجب فرارى بودن ديگران از وى مىگردد سالم باشد و گرنه غرض از بعثت حاصل نمىگردد .\r\n4 . از لحاظ نسب بايد از خاندان كريم و بزرگوار و خوشنامى باشند و به تعبير زيارات در اصلاب شامخه و ارحام مطهره پرورش يافته باشند همگان والدين آنها را به نيكى و ستودگى بشناسند ؛ زيرا انسان‌هاى اصيل و شريف هرگز حاضر نمىشوند زير بار يك فرد العياذ باللّه زنازاده و يا غلام‌زاده و . . . بروند و غرض حاصل نمىشوند .\r\nدر همين رابطه جمله‌اى از حاشيه كتاب شرح باب حادى عشر ( ص 43 ) نقل مىكنم :\r\nقيل آباء النبى صلّى اللّه عليه و إله و سلّم من آدم إلى عبد اللّه عليه السّلام كانوا احدا و خمسين رجلا على عدد ركعات الصلاة اليومية سبعة عشر كانوا انبياء و سبعة عشر كانوا اوصياء و سبعة عشر كانوا ملوكا و الظاهر ان هؤلاء لم يكونوا اهل الفترة بل كانوا على المذهب الحق الموحدين ، عالمين بشريعة . . .\r\n5 . از كارهاى خلاف مروت نيز بايد اجتناب كنند از قبيل خوردن در راه ، دويدن بىجهت ، با شتاب راه رفتن ، خنديدن بلند و قهقهه ، همنشينى با اراذل و اوباش ، تنبلى\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nو بىعارى و . . . خلاصه از تمام امورى كه موجب تنفر ديگران است منزه باشند .\r\n\r\n4 . شناخت انبياى راستين با معجزه\r\nهنگامى كه به تاريخ مراجعه مىكنيم با انسان‌هاى زيادى روبه‌رو مىشويم كه در طول تاريخ ادعاى نبوت و پيامبرى داشته‌اند و طبق عقايد ما اين افراد به دو دسته تقسيم مىشوند :\r\n1 . انسان‌هايى كه حقيقتا پيامبر خدا بوده و در اين ادعا صادق‌اند ؛ از قبيل ابراهيم ، موسى ، عيسى و محمّد صلّى اللّه عليه و إله و سلّم و . . . اينان انبياى راستين الهىاند .\r\n2 . افرادى كه به خاطر اغراض مادى و دنيوى و سياسى و مقام‌پرستى به دروغ ادعاى نبوت كرده و با انجام برخى افعال به ظاهر شگفت‌آور گروهى از خلق خدا را به خويش جلب و جذب كرده‌اند نظير مسيلمهء كذاب و . . . اكنون جاى اين پرسش است كه راه شناخت انبياى راستين از پيامبران دروغين ، انبياى حقيقى از پيامبران مجازى ، انبيا از متنبيان تاريخ چيست ؟\r\nدر جواب بايد گفت : يگانه راه شناخت حقيقت از مجاز در اين باب عبارت است از معجزه ، هر مدعى نبوتى اگر داراى معجزه باشد ما او را تصديق مىكنيم و گرنه نه ، معجزه بزرگ‌ترين و يگانه سند حقانيت انبياى الهى است . دربارهء معجزه مباحث فراوانى قابل طرح است و از ابعاد مختلفه دربارهء معجزه مىتوان بحث كرد ، از قبيل :\r\n1 . ماهيت و تعريف معجزه ؛\r\n2 . شرايط معجزه ؛\r\n3 . فرق معجزه با سحر و جادو ؛\r\n4 . چرا انبيا نياز به معجزه دارند ؟\r\n5 . چرا معجزات انبيا متعدد است ؟\r\n6 . آيا معجزه سنت‌شكنى است يا طبق سنت الهى است ؟\r\n7 . بيان معجزات موسوى ، عيسوى ، محمدى صلّى اللّه عليه و إله و سلّم و . . .\r\nدر كتاب شريف كشف المراد به دو مبحث اول اشاره شده و ما همين دو بحث را\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nطرح مىكنيم .\r\nبحث اول : معجزه عبارت است از كارهاى عجيب و غريب و خارق‌العاده كه ديگران از انجام آن عاجز باشند چه در قسمت اثباتى ، يعنى پيامبران كارهاى خارق‌العاده‌اى انجام دهند كه ديگران از اتيان به آن ناتوان‌اند مثل تبديل عصاى چوبين به اژدها و . . . و چه در قسمت سلبى ، يعنى كارهايى را كه عادت مردم به انجام آن تعلق گرفته و به‌طور معمول آن را انجام مىدهند پيامبران آن عادت را شكسته و كارى كنند كه بشر از انجام اين فعل معتاد عاجز شود ؛ مثلا به قدرت الهى كارى كند كه يك قهرمان نامى از حمل يك شمشير ناتوان بماند .\r\nبحث دوم : معجزه شرايطى دارد كه همهء آنها تنها در معجزه وجود دارد و در ساير كارهاى خارق‌العاده نيستند و آن شرايط عبارت‌اند از :\r\n1 . امت اين پيامبر از آوردن به مثل آن عاجز باشند ؛ زيرا اگر فرد يا افراد ديگرى از همان امت قادر بر انجام آن باشند نامش معجزه نبوده و دليل بر حقانيت و صدق او نمىشود .\r\n2 . اين فعل خارق‌العاده از ناحيه خداوند باشد نظير زنده كردن مرده به اذن خدا و يا با امر خداوند باشد نظير  أَلْقِ عَصاكَ فَإِذا هِيَ تَلْقَفُ ما يَأْفِكُونَ  نه براساس رياضت‌هاى نفسانى و باطلهء شيطانى كه براى مرتاض حاصل مىشود ؛ زيرا اين براى هركسى با رياضت مقدور است .\r\n3 . انجام اين عمل خارق‌العاده در دوران تكليف بشر ، مثل دوران‌هاى انبيا تا دوران ما و تا زمانى كه علايم و آثار قيامت بروز كند ، باشد . پس در نزديك‌هاى قيامت كه اوضاع جهان درهم مىريزد و عادت‌ها شكسته مىشود در آن عصر اگر كسى كار خارق‌العاده‌اى بكند دليل بر نبوت او نمىشود و سند حقانيت نيست .\r\n4 . اظهار معجزه همراه با ادعاى نبوت و پيامبرى باشد ؛ يعنى به دنبال ادعاى نبوت چنين كارى از او صادر شود . بنابراين ، كارهاى شگفت‌آور صلحا و اولياى الهى و ائمه عليهم السّلام معجزه نيست ، بلكه كرامت نام دارد .\r\n5 . عمل يك عمل خارق‌العاده باشد نه مطابق عادت مثلا طلوع شمس از مشرق\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nعادى و معمول است و اژدها شدن بچهء مار نيز طبق قانون تكامل است ، ولى طلوع شمس از مغرب عالم خارق‌العاده است يا اژدها شدن عصاى چوبين خرق عادت است و معجزه بايد از نوع خرق عادت باشد و گرنه معجزه نيست . به قول آن بندهء خدا :\r\n از كرامات شيخ ما اين است * شيره را خورد و گفت شيرين است \r\n6 . اين كار خارق‌العاده بايد مطابق با ادعاى آن مدعى نبوت باشد ؛ يعنى اگر ادعا مىكند كه مىتواند كور مادرزاد را شفا دهد ، واقعا شفا دهد نه اين‌كه با دست كشيدن بر سر او علاوه بر كورى كرى را هم بيافزايد و قوز بالاى قوز شود . بنابراين ، اعمال خارق‌العاده‌اى كه از امثال مسيلمه كذاب نقل شده است دليل بر صدق او نيست به عنوان نمونه دو مورد را ذكر مىكنيم :\r\n1 . او مدعى بود كه آب دهانش شفاست ، ولى هنگامى كه در چاه كم آب انداخت آب چاه به كلى خشك شد .\r\n2 . دست خود را به عنوان بركت بر سر و صورت برخى از كودكان قبيله بنى حنيفه كشيد و به جاى شفا آنها را كچل و معيوب ساخت .\r\n\r\n5 . كرامت‌ها\r\nكرامت كار خارق‌العاده‌اى است كه توسط اولياى الهى انجام مىگيرد . به منظور اثبات فضيلت و منقبت آنان بدون اين‌كه با ادعاى نبوت همراه باشد و كرامت كه از آن اولياء اللّه است با معجزه كه از آن انبياى الهى است ، يك وجه مشترك دارند و يك ما امتياز نسبت به آن .\r\nوجه اشتراك : هم معجزه و هم كرامت هر دو عبارت‌اند از انجام كارهاى خارق‌العاده كه ديگران از انجام آن عاجزند ؛ پس هر دو هم معجزه هستند و هم عامل كرامت ، با اين تفاوت كه معجزه همراه با ادعاى نبوت و به دنبال آن است ، ولى كرامت همراه با اين ادعا نيست .\r\nسؤال اين است كه آيا كارهاى خارق‌العاده و يا معجزه به معناى لغوى آن يعنى عاجزكننده ، مختص به انبيا عليهم السّلام است و به دست انسان‌هاى ديگر محال است كه انجام\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبگيرد و يا اختصاصى نبوده ، بلكه توسط اولياى الهى هم قابل تحقق است منتهى تحت عنوان كرامت ؟\r\nدر اين زمينه دو نظريه وجود دارد :\r\n1 . جمهور معتزله بر آن‌اند كه معجزه و افعال خارق‌العاده مخصوص به انبيا عليهم السّلام است و از ديگران صادر نمىشود ؛\r\n2 . بعضى از معتزله مثل ابو الحسين بصرى و جماعت اشاعره بر آن‌اند كه معجزه اختصاص به انبيا عليهم السّلام ندارد ، بلكه از اولياى الهى هم قابل صدور هست و لكن همراه با ادعاى نبوت نيست و علماى اماميه نيز همين را پذيرفته‌اند و براى اثبات اين مطلب شواهد و نمونه‌هاى خارجى ارائه كرده‌اند كه در آنها معجزه به دست غير پيامبر ظاهر شده پس اختصاصى نيست . آن شواهد عبارت‌اند از :\r\nداستان حضرت مريم و مائده آسمانى : قرآن كريم داستان مريم عليها السّلام را بازگو مىكند و مىفرمايد :\r\n وَ كَفَّلَها زَكَرِيَّا كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً قالَ يا مَرْيَمُ أَنَّى لَكِ هذا قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ ؛  « 1 »\r\nزكريا هربار كه در محراب بر او وارد مىشد ، نزد او [ نوعى 
  ] خوراكى مىيافت . [ مى 
  ] گفت : « اى مريم ، اين از كجا براى تو [ آمده است ؟ او در پاسخ مى 
  ] گفت : « اين از جانب خداست ، كه خدا به هركس بخواهد ، بىشمار روزى مىدهد » .\r\nداستان آصف برخيا و آوردن تخت ملكه سبا از يمن به شام : در سورهء نمل داستان سليمان و بلقيس بيان شده است . در آيات اين سوره مباركه مىفرمايد :\r\n   قالَ يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ * قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ وَ إِنِّي عَلَيْهِ لَقَوِيٌّ أَمِينٌ * قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ   \r\n\r\n\r\n","description":"","footnote":"\r\n( 1 ) . سوره آل عمران ، آيه 37 .\r\n","page_name":" 300 ","page_number":300},
  {"content":"\r\n\r\n طَرْفُكَ فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي . \r\nگفت : « اى سران [ كشور 
  ] ، كدام يك از شما تخت او را - پيش از آن‌كه مطيعانه نزد من آيند - براى من مىآورد ؟ » عفريتى از جنّ گفت : « من آن را پيش از آن‌كه از مجلس خود برخيزى براى تو مىآورم و بر اين [ كار 
  ] سخت توانا و مورد اعتمادم » . كسى كه نزد او دانشى از كتاب [ الهى 
  ] بود ، گفت : « من آن را پيش از آن‌كه چشم خود را برهم زنى برايت مىآورم » .\r\nپس چون [ سليمان 
  ] آن [ تخت 
  ] را نزد خود مستقر ديد ، گفت : « اين از فضل پروردگار من است » .\r\nداستان كراماتى بىشمار از امير المؤمنين و يازده فرزند معصوم آن حضرت : شرح اين كرامات در تاريخ منقول است و مورخان شيعه و سنى آنها را نقل كرده‌اند . يكى از آن قضايا ، قضيه خيبر است كه در مباحث امامت هم نقل خواهيم كرد . اجمال قضيه اين است كه قلعه خيبر كه دژ مستحكم يهوديان بود درى داشت كه چهل مرد نيرومند آن را جابه‌جا مىكردند ؛ ولى على عليه السّلام به تنهايى آن را از جاى كنده و به دور افكند و راه نفوذ در قلعه را بر روى رزمندگان اسلام گشود و قلعه را فتح كردند و امثال اين كرامات از آن حضرت چه بسيار مشاهده شده است .\r\nاين نمونه‌ها و امثال آنها كه يا در قرآن نقل شده و قطعى السند است و يا در خبرها به تواتر نقل شده و يقين‌آور است بهترين شاهد بر تحقيق معجزه از غير پيامبران است .\r\nمعتزله كه منكر اين معنا هستند موارد فوق را توجيه مىكنند ؛ يعنى مىگويند :\r\nداستان مريم عليها السّلام از نوع ارهاص بوده و ارهاص ، يعنى آماده كردن اذهان براى قبول يك نبوت كه گاهى كارهاى عجيب و غريبى قبل از بعثت يك پيامبر انجام مىگرفت تا مردم از مشاهده آنها آماده شنيدن دعوت آن پيامبر شوند و قضيه مريم از نوع ارهاص و آماده‌سازى مردم براى قبول نبوت عيسى عليه السّلام بوده و نه كرامتى براى مريم مثلا ، و داستان آصف برخيا هم در حقيقت از معجزات جناب سليمان بود كه خواست به بلقيس بفهماند كه بدان كه يكى از اتباع من قدرت انجام چنين كارى را دارد كه احدى از شماها نداريد پس بترسيد و مسلمان شويد ، و داستان على عليه السّلام و خيبر هم در حقيقت\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمكمل معجزات نبوى بوده و نه كرامتى براى يك ولىّ اللّه و . . .\r\nسپس معتزله پنج دليل آورده‌اند مبنى بر اين‌كه معجزه مختص به انبياست و از ديگران صادر نمىشود .\r\n1 . هر امرى هنگامى كه در جامعه شيوع پيدا كرد و مكرر در مكرر اتفاق افتد به تدريج از ابهت و عظمت آن كاسته شده و يك امر عادى مىگردد و وقتى عادت شد ديگر آن تأثيرى كه بايد داشته باشد ندارد . اگر معجزات هم به دست غير انبيا از اولياى الهى در گوشه و كنار در خلوت يا جلوت اتفاق بيفتد از حد اعجازى درآمده و يك امر عادى مىشود و ديگر تأثير ندارد . پس براى اين‌كه معجزه كارگر باشد و اثر خاص به خود را داشته باشد بايد كم بوده و مختص به انبيا باشد و خداوند حكيم و لطيف تنها به دست آنها معجزه انجام دهد .\r\nجواب ما : ما نمىگوييم كه معجزه در حد وفور هم ممكن است و خداوند آن را به دست اوليايش محقق مىسازد به گونه‌اى كه صبح تا شب بر سر هر كوى و برزن ده‌ها و صدها معجزه انجام پذيرد تا از اثر بيفتد ، بلكه ما مىگوييم : خدا حكيم است و كار قبيح نمىكند و معجزات تا زمانى ممكن است كه از جهات قبح خالى باشد و آن وقتى است كه در كثرت نرسد به حدى كه از معجزه بودن خارج شود .\r\n2 . اگر معجزه مخصوص انبيا نبوده ، بلكه به دست ديگران هم ظاهر شود لازم مىآيد كه مردم زير بار انبيا نروند و نقض غرض شود به دليل اين‌كه فلسفه وجوب اطاعت از انبيا همانا معجزه داشتن آنهاست كه سند حقانيت است و اگر ديگران هم معجزه داشته باشند ديگر موقعيت اعجاز در انظار عموم موهون گرديده و كسى براى آن ارزش قائل نمىشود .\r\nشاهد مثال : اگر سلطان با يك نوع خاصى از غذا و نوشيدنى هركسى را از شاه و گدا ، خاص و عام ، صغير و كبير ، شريف و وضيع و . . . اكرام نمايد ديگر از ارزش آن خوردنى يا نوشيدنى كاسته و اطعام يك سلطان از همان غذا مايهء اكرام او محسوب نمىشود ما نحن فيه هم هكذا .\r\nجواب ما : ما يك جواب نقضى مىدهيم و آن اين‌كه اگر همين معجزه كه به دست\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nپيامبر پيشين انجام گرفته به دست پيامبر بعدى هم انجام بگيرد اشكالى دارد ؟ جواب مىدهيد : خير ، ما مىگوييم : آيا دوباره كه انجام شد به اندازهء بار اول ارزش دارد ؟\r\nجواب مىدهيد : خير ، حال مىگوييم : اين مورد را چه جواب مىدهيد ؟ هرچه اينجا گفتيد ما در مورد اولياء اللّه مىگوييم ، پس صدور معجزه از ديگران بلامانع است .\r\nاگر به حد كثرت و شيوع برسد با لطف الهى منافى است و جهت قبح دارد و انجام نمىگيرد .\r\n3 . انبيا عليهم السّلام هم مانند ديگر انسان‌ها مىخورند مىآشامند ، آميزش دارند و . . . تنها راه امتياز آنها از ديگران به داشتن معجزه است . پس بايد معجزه مخصوص آنها باشد و گرنه راهى براى شناخت انبيا نمانده و هدف از بعثت آنها حاصل نمىشود .\r\nجواب ما : امتياز انبيا از ديگران تنها به معجزه نيست ، بلكه به آوردن شريعتى جامع و دستورالعملى كامل و سازنده و نيز داشتن معارف غنى و وحى و الهام است كه ديگران ندارند . اين جواب از علامهء شعرانى نقل مىشود و از جواب شارح محترم بهتر است ، چون جواب دليل چهارم هم همين است .\r\n4 . مناطقه مىگويند : از اثبات اخص اثبات اعم لازم مىآيد . مثلا اگر ثابت شد كه هذا انسان ثابت مىشود كه پس حيوان هم هست ، ولى از اثبات اعم ، يعنى حيوان اثبات اخص ، يعنى انسان لازم نمىآيد ؛ چون شايد حيوان باشد ، ولى انسان نباشد ، بلكه فرس باشد با حفظ اين نكته مىگوييم : اگر معجزه مختص به انبيا عليهم السّلام نبوده ، بلكه به دست ديگران هم ظاهر شود لازم مىآيد كه دلالت آن بر صدق و حقانيت مدعى نبوت باطل شود ، چون‌كه از اثبات اعم ، يعنى معجزه اثبات اخص ، يعنى نبوت لازم نمىآيد .\r\nجواب ما : اگرچه معجزه به تنهايى از نبوت اعم است ، ولى اظهار معجزه همراه با ادعاى نبوت با نبوت متساويان‌اند ؛ يعنى هركسى كه معجزه ظاهر كند و مدعى نبوت هم باشد پس نبى است و هركسى نبى است پس مدعى نبوت است و مظهر معجزه است و از اثبات احدهما ديگرى ثابت مىشود حال كه معجزه با ادعاى نبوت مختص به نبى شد مىگوييم : كسى كه معجزه‌اى انجام داده از دو حال خارج نيست :\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n1 . يا مدعى نبوت هم هست ؛\r\n2 . و يا مدعى نبوت نيست ، اگر مدعى هم بود ما يقين مىكنيم كه صادق است ؛ زيرا اگر كاذب بود خدا به دست او معجزه اظهار نمىكرد ؛ زيرا با لطف الهى سازگار نيست و اگر مدعى نبود كه بحثى نيست ، و اصولا معجزه دليل بر اصل نبوت نيست ، بلكه اگر ادعاى معجزه‌اى كرد بايد بياورد و دليل بر صدق دعواست .\r\n5 . اگر معجزه مختص به انبيا نباشد ، بلكه از هر انسان صالح و صادق معجزه اظهار شود لازم مىآيد كه بر هر انسانى كه مخبر به خبرى است و در اخبارش صادق است معجزه‌اى ظاهر شود پس اگر آقاى زيد گفت : انا عطشان و صادق هم بود خدا معجزه‌اى بر او ظاهر كند و هكذا . . . و لا يلتزم به احد .\r\nجواب ما : كجا چنين ملازمه‌اى وجود دارد ؟ عقلى است ؟ شرعى ؟ عرفى ؟ عادى ؟\r\nهيچ‌كدام نيست ما كجا اين‌قدر دايرهء مطلب را توسعه داده‌ايم ما مىگوييم در موارد خاصى بر مدعى نبوت يا بر اولياء اللّه به منظور اكرام آنان معجزاتى ظاهر مىشود بدون اين‌كه همگانى شود و از هر بىسروپايى اظهار معجزه شود .\r\nقوله : و معجزاته عليه السّلام قبل النبوة : سؤال اين است كه آيا ممكن است خداوند پيش از بعثت پيامبر به دست او معجزاتى را ظاهر كند به منظور ارهاص و آماده ساختن اذهان مردم براى پذيرش نبوت وى يا خير ؟ در اين باب دو نظريه مطرح است :\r\n1 . حضرات معتزله كه منكر كرامات بودند و مىگفتند : كارهاى خارق‌العاده مخصوص به انبيا عليهم السّلام است اين مطلب را هم انكار كرده‌اند كه اظهار معجزه بر سبيل ارهاص باشد به حكم همان ادله خمسه .\r\n2 . ولى اماميه و اشاعره و جماعتى از معتزله مىگويند : چنين چيزى كاملا ممكن است و بهترين دليل بر امكان يك امر وجود خارجى آن است و نمونهء خارجى آن عبارت است از معجزات پيامبر اسلام صلّى اللّه عليه و إله و سلّم پيش از بعثت ، يعنى از آغاز كودكى آن حضرت تا سن چهل سالگى به عنوان نمونه در هنگام ولادت آن حضرت چهارده كنگره از كنگره‌هاى ايوان كسرا ، يعنى شاه ايران زمين فرو ريخت كه ايرانيان سقوط دولت ابرقدرت خويش را بدين وسيله تفأل زدند و نيز درياچه ساوه بخشكيد و نيز\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nآتشكده پارس كه هزار سال آتش آن روشن و برافروخته بود در دم خاموش گرديد و نيز ماجراى عظيم اصحاب فيل كه 40 سال قبل از بعثت و مصادف با سال ولادت حضرتش به وقوع پيوست و در قرآن يك سوره مخصوص به اين ماجرا وارد شده است . نيز قبل از بعثت و در دوران كودكى هميشه ابرى بالاى سر آن حضرت سايه‌افكن بود و نيز سنگ‌ها و سنگ‌ريزه‌هاى بيابان و كوى و برزن بر آن حضرت سلام مىكردند و . . .\r\nقوله و قصة و مسيلمة و . . . : مكرر گفتيم كه در طول تاريخ كسانى بودند كه به دروغ ادعاى نبوت و يا الوهيت و خدايى مىكردند و معجزه تنها راه شناخت انبياى راستين از پيامبران قلابى بوده . بدون ترديد ظهور معجزه به دست مدعيان نبوت بر وفق ادعاى آنان دليل بر حقانيت و صدق آنان است و بدون ترديد خداوند به دست مدعيان دروغين معجزاتى كه دال بر صدق آنها و بر وفق مرادشان باشد ظاهر نمىكند چون مستلزم القاى بندگان در مفسده است اما . . .\r\nسخن در اين است كه آيا ممكن است خداوند براى رسوايى مدعيان دروغين نبوت معجزاتى و كارهاى خارق‌العاده‌اى به دست آنها ظاهر كند برعكس مدعاى آنها تا كوس رسوايى آنها بر سر هر كوى و برزن نواخته شود يا خير ؟\r\nگروهى از معتزله كه منكر كرامات بودند مىگويند : اظهار معجزه از خداوند به دست مدعيان دروغين نه بر وفق دعوا و نه بر ضد آن ممكن نيست اما بر وفق مراد كه واضح شد و اما بر ضد دعوا براى اين كه عبث است و نيازى بدان نيست ؛ زيرا براى ابطال دعواى آنان كافى است كه معجزه‌اى به دست آنها ظاهر نكند اما لازم نيست كه ضد آن را اظهار كند و كار عبث از مولاى حكيم محال و ممتنع است . ولى جماعت اماميه مىگويند : اظهار معجزه برعكس مدعاى انبياى دروغين به جهت اظهار كذبشان ممكن است و بهترين دليل بر امكان هر چيزى در خارج واقع شده و نمونه‌هاى ذيل شاهد آن است :\r\n1 . مسيلمهء كذاب هنگامى كه ادعاى نبوت كرد به دو گفتند : حضرت محمّد صلّى اللّه عليه و إله و سلّم دعا كرده و انسان يك چشم آن چشم بيمارش شفا يافته تو هم اگر راست مىگويى دعا كن\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nتا اين آدم اعور و يك چشم شفا يابد وى دعا كرد و همان چشم سالم هم كور شد خوب اين كار خارق‌العاده است .\r\n2 . هنگامى كه موسى با عصا به دريا زد و دوازده راه باز شد و موسى يا بنى اسرائيل از دريا گذشتند فرعون گفت : دريا از هيبت من اين‌چنين شد ، ولى وقتى كه فرعون و يارانش وارد دريا شدند دريا آنها را فرو برد و كوس رسوايى فرعون و فرعونيان زده شد و يك بار ديگر در كشاكش حق و باطل حق غالب شد .\r\n3 . هنگامى كه كوهى از آتش به فرمان الهى بر ابراهيم عليه السّلام سرد و گلستان شد .  قُلْنا يا نارُ كُونِي بَرْداً وَ سَلاماً عَلى إِبْراهِيمَ .  فرعون بابل ، يعنى نمرود گفت : آتش از هيبت من چنين شد تا سخن او به پايان رسيد بلافاصله شعله‌اى از آن آتش عظيم به سمت نمرود حمله‌ور شد و ريش او را سوزاند .\r\nو اما اين كه شما گفتيد : كافى است در اثبات كذب آنها عدم اظهار معجزه بر وفق مرادشان و نيازى به اظهار آن بر ضد مراد نيست پس اين اظهار عبث است ، ما مىگوييم : خير عبث نيست به جهت اين كه اگر معجزه‌اى بر نفى يا اثبات اظهار نمىشد چه‌بسا مىگفتند : لابد خدا فعلا مصلحت نديده و اظهار نشده و لذا قطع به كذب حاصل نمىشد ، ولى اظهار معجزه برعكس كاملا دروغ آنها را بر ملا مىسازد .\r\n\r\n6 . ضرورت بعثت در طول تاريخ تا قيامت\r\nدر مسأله اول و دوم باب نبوت با فوايد بعثت و ضرورت آن آشنا شديم . اكنون سخن در اين است كه آيا بشر در همهء اعصار نياز به انبيا عليهم السّلام دارد و يا در مرحله‌اى از زندگى نياز به پيامبر نيست ؟ به عبارت ديگر آيا بر خداوند حكيم واجب است كه در هر عصرى از اعصار پيامبرانى را ارسال كند و يا اگر پيامبرى نبود بايد شريعتى از شرايع آسمانى در جامعه حاكم باشد يا خير لازم نيست ؟\r\nبه‌طور مجمل سه نظريه در اين باب مطرح است :\r\n1 . اشاعره مىگويند : اصولا در هيچ عصر و زمانى نمىتوان گفت كه ارسال رسل بر خدا واجب است و نمىتوان براى خدا تعيين وظيفه كنيم و . . . پيش از اين هم مبناى\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاين سخن اشاعره را ذكر كرديم كه تمام اين آراى باطله از انكار حسن و قبح عقلى سرچشمه مىگيرد و اين مبنا از ريشه باطل شد .\r\n2 . معتزله مىگويند : ارسال رسل در هر زمانى بر خدا واجب نيست ، بلكه هرگاه مصلحت باشد ارسال مىكند و هرگاه مصلحت نباشد ارسال نمىكند .\r\n3 . اماميه مىگويند : در تمام دوران‌هاى تكليف از زمان آدم ابو البشر عليه السّلام تا دامنهء قيامت بر خداوند لازم است كه رسولى يا شريعتى را در ميان بشريت قرار دهد تا حجت بر همگان تمام گردد و به فرموده قرآن :  لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ  و  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ . \r\nدليل ما : برهانى كه در مسأله دوم دربارهء وجوب بعثت آورديم عموميت داشته و اختصاص به زمانى دون زمان ديگر ندارد و آن اين كه ارسال رسل لطف است و هر لطفى بر خدا واجب است پس ارسال رسل واجب است و نيز فوايد و مصالح بىشمارى كه در مسأله اول براى بعثت انبيا ذكر كرديم تعميم داشته و به درد همهء زمان‌ها مىخورد و هرچه بر عمر بشريت افزوده مىشود و علم پيشرفت مىكند اين نياز بيشتر مىگردد .\r\nقوله : و لا تجب الشريعة : برحسب آنچه از روايات استفاده مىشود در حدود يكصد و بيست و چهار هزار پيامبر از طرف خدا مبعوث شده‌اند و آنچه كه مشهور است و نيز از روايات به دست مىآيد پيامبران مرسل و اولو العزم ، يعنى صاحبان شريعت و مكتب نوين و كامل‌تر پنج نفرند كه عبارت‌اند از : 1 . حضرت نوح نبى اللّه 2 . حضرت ابراهيم خليل اللّه 3 . حضرت موسى كليم اللّه 4 . حضرت عيسى روح اللّه 5 . حضرت محمّد صلّى اللّه عليه و إله و سلّم حبيب اللّه .\r\nولى سؤال اين است كه آيا هر پيامبرى بايد داراى شريعت و برنامهء جديدى باشد ؟\r\nاماميه مىگويند : خير لازم نيست ، بلكه ممكن است پيامبرانى داراى شريعت جديد باشند مثل همان پنج پيامبر مذكور ، و ممكن است پيامبرانى تبليغى باشند ، يعنى مبلغ دستورات پيامبر قبلى باشند مثل حضرت داود نسبت به حضرت موسى عليه السّلام و ممكن است پيامبرانى معقولى باشند ، يعنى صرفا معارف و مبداء و معاد و اخلاقيات\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nرا به مردم مىآموختند و داراى شريعت و احكام نبوده‌اند همانند اكثر انبيا قبل از موسى عليه السّلام و ممكن است پيامبرانى تأكيدى باشند ؛ يعنى همان بايدها و نبايدهاى عقلى را تأكيد كنند و ممكن است انبيايى فقط مبعوث بر خويشتن باشند .\r\nولى گروهى از معتزله مىگويند : ما پيامبر تأكيدى نداريم ؛ زيرا اگر عقل مدرك است پس نيازى به آن پيامبر نيست ، ولى جواب ما اين است كه اگر عقل تنها بگويد چه‌بسا انسان‌ها احتمال مدح و ذم دهند و اعتنا نكنند ، ولى وقتى شرع هم گفت پاى ثواب و عقاب به ميان مىآيد و بشر تسليم مىشود پس فايده دارد .\r\nپس به عقيدهء ما : پيامبران يا تشريعى و يا تبليغى و يا معقولى و يا تأكيدى و يا نفسىاند و . . .\r\n\r\n7 . نبوت پيامبر اسلام\r\nبه‌طور كلى در باب نبوت دو بحث مطرح است :\r\n1 . نبوت عامه و آن عبارت است از بيان اصول و محورهاى كلى باب نبوت از قبيل :\r\nضرورت بعثت انبيا و فوايد بعثت و شرايط و امتيازات پيامبران و راه شناخت انبيا و . . .\r\n2 . نبوت خاصه و آن عبارت است از اثبات نبوت پيامبر اسلام صلّى اللّه عليه و إله و سلّم .\r\nتا به حال در مسائل قبل دربارهء نبوت عامه بحث داشتيم اكنون در مسأله هفتم و آخرين مسأله دربارهء نبوت پيامبر اسلام بحث مىكنيم و در آن چند مطلب است :\r\n\r\n[ اثبات نبوت خاصه 
  ]\r\nيهوديان در طول تاريخ مدعى هستند كه شريعت حضرت موسى استمرار دارد و پس از وى پيامبرى از طرف خدا نيامده است ( برخى از سخنان آنها را در مطالب بعدى خواهيم آورد ) . مسيحيان همين سخن را دربارهء جناب عيسى دارند ، ولى ما مسلمان‌ها معتقديم كه آخرين پيامبر خدا بر بشر و كامل‌ترين آنها وجود مقدس حضرت محمّد بن عبد اللّه صلّى اللّه عليه و آله و سلّم است .\r\nمرحوم خواجهء طوسى در اين كتاب براى اثبات نبوت پيامبر اسلام به يك برهان تمسك كرده و آن اين كه حضرت محمّد صلّى اللّه عليه و إله و سلّم مدعى نبوت بوده و معجزات بسيارى هم بر وفق ادعاى او به دست مبارك او ظاهر گرديده است . ( صغرى )\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو هر انسانى كه داراى اين دو صفت باشد او پيامبر راستين الهى است . ( كبرى ) پس حضرت محمّد رسول الهى است . ( نتيجه )\r\nاثبات صغرى : صغراى دليل دو بخش دارد :\r\n1 . محمّد صلّى اللّه عليه و إله و سلّم مدعى نبوت بوده ،\r\n2 . و معجزاتى از او ظاهر شده است .\r\nبخش اول : اين مطلب كه محمّد صلّى اللّه عليه و إله و سلّم ادعاى پيامبرى كرده جزء مسلمات تاريخ و از اخبار متواتره تاريخ و مورد اتفاق نظر تمام دانشمندان عالم است و حتى دانشمندان مادى و ماركسيست هم آن را قبول دارند پس جاى بحث نيست .\r\nبخش دوم : بر اين بخش دو دليل مىآوريم :\r\n1 . قرآن به دست آن حضرت ظاهر گرديده است ؛ ( صغرى )\r\nو قرآن معجزه است ؛ ( كبرى )\r\nپس معجزه به دست آن حضرت ظاهر گرديده است . ( نتيجه )\r\nاثبات صغرى : باز هم از متواترات تاريخ است كه قرآن كتاب پيامبر اسلام است .\r\nاثبات كبراى اين دليل : قرآن بزرگ‌ترين معجزه پيامبر است و كتابى است كه هرگز باطل در او را نيافته  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  و هرگز طبيعت انسان‌ها از قرائت آن ملول و خسته نشده و گوش‌ها از شنيدن آن ناخوش نگرديده و گذشت زمان و ايراد شبهات آن را كهنه و بىارزش نساخته است ، كتابى كه از همان ابتدا سخن‌سرايان عرب را به مبارزه و مقابله به مثل طلبيد و در چهار مرحله آنها را دعوت به مبارزه كرد :\r\nالف . اگر مىتوانيد كتابى مثل قرآن بياوريد :  قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً .  « 1 »\r\nب . اگر مىتوانيد ده سوره همانند قرآن بياوريد :  أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ .  « 2 »\r\n\r\n\r\n","description":"","footnote":"\r\n( 1 ) . سورهء اسراء ، آيه 88 .\r\n( 2 ) . سورهء هود ، آيه 13 .\r\n","page_name":" 309 ","page_number":309},
  {"content":"\r\n\r\nج . اگر مىتوانيد يك سوره به مثل قرآن بياوريد :  وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ .  « 1 »\r\nد . اگر مىتوانيد يك جمله زيبا به مثل جملات قرآن بياوريد :  فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ .  « 2 »\r\nو جالب اين است كه در هر چهار مرحله شكست خوردند و نتوانستند مثل آن را بياورند و همگان اظهار عجز كردند و به خاطر عجز و ناتوانىشان طبل جنگ نواختند و در اين راه عده زيادى از قهرمانان نامى خود را از دست دادند و اموال فراوانى خرج كردند و با اين كه آنها از فصحا و بلغا بودند و استادان سخن بودند ، ولى نتوانستند و لذا راه آسان‌تر را رها كرده و راه مشكل‌تر را انتخاب كردند .\r\n2 . علاوه بر قرآن معجزات بسيار ديگرى از رسول اكرم در كتاب‌ها نقل شده كه اگرچه دانه‌دانه آنها در حد تواتر نباشد و تواتر لفظى درست نشود و لكن متواتر از حيث معنا هستند ؛ يعنى همهء آنها بر يك قدر جامع دلالت دارند و آن اين كه پيامبر اسلام داراى معجزه بوده و به نظر مىرسد كه تعبير به تواتر اجمالى انسب است تا تواتر معنوى و بحث آن در اصول بايد بررسى شود . قبل از بيان معجزات ، كبراى اصل استدلال را هم ذكر كنيم و آن اين كه هركسى مدعى نبوت بوده و معجزاتى به دست او ظاهر شود پس او پيامبر آسمانى است دليلش اين است كه اگر اين شخص صادق نباشد ، بلكه كاذب باشد و با اين حال خداى به دست او معجزاتى اظهار كند لازم مىآيد القاى مردم در مفسده و ضلالت و اغراء به جهل ، چون مردم كسى را كه حقيقتا پيامبر نبوده به پيامبرى انتخاب مىكنند و او احكام غير خدا را رواج مىدهد و اين امر قبيح است و خداوند كار قبيح انجام نمىدهد ، چون حكيم است پس معجزه بر وفق ادعاى كاذب اظهار نمىكند .\r\n\r\nساير معجزات پيامبر\r\n1 . پس از مراجعت از غزوهء تبوك اصحاب حضرت تشنه شدند . رسول اكرم انگشتان\r\n\r\n\r\n","description":"","footnote":"\r\n( 1 ) . سورهء بقره ، آيه 23 .\r\n( 2 ) . سورهء طور ، آيه 34 .\r\n","page_name":" 310 ","page_number":310},
  {"content":"\r\n\r\nمبارك را جلو آورده و آب از ميان آن جوشيدن گرفت ، چندان‌كه مردم بسيارى از آن آب اندك نوشيده و سيراب شدند .\r\n2 . اصحاب پيامبر در حديبيه هزار و پانصد نفر بودند و از حضرت تقاضاى آب كردند . حضرت تيرى را به براء بن عازب دادند و فرمودند وارد چاه شو و تير را در آن فرو ببر ، درحالىكه آب چاه فرو نشسته بود . آن شخص دستور را اجرا كرد و ناگهان آب از چاه جوشيدن گرفت ، چندان‌كه همه ترسيدند از اين كه براء بن عازب غرق شود .\r\n3 . نظير اين قصه آن‌كه قومى به نزد حضرت شكايت آوردند از اين كه آب چاهشان در تابستان خشك شده است . حضرت تشريف آورده و آب دهان مبارك در چاه انداختند و آب زلال از آن جوشيدن گرفت . اين خبر زبان به زبان به يمامه رسيد و مردم آنجا از مسيلمه خواستند او آب دهان در چاهى افكند . مسيلمه چنين كرد و اندك آبى هم كه در چاه بود ، خشكيد .\r\n4 . هنگامى كه آيهء  وَ أَنْذِرْ عَشِيرَتَكَ الْأَقْرَبِينَ  نازل شد ، پيامبر به على عليه السّلام فرمود ران گوسفندى را قطعه‌قطعه كرده و طبخ كند و كاسهء شيرى هم بياورد و بنى هاشم را كه فرزندان جد على عليه السّلام هستند دعوت كند . حضرت على عليه السّلام طعام آماده كرده و آنها را كه چهل نفر بودند دعوت كرد و همگان خوردند و سير شدند و طعام به جاى خود بود و جز نشانه انگشت آنها در ظرف‌ها ديده نمىشد . از آن شير هم نوشيدند تا سيراب گرديدند و ظرف شير به حال خود بود و چيزى از آن كاسته نشده بود . سپس حضرت محمّد صلّى اللّه عليه و إله و سلّم خواست كه آنها را به اسلام دعوت كند . ابو لهب گفت : نزديك بود كه محمّد صلّى اللّه عليه و إله و سلّم شما را جادو كند ؛ آن‌گاه قبل از دعوت پيامبر همگان متفرق شدند .\r\nروز دوم همان عمل تكرار شد و روز سوم كه آنان را دعوت كرد ، پيامبر سخن خويش بگفته و با على عليه السّلام به عنوان خليفه پس از خويش بيعت كرد . اين را فريقين نقل كرده‌اند .\r\n5 . در جنگ خندق كه مسلمانان در محاصره بوده و از لحاظ اقتصادى سخت در مضيقه بودند . جابر مىگويد : ما از مال دنيا بزغاله‌اى و يك من نان جو داشتيم . بزغاله\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nرا كشته ، پيامبر را دعوت به طعام كرديم . آن حضرت فرمود : من با اصحابم بياييم ؟\r\nعرض كردم : آرى يا رسول اللّه ! جابر مىگويد : به منزل آمده و به همسرم خبر دادم . زن پرسيد : آيا تو خود گفتى كه اصحاب هم بيايند ؟ گفتم : نه ، خود حضرت فرمود من با اصحابم بيايم ؟ و من گفتم : آرى . زن گفت : حال كه خود او گفته او بهتر مىداند . آن‌گاه پيامبر و اصحاب آمدند . رسول خدا فرمود : طعام چه داريد ؟ گفتم : بزغاله‌اى در تنور بريان كرده و صاعى نان جو داريم . فرمود : اصحاب را ده نفر ، ده نفر ، بر در خانه بنشان .\r\nچنان كرديم و همه از آن طعام خوردند .\r\n6 . مردى به نام اهبان بن اوس كه بعدا از اصحاب رسول خدا صلّى اللّه عليه و إله و سلّم گرديد ، در بيابان گوسفند مىچرانيد . گرگى بيامد و گوسفندى برگرفت و فرار كرد . چوپان گفت : عجب بىشرم گرگى هستى و در پى او افتاد . گرگ روى به او كرده و گفت : از كار من تعجب مىكنى ؟ تعجب از آن بايد كرد كه محمّد صلّى اللّه عليه و إله و سلّم ميان شماست و شما را به حق دعوت مىكند و شما اجابت نمىكنيد . وى خدمت رسول خدا صلّى اللّه عليه و إله و سلّم آمده و اسلام آورد و به نام مكلّم الذئب ، يعنى سخن گوينده با گرگ مشهور شد .\r\n7 . ريگ‌هاى بيابان در كف باكفايت حضرتش تسبيح خداى كردند و « سبحان اللّه » و « الحمد للّه » گفتند .\r\n8 . على عليه السّلام را چشم دردى عارض شد . حضرت صلّى اللّه عليه و إله و سلّم آب دهان بر چشم على عليه السّلام ماليده و شفا يافت . از آن پس على عليه السّلام هرگز مبتلا به درد چشم نشد . نيز دعا فرمود كه على عليه السّلام از سرما و گرما محفوظ بماند ، لذا امير المؤمنين در زمستان و تابستان جامهء واحدى داشت .\r\n9 . يكى از معجزات رسول اكرم معجزه شقّ القمر است كه قرآن هم تصريح به آن كرده است :    اقْتَرَبَتِ السَّاعَةُ وَ انْشَقَّ الْقَمَرُ * وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ .   \r\n10 . حضرت صلّى اللّه عليه و إله و سلّم درختى را پيش خود خواند و آن درخت زمين را شكافته پيش آمد و دوباره فرمود تا آن درخت به جاى خويش بازگشت . اين عمل به خواهش جماعتى از كفار انجام پذيرفت .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n11 . حضرت در آغاز در مدينه كنار شاخه درخت خرما ايستاده و خطبه مىخواند .\r\nهنگامى كه منبر ساختند ، حضرت بر فراز منبر رفت . آن درخت ناليدن گرفت .\r\nحضرت به آن نزديك شده و او را در بر گرفت و او آرام شد .\r\n12 . خبرهاى غيبيه‌اى كه از آن حضرت فراوان نقل شده و به برخى از آنها اشاره مىكنيم :\r\n- حضرت از حادثه كربلا و كشته شدن امام حسين و موضع هجوم لشكر خبر داد و چنان شد .\r\n- حضرت از قتل ثابت بن قيس خبر داد و وى پس از آن حضرت به قتل رسيد .\r\n- حضرت به فتح مصر خبر داد و سفارش فرموده كه با قبطيان مدارا كنيد ، چون هم با عرب هم‌پيمان‌اند و هم‌رحم‌اند ؛ زيرا هاجر مادر اسماعيل از آنان است .\r\n- حضرت خبر داد كه در يمامه مسيلمه دعوى پيامبرى كند و به زودى كشته شود و نيز در صنعاء ، عنسى دعوى پيامبرى كند و كشته شود و چنان شد ؛ زيرا فيروز ديلمى در اوان رحلت پيامبر عنسى را و خالد بن وليد هم مسيلمه را كشت .\r\n- حضرت به على عليه السّلام از ذى الثديه خبر داد كه او را خواهى كشت و داستانش در بحث امامت خواهد آمد .\r\n- هنگامى كه حضرت سوره مباركه نجم مىخواند ، عتبة بن ابى لهب گفت : من به خداى نجم كافر شدم . حضرت صلّى اللّه عليه و إله و سلّم بر او نفرين كرد كه خداوند كلبى از كلاب خويش را بر وى مسلط گرداند . پس از آن عتبه آهنگ سفر شام كرد و شيرى در راه بر كاروان بيرون آمد و لرزه بر اندام عتبه افتاد . يارانش گفتند : از چه مىترسى ؟ گفت : محمّد صلّى اللّه عليه و إله و سلّم بر من نفرين كرده و به خدا سوگند كه آسمان بر كسى راستگوتر از محمّد صلّى اللّه عليه و إله و سلّم سايه نيانداخته است . آن‌گاه كاروانيان خود با كالاهاى خويش گرد عتبه را گرفتند و خوابيدند . شير آمد همان عتبه را از ميان آنها چنگ زد و او از بيم هلاك شد .\r\n- حضرت از مرگ نجاشى خبر داد و بر او نماز غايب گذارد .\r\n- در جنگ موته ، حضرت در مدينه بود و از همان‌جا خبر داد كه زيد بن حارثه را كشتند . جعفر طيار پرچم برگرفت و پس از مدتى فرمود : جعفر را هم كشتند . عبد اللّه\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبن رواحه علم به دست گرفت . سپس فرمود : عبد اللّه را نيز كشتند . سپس برخواسته و به خانه جعفر رفت و فرزندان او را حاضر كرد و خبر مرگ جعفر را به خانواده او داد و بعدا معلوم شد كه مطلب از همين قرار بوده است .\r\n- حضرت به عمار ياسر فرمود : « تقتلك الفئة الباغية » ؛ يعنى گروه خارج شده از فرمان امام تو را مىكشند و اصحاب معاويه او را كشتند . اين قضيه به قدرى مشهور بود كه معاويه نتوانست آن را رد كند و حيله‌اى براى فريب عوام انديشيد و گفت : اين پيرمرد را كسى كشت كه او را از خانه بيرون كشيده و به جنگ آورده ، يعنى على عليه السّلام .\r\nابن عباس پيش آمده گفت : پس حمزه را هم كفار نكشتند ، بلكه پيغمبر او را كشت كه به جنگ آورده بود ؟ !\r\n- حضرت به على عليه السّلام فرمود : پس از من با ناكثين و قاسطين و مارقين نبرد خواهى كرد ، و چنان شد . ناكثين آنها بودند كه بيعت كردند و شكستند ، يعنى اصحاب جمل .\r\nقاسطين ، ستمكاران كه اصحاب معاويه باشند و مارقين عبارت‌اند از خوارج نهروان كه از دين صحيح خارج شدند .\r\n\r\nابعاد اعجاز قرآن\r\nقوله و اعجاز القرآن مطلب دوم در باب نبوت خاصه دربارهء ابعاد گوناگون اعجاز قرآن است . اديان آسمانى قبل از اسلام چون موقتى و گذرا بوده و براى مدت زمانى طولانى و يا كوتاه قابل اجرا بوده و لذا معجزات آنان هم گذرا بوده و قابل بقا نيست . ولى دين اسلام چون آيينى جهانى و براى همهء نسل‌ها در همه عصرها لازم الاتباع است و دينى است جاودانه به تناسب آن معجزهء پيامبر اسلام هم يك معجزه‌اى جاويدان است و آن عبارت است از كتاب آسمانى ما ، يعنى قرآن كريم . اين كتاب بدون ترديد معجزه است ؛ زيرا تحدى كرده و معارضهء به مثل كرده آن هم در مراحل گوناگون و با همهء انگيزه‌هايى كه دشمنان اسلام داشتند نتوانستند به مثل قرآن بياورند و جالب اين كه اين تحدى در قرآن آمده كه براى همهء نسل‌ها پيام دارد ؛ يعنى آهاى بشريت تا دامنهء قيامت ، هان اى انسان‌هاى\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nقرن بيستم شما هم اگر قبول نداريد همهء پنج ميليارد انسان همراه با همهء جنيان دست به دست هم داده و به مثل قرآن بياوريد پس خطاب تنها به شاعران و سخن‌سرايان سترگ عصر پيامبر نيست ، ولى احدى تا به حال در برابر اين هل من مبارز قهرمان بىبديل تاريخ پاسخ مثبت نداده و نتوانسته حتى سوره‌اى كوتاه به مثل قرآن بياورد .\r\nآرى ، مسيلمه كذاب‌ها خواستند عرض اندام كنند و اين جملات را اختراع كردند كه :\r\n« الفيل ما الفيل و ما ادراك الفيل له ذنب وثيل و خرطوم طويل » و بدين وسيله آبروى نداشته خويش را ريختند و چون نتوانستند معارضه كنند گروهى از خر شيطان پايين آمده و عنادها و تعصب‌ها را كنار گذاشته و به اسلام گرويدند و گروهى نيز به عناد خويش ادامه داده و تهمت‌ها زده و آزارها كرده و جنگ‌ها به پا كردند . در اينجا توجه شما را به سخنانى كه ميان وليد بن مغيره از شعراى نامى عرب با ابو جهل ردوبدل شده جلب مىكنم :\r\nابو جهل به وى گفت : در برابر قرآن چيزى بگوى تا براى ما آبرو باشد . وى گفت :\r\nفما اقول فيه فو اللّه ما منكم رجل اعمل فى الاشعار منى و لا اعلم برجزه منى و لا بقصيده و لا باشعار الجن و اللّه ما يشبه الذى يقول شيئا من هذا و اللّه انّ لقوله لحلاوة و انه ليحطم ما تحته و انّه ليعلو و لا يعلى . قال : ابو جهل : و اللّه لا يرضى قومك حتى تقول فيه . قال الوليد : فدعنى حتى افكر فيه فلما فكر ، قال : هذا سحر يأثره عن غيره . « 1 »\r\nقرآن هم طى آياتى به اين قضيه اشاره كرده كه :    إِنَّهُ فَكَّرَ وَ قَدَّرَ فَقُتِلَ كَيْفَ قَدَّرَ * ثُمَّ قُتِلَ كَيْفَ قَدَّرَ ؛    « 2 » يعنى وليد انديشه كرد كه دربارهء قرآن چه بگويد ؟ آيا بگويد سحر است ؟ يا كهانت ؟ يا از جن گرفته ؟ و بالأخره اظهار كرده كه  إِنْ هذا إِلَّا سِحْرٌ يُؤْثَرُ . \r\nآرى ، هنگامى كه منطق‌هاى ضعيف و لرزان بشر بريده از وحى الهى در برابر منطق قوى و چونان كوه پرصلابت سرسپردگان وحى الهى نمىتواند مقاومت كند و منطق حق منطق بىمنطق باطل را به زمين هلاكت مىكوبد نوبت به اين اتهامات ناروا مىرسد و از هر اقدام غير انسانى براى رسيدن به هدف استفاده مىكنند و در اين راه\r\n\r\n\r\n","description":"","footnote":"\r\n( 1 ) . البيان ، ص 70 .\r\n( 2 ) . سورهء مدثر ، آيه 18 - 20 .\r\n","page_name":" 315 ","page_number":315},
  {"content":"\r\n\r\nهدف وسيله را توجيه مىكند و اگر در قرن بيستم و در دوران جاهليت مدرن مشاهده مىكنيد كه قلم به مردانى نظير سلمان رشدى رمان‌نويس جيره‌خوار و مزدور و خودفروخته به مقدسات يك ميليارد مسلمان اهانت مىكند و آيات قرآن را آيات شيطانى مىخواند جاى تعجب نيست و حرف تازه هم نيست . رشدى و امثال او با اين عمل خائنانه روى ابو جهل‌ها و ابو لهب‌ها را سفيد كردند و ثابت كردند كه در عصر صنعت و تكنيك و عصر فضا و كامپيوتر هم از انسان‌هاى وحشى و بىمنطق پانزده قرن پيش وجود دارد كه تنها نقاب تمدن و آزادى قلم و بيان را به صورت دارند و در برابر اين بىادبىها و جسارت‌ها عالىترين روش ممكن همان روش برخورد روح خدا و بت‌شكن قرن يعنى حضرت امام خمينى رحمه اللّه كه با الهام از قوانين مسلمه فقه اسلامى آن فتواى تاريخى را صادر كرده و اگر فتواى تاريخى ميرزاى بزرگ شيرازى سبب شد كه تنباكو در ايران از بين برود ، اين‌بار فتواى امام سبب شد كه اين سم كشنده در دنيا پخش نشود و از چهره مقدس اسلام غبارزدايى كرد . درود و سلام خدا بر اين مرزبان غيور ارزش‌هاى والاى اسلام .\r\nپس بدون ترديد امروز و تا قيامت هم قرآن معجزه است و اما بحث جديد دربارهء ابعاد گوناگون و جنبه‌هاى مختلف اعجاز در قرآن است .\r\nالبته اين بحث ، بسيار دامنه‌دار بوده و از حوصلهء اين نوشتار بيرون است ، ولى كلياتى از اين بحث را در اختيار جويندگان قرار مىدهم :\r\n\r\n1 . قرآن مجيد از جنبهء فصاحت و بلاغت\r\nشيوا و زيبا سخن گفتن و بجا و شايسته گفتن معجزه است . در عصر بعثت پيامبر اسلام مناطقى امثال ايران ، مصر و هند و چين مراكز بزرگ تمدن و داراى مدارس و دانشگاه‌ها بوده‌اند ، ولى محيط جزيرة العرب در زمان بعثت از هر نوع علم و صنعت و تمدن خالى بود و جاهليت و توحش بيداد مىكرد و يگانه چيزى كه در ميان آنها به اوج كمال و سرحد ترقى و تعالى رسيده بود فن شعر گفتن و صنعت فصاحت و بلاغت بوده و اين فن به اندازه‌اى در نزد آنها اهميت داشت كه در مواقع مختلف محافلى را براى معارضه و مقايسه اشعار و قصايد تشكيل داده و شعراى نامى و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nخطباى بزرگ در آن شركت جسته و هركدام از اشعار و قصايد آنها كه بليغ‌تر و فصيح‌تر بود انتخاب و به خانه كعبه آويزان مىكردند تا در موقع حج قبايل مختلف عرب آن را ببينند و سند افتخار و شهرت آنها در مجامع عرب گردد و قصايد سبعه معلقه مشهور است . در چنين محيطى انسانى كه مكتب نرفته و خواندن و نوشتن بلد نيست كتابى آورده كه آوازهء همهء مشاهير را تحت الشعاع قرار داد و در نهايت درجه از فصاحت و بلاغت درخشيدن آغاز كرد و اين معنا را آشنايان به اساليب كلام و دانايان به علم معانى و بديع و بيان و آگاهان به ادبيات عرب مىتوانند ادراك كنند كه با چه نظمى زيبا و بلاغتى شايسته و بياناتى سليس به بشر سخن گفته است .\r\n\r\n2 . بيان معارف الهى در زمينهء مبداء و معاد\r\nاگر شما استدلالات متكلمين و فلاسفه و دانشمندان بزرگ و نوابغ روزگار را در مباحث خداشناسى ملاحظه كنيد خواهيد ديد كه هركدام از جهت يا جهاتى قابل خدشه است و هر فيلسوف جديدى گوشه‌اى از آن را اصلاح و يا به كلى برهم زده و بنيانى نو بنا مىكند ، ولى استدلال قرآن در اين زمينه با همهء آسانى آن در كمال اتقان و استحكام بوده و به هيچ وجه قابل خدشه نيست :\r\nبه عنوان نمونه :  أَ فِي اللَّهِ شَكٌّ فاطِرِ السَّماواتِ وَ الْأَرْضِ ،   لَوْ كانَ فِيهِما آلِهَةٌ إِلَّا اللَّهُ لَفَسَدَتا . \r\nيا در باب معاد :   وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ * قُلْ يُحْيِيهَا الَّذِي أَنْشَأَها أَوَّلَ مَرَّةٍ .  \r\n\r\n3 . بيان اخلاقيات و ارزش‌هاى والاى انسانى\r\nقرآن در عصرى نازل مىشود كه تعصب‌هاى قومى و نژادى و زبانى و . . . در جامعه بيداد مىكند ارزش‌ها به تمام معنا مسخ شده و ضد ارزش‌ها حاكم‌اند و دختركشى امرى رايج به شمار مىرود و بىعفتىها و كينه‌ورزىها و ظلم‌ها و آدم‌كشىها و صدها اخلاق نكوهيده در جامعه بشريت معمول بود و البته هنوز هم در دنياى به ظاهر متمدن شرق و غرب بسيارى از اين مفاسد و بدتر از آن حاكم است برخى از كشورهاى غربى از نظر مفاسد اخلاقى دست عرب جاهليت را از پشت بسته‌اند .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nآن‌گاه در چنين جوى پيامبر شعارش اين بود : « قولوا لا إله الّا اللّه تفلحوا » و يا  إِنَّ أَكْرَمَكُمْ عِنْدَ اللَّهِ أَتْقاكُمْ ؛  يعنى عربيت بر عجميت غنى بر فقير ، آزاد بر برده و . . .\r\nبرترى ندارد و ملاك برترى و امتياز فقط تقوى است و به اين شعار عمل كرد و بلال حبشى در اين دستگاه مقرب است ، سلمان فارسى هم منّا اهل البيت است و ابو ذر غفارى هم كسى مىشود كه آسمان سايه نيافكنده بر راستگوتر از او و . . . شگفتا كه دنياى متمدن امروز تازه دم از حقوق بشر و آزادى و شرف انسان‌ها مىزند و گمان مىكند سخنى تازه‌اى آورده ! !\r\n\r\n4 . بيان اسرار خلقت\r\nبا اين كه قرآن كتابى طبيعى نيست ، بلكه كتاب اخلاق و انسانيت و ايجاد مدينه فاضلهء انسانى است و به قول امام كبير رحمه اللّه سراسر قرآن رنگ اخلاقى دارد ، با اين حال از مسائل طبيعى هم فروگذار نكرده و به قول اهل تحقيق در حدود هفتصد آيه در آن دربارهء اين امور و بيان رموز خلقت است به عنوان نمونه :\r\nالف .  وَ جَعَلْنا مِنَ الْماءِ كُلَّ شَيْءٍ حَيٍّ .  « 1 »\r\nب .  وَ مِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ .  « 2 »\r\nج .  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها  « 3 » كه اشاره به قانون جاذبه است .\r\nد .  إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ .  « 4 »\r\nه  قُلِ انْظُرُوا ما ذا فِي السَّماواتِ وَ الْأَرْضِ .  « 5 »\r\nشگفتا كه قرآن اين سخنان را وقتى مىگويد كه خبرى از هيأت جديد نيست و هيأت بطلميوسى در جامعه حاكم است و آسمان‌ها را مثل پوست پياز روى هم مىداند و فلسفهء ارسطويى ميدان‌دار است و خرق و التيام را در افلاك و كرات بالا محال مىداند ، ولى قرآن مىگويد : شما در تمام آسمان‌ها و زمين مىتوانيد\r\n\r\n\r\n","description":"","footnote":"\r\n( 1 ) . سوره انبياء ، آيه 30 .\r\n( 2 ) . سورهء ذاريات ، آيه 49 .\r\n( 3 ) . سوره رعد ، آيه 2 .\r\n( 4 ) . سورهء رحمن ، آيه 33 .\r\n( 5 ) . سوره يونس ، آيه 101 .\r\n","page_name":" 318 ","page_number":318},
  {"content":"\r\n\r\nمطالعه كنيد و آنها را بشناسيد و تمام آنچه در آسمان‌ها و زمين است براى شما انسان‌ها مسخر و رام‌اند .\r\n\r\n5 . از نظر توازن و هماهنگى\r\nاگر اهل تحقيق باشيد كتابى نخواهيد يافت كه از مغز يك دانشمند بشرى تراوش كرده و خالى از هرگونه اختلاف و تناقض‌گويى باشد ، ولى قرآن با اين كه در طول 23 سال بر رسول اكرم صلّى اللّه عليه و إله و سلّم نازل شده و آن همه فرازها و نشيب‌ها و عسرها و يسرها وجود داشته با اين حال هرگز اختلافى و ناهمگونى در آن نيست و خود قرآن در آيه 82 سورهء نساء به اين امر تصريح دارد :\r\n أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً ؛ \r\nآيا در [ معانى 
  ] قرآن نمىانديشند ؟ اگر از جانب غير خدا بود قطعا در آن اختلاف بسيارى مىيافتند .\r\n\r\n6 . از نظر اسلوب و آهنگ\r\nقرآن كتاب شعرى نيست ، ولى نثر محض هم نيست ، بلكه نثرى شعرگونه است و هرگز از خواندن آن احساس خستگى نمىشود .\r\n\r\n7 . خبرهاى غيبيه يا ملاحم\r\nقرآن در جاهاى فراوانى از حوادث آينده خبر داده و بسيارى از آنها محقق شده و برخى هم قطعا محقق خواهد شد و برخى از آنها عبارت‌اند از :\r\nالف .  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ .  « 1 » چنين است كه تا به امروز قرآن از گزند حوادث و تحريفات مصون مانده است .\r\nب .  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ .  « 2 » چنين است كه در سال هشتم از هجرت اين وعده محقق شده و پيامبر اسلام با سرافرازى تمام و در رأس لشكرى مجهز وارد مكه شده و آنجا را فتح و خانه كعبه را از لوث وجود بت‌ها\r\n\r\n\r\n","description":"","footnote":"\r\n( 1 ) . سورهء حجر ، آيه 9 .\r\n( 2 ) . سورهء قصص ، آيه 85 .\r\n","page_name":" 319 ","page_number":319},
  {"content":"\r\n\r\nپاك‌سازى مىكند .\r\nج .     الم * غُلِبَتِ الرُّومُ * فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ .     « 1 »\r\nو چنين است كه در فاصله كمتر از ده سال خبر غيبى قرآنى جامهء عمل مىپوشد .\r\nد .     إِنَّا أَعْطَيْناكَ الْكَوْثَرَ * فَصَلِّ لِرَبِّكَ وَ انْحَرْ * إِنَّ شانِئَكَ هُوَ الْأَبْتَرُ .     « 2 » چنين است كه نسل پيامبر از طريق دختر گرامى آن حضرت سراسر عالم را روشن ساخته و دشمن او در آينده‌اى نزديك ابتر مىشود .\r\nهمچنين ابعاد ديگر اعجاز كه ما از ذكر آن صرف‌نظر مىكنيم ؛ تو خود حديث مفصل بخوان از اين مجمل .\r\n\r\nنسخ در اديان آسمانى\r\nبحث سوم اين است كه آيا اصولا نسخ در اديان آسمانى ممكن است يا محال ؟\r\nطرف بحث ما در اين باب متكلمين يهود هستند كه مىگويند :\r\nدر مرحله اول ، نسخ در شرايع آسمانى ممكن نيست و غرضشان هم اثبات استمرار شريعت حضرت موسى عليه السّلام است و دلايلى هم بر اين مدعا آورده‌اند كه ما در شرح اصول فقه جلد سوم توضيح كافى داده‌ايم و در اينجا تنها به يكى از آن ادله كه در كتاب مطرح شده اكتفا مىكنيم :\r\nبايدها و نبايدهايى كه در شريعت موسى عليه السّلام تشريع شده از دو حال خارج نيست :\r\n1 . يا اين احكام بدون رعايت مصالح و مفاسد جعل شده كه اين باطل است و يا حكمت خدا نمىسازد .\r\n2 . و يا اين احكام براساس مصالح و مفاسد واقعيه‌اى كه در متعلقات آنها وجود دارد جعل شده‌اند كه اين احتمال حق است و در اين صورت مىگوييم : هر حكمى كه در يك زمان مصلحت داشت براى هميشه داراى مصلحت است و نسخ آن از خداوند و نهى از آن قبيح خواهد بود و نيز هر حكمى كه زمانى مفسده داشت براى ابد مفسده دارد و نسخ آن و امر به آن در شرع ديگر قبيح خواهد بود پس نسخ جايز نيست .\r\n\r\n\r\n","description":"","footnote":"\r\n( 1 ) . سورهء روم ، آيه 1 - 3 .\r\n( 2 ) . سوره كوثر .\r\n","page_name":" 320 ","page_number":320},
  {"content":"\r\n\r\nجواب ما : امور سه قسم‌اند :\r\n1 . برخى از امور حسن و قبحشان ذاتى است ، مثل عدل و ظلم ؛\r\n2 . برخى از امور حسن و قبح آنها اقتضايى است ، مثل صدق و كذب ؛\r\n3 . برخى از امور حسن و قبح آنها اعتبارى است ، مثل ضرب اليتيم .\r\nاحكام شرعيه از قسم ثالث‌اند ؛ يعنى خداوند بايد و نبايدهاى هر شريعتى را بر اساس مصالح و مفاسد همان جامعه تشريع مىكند ، ولى مصالح و مفاسد ثابت نيستند ، بلكه به حسب ازمنه و نيز افراد مكلفين متفاوت و متغير مىشود و چه بسا حكمى در زمانى داراى مصلحت بوده كه همان حكم در زمان ديگر داراى مفسده است و لذا بايد نسخ شود همانند مريضى كه حالات او در كيفيت استفاده از داروها و شيوه‌هاى معالجاتى متفاوت است و برحسب شدت و ضعف مرض هر زمان نياز به نوعى دارو پيدا مىكند كه چه بسا در مراحل ديگر مضر باشد ، نبوت‌ها و شريعت‌ها نيز نسخهء شفا بخش انسان‌ها هستند و در هر زمانى و براى هر جمعيتى برنامهء خاصى لازم است و مثال كامل‌تر اين كه ما انسان‌ها در اين عالم از آدم تا قيامت همانند دانش‌آموزانى هستيم كه در مدرسه تكامل و رشد و كلاس انسانيت دائم‌التحصيل هستيم و مربيان و معلمان اين كلاس‌ها انبيا عليهم السّلام هستند . آن‌گاه همان‌گونه كه يك دانش‌آموز تا سرحد فارغ‌التحصيل شدن از دانشگاه كلاس‌هاى مختلف ، برنامه‌هاى گوناگون و استادان فراوان مىبيند و در هر مرحله‌اى قدمى به جلو برمىدارد و معلومات تازه‌تر و كامل‌ترى به دست مىآورد همچنين ما انسان‌ها با آمدن هر پيامبرى گامى در مسير تكامل انسانى برمىداريم تا مىرسد به دين مبين اسلام كه جامع‌ترين اديان و آخرين مرحله تكامل بشريت است و تمام راه‌هاى كمال ممكن انسان‌ها را بيان كرده است .\r\nپس نسخ در اديان قبلى امرى ممكن است و علاوه بر اين در رد سخنان يهود مىگوييم : شما كه نسخ را محال مىدانيد در خود تورات شما موارد فراوانى از نسخ احكام وجود دارد و اگر محال بود كه واقع نمىشد وقوع يك امر در خارج بهترين دليل بر امكان آن است . اكنون چند نمونه از تورات نقل مىكنيم :\r\n1 . خداوند به آدم و حوا گفت : همهء حيوانات روى زمين را بر شما مباح ساختيم ، و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر جاى ديگر آمده : خداوند به نوح گفت : همراه خود از حيوانات حلال هركدام يك نر و ماده و از حيوانات حرام گوشت هم نر و ماده‌اى بگير و در كشتى قرار ده پس برخى از حيواناتى كه براى آدم عليه السّلام حلال بودند براى نوح عليه السّلام و پيروان او حرام شده‌اند .\r\n2 . خداوند براى نوح عليه السّلام تأخير ختنه كردن را تا سن پيرى مباح ساخته بود و بر ساير انبيا آن را حرام كرده ( اين هم نسخ ديگر ) و نيز آمده : خداوند بر ابراهيم مباح كرد تأخير انداختن ختنه فرزندش اسماعيل را تا سن پيرى ، ولى بر موسى عليه السّلام تأخير آن را از هفت روز حرام كرد .\r\n3 . خداوند براى آدم عليه السّلام جمع ميان دو خواهر را در ازدواج مباح ساخته بود ، ولى بر موسى عليه السّلام و پيروان او حرام ساخته است . آيا اينها نسخ به حساب نمىآيند ؟ ! فما لكم كيف تحكمون ؟ تا اينجا بحث ما با يهوديان در مرحلهء اول ، يعنى امكان و استحاله نسخ تمام شد و اما شروع مىكنيم مرحلهء دوم را : آنها مىگويند : بر فرض امكان نسخ ، وقوع خارجى ندارد و شريعت موسى هنوز نسخ نشده به دليل اين كه حديثى از حضرت موسى عليه السّلام نقل شده كه فرمود : « تمسكوا بالسبت ابدا » .\r\nكيفيت استدلال : روز شنبه روز تعطيل يهوديان و روز عبادت و تجمع آنان در معابدشان است . حضرت فرموده : بر شما واجب است كه هميشه به روز شنبه تمسك كنيد كه سنبل دين يهود است و كلمهء ابدا هم دال بر ابديت و هميشگى بودن است و قبول اين حديث مستلزم نفى نبوت پيامبر اسلام است ، پس نسخ واقع شده است .\r\nجواب ما : اولا اين حديث جعلى بوده و به شخصى به نام اين راوندى منتسب است و لذا حجت نيست و ثانيا بر فرض قبول حديث مىگوييم : در يك مرحله از تاريخ از درجهء تواتر افتاده و لذا يقين‌آور نيست و آن وقتى است كه پس از 1500 سال از وفات موسى شخصى به نام بخت النصر بر آنها مسلط شده و آنها را نابود كرد و پراكنده ساخت به گونه‌اى كه تاريخ مىگويد تا مدت‌ها اينها تعدادشان در حدى نبوده كه خبرشان يقين‌آور باشد . پس به درد نمىخورد .\r\nثالثا بر فرض كه سند را بپذيريم و تواتر را هم قبول كنيم مىگوييم : كلمهء « ابدا » به طور قطع و صددرصد دال بر دوام و استمرار نيست ، بلكه احتمال هم دارد به معناى\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nزمان طولانى باشد و شاهد اين احتمال از خود تورات است كه در موارد زيادى ابدا به معناى 50 سال و غيره استعمال شده است . به عنوان مثال :\r\n1 . دربارهء عبد در تورات مىخوانيم كه شش سال به خدمت گماشته مىشود ، سپس در سال هفتم آزادى بر او عرضه مىشود اگر قبول كرد كه فهو المطلوب و اگر امتناع ورزيد گوش او سوراخ مىشود و براى هميشه به خدمت گرفته مىشود كه خود اين معقول نيست و تازه در جايى ديگر آمده كه تا 50 سال به خدمت گماشته شود .\r\n2 . قرآن نقل كرده كه در زمان موسى گاوى را كشتند و مأمور شدند كه همه ساله تا ابد اين سنت را عمل كنند ، ولى پس از مدتى تعبد آنها به اين حكم قطع شد و عمل نكردند .\r\n3 . در تورات آمده كه براى هميشه هر روز دو گوسفند به سوى من قربانى كنيد يكى صبح و ديگرى شامگاه ، ولى اين حكم مستمر نبوده و پس از مدتى منقطع شد .\r\nحال اگر در اين موارد كلمهء ابدا دلالت بر دوام و استمرار ندارد در آن حديث هم شايد چنين باشد پس قطع بر دلالت آن نيست . آرى ، حداكثر ظهور دارد در دلالت بر دوام و استمرار ، ولى هر ظاهرى اگر در مقابل دليل قطعى عقلى يا نقلى بر خلاف قرار گرفت توجيه شده و حمل بر خلاف ظاهر مىشود و مىگوييم : منظور مدت زمان طولانى است و دليل قطعى بر نبوت پيامبر اسلام داريم كه معجزه و ادعاى نبوت باشد .\r\n\r\nعموميت نبوت پيامبر ما\r\nدر مطلب چهارم بحث كوتاهى دربارهء جهانى بودن دين اسلام و عموميت دعوت پيامبر اسلام داريم . اختلاف است در اين كه آيا پيامبر اسلام براى همهء انسان‌ها مبعوث شده يا خير ؟\r\nدر جواب مىگوييم : چهار نظريه وجود دارد :\r\n1 . از آيات قرآن و كلمات خود پيامبر اسلام صلّى اللّه عليه و إله و سلّم به وضوح به دست مىآوريم كه آن حضرت بر همهء انسان‌ها مبعوث گشته و بلكه ثقلين ، يعنى جن و انس بايد از اين دين متابعت كنند و به عنوان نمونه چند آيه را نقل مىكنيم :\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nالف . در آيه 19 سوره انعام مىفرمايد :  لِأُنْذِرَكُمْ بِهِ وَ مَنْ بَلَغَ ؛  يعنى من مبعوث شده‌ام تا شما عرب‌ها را و هركسى را كه سخنم به او برسد انذار كنم و بترسانم . در اينجا جملهء « و من بلغ » عموميت دارد .\r\nب . در آيه 28 سوره سبأ مىفرمايد :  وَ ما أَرْسَلْناكَ إِلَّا كَافَّةً لِلنَّاسِ  كه كلمهء كافة از ادوات عموم است ؛ يعنى ما تو را براى همهء بشريت فرستاديم .\r\nج . در آيه 1 و 2 سورهء جن مىفرمايد :    قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً * يَهْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً .   \r\nد . در آيه 13 و 14 همان سوره مىگويد :   وَ أَنَّا لَمَّا سَمِعْنَا الْهُدى آمَنَّا بِهِ فَمَنْ يُؤْمِنْ بِرَبِّهِ فَلا يَخافُ بَخْساً وَ لا رَهَقاً * وَ أَنَّا مِنَّا الْمُسْلِمُونَ وَ مِنَّا الْقاسِطُونَ فَمَنْ أَسْلَمَ .  \r\nو نيز حديث نبوى مىفرمايد : « بعثت إلى الاسود و الاحمر » .\r\nاشكال : خود قرآن مىگويد :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ ،  با اين حساب چگونه شما مىگوييد : پيامبر اسلام مبعوث است حتى بر كسانى كه زبان او را نمىفهمند ، يعنى عجم‌ها و غير عرب‌ها ؟\r\nجواب : آيه نفرموده : و ما ارسلنا من رسول الّا إلى من يفهم لسانه ، بلكه مىگويد :\r\n ما أَرْسَلْنا مِنْ رَسُولٍ إِلَّا بِلِسانِ قَوْمِهِ ؛  يعنى با منطقى كه براى آنها قابل درك باشد و اين منافاتى ندارد كه كسى زبان پيامبر را نفهمد ، ولى با ترجمه مرادات حضرت را به دست آورد .\r\n2 . گروهى از مسيحيان گفته‌اند : حضرت محمّد فقط به سوى عرب‌ها ارسال شده چون آنها اهل كتاب نبوده و نياز به كتاب آسمانى و پيامبر داشتند ، ولى ما اهل كتابيم و نيازى به پيامبر نداريم .\r\nجواب : خود قرآن صريحا اين سخن را تكذيب مىكند آياتى كه خوانديم شاهد ماست .\r\n3 . قاضى القضاة از معتزله در مورد يأجوج و مأجوج دو احتمال ذكر كرده :\r\nالف . آنها اصلا مكلف به تكاليفى نبودند ولو مفسده فى الارض بودند همانند حيوانان وحشى مفسد فى الارض .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nب . آنها هم مكلف بودند و دعوت پيامبر اسلام هم به آنها رسيده بود به اين كه از ماوراى سد سكندر به قسمت‌هايى نزديك مىشدند كه صداى دعوت از اين طرف به آنها مىرسيد پس مكلف بودند .\r\n4 . بعضىها گفته‌اند : شايد در اقصى نقاط جهان در آن تاريخ كسانى بودند كه دعوت پيامبر را نشنيده بودند ( مثل آمريكا كه چند صد سال پس از آن كشف شد ) پس آنها مكلف به شريعت اسلام نبودند .\r\nعلّامه مىفرمايد : اگر مرادتان اين است كه ولو بعدها به آن گروه‌ها دعوت ابلاغ شود باز هم مكلف نيستند كه باطل است ، ولى اگر مرادت اين است كه آنها تا زمانى كه عالم نبودند مكلف نبودند ، ولى وقتى كه عالم شدند مكلف مىشوند ما هم قبول داريم . البته علم شرط اصل تكليف نيست ، بلكه شرط تنجّز تكليف است و لذا ما مىگوييم : كفار هم مكلف‌اند و . . . كه تفصيل آن را از اصول بايد جويا شد .\r\n\r\nپيامبران برترند يا فرشتگان ؟\r\nافضليت در نزد فلاسفه با افضليت عند المتكلمين فرق دارد . در اصطلاح متكلمين افضليت به محبوب‌تر و مقرب‌تر بودن است و هركس اعمالش مشكل‌تر و پاداشش بيشتر او نزد خداوند مقرب‌تر است ، ولى در اصطلاح حكما مقدم بودن در وجود مناط افضليت است آن هم در سلسله طوليه نزوليه . در جواب سؤال فوق مىگوييم :\r\nدر اين رابطه دو نظريه مطرح است :\r\n1 . فلاسفهء يونان و متكلمين معتزله مىگويند : فرشتگان افضل‌اند البته منظور فلاسفه عقول كلّيه و نفوس سماويه است .\r\n2 . اشاعره و اماميه مىگويند : انبيا عليهم السّلام افضل‌اند از فرشتگان هركدام از دو گروه به دلايل متعدد عقلى و نقلى متوسل شده‌اند كه فاضل قوشچى در شرح تجريد الاعتقاد ( ص 363 تا 365 ) كاملا بيان كرده و ما به عنوان نمونه براى هركدام يك دليل عقلى و يك دليل نقلى مىآوريم :\r\nدليل عقلى فلاسفه : ان الملائكة روحانية مجردة فى ذواتها و متعلقة بالهياكل العلوية مبراة عن الشهوة و الغضب اللذين هما مبدء الشرور و القبائح متصفة\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nبالكمالات العلمية و العملية بالفعل من غير شوائب الجهل و النقص و الخروج من القوة إلى الفعل على التدريج و من احتمال الغلط قوية على الافعال العجيبة و احداث السحب و الزلازل و امثال ذلك مطلعة على اسرار الغيب سابقة إلى انواع الخيرات و لا كذلك حال البشر .\r\nدليل نقلى گروه اول : قرآن مىفرمايد :   بَلْ عِبادٌ مُكْرَمُونَ * لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ   ( إلى ان قال )  وَ هُمْ مِنْ خَشْيَتِهِ مُشْفِقُونَ . \r\nكيفيت استدلال : وصفهم بالكرامة المطلقة و الامتثال و الخشية و هذه الأمور اساس كافة الخيرات .\r\nدليل عقلى گروه دوم : انّ للبشر امورا مضادة للقوة العقلية و شواغل عن الطاعات العلمية و العملية كالشهوة و الغضب و ساير الحاجات الشاغلة و الموانع الخارجة و الداخلة فالمواظبة على العبادات و تحصيل الكمالات بالقهر و الغلبة على ما يضاد القوة العقلية يكون اشق و ابلغ فى استحقاق الثواب و لا معنى للافضلية سوى زيادة استحقاق الثواب و الكرامة .\r\nدليل نقلى :  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ  و از جمله عالمين همانا فرشتگان‌اند ، چون وجهى براى تخصيص آنها نيست .\r\nخاتمه : مبحث افضليت انبيا بر ملائكه اختصاص به انبيا و ائمه عليهم السّلام ندارد ، بلكه از روايات استفاده مىشود كه هر فردى از افراد بنى آدم مىتوانند افضل باشند منتهى انبيا بالفعل افضل‌اند و غير معصومين بالقوه . ما به عنوان نمونه به حديث ذيل اكتفا مىكنيم :\r\nعن عبد اللّه بن سنان قال : سألت أبا عبد اللّه جعفر بن محمّد الصّادق عليه السّلام فقلت الملائكة أفضل أم بنو آدم ؟ فقال : قال أمير المؤمنين عليّ بن أبي طالب عليه السّلام : إنّ اللّه ركّب فى الملائكة عقلا بلا شهوة و ركّب فى البهائم شهوة بلا عقل و ركّب فى بنى آدم كلتيهما فمن غلب عقله شهوته فهو خير من الملائكة و من غلب شهوته عقله فهو شرّ من البهائم . « 1 »\r\n\r\n\r\n","description":"","footnote":"\r\n( 1 ) . وسائل الشيعة ، ج 15 ، ص 209 ؛ علل الشرايع ، ج 1 ، ص 4 ، باب 6 ، ح 1 .\r\n","page_name":" 326 ","page_number":326},
  {"content":"\r\n\r\n\r\nفصل پنجم امامت\r\nيكى از اصول اعتقادات ما - كه از اصول مذهب به‌شمار مىرود - اصل امامت است .\r\nقبل از هر مطلبى امامت را از ديدگاه متكلمين تعريف مىكنيم :\r\nالامامة رياسة عامة في امور الدين و الدنيا لشخص من الأشخاص نيابة عن النبى صلّى اللّه عليه و إله و سلّم ؛ يعنى امامت عبارت است از يك رياست و اولى بالتصرف بودن در جميع شؤون دين و دنياى مردم ( اعم از بيان احكام ، اجراى حدود ، ادارهء جامعه ، ايجاد عدالت اجتماعى ، جنگ و صلح و . . . ) براى شخص معينى از انسان‌ها به عنوان نيابت و جانشينى از پيامبر صلّى اللّه عليه و إله و سلّم .\r\nدر كتاب شريف كشف المراد نه مبحث عنوان شده است :\r\n\r\n1 . ضرورت امامت\r\nنخستين مسأله در اين باب ، دربارهء ضرورت امامت و رهبرى در جامعه است . آيا اصولا وجود امام و رهبر در جامعه بشرى ضرورت دارد ؟ بر فرض ضرورى بودن آن ، آيا در هميشه تاريخ ضرورت دارد يا در دوره‌هايى خاص ؟ بر فرض كه هميشه ضرورت داشته باشد ، آيا ضرورت شرعى دارد يا عقلى ؟ و بر فرض كه ضرورت عقلى داشته باشد ، آيا بر خداوند واجب است نصب امام و يا بر انسان‌ها واجب است\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nانتخاب رهبر ؟ و خلاصه انتخابى است يا انتصابى ؟\r\nدر اين زمينه انظارى وجود دارد كه عبارت‌اند از :\r\n1 . خوارج مىگفتند : اصولا امامت امرى ضرورى و لازم نيست و جامعه نياز به رهبر ندارد نه رهبرى كه خدا نصب كند و نه رهبرى كه مردم انتخاب كنند و شعارشان اين بود كه :  « إِنِ الْحُكْمُ إِلَّا لِلَّهِ » *  و يا مىگفتند : « الحكم للّه لا لك يا على »\r\nو براساس همين عقيدهء فاسد نقشه كشيدند سه نفر را ترور كنند : يكى عمرو بن عاص در مصر ، ديگرى معاويه در شام و سومى على بن ابى طالب در كوفه كه ابن ملجم مرادى داوطلب اين امر شد و حضرت را به شهادت رساند . امروزه در دنيا جامعه و يا گروهى را نمىشناسيم كه طرفدار اين فرضيه باشند ، بلكه همهء مجامع دنيا براى خود رهبر دارند و به قدرى ضرورت رهبرى در اجتماعات محرز است كه به مجرد از دنيا رفتن رهبر قبل خبرگان هر قومى جمع شده و رهبر جديد را انتخاب مىكنند تا شيرازهء مملكت از هم پاشيده نشود ؛ زيرا قلب تپندهء امت رهبرى امت است . در روايات ما آمده است : « الامامة نظام الامة » و حضرت على عليه السّلام در پانزده قرن پيش پرده از روى اين حقيقت برداشت كه جامعه نيازمند به رهبر است ؛ آنجا كه فرمود :\r\nلا بدّ للنّاس من أمير برّ أو فاجر ؛ « 1 »\r\nجامعه نيازمند به رهبر و فرمانده است چه نيك و چه پليد .\r\nنكته‌اى كه از اين جمله كوتاه مىتوان فهميد ، اين است كه : اذا دار الامر بين الامير البر و الامير الفاجر . واضح است كه امير بر و نيكوكار و دادگستر مقدم است و اينجا انتخاب آسان است . اما اذا دار الامر ميان اين كه اصلا حكومتى نباشد و هرج‌ومرج و آنارشيستى در جامعه حاكم باشد و يا حكومت باشد اما حكومت فاسق و فاجر باز هم در منطق على حكومت مقدم است ؛ زيرا از جهاتى مصالحى دارد از قبيل تأمين امنيت اجتماعى و امنيت راه‌ها و به خصوص در جوامع امروزهء دنيا وجود رهبرى و ضرورت آن محسوس‌تر است و به فرموده مرحوم شعرانى در شرح تجريد الاعتقاد ، ( ص 508 ) ، مردم عصر ما كه سلاطين آل عثمان را ديده و حال بلاد اسلام را در زمان\r\n\r\n\r\n","description":"","footnote":"\r\n( 1 ) . نهج البلاغه ، خطبه 40 .\r\n","page_name":" 328 ","page_number":328},
  {"content":"\r\n\r\nدولت آنها مشاهده كردند هرگاه آن را با همان بلاد بعد از انقراض دولت آنان مقايسه كنند فايده وجود امام غير عادل را خوب ادراك خواهند كرد در آن وقت اسلام عزت داشت همان اهل كتاب كه آن روز از مسلمانان تملق مىگفتند و در زندگى تقليد مسلمانان مىكردند يك‌باره برگشتند پس از زوال دولت آنان اهل اسلام در مملكت خود ذليل اهل كتاب شدند و تقليد آنها كردند . . . و وقتى امام غير معصوم به نام امامت اسلام چنين تأثير در عزت دين داشته باشد آيا تأثير امام معصوم چه خواهد بود ؟\r\n2 . گروهى بر آن‌اند كه در مواقع اجتماعى و دورانى كه خطرى جامعهء اسلامى را تهديد نمىكند نيازى به وجود رهبرى نيست ، ولى در هنگام طوفانى شدن اوضاع وجود رهبرى ضرورت دارد .\r\n3 . اشاعره و اهل الحديث بر آن‌اند كه رهبرى در جامعه هميشه ضرورت داشته و اين وجوب هم وجوب شرعى است ؛ يعنى به حكم شارع در هر عصرى بر مردم واجب است كه رهبرى را انتخاب كرده و به فرامين آن گردن نهند و از ديدگاه آنان حكام كشورهاى اسلامى ، حتى امثال صدام معدوم و حسنى مبارك نيز اولو الامر بوده و به فرموده قرآن واجب الاتباع هستند :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ .  شگفتا ! آيا اسلام آمريكايى غير از اين است ؟ اسلامى كه سراسرش مبارزه با ظلم و فساد است بيايد اطاعت ( بىقيدوشرط ) از جرثومه‌هاى فسادى مثل شاه حسين‌ها و ملك فهدها و . . . بر مردم واجب سازد ؟ و حاكميت چنين خرافاتى سبب ذلت كشورهاى اسلامى گرديده است .\r\n4 . گروهى از معتزله مىگويند : وجود رهبر در همهء جوامع و در همه اعصار امرى ضرورى و حياتى است و اين ضرورت هم عقلى است نه شرعى و به حكم عقل بر خود مردم انتخاب رهبرى واجب است .\r\n5 . دانشمندان اماميه معتقدند : بشر هميشه نياز به امام و رهبر دارد و اين ضرورت عقلى است و بر خداوند واجب است كه شخصى را به عنوان امام و رهبر نصب كند و مسأله انتصابى است نه انتخابى و يكى از استدلالات ما اين است كه :\r\nنصب امام در جامعه لطف است ؛ ( صغرى )\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nو لطف بر خدا واجب است ؛ ( كبرى )\r\nپس نصب امام بر خدا واجب است . ( نتيجه )\r\nبيان صغرى : هركسى كه اهل مطالع باشد و تجربهء سياسى داشته باشد مىداند كه هرگاه جامعه داراى رهبرى شايسته باشد و او راهنماى مردم باشد ، جلوى ستمگران را بگيرد ، سركشان و متجاوزان به حريم ديگران را سر جاى خود بنشاند داد مظلوم از ظالم باز ستاند ، عدالت اجتماعى را برقرار سازد حدود الهى را اجرا كند ، با متخلف برخورد قاطع داشته باشد ، مردم را به طاعت خدا دعوت كند و از نافرمانى حق بر حذر دارد و . . . يقينا چنين جامعه‌اى به طاعت نزديك و از معصيت دور خواهد شد و معناى لطف هم همين است ، ما نمونه بسيار كوچكى از آن مدينه فاضله را در كشور خودمان يعنى جمهورى اسلامى ايران مشاهده مىكنيم كه چگونه در زير سايهء رهبرىهاى خردمندانهء امام تمام روزنه‌هاى فساد حتى الامكان بسته شده و درهاى طاعت الهى به روى مردم باز شده است . شما مىتوانيد از اين مجمل حديث مفصل عشق و حاكميت امام زمان - عجل اللّه فرجه الشريف - را بخوانيد .\r\nبيان كبرى : در مباحث افعال خداوند در مسأله دوازدهم ثابت گرديد كه هر لطفى بر خداوند واجب است .\r\n\r\n[ اعتراضات بر استدلال اماميه بر ضرورت نصب امام 
  ]\r\nقوله و المفاسد معلومة الانتفاء . . .\r\nاز سوى مخالفان به استدلال مذكور اعتراضاتى شده كه مجموعا سه اشكال را مرحوم خواجه نقل و نقد مىكنند .\r\nاشكال اول يا اشكال كبروى : هنگامى لطف بر خدا واجب است كه مشتمل بر جهات قبح و مفسده نباشد ؛ يعنى مقتضى كه مصلحت است باشد و مانع كه مفسده است نباشد همانند باب معرفة اللّه و التكليف كه حسن دارد و مفسده‌اى هم ندارد و لذا واجب شده و همانند ارسال رسل .\r\nتا آنجا كه عقل ما يارى مىكند ، هرچه انديشيديم مفسده‌اى در باب امامت نيافتيم اما اين كافى نيست ، بلكه لازم است كه يقين كنيم مفسده‌اى نيست ؛ يعنى عدم العلم بالمفسده كافى نيست ، بلكه علم به عدم آن لازم است و متأسفانه اين امر مقدور ما\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nنيست ؛ زيرا شايد مفاسد خفيه‌اى بر امامت مترتب باشد كه فقط خدا مىداند و بس .\r\nپس نمىتوانيم بگوييم : نصب امام بر خداوند واجب است .\r\nجواب ما : اولا خوشبختانه مفاسد محصور و مظبوط است ما هم مفاسد عقليه را مىشناسيم و هم مفاسد شرعيه را و دليل معلوميت هم آن است كه بر ما واجب است كه از همهء آن مفاسد و قبايح و فواحش و خبائث اجتناب كنيم و اگر علم به آنها نداشتيم خداوند حكيم ما را به اجتناب از آنها ملزم نمىساخت ، چون تكليف بما لا يطاق بود پس مفاسد معلوم است و خوشبختانه هيچ‌كدام از اين مفاسد در امامت با شرايطى كه ما قائليم نيست پس عدم العلم نيست ، بلكه علم به عدم است در نتيجه امامت داراى مصلحت و جهت حسن هست و داراى مفسده و جهت قبح نيست و چنين لطفى بر خداوند واجب است .\r\nو ثانيا ، اين مفسدهء محتمله‌اى كه شما تصوير مىكنيد از دو حال خارج نيست :\r\nالف . يا از عوارض لازمه امامت است ؛ يعنى مفسده‌اى كه لازم لاينفك امامت است .\r\nب . و يا از عوارض مفارقه است ؛ يعنى مفسده‌اى است كه قابل انفكاك از امامت هست اما قسم اول باطل است قطعا به دليل اين كه قرآن فرموده :  إِنِّي جاعِلُكَ لِلنَّاسِ إِماماً  و اگر امامت مفسده لاينفك داشت خداوند كار قبيح نمىكرد . و اما قسم دوم :\r\nمىگوييم : آرى ، امام ممكن است نالايق باشد و مفسده‌دار ، ولى ما براى امام شرايطى قائليم از عصمت و . . . كه با وجود آنها مفسده قطعا نيست و بر فرض انفكاك مفاسد نصب آن را لازم مىشماريم نه به قول مطلق .\r\nاشكال دوم يا اشكال صغروى : شما گفتيد امامت لطف است و لذا بر خدا واجب است ما مىگوييم : اگر لطف منحصر به نصب امام بود آرى ، ولى خوشبختانه لطف منحصر به امامت نيست ، بلكه راه‌هاى ديگرى هم هست . مثلا ممكن است خدا همهء انسان‌ها را معصوم بيافريند تا در سايه عصمت همه اطاعت كنند و از معاصى اجتناب اين هم لطف است يا مثلا خداوند همه را مجبور مىكرد به طاعت و دورى از معاصى به اين كه تا كسى خواست دست به گناه دراز كند دست او را قطع مىكرد و تا زبان به غيبت گشود زبانش را لال كند و . . . اين هم راه ديگرى براى تقرب به طاعت و دورى از\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمعصيت يا مثلا براى هر انسانى فرشته‌اى موكل كند با گرزهاى آتشين كه هميشه بالاى سر او باشند و تا خواست گناه كند با گرز آتش روبه‌رو شود اين هم راه ديگر ، يكى از آن راه‌ها هم نصب امام است پس لطف منحصر به امام نيست تا بتوان گفت معينا بر خداوند نصب امام لازم است .\r\nجواب ما : اين فرض‌هايى كه شما كرديد مربوط به انسان‌هاى كرهء زمين ما نيست بلكه مال انسان‌هاى پشت كوه قاف است ، چون انسان‌هاى كره زمين نه همهء آنها معصوم‌اند و نه مجبورند و نه فرشته غلاظ و شداد بالاى سر آنان است و اصولا بنا نيست كه همه چيز از طريق اعجاز انجام گيرد ، بلكه حتى الامكان سنت الهى بر اين است كه هرچيزى روال عادى خود را بپيمايد و نسبت به چنين انسان‌هايى لطف منحصر در نصب امام عليه السّلام است و مصالحى كه در صغراى استدلال گفتيم بدون امام حاصل نمىشود و بر همين اصل است كه مشاهده مىكنيم كه در همه جاى دنيا مردم براى حفظ نظام و جلوگيرى از اختلال آن رهبر انتخاب مىكنند .\r\nاشكال سوم يا صغروى : هنگامى وجود امام عليه السّلام در جامعه لطف است ؛ يعنى مقرب به طاعت و مبعد از معصيت است كه متصرف در امور باشد ، حاكم بر مردم باشد ، مطاع باشد ، امر و نهى كند اجراى حدود كند و . . . و گرنه وجود امام بدون تصرفات آن ، چه مصلحتى دارد ، و فرض اين است كه شما معتقد به لزوم تصرف و حاكميت فعليه نيستيد و مىگوييد : ممكن است امام موجود باشد و حاضر هم باشد ، ولى متصرف در امور نباشد و يا حتى غايب باشد . بنابراين ، آنچه را كه شما شيعيان واجب مىدانيد كه اصل وجود امام باشد او لطف نيست و آنچه را كه لطف است ؛ يعنى تصرفات امام كه شما آن را واجب نمىدانيد . فما قصد لم يقع و ما وقع لم يقصد .\r\nجواب ما : اصل وجود امام عليه السّلام در جامعه چه ظاهر و مشهور باشد و يا غايب و مخفى از جهات فراوان لطف است يكى از آن جهات اين كه امام عليه السّلام حافظ شريعت از زياده و نقصان است كما اين كه در زمان ائمه عليهم السّلام امام باقر و امام صادق عليهما السّلام متصرف در امور نبوده‌اند ، ولى حدود و احكام الهى را براى ما بيان كردند به گونه‌اى كه فقه شيعه عمق و غناى خويش را مديون آن دو امام همام عليهما السّلام است و اگر آنها نبودند ما نيز مثل ديگران\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nدر دام قياس‌ها و استحسان‌ها غوطه‌ور بوديم يكى از آن جهات اين است كه نسبت به امام غايب عليه السّلام باتوجه به اين كه زمان ظهور حضرتش مشخص نيست و هر آن و لحظه‌اى احتمال آن مىرود لذا اعتقاد به چنين امامى كه شايد ظهور كند و حدود الهى را در مورد ما اجرا كند مانع ديگرى است از معاصى و هر آن رادع از فساد و داعى به صلاح است و يكى از آن جهات اين كه بلااشكال تصرف امام عليه السّلام لطف است و اين تصرف حاصل نمىشود مگر به وجود امام پس وجود امام مقدمه واجب است و مقدمه واجب هم واجب است فهو ايضا لطف پس اصل وجود لطف است و علاوه بر آن تصرفات امام عليه السّلام هم لطف ديگرى است . لطف اول كه مربوط به خدا و امام باشد حاصل است و مفسده‌اى ندارد ، فيجب وجود الامام . اما لطف دوم برخورد به مانع كرده و عدمه منا فلذا بالفعل واجب نيست .\r\nتشبيه : خداوند به هركسى از ما دست و پا و چشم و گوش داده براى معيشت حال اگر ظالمى مانع شد و دست و پاى ما را بست و نگذاشت ببينيم و بشنويم و . . . باعث نمىشود كه خدا از دادن چشم و گوش و اعضا و جوارح دريغ نمايد و . . .\r\nو به فرمودهء علّامه رحمه اللّه لطف بودن امامت بر سه ركن ركين استوار است :\r\n1 . قسمتى از آن بر خداوند لازم است و آن عبارت است از آفريدن امام و قدرت و علم دادن به او و تصريح به اسم و نسب او و اين كار را خداوند كرده است .\r\n2 . بخشى از آن بر خود امام لازم است كه قبول اين مسؤوليت سنگين و امانت الهى باشد و قبول كرده است .\r\n3 . بخشى از آن هم بر مردم لازم است كه اطاعت كنند و يارى كنند و جان بر كف پشت سر رهبرى باشند و متأسفانه در زمان ائمه عليهم السّلام اين ركن سوم محقق نشد و نمونه‌هاى تاريخى بسيارى در اين باب هست كه با على عليه السّلام آن كردند كه فرمود : لا رأى ما لمن لا يطاع و با امام حسن مجتبى در جبهه جنگ آن كردند و با حسين بن على عليه السّلام و اصحابش در كربلا چه كردند و . . . پس مانع از كامل شدن لطف امامت خود مردم‌اند نه خدا و امام خدا و امام كوتاه نيامده‌اند تا عذر و بهانه براى هيچ‌كس نباشد .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\n2 . عصمت امام\r\nهمان‌گونه كه انبيا عليهم السّلام داراى ويژگىهايى بودند ، امامان عليهم السّلام هم كه جانشين پيامبرند بايد داراى خصائصى باشد اولين مشخصه ائمه عليهم السّلام مسأله عصمت است :\r\nاختلاف است در اين كه آيا امام عليه السّلام بايد داراى مقام عصمت باشد يا خير ؟ در مسأله دو قول است :\r\nيكم . دو فرقه اماميه ( شيعيان دوازده امامى ) و اسماعيليه ( شيعيان شش امامى ) بر آن‌اند كه واجب است امام عليه السّلام داراى مقام عصمت باشد و غير معصوم لايق امامت نيست .\r\nدوم . ساير فرق اسلامى اعم از شيعى و اهل سنّت بر آن‌اند كه غير معصوم هم مىتواند خليفهء پيامبر شود و ضرورت ندارد كه امام عليه السّلام معصوم باشد .\r\nمرحوم خواجه و علّامه قول اول را برگزيده و براى عصمت امام عليه السّلام پنج دليل اقامه مىكنند كه عبارت‌اند از :\r\n1 . اگر امام معصوم نباشد لازم مىآيد امامان نامتناهى در كار باشند و به عبارت ديگر يلزم التسلسل و اللازم باطل فالملزوم مثله .\r\nبيان ملازمه : فلسفهء وجوب نصب امام در جامعه عبارت است از احتمال خطاى رعيت و مردم ، چون اگر همه معصوم و در مسير حق بودند كه نيازى به امام نبود از آنجا كه بشر دچار خطا و ضلالت مىگردد و به تنهايى راه صواب را نمىتواند بيابد لذا ائمه عليهم السّلام نصب شدند تا بشر را از خطا و اشتباه حفظ كنند ، آن‌گاه اگر امام المسلمين خود خطاكار باشد نياز به يك هادى و راهنماى ديگر دارد ( شبيه خليفه ثانى كه هفتادبار گفت : لو لا على لهلك عمر ) و آن هادى يا معصوم است . پس در حقيقت او امام است و يا او نيز خطا دارد ، پس نياز به راهنماى سومى پيدا مىشود و هكذا فيتسلسل و تسلسل باطل است پس معصوم نبودن امام هم باطل است .\r\n2 . امام عليه السّلام حافظ شرع است ( صغرى ) و حافظ شرع بايد معصوم باشد ( كبرى ) پس امام بايد معصوم باشد .\r\nصغرى : با برهان سبر و تقسيم ثابت مىكنيم كه حافظ شرع امام عليه السّلام است . در اينجا\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nچند احتمال متصور است : الف . حافظ شرع قرآن باشد ، ب . سنت ، ج . اجماع ، د . قياس ، ه . برائت اصليه ، و . امام .\r\nاز اين شش احتمال ، پنج احتمال اول باطل است . پس خودبه‌خود احتمال ششم معين مىشود كه حافظ امام است . شرح احتمالات مذكور از اين قرار است :\r\nاحتمال اول : قرآن حافظ شرع نيست ؛ زيرا تا دامنهء قيامت هر حادثه‌اى داراى حكمى است كه بايد دانسته شود و حال آن‌كه در قرآن تنها يك سرى كلياتى بيش بيان شده و در تفاصيل و جزئيات قدم‌به‌قدم ما نياز به غير داريم و آنها كه گفتند : حسبنا كتاب اللّه و از نقل كبير ، يعنى ائمه عليهم السّلام جدا شدند گمراه گرديدند .\r\nاحتمال دوم : سنت هم حافظ شرع نيست ؛ زيرا سنت نبوى يا به صورت خبر متواتر است و يا خبر واحد اما خبر متواتر كه بسيار نادر و انگشت‌شمار است در زمينه احكام و اما خبر واحد هم كه آميخته با روايات جعلى بسيار است و قابل اعتماد نيست و تازه آن هم محدود است و تفاصيل احكام را بيان نكرده است .\r\nاحتمال سوم : اجماع هم حافظ شرع نيست ؛ زيرا اولا در بسيارى از وقايع و حوادث متعذر است و حال آن‌كه خدا را در آن واقعه حكمى است و ثانيا اگر معصومى در ميان انسان‌ها نباشد اجماع آنها ارزش ندارد ، چون همان‌گونه كه خطا بر فردفرد آنها رواست بر مجموع نيز روا باشد و لذا قرآن فرموده :  أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  و خود رسول اللّه فرموده : « الا لا ترجعوا بعدى كفارا » و واضح است كه اين خطاب متوجه نمىشود ، مگر به كسانى كه خطا بر آنها ممكن باشد و گرنه چنين خطابى عبث بوده و از خدا و رسول خدا صادر نمىشد و ثالثا اين اجماع امت يا به خاطر دليل معتبرى است و يا به خاطر امارهء ظنيه معتبره و يا بدون دليل و اماره اگر بر اساس دليل بود كه هر آينه آن دليل مشهور مىشد و به ما هم مىرسيد و اگر براساس اماره بود كه آن هم عادتا ممتنع است كه آن همه مسلمانان در بلاد گوناگون در عصرى بر اماره‌اى متفق شوند . تازه اگر شده بودند به ما مىرسيد و اگر بدون دليل و اماره اجماع كردند كه از ريشه باطل است و قابل اعتنا نيست .\r\nاحتمال چهارم : اين كه قياس و استحسان حافظ شرع باشد باطل است ؛ زيرا بطلان آن\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nدر اصول فقه ثابت گرديده و تازه اگر باطل هم نباشد در خيلى جاها راهى به سوى قياس نيست ، چون قياس اصل و فرع و جامع مىطلبد و همه‌جا اين اركان فراهم نيست .\r\nاحتمال پنجم : اولا اجماع مسلمين بر آن است كه برائت اصليه حافظ شرع نيست و ثانيا اگر اين امور مىتوانست حافظ شرع باشد ديگر چه نيازى به بعثت انبيا بود خود انسان در هر مسأله‌اى كه دچار شك شد از اين اصل استفاده مىكرد و حكم به وجوب يا حرمت را برمىداشت و . . . پس باقى مىماند امام عليه السّلام كه او حافظ و نگهبان شرع باشد .\r\nكبرى : امامى كه حافظ شرع است بايد معصوم باشد و الّا ممكن است براساس هواهاى نفسانى و يا خطا و نسيان حكمى را كم يا زياد كند و اين با مقام حافظ بودن سازگار نيست .\r\n3 . ادله امر به معروف و نهى از منكر عموميت داشته و پر آن دامن پيامبر و امام را هم مىگيرد . آن‌گاه اگر امام عليه السّلام هم خطا و يا معصيتى از او سر زند بر ديگران واجب است كه بر امام انكار كنند و مخالفت نمايند و اين با قول قرآن كه فرموده :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  سازگار نيست ، چون در اين آيه به قول مطلق فرموده از اولى الامر در قول و فعل متابعت كنيد و اگر اولى الامر غير معصوم بود هرگز خداى حكيم چنين دستورى نمىداد . آرى ، آقايان اهل سنّت اولى الامر را به سلطان وقت تفسير مىكنند و معتقدند كه اطاعت آن در هر عصرى لازم است . پس آخوندهاى مزدور عربستان بايد از شاه فهد متابعت كرده و مظاهر اسلامى را نابود كنند . پس بايد امام معصوم باشد .\r\n4 . غرض از نصب امام عليه السّلام عبارت است از انقياد و تسليم بىچون‌وچراى مردم به امام و متابعت از او و اگر خود امام اهل عصيان و فسق و فجور باشد لازم مىآيد كه اعتماد جامعه از او سلب گردد و اگر اعتماد سلب شد لازم مىآيد مردمان از او متابعت نكنند و اين مستلزم نقض غرض است و هو قبيح .\r\n5 . اگر امام عليه السّلام معصيتى انجام دهد لازم مىآيد كه مقام او از عوام الناس هم پايين‌تر شود ، چون عوام الناس ندانسته و در اثر نداشتن اعتقاد كامل تن به گناه مىآلايند ، ولى\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nامام عليه السّلام با آن همه كمال عقل و بينش وسيع تن به گناه مىدهد و در محضر حق گناه مىكند پس اين به مراتب بدتر از عوام است و باز هم سبب مىشود كه خداوند دين خود را به دست انسانى نالايق بسپارد و هو باطل .\r\nآرى ، برمبناى كسانى كه معاوية بن ابى سفيان‌ها را خال المؤمنين و عايشه‌ها را ام المؤمنين مىدانند و يزيدها را امير المؤمنين خطاب مىكنند و خليفهء آنها درحالىكه مست شراب است وارد محراب عبادت مىشود و نماز صبح را چهار ركعت مىگذارد و در سجدهء نماز آخر مىگويد : « اسقنى و اشرب » و نماز جمعه را در چهارشنبه مىگذارند و بزرگ‌ترين بدعت‌ها را در دين ايجاد مىكنند ، ولى آنها تسليم مىشوند انتخاب غير معصوم بلامانع است .\r\n\r\n[ اقوال در چگونگى عصمت انبياء و ائمه 
  ]\r\nقوله : و لا تنافى العصمة القدرة كسانى كه قائل به عصمت ائمه و انبيا عليهم السّلام هستند اختلاف دارند كه آيا پيامبر و امام قدرت بر معاصى دارد و با اين حال معصيت نمىكند يا اين كه اساسا قدرت ندارد ؟ به عبارت ديگر آيا عصمت سبب جبر است يا خير ؟ به عبارت سوم آيا انبيا و ائمه مجبورند كه معصوم زندگى كنند يا خير ؟ روى هم رفته سه نظريه در اين باب هست :\r\n1 . گروهى بر آن‌اند كه امام و پيامبر مجبور است كه معصوم باشد و خداوند با بدن اينها يا روح اينها كارى مىكند كه قدرت بر ترك طاعت و فعل معاصى از آنها گرفته مىشود و نسبت به فعل طاعات مجبورند نسبت به ترك معاصى هم مجبورند . آن خصوصيت بدنى شايد كشتن شهوات و هواهاى نفسانيه باشد و آن امر روحانى شايد سلب اراده آنها باشد و اللّه اعلم .\r\n2 . گروهى ديگر بر آن‌اند كه پيامبر و امام بر فعل طاعات قدرت دارد و با اختيار انجام مىدهد ، ولى بر ترك معاصى قادر نيست ، بلكه مجبور است كه معصيت را ترك كند .\r\n3 . گروه سوم بر آن‌اند كه پيامبر و امام هم قدرت دارند بر ترك طاعات و هم بر فعل معاصى و با اين حال با اراده و اختيار خويش طاعات را هميشه انجام داده و از معاصى هميشه اجتناب مىكنند و خود اينها در تفسير عصمت اختلاف دارند . عده‌اى\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمىگويند : عصمت عبارت است از يك الطاف خفيه‌اى كه خداوند با آنان انجام مىدهد و زمينه‌سازى فعل طاعات و ترك معاصى را در آنها ايجاد مىكند . اما لطف هرگز به سرحد الجاء و اضطرار نمىرسد ، بلكه با اختيار خويش ترك معاصى مىكنند و با اختيار فعل طاعات را مرتكب مىشوند . عده‌اى مىگويند : عصمت همانند عدالت و شجاعت و . . . نوعى ملكهء نفسانيه ( حالت ثابته‌اى در نفس كه در اثر مداومت بر فعل طاعات و ترك معاصى در شخص پيدا مىشود ) است كه در هر شخصى حاصل شود هرگز گرد گناه نمىگردد . شبيه كسى كه وقتى ملكهء شجاعت در او يافت شد هرگز از چيزى نمىترسد بدون اين كه جبرى در ميان باشد و عده‌اى مىگويند : عصمت عبارت است از عنايتى ويژه و لطف خفيى كه خداوند با پيامبر و امام انجام مىدهد و در زير سايه اين لطف در آنان انگيزهء ترك طاعت و فعل معصيت كشته مىشود و لذا هيچ‌گاه فعل معصيت نمىكنند ، چون داعى بر آن ندارند و اسباب اين لطف خفى عبارت‌اند از چهار عامل :\r\n1 . در آنها ملكه اجتناب از معاصى را به وجود مىآورد ؛\r\n2 . آنها را به مضرات گناه و منافع ثواب و طاعت آگاه مىسازد ؛\r\n3 . پىدرپى بر آنها وحى و الهام فرو مىبارد تا لحظه‌اى از ياد حق غافل نشوند ؛\r\n4 . بر آنها سختگيرتر است و حتى ترك اولى را هم بر آنان نمىبخشد ، بلكه مؤاخذه مىكند و لذا آنان مدام گوش به زنگ بوده و سراغ معاصى نمىروند .\r\nپس حق مطلب اين است كه آنها مختارند و با اين حال معصيت نمىكنند نه اين كه مجبور باشند ، و دليل مطلب عبارت است از سه امر :\r\n1 . اگر انبيا و ائمه بر فعل طاعات و ترك معاصى مجبور باشند هر آينه مستحق مدح نخواهند بود درحالىكه خداوند و فرشتگان آنها را ستوده و بر آنان درود مىفرستند و آنها را الگوى بشريت معرفى مىكنند كه به آنها اقتدا كنيد و . . . اين دليل بر اختيار است .\r\n2 . اگر انبيا و ائمه مجبور باشند بر فعل طاعات در حكم فرشته خواهند بود و لازم مىآيد كه ثواب و عقاب هم براى آنها معنا نداشته باشد ، چون اينها مال آدم‌هاى مختار است و اللازم باطل فالملزوم مثله .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n3 . اگر انبيا و ائمه عليهم السّلام مجبورند كه معصوم باشند لازم مىآيد كه مكلف به امرى نباشند ، چون مسؤوليت و تكليف از آن انسان‌هاى مختار و بااراده است و اللازم باطل به دو دليل :\r\n1 . اجماع قائم است بر مكلف بودن آنها .\r\n2 . قرآن هم تصريح كرده بر مكلف بودن آنها كه :  قُلْ إِنَّما أَنَا بَشَرٌ مِثْلُكُمْ يُوحى إِلَيَّ ؛ *  يعنى بگو من هم بشرى هستم مثل شما و تنها فرقى كه دارم مقام وحى است .\r\nپس در ساير جهات عموما با شما شريكم و از جملهء آن جهات تكليف است ؛ يعنى شما مكلفيد من هم مكلفم . فالملزوم باطل .\r\nخاتمه : و در يك جمله كوتاه ما معتقديم كه پيامبر و امام عليهما السّلام با اين كه تمايلات بشرى و غرايز در آنها وجود دارد با اين حال با اراده و اختيار خويش دامن به گناه آلوده نمىكنند به سه جهت :\r\n1 . شناخت حقيقى گناه : آنها معاصى را به خوبى مىشناسند و از ماهيت گناه آگاه‌اند كه هر گناهى قدمى در مسير سقوط و هلاكت انسان است شبيه اين كه ما بدانيم اين كاسه سم است يا اين شىء مدفوع انسانى و نجاست است آيا اقدام به تناول مىكنيم ؟\r\nهرگز ، چرا ؟ چون عاقليم و عقل اجازه نمىدهد و نيز طبع ما از نجاست و خبائث نفرت دارد .\r\n2 . شناخت حقيقى خدا : آنان به مقام يقين رسيده و خدا را مىبينند با چشم دل و جهان را حقيقتا محضر خدا مىدانند و مدام خداوند را حاضر و ناظر بر خويش مىدانند كه « هو اقرب إليكم  مِنْ حَبْلِ الْوَرِيدِ »  و اين معنا از كلمات خود آنان به خوبى آشكار است . ذعلب يمانى از على عليه السّلام مىپرسد : هل رأيت ربّك يا أمير المؤمنين ؟\r\nفرمود : « أفأعبد ما لا أرى ؟ » ؛ يعنى خدايى را كه نديده‌ام عبادت كنم ؟ ذعلب عرض كرد : و كيف تراه ؟ فرمود : « لا تدركه العيون بمشاهدة العيان و لكن تدركه القلوب بحقائق الإيمان » ؛ يعنى با چشم سر نمىتوان خداى را ديد ، ولى با چشم دل و با ايمان كامل مىتوان او را يافت . « 1 »\r\n\r\n\r\n","description":"","footnote":"\r\n( 1 ) . نهج البلاغه ، خطبه 179 .\r\n","page_name":" 339 ","page_number":339},
  {"content":"\r\n\r\nيا به عنوان مثال امام حسين عليه السّلام در دعاى عرفه مىفرمايد :\r\nلغيرك من الظّهور ما ليس لك حتّى يكون هو المظهر . . . عميت عين لا تراك عليها رقيبا .\r\nو به راستى كه كور باد چشمى كه خداوند را بر خود دليل و هادى نمىبيند .\r\nامام سجاد عليه السّلام - استاد مكتب مناجات - در دعاى گران‌قدر ابى حمزهء ثمالى مىفرمايد :\r\nبك عرفتك و أنت دللتنى عليك و دعوتنى إليك و لو لا أنت لم أدر ما أنت .\r\n آفتاب آمد دليل آفتاب * گر دليلت بايد از وى رخ متاب \r\nامام باقر عليه السّلام در جملهء كوتاهى مىفرمايد :\r\nما عرف اللّه من عصاه و أنشد ؛ « 1 »\r\nكسى كه تن به گناه آلوده مىكند خدا را نشناخته است .\r\nسپس حضرتش عليه السّلام دو بيت انشا فرمودند به اين بيان :\r\n تعصى الإله و أنت تظهر حبّه * هذا لعمرك فى الفعال بديع\r\nلو كان حبّك صادقا لأطعته * إنّ المحبّ لمن أحبّ مطيع \r\n« به عمل نافرمانى خداى مىكنى ، ولى به زبان ابراز مىكنى كه او را دوست دارى ؟\r\nسوگند به جان خودم كه اين شيوه بس تازه و شگفت است ! اگر راست مىگويى و دوستى تو حقيقى و صادقانه بود هر آينه اطاعت او مىكردى ؛ به راستى كه عاشق مطيع معشوق خويش است » .\r\n3 . شناخت حقيقى خويشتن : آنها به خوبى بر گوهر گران‌بهاى وجودى خويش آگاه‌اند و مىدانند كه خداوند چه موجودى آفريده و چه مقامات عاليه‌اى در انتظار اوست و لذا هرگز با اين شهوات نفسانى و تمايلات حيوانى و معاصى خو نمىگيرند ؛ بلكه زنجير هواها و هوس‌ها را پاره كرده و در عالم عقل زندگى مىكنند .\r\nامير المؤمنين عليه السّلام در شعرى زيبا مىفرمايد :\r\n\r\n\r\n","description":"","footnote":"\r\n( 1 ) . بحار الأنوار ، ج 75 ، ص 174 .\r\n","page_name":" 340 ","page_number":340},
  {"content":"\r\n\r\n دواؤك فيك و ما تشعرو * داؤك منك و ما تنظر\r\nو تحسب أنك جرم صغير * و فيك انطوى العالم الأكبر\r\nو أنت الكتاب المبين الذى * بأحرفه يظهر المضمر « 1 » \r\nو طبيعى است كه چنين انسانى كه خود را شناخته دامن به گناه آلوده نمىكند و اين كه در روايات ما و در قرآن اين همه به خودشناسى تأكيد شده و حتى خودشناسى را كليد خداشناسى و خدافراموشى را عامل خودفراموشى مىدادند براى همين است كه اگر انسان‌ها به ارزش وجودى خود واقف شدند ديگر با شخصيت زندگى مىكنند و گناه نمىكنند . در اين زمينه سخن بسيار است و ما به همين مقدار بسنده مىكنيم .\r\n\r\n3 . افضليت امام\r\nيكى ديگر از ويژگىهاى امام و جانشين پيامبر افضل بودن است . سؤال اين است كه آيا خليفهء رسول اللّه بايد از حيث علم ، دين ، شجاعت و . . . از ديگران افضل و بالاتر باشد ، يا اين كه افضليت لازم نيست ؟ در مسأله دو نظريه مطرح است :\r\n1 . اكثريت اهل سنّت مىگويند : افضليت معتبر نيست و مفضول هم مىتواند خليفه رسول خدا صلّى اللّه عليه و إله و سلّم شود به دليل اين كه خلفاى ثلث نسبت به على عليه السّلام مفضول بودند ، ولى با اين حال با اجماع امت انتخاب شدند و ابن ابى الحديد معتزلى در اول شرح نهج البلاغه خود مىگويد :\r\nالحمد للّه الذى . . . قدم المفضول على الأفضل . « 2 »\r\n2 . دانشمندان شيعه مىگويند : بايد جانشين پيامبر از همهء افراد امت پس از رسول خدا افضل و كامل‌تر باشد به دليل اين كه سه صورت بيشتر نيست ؛\r\nالف . جانشين پيامبر از ديگر افراد امت ناقص‌تر باشد ؛\r\nب . خليفه رسول خدا با ديگر افراد امت مساوى باشند ؛\r\nج . امام پس از پيامبر از همهء افراد امت برتر و بالاتر باشد .\r\n\r\n\r\n","description":"","footnote":"\r\n( 1 ) . ديوان الإمام على عليه السّلام ، ص 175 .\r\n( 2 ) . شرح نهج البلاغه ، ج 1 ، ص 3 .\r\n","page_name":" 341 ","page_number":341},
  {"content":"\r\n\r\nاحتمال اول به دو دليل باطل است :\r\nيكم . عقل مىگويد تقديم مفضول بر فاضل و مرجوح بر راجح قبيح است . مثلا اگر در علم نحو يك طلبه مبتدى را بر سيبويه مقدم بداريم قبيح است ؛ اگر در علم منطق ، محصلى مبتدى را بر ارسطو مقدم بداريم قبيح است ؛ اگر در علم تفسير يك نفر مبتدى را بر ابن عباس‌ها مقدم بداريم و ترجيح دهيم قبيح است و مولاى حكيم كار قبيح انجام نمىدهد .\r\nدوم . قرآن كريم هم تصريح فرموده كه با وجود بهتر ، به سراغ ديگران نبايد رفت ، آنجا كه مىفرمايد :\r\n أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ؛  « 1 »\r\nپس ، آيا كسى كه به سوى حقّ رهبرى مىكند سزاوارتر است مورد پيروى قرار گيرد يا كسى كه راه نمىيابد مگر آن‌كه هدايت شود ؟ شما را چه شده ، چگونه داورى مىكنيد ؟\r\nاحتمال دوم هم باطل است ؛ زيرا با وجود مساوات ترجيح فردى بر ديگران و تعيين آن دليل دارد و جاى اين هست كه چرا او انتخاب شد ؟ مگرنه اين است كه ترجيح بلامرجح محال است ؟ پس احتمال سوم باقى مىماند كه خليفة المسلمين بايد :\r\n- لايق‌ترين انسان به مقام خلافت باشد ، چون خلافت ارثى و سنى نيست .\r\n- سياست‌مدارترين انسان امت اسلامى باشد تا جامعه را به طرق صحيح راهبرى كند .\r\n- شجاع‌ترين انسان باشد تا بتواند در مقابل حوادث روزگار ، كشتى متلاطم امت را به ساحل نجات برساند و از تهديدات ديگران نهراسد ؛ زيرا على عليه السّلام فرمود :\r\nو اللّه لو تظاهرت العرب على قتالى لما ولّيت عنها . « 2 »\r\n- سازش‌ناپذيرترين انسان در برابر دشمنان خدا باشد ؛ چرا كه\r\n\r\n\r\n","description":"","footnote":"\r\n( 1 ) . سورهء يونس ، آيه 35 .\r\n( 2 ) . بحار الأنوار ، ج 40 ، ص 341 .\r\n","page_name":" 342 ","page_number":342},
  {"content":"\r\n\r\nسيد الشهداء عليه السّلام فرمود :\r\nو اللّه لو لم يكن ملجأ و لا مأوى لما بايعت يزيد بن معاوية . « 1 »\r\n- آگاه‌ترين فرد به مصالح اسلام و جامعهء اسلامى باشد ؛ چون على عليه السّلام فرمود : « در اين سينه دانش فراوانى انباشته‌ام ، ولى اهل آن را نمىيابم تا بازگو كنم » .\r\n- ديندارترين انسان باشد كه قرآن فرموده :  إِنَّ أَكْرَمَكُمْ عِنْدَ اللَّهِ أَتْقاكُمْ ؛ \r\n- عاقل‌ترين و تيزبين‌ترين انسان باشد كه تا بوى توطئه برد ، در نطفه خفه سازد .\r\nخلاصه كلام اين كه همه فضايل و كمالات روحى و جسمى ، حسبى و نسبى ، خلقى و خلقى كه در رابطه با انبيا گفتيم در وى باشد .\r\n\r\n4 . منصوصيت امام\r\nدر ميان فرق اسلامى اختلاف است كه آيا امام و خليفه پيامبر بايد منصوص باشد ؟\r\nيعنى از سوى خدا و رسول صلّى اللّه عليه و إله و سلّم به امامت وى تصريح شده باشد يا خير ؟ در اين باب چهار نظريه مطرح است :\r\n1 . گروهى از مسلمانان كه معروف به عباسيه ، يعنى پيروان عباس بن عبد المطلب هستند مىگويند : تعيين امام به وسيله يكى از اين دو راه است : الف . نص خدا و رسول ، ب . ارث بردن . آنها معتقدند كه نصى در كار نيست و لذا نوبت به وارث بودن مىرسد و چون پيامبر اولاد ذكور نداشت وارث او عمويش جناب عباس مىشود و لذا معتقد به خلافت عباس هستند . به عقيدهء ما اين سخن از جهاتى باطل است ؛ از جمله اين كه نص داريم بر امامت على عليه السّلام چنان‌كه در مسأله پنجم خواهد آمد و از جمله اين كه با وجود پسر عموى ابوينى نوبت به عمومى ابى نمىرسد و . . .\r\n2 . گروه ديگرى از مسلمانان كه به زيديه معروف‌اند ، يعنى پيروان زيد بن على بن الحسين عليه السّلام ، راه تعيين امام را يكى از اين دو طريق مىدانند :\r\nالف . نص خدا و رسول ، ب . دعوت به خويشتن . آنها معتقدند كه نصى در ميان\r\n\r\n\r\n","description":"","footnote":"\r\n( 1 ) . همان ، ج 44 ، ص 329 .\r\n","page_name":" 343 ","page_number":343},
  {"content":"\r\n\r\nنيست و لذا نوبت به دعوت مىرسد . آن‌گاه مىگويند : هر انسانى فاطمى كه با شمشير به امر به معروف و نهى از منكر برخيزد و اجراى احكام دين كند و مردم را به خويش دعوت كند امامت او صحيح است .\r\n3 . اهل سنّت عموما معتقدند كه راه تعيين خليفه يكى از اين دو راه است :\r\nالف . نص خدا و رسول ، ب . انتخاب مردم و اهل حل و عقد . نيز مىگويند : چون نصى نداريم نوبت به انتخاب مىرسد و مسلمانان جمع شده و بالاجماع ابى بكر بن ابى قحافه را به خلافت برگزيدند .\r\n4 . شيعيان اثنى عشرى مىگويند : تنها راه تعيين امام نص است و امام بايد از طرف خدا و رسول بر امامت او تصريح شده باشد و انتخاب مردم تأثيرى ندارد و دو دليل هم بر اثبات اين مطلب مىآورند :\r\nالف . پيش از اين به اثبات رسيد كه امام بايد معصوم باشد . حال مىگوييم : شرط امامت عصمت است و جز خداوند كسى از مقام عصمت كه يك امر باطنى است اطلاع ندارد . پس غير خدا كسى لايق نيست كه امام پس از پيامبر را انتخاب كند .\r\nب . هر انسانى با زندگانى پيامبر اسلام سروكار داشته باشد و سيرهء حضرتش را مورد مطالعه قرار دهد خواهد يافت كه آن حضرت همانند پدرى مهربان و بلكه مهربان‌تر از پدر در كوچك‌ترين امور پيروانش را ارشاد فرموده حتى در مورد قضاى حاجت آن همه دستورات فراوان دارد كه در كتب فقهيه در باب طهارت مذكور است .\r\nهمچنين نسبت به مندوباب و مكروهات ديگرى كه در سراسر فقه مذكور است . نيز تاريخ مىگويد : نبى اكرم هرگاه براى مدت يك يا دو يا چند روز از مدينه خارج مىشدند و مسافرت مىرفتند فردى را به عنوان جانشين خود تعيين مىكردند . آن‌گاه اين امور جزئيه با امر خلافت مسلمين پس از آن حضرت اصلا قابل قياس نبوده است . چگونه عقل باور مىكند كه پيامبرى كه ريزترين و كوچك‌ترين مسائل را مورد تعرض قرار داده و پيروانش را در آن ارشاد كرده نسبت به مهم‌ترين و عالىترين و مشكل‌ترين مسأله پس از خود ، يعنى امر خلافت چيزى نگفته باشد ؟ عقلا باور كردنى نيست ، پس حتما سخن گفته است . در مسأله بعدى خواهيم ديد كه چه\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nسخن‌ها در اين‌باره دارد . علّامه مىفرمايد : « هذا برهان لمى » ؛ يعنى از علت به معلول رسيدن ، يعنى از راه سيره نبوى كه علت است به تعيين امام كه معلول باشد مىرسيم .\r\n\r\n5 . امامت على عليه السّلام\r\nتا به حال با مباحث كلى باب امامت آشنا شديم و به اصطلاح مناطقه كبراى كلى مطلب را مفتح ساختيم . اكنون به سراغ تعيين مصداق و بيان صغراى مطلب مىرويم .\r\nسؤال : خليفهء بلافصل پيامبر صلّى اللّه عليه و إله و سلّم كيست ؟\r\nجواب : به عقيدهء ما على بن ابى طالب عليه السّلام است و بر اين مدعا در كتاب كشف المراد حدود دوازده دليل اقامه شده است .\r\nدليل اول : در مسأله چهارم ثابت شد كه امام بايد معصوم و منصوص باشد . مىگوييم : عصمت و نص مختص به على عليه السّلام است به دليل اين كه امت اسلامى دو گروه شدند :\r\n1 . گروهى همانند اهل سنّت عصمت و نص را شرط ندانستند .\r\n2 . گروهى همانند اماميه شرط دانستند .\r\nدر مباحث پيشين سخن گروه اول ابطال شد ؛ پس قول حق منحصر مىشود به گروه دوم . آن‌گاه مىگوييم : هركسى كه عصمت و نص را معتبر مىداند ، مىگويد : امام پس از پيامبر على عليه السّلام است ، چون غير از على عليه السّلام به اجماع مسلمين كسى معصوم و منصوص از قبل پيامبر نبود . پس خليفه بر حق و بلافصل پيامبر اكرم صلّى اللّه عليه و إله و سلّم على بن ابى طالب قهرمان ميدان ارزش‌هاى والاى الهى انسانى است .\r\nدليل دوم : در موارد متعدد از پيامبر اكرم نص صريح بر امامت و خلافت بلافصل على عليه السّلام وارد شده كه در نزد اماميه اين نصوص در حد تواتر نقل مىشود و در نزد عامه ولو متواتر نباشد ، ولى در حد وفور نقل شده است . اكنون برخى از آن نصوص را كه هركدام به مناسبتى بيان شده ذكر مىكنيم :\r\nالف . هنگامى كه آيه  وَ أَنْذِرْ عَشِيرَتَكَ الْأَقْرَبِينَ  نازل شد ، پيامبر اكرم به على عليه السّلام يا به ابو طالب فرمود طعامى آماده ساخته و فرزندان عبد المطلب را دعوت كنند . آن‌گاه\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدر آن مجلس فرمود : كدام يك از شما وزير و معين من مىشويد تا او برادر ، جانشين و وصى من پس از من باشد ؟ على عليه السّلام فرمود : من با تو بيعت مىكنم و وزارت را از ناحيهء تو مىپذيرم . حضرت صلّى اللّه عليه و إله و سلّم فرمود : اين ( على ) برادر ، وصى و خليفه من بعد از من و وارث من است ؛ پس بر شما لازم است كه سخن او را گوش فرا داده و از او اطاعت كنيد .\r\nملاحظه مىكنيد كه از همان آغاز بعثت مسأله خلافت و جانشينى پيامبر به‌طور جدى مطرح بوده است .\r\nب . پيامبر بارها مىفرمود : اى على ، تو برادر من و وصى من و خليفه من بعد از من و قضاوت‌كنندهء در دين من هستى .\r\nج . هنگامى كه پيامبر در روز دوازدهم ذى حجه ميان مسلمين عقد اخوت برقرار كرد و مسلمين را دوبه‌دو باهم برادر ساخت على عليه السّلام عرض كرد : يا رسول اللّه همه مسلمين را باهم برادر ساختى ، ولى من با چه كسى عقد اخوت برقرار كنم ؟\r\nحضرت صلّى اللّه عليه و إله و سلّم فرمود : اى على ، آيا دوست ندارى كه برادر من و خليفه من بعد از من باشى ؟ سپس حضرت صلّى اللّه عليه و إله و سلّم خود با على عليه السّلام عقد اخوت و برادرى برقرار ساخت .\r\nملاحظه مىكنيد كه از هر فرصتى در راه هدف استفاده مىشود و نكته جالب اين كه نمىگويد : انت خليفتى ، بلكه مىگويد : انت خليفتى من بعدى تا جلوى هر نوع شبهه گرفته شود .\r\nد . پيامبر صلّى اللّه عليه و إله و سلّم به مسلمانان فرمان داد كه به على عليه السّلام به عنوان امير المؤمنين و فرمانده مؤمنان سلام دهند و فرمود : يا على ، تو سيد و آقاى مسلمين و پيشواى متقين و جلودار سفيدچهرگان قيامتى .\r\nه . پيامبر صلّى اللّه عليه و إله و سلّم فرمود : اين ( على ) ولىّ و سرپرست هر مرد و زن مؤمنى است .\r\nخلاصه اين كه روايات و نصوص در اين باب بسيار است كه اگر هم دانه‌دانه آنها در حد تواتر نباشد ، ولى مجموع آنها متواتر است و به عبارت ديگر بر فرض كه تواتر لفظى نباشد تواتر معنوى حتمى است .\r\nدليل سوم : سومين دليل بر امامت على عليه السّلام ، اين آيه است :\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ ؛  « 1 »\r\nولىّ شما ، تنها خدا و پيامبر اوست و كسانى كه ايمان آورده‌اند : همان كسانى كه نماز برپا مىدارند و در حال ركوع زكات مىدهند .\r\nاستدلال به اين آيه به ذكر سه مقدمه متوقف است :\r\n1 . كلمه  « إِنَّما »  در صدر آيه مفيد حصر است و معنايش آن است كه منحصرا خدا و رسول خدا و مؤمنينى كه داراى صفات مذكوره در آيه هستند ولىّ شما هستند و دليل بر افاده حصر هم از نقل و هم از عقل است .\r\nاز نقل : علماى ادبيات عرب اجماع دارند بر اين كه انّما مفيد حصر است ، منتهى خيلىها مىگويند افاده حصر بالمفهوم است و بعضى مىگويند بالمنطوق است آن‌گونه كه در اصول بيان شده است .\r\nاز عقل : كلمهء انما در اصل دو كلمه است يكى « انّ » كه دالّ بر اثبات و معناى اثباتى دارد و ديگرى ما كه معناى نفيى دارد . آن‌گاه پس از تركيب شك مىكنيم كه آيا باز هم به همان معناى قبلى باقى است يا خير بقاى آن را استصحاب مىكنيم . البته استصحاب عند القدماء دليل عقلى بوده است . آن‌گاه چند صورت متصور است :\r\nالف . هركدام از دو لفظ « انّ » و « ما » بر يك معنا حمل شوند ؛ يعنى هر دو اثباتى باشند يا هر دو نفيى . اين احتمال صحيح نيست .\r\nب . بخش اثباتى را حمل كنيم بر كسانى كه در آيه مذكور نيستند و بخش سلبى را حمل كنيم بر مذكورين در آيه و معناى آيه اين باشد كه غير خدا و رسول و دارنده اوصاف مذكوره در آيه ولىّ شما هستند ، ولى خدا و رسول و واجدين آن اوصاف ولىّ شما نيستند . اين معنا را احدى نگفته است .\r\nج . به عكس فرض قبل عمل كنيم ؛ يعنى بخش اثباتى را حمل كنيم بر مذكورين در آيه و بخش سلبى را بر غير مذكورين كه معناى آيه اين است كه خدا و رسول و\r\n\r\n\r\n","description":"","footnote":"\r\n( 1 ) . سوره مائده ، آيه 55 .\r\n","page_name":" 347 ","page_number":347},
  {"content":"\r\n\r\nدارندگان آن وصف ولىّ شما هستند ، ولى غير از اينها ولىّ شما نيستند و معناى حصر هم همين است .\r\n2 . كلمهء « ولىّ » در آيه به معناى اولى به تصرف بودن است ؛ يعنى خدا و رسول خدا صلّى اللّه عليه و إله و سلّم و واجدين آن اوصاف از خود شما نسبت به مال و جان شما سزاوارترند و اولى به تصرف‌اند و دليل بر اين معنا همانا استعمالات اهل لغت است . عرب مىگويد : السلطان ولىّ من لا ولى له ، يعنى سرپرست ، و يا مىگويد : ولىّ الدم ، يعنى كسى كه اولويت دارد به اين مقتول و مسؤول است و سرپرستى دارد ، و يا ولىّ ميت به همين معناست و يا در حديث داريم :\r\nأيّما إمرأة نكحت به غير إذن مولاها فنكاحها باطل . « 1 »\r\nباز هم ولىّ مرئه ، يعنى پدر و جدّ پدرى او كه شرعا ولايت و سرپرستى او را به عهده دارد .\r\n3 . مراد از  « الَّذِينَ آمَنُوا . . . »  همهء مومنين نيستند ، بلكه بعضى از مؤمنين هستند ، به دو دليل : اولا آيه مؤمنين را متصف كرده به اوصافى كه مختص به برخى از آنهاست نه همهء آنها و آن عبارت است از اقامه صلوة و ايتاء زكات در حالت ركوع و ثانيا اگر مراد جميع مؤمنين باشند ، لازم مىآيد اتحاد ولى و مولى عليه كه هر مؤمنى هم خود وى باشد و هم مولى عليه و احدى بدان ملتزم نشده است .\r\nاز مقدمات فوق نتيجه مىگيريم كه مراد اين آيهء شريفه ، وجود مبارك على عليه السّلام است ، به سه دليل :\r\n1 . بالاجماع و بالاتفاق هركسى كه گفته مراد آيه ، بعضى از مؤمنين است ، گفته منظور حضرت على است . پس اگر ما آيه را بر غير على عليه السّلام حمل كنيم خرق اجماع كرده‌ايم و خرق اجماع بالاجماع جايز نيست .\r\n2 . على عليه السّلام هم جزء مؤمنين است . آن‌گاه از دو حال خارج نيست : يا على عليه السّلام تمام مقصود از آيه است و يا بعضى از مقصودين به آيه است . احتمال دوم باطل است كه\r\n\r\n\r\n","description":"","footnote":"\r\n( 1 ) . العمدة ، ص 113 .\r\n","page_name":" 348 ","page_number":348},
  {"content":"\r\n\r\nعلى بعض المراد باشد و ديگران هم مقصود به آيه باشند ؛ زيرا در آيه اوصافى ذكر شده كه تعميم ندارد ؛ پس احتمال اول معين مىشود كه مراد اين است كه على عليه السّلام كل المراد به آيه است .\r\n3 . شأن نزول آيه دليل بر اين است كه مراد على عليه السّلام است ؛ زيرا مفسران اجماع كرده‌اند بر اين كه مراد حضرت على عليه السّلام است كه وقتى در حال ركوع انگشترى را به سائل داد اين آيه در حق او نازل شد و در اين امر ميان مفسرين اختلافى نيست .\r\nبنابراين ، منحصرا ولى و سرپرست شما خداوند و رسول خدا صلّى اللّه عليه و إله و سلّم و على عليه السّلام هستند نه ديگران .\r\nدليل چهارم : دليل ديگر بر امامت بلافصل على عليه السّلام حديث شريف و متواتر غدير خم است : شيعه و سنى در حد تواتر نقل كرده‌اند كه در روز هيجدهم ذى حجه ، وقتى حضرت رسول صلّى اللّه عليه و إله و سلّم از حجة الوداع برمىگشت ، به چهار راهى به نام غدير خم رسيد كه محل جدايى نقاط مختلف بود . در آنجا به بود كه اين آيه نازل شد :\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ ؛  « 1 »\r\nاى پيامبر ، آنچه از جانب پروردگارت به سوى تو نازل شده ، ابلاغ كن ؛ و اگر نكنى پيامش را نرسانده‌اى . و خدا تو را از [ گزند 
  ] مردم نگاه مىدارد .\r\nپيامبر فرمان داد همه توقف كنند و آنها كه از جلو رفته‌اند بازگردند و آنها كه عقب مانده‌اند برسند . سپس فرمان داد منبرى از جهاز شتران بسازند . وقتى كه زمينه فراهم شد ، به هنگام ظهر بر بالاى منبر رفته و براى مردم خطبه خواند . آن‌گاه على عليه السّلام را طلبيده ، دست او را گرفت و بالا برد ، به گونه‌اى كه سفيدى زير بغل پيامبر و على عليهما السّلام نمايان شد . بعد فرمود :\r\nألست أولى بكم من أنفسكم ؟\r\nآيا من اولى به تصرف نسبت به شما حتى از جان خودتان نيستم ( آيا من صاحب اختيار شما نيستم ) ؟\r\n\r\n\r\n","description":"","footnote":"\r\n( 1 ) . سوره مائده ، آيه 67 .\r\n","page_name":" 349 ","page_number":349},
  {"content":"\r\n\r\nهمه گفتند : بلى يا رسول اللّه ، تو صاحب اختيار مايى . بعد فرمود :\r\nمن كنت مولاه فهذا علىّ مولاه أللّهمّ وال من والاه و عاد من عاداه و انصر من نصره و اخذل من خذله ؛ « 1 »\r\nهركس كه من [ صاحب اختيار و 
  ] مولاى اويم ، اين على [ سرپرست و 
  ] مولاى اوست . بارالها ، دوست بدار كسى را كه على را دوست بدارد و دشمن بدار كسى را كه با على دشمنى كند و يارى كن كسى را كه على را يارى كند و خوار كن كسى را كه على را خوار كند .\r\nو اين جمله را سه بار تكرار فرمود .\r\nكيفيت استدلال : كلمه « مولا » در كلام عرب به معانى متعددى آمده است ؛ از جمله همسايه ، آزادكننده و معتق ، حليف و هم‌قسم ، پسرعمو و نيز سرپرست و صاحب اختيار و اولى به تصرف ، كه مشهورترين معنا همين است . به عقيدهء شيعه كلمه « مولا » به معناى اولى به تصرف بودن است نه معانى ديگر و شواهدى بر آن داريم :\r\n1 . صدر حديث قرينه است ، چون فرمود : « الست اولى بكم » ؟ و اين اولى به معناى اولويت در تصرف است .\r\n2 . در ميان اهل لغت و استعمالات عرب هم مكرر مولا به همين معنا آمده به عنوان مثال « النار مولاهم » ، يعنى « النار اولى بهم » ؛ و يا عرب مىگويد : مولى العبد ، يعنى كسى كه صاحب اختيار عبد است و از همه كس اولى است به تدبير عبد و تصرف در عبد .\r\n3 . معانى ديگر مولا در مقام صدور حديث مراد نيستند ، چون عقلايى نيست كه پيامبر مردم را در آن هواى داغ و سوزان نگاه داشته و به آنان بگويد : هركسى من همسايه اويم اين على همسايهء اوست يا هركه من معتق اويم اين على معتق اوست و . . . اينها خنده‌دار است .\r\n4 . بالأخره از دو حال خارج نيست يا اولى به تصرف بودن در حديث تمام مراد است و يا بعض المراد است كه بعضى ديگر هم معانى ديگر اما اين كه همه معانى مراد باشند مستلزم استعمال لفظ مشترك در اكثر از معناى واحد است و محال پس بعض\r\n\r\n\r\n","description":"","footnote":"\r\n( 1 ) . بحار الأنوار ، ج 37 ، ص 132 ، باب 52 .\r\n","page_name":" 350 ","page_number":350},
  {"content":"\r\n\r\nمراد است و از بعض هم تنها معنايى كه ظاهرتر از همه باشد همين اولويت در تصرف است پس حمل بر معانى ديگر وجهى ندارد و قرينه‌اى بر آن نيست . فثبت المطلوب .\r\nدليل پنجم : دليل ديگر بر امامت بلافصل على عليه السّلام حديث شريف منزلت است كه شيعه و سنى به تواتر آن را از پيامبر نقل كرده‌اند ، ولى در كيفيت دلالت آن بر مطلوب اختلاف دارند و حديث اين است كه حضرت صلّى اللّه عليه و إله و سلّم فرمود :\r\nأنت منّى بمنزلة هارون من موسى إلّا أنّه لا نبيّ بعدي . « 1 »\r\nكيفيت استدلال : كلمه منزلت خود اسم جنس است و مفيد عموم است ؛ يعنى جميع منازلى كه هارون نسبت به موسى داشت تو يا على نسبت به من دارى وانگهى به ما بعد هم اضافه شده و به قول اصوليين مفرد مضاف يا اسم جنس مضاف مفيد عموميت است ؛ يعنى جميع منازل و دليل بر عموميت هم صحت استثناست كه در حديث آمده :\r\nالّا انه لا نبى بعدى ؛ يعنى تنها منزلتى را كه تو ندارى اين است كه پس از من پيامبرى نيست . اينجا چند مورد متصور است :\r\n1 . منظور حديث يك منزلت از منازل هارون نسبت به موسى باشد اين باطل است چون استثنا دليل بر كثرت و عموميت است و از منزلت واحده استثنا معقول نيست .\r\n2 . منظور حديث چندين منزلت باشد ، ولى به صورت مجمل و مبهم كه آن بعضى منازل كدام‌اند بيان نكرده است اين هم باطل است ، چون با كلام حكيم سازگار نيست كه بگويد بعضى منازل ثابت است مگر نبوت و آن بعض را بيان نكند و مبهم بگذارد بلكه خطاب حكيم بايد راهگشا باشد .\r\n3 . منظور حديث همهء منازل هارون نسبت به موسى باشد و هذا هو الحق و الاستثناء دليله ؛ زيرا استثنا هميشه از عموم و كليت است مثل اين كه بگويد صد نفر آمدند مگر دو نفر يا بگويد : لزيد على مأة درهم الّا عشرة دنانير و . . . و وقتى اين معنا صحيح شد مىگوييم : از جمله منازل هارون نسبت به موسى خلافت بود كه اين منزلت هم براى على عليه السّلام ثابت است منتهى هارون قبل از موسى مرد و خلافت بعد از\r\n\r\n\r\n","description":"","footnote":"\r\n( 1 ) . الكافى ، ص 8 ، ج 106 .\r\n","page_name":" 351 ","page_number":351},
  {"content":"\r\n\r\nموسى براى او فعليت نيافت بر خلاف على عليه السّلام نسبت به رسول اكرم صلّى اللّه عليه و إله و سلّم .\r\nدليل ششم : استخلاف در مدينه : ظاهرا در غزوه تبوك بود كه پيامبر خدا صلّى اللّه عليه و إله و سلّم على را به عنوان خليفه خود در مدينه گذاشت و خود به جبهه رفت . منافقين بلافاصله دست به كار شده و گفتند : پيامبر على را در مدينه گذاشت تا سرپرستى كودكان و زنان را عهده‌دار باشد ؛ معلوم مىشود شركت على را در جبهه دوست ندارد . اين خبرهاى فتنه‌انگيز به گوش على عليه السّلام رسيد . بلافاصله به حضور پيامبر شرفياب شده ، عرضه داشت : يا رسول اللّه ، منافقين مىپندارند كه تو مرا در مدينه گذاشتى از باب اين كه خوش نداشتنى من در جبهه باشم و حضور من بر تو گران بود . حضرت صلّى اللّه عليه و إله و سلّم فرمود : يا على ، منافقين دروغ مىگويند . من تو را در تمام امورى كه خودم متصدى آنها بودم جانشين خودم كردم تا تو در نبود من آنها را انجام دهى و چيزى زمين نماند . سپس فرمود : برگرد و جانشين من در مدينه باش . آن‌گاه فرمود : اى على ، آيا خوش ندارى كه تو از من به منزله هارون از موسى باشى با اين تفاوت كه پيامبرى پس از من نيست .\r\nكيفيت استدلال : على در آن وقت خليفه پيامبر شد در مدينه و از آن پس هم پيامبر تا زنده بود على را از خلافت بر مدينه عزل نكرد پس ولايت حضرت بر اهل مدينه استمرار يافت و غير على كسى بر مدينه حاكم نيست و وقتى كه خلافت ديگران از مدينه منتفى شد از جاهاى ديگر هم منتفى مىشود ، چون اجماع قائم است كه هر كسى حاكم بود در مدينه هم او حاكم است در جاهاى ديگر فثبت خلافة على عليه السّلام .\r\nاشكال : پيامبر اكرم صلّى اللّه عليه و إله و سلّم غير از على عليه السّلام كسان ديگرى را هم در زمان حيات خويش در مدينه و جاهاى ديگر خليفه خود تعيين كرده بود و در عين حال به عقيدهء شما شيعيان آنها امام و خليفه بعد از رسول صلّى اللّه عليه و إله و سلّم نيستند پس على هم عطف بر آنها باشد .\r\nجواب : نسبت به ديگران برخى را خود رسول صلّى اللّه عليه و إله و سلّم در زمان خويش عزل كرد و بعضى ديگر هم كه عزل نشدند احدى از شيعه و سنى قائل به امامت آنها نشده به غير از على عليه السّلام پس حساب على از حساب ديگران جداست .\r\nدليل هفتم : طبق نقل شيعه و سنى پيامبر صلّى اللّه عليه و إله و سلّم فرموده است :\r\nيا على ! انت اخى و وصيى و خليفتى من بعدى و قاضى دينى ؛\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاى على تو برادر من و وصى من و خليفه من پس از من و قاضى دين من هستى .\r\nدر متن حديث بر ولايت و امامت على عليه السّلام بعد از پيامبر تصريح شده است .\r\nدليل هشتم : به اجماع مسلمين على عليه السّلام بعد از پيامبر صلّى اللّه عليه و إله و سلّم از همهء افراد امت اسلامى از هر جهت و كمالى افضل بود و به حكم عقل و نقل هركسى افضل الناس بود او اليق الناس به امامت و خلافت بوده و او امام است پس على عليه السّلام امام است :\r\nبيان صغرى : در مسأله هفتم از مسائل باب امامت به تفصيل و با بيست و پنج دليل ثابت خواهد شد .\r\nبيان كبرى : پيش از اين در بيان مسأله سوم از مسائل امامت ذكر شد كه به حكم عقل تقديم مفضول بر فاضل قبيح است . قرآن هم گفته است :  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ . \r\nدليل نهم : على عليه السّلام مدعى امامت بوده و معجزاتى هم به دست او ظاهر گرديده ؛ ( صغرى )\r\nو هركسى داراى اين دو خصوصيت باشد پس او امام و جانشين پيامبر است ؛ ( كبرى )\r\nپس على بن ابى طالب وصى و خليفه رسول خدا صلّى اللّه عليه و إله و سلّم است . ( نتيجه )\r\nاثبات صغرى : چنان‌كه ملاحظه مىكنيد صغراى استدلال دو بخش دارد :\r\n1 . على عليه السّلام مدعى امامت بوده است . اين امر از متواترات تاريخ است و بر كسى پوشيده نيست كه آن حضرت مدعى امامت پس از رسول اللّه بوده و بهترين شاهد مطلب خطبهء جانسوز شقشقيه است كه با اين جمله شروع مىشود : « أما و اللّه لقد تقمّصها فلان ( ابن ابى قحافه ) . . . »\r\n2 . معجزاتى هم به دست حضرتش عليه السّلام به ظهور پيوسته است : اين قسمت نيز شواهد بسيارى دارد كه به برخى اشاره مىكنيم :\r\n1 . در ميان همه مسلمين در حد تواتر نقل شده كه حضرت در قضيه جنگ خيبر در قلعه را از جاى كند و به دور انداخت ، درحالىكه هفتاد انسان تنومند و قوى از\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nجابه‌جايى آن ناتوان بودند .\r\n2 . روزى حضرتش بر منبر مسجد كوفه براى مردمان خطبه مىخواند . ناگهان اژدهايى وارد مسجد شد و مردمان هجوم آوردند تا او را بكشند . امام فرمود : راهش دهيد . راه دادند ، آمد از منبر بالا رفت و در گوش على چيزى گفت و حضرتش به زبان وى جواب داد و اژدها از مسجد بيرون رفت و غايب شد . آن‌گاه حضرت براى رفع تعجب ديگران فرمود : او از فرمانروايان جن بود كه مسأله‌اى برايش پيش آمده بود ؛ از من پرسيد و من جوابش دادم و رفت .\r\nشگفتا از اين منطق كه با پرنده و درنده و گزنده و جن و انسان آشناست .\r\n3 . هنگامى كه حضرت با لشكريان متوجه صفين بود ، تشنگى بر لشكر و حيوانات آنها غلبه كرد . حضرت ديرى را ديد و از راهب آب طلب كرد . راهب گفت : از اينجا تا آب سه فرسخ راه است و در هر يك ماه از براى من اندكى آب مىآورند ؛ اگر به شما دهم خود تلف مىشوم . حضرت عليه السّلام از راه به در رفته اطراف را ملاحظه كرد و زمينى را نشان داد كه بكنند ؛ چون كندند سنگ عظيمى پيدا شد ، فرمود سنگ را برداريد و آب بخوريد . خلق كثير بر آن جمع شدند كه سنگ را حركت دهند نتوانستند . سيصد كس بودند و عدد لشكريان نود هزار . چون همه عاجز آمدند ، خود از اسب فرود آمده به سرپنجه خيبرگشا آن سنگ را حركت داده ، برداشت و به دور افكند . از زير آن چشمه آبى پيدا شد كه آبش از عسل شيرين‌تر و از يخ سردتر و از برف سفيدتر بود . تمام لشكر آب خوردند و حيوانات را آب دادند و مشك‌ها را پر كردند . باز امر كرد كه سنگ را به جاى خود نهند و چون مقدور لشكر نبود ، خود به نفس نفيس متوجه شده و سنگ را به جاى خود نهاد و خاك بر آن ريختند . چون از صفين مراجعت كردند ، يارانى كه همراه بودند ، هرچه تفحص كردند ، آن را نيافتند . راهب از دير فرود آمد و پرسيد كه اين شخص نبى است ؟ گفتند : نه ، وصى نبى است . پس به خدمت حضرت شتافته و مسلمان شد و گفت : از پدران به ما رسيده بود كه در حوالى اين دير آبى است و از آن نشان ندهد ، مگر نبى يا وصى نبى . پدر من در آرزوى ديدن اين سرور مدت‌ها در اين دير به سر برده و اين دولت نصيب من شد . پس به خدمت آن حضرت به صفين\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nرفت و شهادت يافت . « 1 »\r\n4 . هنگامى كه پيامبر خدا براى غزوهء بنى المصطلق حركت داد ، جنيان خواستند به او آسيب رسانند . على بن ابى طالب عليه السّلام با آنها به جنگ برخاسته و گروه‌هاى زيادى از آنان را هلاك ساخت .\r\n5 . خورشيد براى حضرتش دوبار برگشت ، همان‌گونه كه براى يوشع بن نون برگشت .\r\nاثبات كبرى : هركسى چنين باشد او امام است و صادق ؛ زيرا اگر كاذب بود خداوند به دست او معجزه ظاهر نمىكرد تا القا در هلاكت محقق نشود . پس على عليه السّلام امام پس از پيامبر است .\r\nدليل دهم : غير از على عليه السّلام هيچ‌كدام از كسانى كه در حقشان ادعاى امامت شده از قبيل ابو بكر و عباس ، لايق مقام امامت نبودند ؛ به دليل اين‌كه قبل از ظهور و بعثت پيامبر اكرم كافر بودند و هر كافرى ظالم به نفس خويش و هر ظالمى به مقام امامت نرسد ؛ چون قرآن فرموده :  لا يَنالُ عَهْدِي الظَّالِمِينَ  و مراد از عهد به قرينه صدر آيه امامت است ؛ چون خداوند به ابراهيم فرمود :  إِنِّي جاعِلُكَ لِلنَّاسِ إِماماً  وى پرسيد :\r\n وَ مِنْ ذُرِّيَّتِي ؟  خطاب آمد كه عهد من ، يعنى مقام والاى امامت به ستمگران نمىرسد . پس امامت در على عليه السّلام منحصر مىشود .\r\nدليل يازدهم : قرآن فرموده :  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ . \r\nكيفيت استدلال : قرآن ما را امر فرموده كه با صادقين باشيم و منظور از صادقين عبارت‌اند از : كسانى كه معلوم و مسلم الصدق باشند ؛ زيرا غير معلوم الصدق به قول مطلق واجب الاتباع نيست و كسى كه صدق از او معلوم و مقطوع باشد غير از معصوم كسى نخواهد بود . پس مصاديق بارزهء آيه مذكور ائمه عليهم السّلام هستند .\r\nدليل دوازدهم : قرآن فرموده :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ . \r\n\r\n\r\n","description":"","footnote":"\r\n( 1 ) . به نقل از : حديقه الشيعة ، ص 190 .\r\n","page_name":" 355 ","page_number":355},
  {"content":"\r\n\r\nكيفيت استدلال : خداوند در اين آيه ما را امر كرده كه از اولى الامر اطاعت كنيم و هيچ قيد و شرطى هم نگذاشته و كسى كه به قول مطلق و در همه‌جا واجب الاطاعة باشد غير از معصوم كسى نيست ؛ زيرا غير معصوم اولويتى ندارد كه در همهء امور قولا و فعلا واجب الاتباع باشد و معصوم هم بالاجماع غير از على عليه السّلام كسى نبوده است ؛ پس در على و اولاد معصوم آن حضرت عليهم السّلام معين مىشود .\r\nخاتمه : همان‌طور كه مىدانيد ، منابع استدلال عبارت‌اند از : كتاب و سنت و اجمع و عقل ، اما از اجماع بر امامت نه ما مىتوانيم استدلال كنيم و نه اهل سنّت ؛ چون اجماع كل امت نه بر خلافت ابى بكر بوده و نه بر امامت بلافصل على عليه السّلام ، ولى از منابع سه‌گانه ديگر به خوبى مىتوان استفاده كرد كه جناب خواجهء طوسى اين سه دسته ادله را همراه هم ذكر فرموده و مناسب‌تر رعايت ترتيب ذيل است :\r\n1 . استدلال از آيات قرآن بر امامت بلافصل على عليه السّلام كه دليل سوم و دهم و يازدهم و دوازدهم بود . در كتاب ارزندهء كلم الطيب صد آيه در اين رابطه ذكر شده است .\r\nاستدلال از سنت متواترهء نبويه بر خلافت بلافصل على عليه السّلام كه دليل دوم و چهارم و پنجم و ششم و هفتم و روايات ديگرى كه ذكر نشد .\r\n3 . استدلال از حكم عقل كه دليل اول و دليل هشتم و نهم بود كه خود بحثى على حده و قابل توجه است .\r\n\r\n6 . مطاعن خلفاى ثلاث\r\nدر اين بخش در حدود بيست و شش دليل داريم مبنى بر اين‌كه غير از على عليه السّلام ديگران شايسته امامت پس از پيامبر نبودند . اين ادله را تحت عنوان مطاعن خلفاى ثلاث عنوان مىكنيم كه شامل چهار قسمت است :\r\n\r\nالف . مطاعن مشتركه\r\nخلفاى ثلاث قبل از بعثت پيامبر اسلام كافر بودند و هر كافرى به نفس خويش ظالم است و هر ظالمى اهليت مقام امامت را ندارد ؛ چون قرآن فرموده است :  لا يَنالُ \r\n\r\n","description":"","footnote":"","page_name":" 356 ","page_number":356},
  {"content":"\r\n\r\n عَهْدِي الظَّالِمِينَ . \r\n\r\nب . مطاعن خليفهء اول\r\n1 . خليفهء اول در مسأله ارث بردن از پيامبر با قرآن مخالفت كرده و شخصى كه با صريح قرآن مخالفت كند لايق مقام خلافت نيست .\r\nتوضيح اين‌كه وقتى پيامبر صلّى اللّه عليه و إله و سلّم از دنيا رفت و فرزند ابى قحافه در ظاهر به مقام خلافت رسيد ، مانع شد از اين‌كه فرزند پيامبر صلّى اللّه عليه و إله و سلّم ، يعنى صديقهء طاهره عليها السّلام از پيامبر ارث ببرد و مدعى شد كه من از پيامبر شنيده‌ام كه مىفرمود :\r\nنحن معاشر الأنبياء لا نورث ما تركناه صدقة . « 1 »\r\nطبق اين حديث اموال انبيا صدقه است ، پس به ارث فرد خاصى در نمىآيد . اين سخن خليفه اول داراى چندين اشكال است :\r\nالف . با عمومات آيات ارث منافات دارد ، چون آيات ارث عام‌اند در اين‌كه هر فرزندى از پدر ارث مىبرد ، ولى خليفه اول گفت فاطمه از پيامبر ارث نمىبرد ، در حالى كه عمومات شامل پيامبر صلّى اللّه عليه و إله و سلّم هم مىشود .\r\nب . با نص قرآن منافات دارد ؛ آنجا كه مىگويد :  وَ وَرِثَ سُلَيْمانُ داوُدَ ؛  « 2 » يعنى سليمان از داود ارث برد ، درحالىكه همه مىدانيم هم داود و هم سليمان پيامبر بودند .\r\nج . باز هم با نص قرآن منافات دارد ؛ همان‌جا كه از زبان زكريا مىگويد :  يَرِثُنِي وَ يَرِثُ مِنْ آلِ يَعْقُوبَ ؛  « 3 » يعنى به من فرزندى عطا كن كه وارث من و باشد كه يحيى بود و همه مىدانيم كه هم زكريا و هم يحيى هر دو پيامبر بودند ؛ پس چگونه پيامبران وارث ندارند ؟ !\r\nد . از خود فاطمه عليها السّلام نقل شده كه فرمود : اى ابا بكر ، آيا تو از پدرت ارث مىبرى ، ولى من از پدرم ارث نمىبرم ؟ حقّا كه سخن افترا و دروغى آورده‌اى .\r\nه . علاوه بر مخالفت با قرآن ، حديثى كه خليفه نقل كرده خبر واحدى است كه تنها\r\n\r\n\r\n","description":"","footnote":"\r\n( 1 ) . بحار الأنوار ، ج 28 ، ص 104 .\r\n( 2 ) . سورهء نمل ، آيه 16 .\r\n( 3 ) . سورهء مريم ، آيه 6 .\r\n","page_name":" 357 ","page_number":357},
  {"content":"\r\n\r\nاز زبان او شنيده شده و احدى از صحابه با وى در اين سخن موافقت نكرده‌اند . آن‌گاه چگونه با خبر واحد كذايى مىتوان به جنگ نصوص متواتره قرآنى رفت ؟\r\nو . اشكال ديگر اين است كه چگونه معقول است كه پيامبر اين حديث را براى غير وارث خود ، يعنى خليفه اول فرموده است ، ولى از ورثهء خود ، يعنى فاطمه ، على يا عباس مخفى داشته است ؟\r\nز . اگر اين حديث صحيح بود ، هرگز على عليه السّلام شمشير پيامبر و مركب آن حضرت و عمامهء وى را نزد خود نگاه نمىداشت ، چون به اتفاق دوست و دشمن على عليه السّلام در عمل به دستورات دين اسبق بود .\r\nح . اگر اين حديث صحيح بود ، هرگز على عليه السّلام با عباس پس از وفات فاطمه بر سر اموال اختصاصى پيامبر ، يعنى همان شمشير و عمامه و . . . منازعه نكرده و خود ابى بكر به نفع على عليه السّلام حكم نمىكرد .\r\nط . در جاى ديگر روايت شده كه فاطمه عليها السّلام به خليفه اول گفت : آيا تو وارث پيامبرى يا اهل بيت آن حضرت ؟ خليفه گفت : خير اهل او وارث اويند . فاطمه عليها السّلام فرمود : پس چرا مانع شدى از اين‌كه ما ارث ببريم ؟ خليفه گفت : من از پيامبر شنيدم كه مىفرمود : خداوند هرگاه به پيامبرى مال و طعامى بدهد ، آن اموال از آن ولى امر پس از پيامبر خواهد بود ! !\r\nشگفتا ! يك‌جا مىگويد : اموال انبيا صدقه است ، جاى ديگر مىگويد : از آن وارث پيامبر است و جاى سوم مىگويد : از آن خليفه بعدى است . آيا اين تناقض‌گويىها بهترين شاهد بر كذب و جعلى بودن اين حديث نيست ؟\r\n2 . هنگامى كه خليفه اول به خلافت رسيد ، فدك را از دست فرزند رسول خدا صلّى اللّه عليه و إله و سلّم يعنى زهرا عليها السّلام گرفت و وقتى كه فاطمه عليها السّلام ادعا كرد كه فدك از آن من است و پيامبر آن را به من هديه كرده ، خليفه او را تصديق نكرده و به گفتار او وقعى ننهاد ، بلكه شاهد خواست ، درحالىكه فاطمه عليها السّلام معصومه از گناه بوده و خود خليفه مىدانست كه او سيده زنان اهل بهشت است و هنگامى هم كه حضرت دو شاهد اقامه كرد ، يكى على عليه السّلام و ديگرى ام ايمن ، خليفه گفت اين قبول نيست ! يا بايد دو مرد شاهد بياورى و\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nيا دو زن نه يك مرد و يك زن ( در حالى اين مخالفت صريح قرآن است ) از طرف ديگر وقتى زنان پيامبر ادعا كردند كه حجره‌هايى كه در آنها ساكن بودند از آن خودشان است ، خليفه بدون معطلى آنها را تصديق كرده و حجرات آنها را صدقه قرار نداد و اين حق‌كشىها باعث شد كه وقتى عمر بن عبد العزيز به خلافت رسيد ، فرمان داد و فدك را به اولاد على عليه السّلام برگرداندند .\r\n3 . هنگامى كه وفات فاطمه عليها السّلام نزديك شد ، وصيت كرد كه : اى على ، مرا شب غسل بده و شب دفن كن و شب كفن كن ؛ زيرا نمىخواهم كسانى كه به من ظلم كردند ( خليفه اول و . . . ) در تشييع جنازهء من و در نماز بر جنازه من حاضر شوند . على عليه السّلام هم طبق وصيت حضرتش را شبانه دفن كرد و چهل صورت قبر درست كرد تا قابل تشخيص نباشد و دشمنان نتوانند بر قبر حضرت هم نماز بگذارند . از آن تاريخ تا به امروز هم قبر فاطمه عليها السّلام مخفى است .\r\n4 . به اعتراف شيعه و سنى خود خليفه اول در داستان شگفت‌انگيز سقيفه گفت :\r\n« اقيلونى و لست بخيركم و علىّ فيكم » ؛ يعنى مرا رها كنيد و بيعت بر خلافت را اقاله و فسخ كنيد و پس بگيريد ؛ زيرا من بهترين شما نيستم درحالىكه على عليه السّلام در ميان شماست . حال اين خبر از دو حال خارج نيست :\r\n1 . يا حق و صدق است ؛ يعنى خليفه راست مىگفت پس به اعتراف خود او صلاحيت امامت را نداشته ( اقرار العقلا على انفسهم نافذ ) .\r\n2 . و يا كذب است و خليفه به دروغ چنين گفته كه در اين صورت عدم صلاحيت او روشن‌تر خواهد بود ، چون آدم دروغ‌گو فاسق است و الفاسق ليس به امام .\r\n5 . به اعتراف دوست و دشمن ، خود خليفه اول پس از خليفه شدن گفت : من والى و سرپرستى شما را به عهده گرفتم در حالى بهترين شما نيستم . هان ! آگاه باشيد كه اگر من در مسير صحيح بودم از من متابعت كنيد و اگر اعوجاج و كج‌روى داشتم ، مرا به صراط مستقيم برگردانيد ؛ زيرا مرا شيطانى است كه هنگامهء غضب عارض شده و مرا از راه راست خارج مىكند ، هان ! آگاه باشيد ؛ هنگامى كه مرا در حال غضب مشاهده كرديد پس از من اجتناب كنيد و به سخنانم گوش ندهيد تا مبادا تحت تأثير شيطان\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nشما را به راهى بكشانم .\r\nاين سخنان به وضوح دلالت دارند بر اين‌كه شيطان در موارد زيادى بر او عارض شده و چنين كسى شايسته خلافت مطلقه الهيه نيست .\r\n6 . خليفه دوم كه نزد اهل سنّت مورد قبول است ، در حق خليفه اول گفته : بيعت و خلافت خليفه اول نسنجيده و ناگهانى بود . خداوند مسلمين را از شر اين بيعت نگاه دارد و هركسى به مثل اين بيعت برگردد بايد او را بكشيد . ملاحظه مىكنيد كه به اعتراف خود خليفه ثانى ، بيعت با ابى بكر امرى خطا بوده و مثل چنين كارى اگر از كسى دوباره سر زند با او مقاتله بايد كرد . اين بزرگ‌ترين مذمت و تخطئه چنين بيعتى به‌شمار مىآيد .\r\n7 . هنگامى كه مرگ خليفهء اول نزديك شد ، گفت : كاش من از رسول خدا صلّى اللّه عليه و إله و سلّم پرسيده بودم كه آيا انصار را هم در مسأله خلافت حقى بود يا اين حق از آن مهاجرين بود ؟ اى كاش در سقيفهء بنى ساعده با يكى از دو نفر ( عمر بن خطاب و ابو عبيده جراح ) دست بيعت داده بودم و او امير مىشد و من وزير و مشاور مىشدم .\r\nاين سخنان به خوبى دلالت دارند بر اين‌كه خليفه اول مردد بود كه آيا مستحق مقام امامت هست يا خير ؟ و نيز وى ديگران را از خود اولى مىدانست بر امر خلافت . پس كجا صالح للامامة است ؟\r\n8 . به عقيدهء خود اهل سنّت ، پيامبر صلّى اللّه عليه و إله و سلّم از دنيا رفت درحالىكه فردى را به جانشينى خود انتخاب نكرد و قانون انتخابات عملى نشد . در حالى ابو بكر در هنگام مرگ عمر بن خطاب را به جانشينى خود انتخاب كرد و اين مخالفت با سيرهء پيامبر است . به عقيدهء آنها درحالىكه فعل النبى حجت است و نيز مخالفت كرد با پيامبر در اين‌كه به جانشينى خود انتخاب كرد ، كسى را كه پيامبر او را عزل كرده بود .\r\nتوضيح اين‌كه خليفه اول ، عمر بن خطاب را به جانشينى خود برگزيد ، درحالىكه پيامبر ولايت هيچ امرى را به عمر نسپرد ، مگر در مسأله جنگ خيبر كه پرچم را به دست او داد ، ولى او در حال كارزار پرچم را افكنده و فرار كرد و نيز در مسأله زكوات او را متولى ساخت و عباس عموى پيامبر به پيامبر صلّى اللّه عليه و إله و سلّم شكايت برده و حضرتش عمر\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nرا عزل فرمود و نيز صحابه بر ابى بكر اعتراض كردند . حتى طلحه گفت : تو بر ما انسان خشن و درشت خويى را مسلط ساختى . اينها همه نشان مىدهد كه خليفه اول با فعل نبى مخالفت كرده و لايق امامت نيست .\r\n9 . خلفاى سه‌گانه از دستور پيامبر سرپيچى كردند . زمانى كه رسول خدا در بستر وفات بود و لحظه‌به‌لحظه حالش وخيم‌تر مىشد ، لشكرى به فرماندهى اسامه ترتيب داد كه خلفاى ثلاث هم در ميان لشكر بودند . رسول خدا دستور داد تا از اسامه متابعت كنند و با او به جبهه جنگ روند و غرض اصلى هم اين بود كه در اين لحظات حساس و سرنوشت‌ساز آنها در مدينه نمانده و پس از پيامبر زمام امر خلافت را به دست نگيرند ، ولى آنها تخلف كرده و در مدينه ماندند و به اغراض پليد خود جامه عمل پوشيدند و نخستين قدم را در مسير تفرقه امت اسلامى برداشتند . با اين‌كه قرآن مىگويد :  أَطِيعُوا اللَّهَ وَ أَطِيعُوا الرَّسُولَ ، *  ولى آنها اطاعت نكردند .\r\n10 . خليفه اول در تمام مدت رسالت رسول اكرم صلّى اللّه عليه و إله و سلّم ، يعنى بيست و سه سال ، هيچ امرى را متولى نشد و پيامبر او را متولى نساخت مگر در يك مورد و آن هم وقتى كه سورهء برائت نازل شد پيامبر ابو بكر را سرپرست حجاج كرده و فرمان داد تا با مسلمان‌ها به حج رفته و سورهء برائت از مشركين را در مكه بخواند ، ولى هنگامى كه مقدارى از راه را رفته بودند ، جبرئيل امين عليه السّلام نازل گرديده عرضه داشت : حق تعالى سلامت رسانده و فرمان داده كه سوره را از دست ابو بكر بگيرى و خودت يا يكى از منسوبينت آن را در موسم حج براى مردم بخوانيد . پيامبر صلّى اللّه عليه و إله و سلّم على عليه السّلام را فرستاده و او را سرپرست حجاج كرده و سوره را از دست ابو بكر گرفت . انسانى كه لايق نيست كه براى مدتى كوتاه امر سرپرستى حجاج را عهده‌دار شود ، چگونه قابل است كه پس از پيامبر زمام امر كل امت اسلامى را به عهده بگيرد ؟ و كسى كه بر ابلاغ يك سوره به دو اعتماد نشود چگونه براى امر خطير امامت امت اسلامى به دو اعتماد توان كرد ؟\r\n11 . پيش از اين ثابت شد كه امام حافظ شريعت است و فلسفه وجوديش حفظ احكام الهى از گزند حوادث است و چنين كسى بايد نسبت به كوچك‌ترين مسائل اسلامى آگاهى كامل داشته باشد ، درحالىكه خليفه اول نسبت به روشن‌ترين احكام\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nاسلامى وقوف نداشته ، پس لايق مقام امامت نيست . اكنون چند نمونه از ندانم كارىهاى وى را برمىشمريم :\r\nالف . هنگامى كه دزدى را پيش وى آوردند دستور داد تا دست چپ او را بريدند ، درحالىكه اين خلاف شرع است و شرعا در مرحله اول انگشتان دست راست بايد بريده شود .\r\nب . هنگامى كه فجاهء سلمى را كه از مرتدين مدينه بود آوردند ، خليفه دستور داد كه وى را به بقيع برده و در آتش بيافكنند و او را بسوزانند ، درحالىكه پيامبر فرموده :\r\nلا يعذّب بالنّار الّا ربّ النّار ؛ « 1 »\r\nدر آتش معذب نمىشود ، مگر كسى كه خود آتش را برافروخته است .\r\nج . هنگامى كه دربارهء كلاله ، يعنى ميراث برادران و خواهران ميت از او سؤال شد ، جواب داد : من نمىدانم . سپس گفت : در اين مسأله به رأى خويش فتوا مىدهم ، آن‌گاه اگر تصادفا مطابق واقع بود كه خدا مرا هدايت كرده ، و اگر خطا بود از من و شيطان ، و فتوايى باطل است .\r\nد . هنگامى كه جدّه‌اى از خليفه دربارهء ميراث خويش پرسيد ، خليفه گفت : دربارهء ارث جدّهء ميت در قرآن و سنت چيزى نديده‌ام . فعلا برو به منزلت تا من از صحابه بپرسم . آن‌گاه مغيرة شعبه به وى خبر داد كه پيامبر اكرم به جدّه ميت 6 / 1 مىدادند .\r\nه . خالد بن وليد ، مالك بن نويره را كشت و همان شب با همسر مالك هم‌بستر شد و زنا كرد ، ولى خليفه نه حد زنا بر او جارى ساخته و نه از باب قصاص به كشتن او اقدام كرد . وقتى عمر اعتراض كرد كه بايد قصاص كنى ، ابو بكر گفت : خالد شمشير اسلام است و من شمشيرى را كه خداوند عليه كفار از نيام بركشيده در غلاف نمىكنم .\r\nتفصيل اين قصه در جلد سوم شرح اصول فقه ، در باب قياس آمده‌ام .\r\n12 . خليفه اول در بيت رسول خدا صلّى اللّه عليه و إله و سلّم دفن گرديد ، درحالىكه خداوند از ورود در بيت پيامبر بدون اذن در حال حيات حضرت نهى كرده ، تا چه رسد به پس از ممات .\r\n\r\n\r\n","description":"","footnote":"\r\n( 1 ) . شرح نهج البلاغه ، ج 14 ، ص 194 .\r\n","page_name":" 362 ","page_number":362},
  {"content":"\r\n\r\nهمچنين هنگامى كه على بن ابى طالب عليه السّلام از بيعت با خليفه اول امتناع كرد ، عده‌اى را فرستاده در خانهء على را آتش زدند ، درحالىكه ميان خانه فاطمه و حسنين و گروهى از بنى هاشم بودند و على عليه السّلام را براى بيعت به زور بيرون كشيدند و فاطمه عليها السّلام را كتك زدند تا فرزندش محسن سقط شد . همچنين هنگامى كه با ابو بكر بيعت شد وارد مسجد شده بالاى منبر رسول خدا صلّى اللّه عليه و إله و سلّم رفت ، ولى حسنين عليهما السّلام بر او اعتراض كرده و گفتند : « هذا مقام جدنا لست له اهلا » و همين خليفه در دم مرگ گفت : كاش در خانه فاطمه را آتش نمىزدم و به حضرتش بىحرمتى نمىكردم . اين ندامت‌ها و اعتراف‌ها دليل بر اين است كه كار خود را خطا مىدانست .\r\n\r\nج . مطاعن خليفه دوم\r\n\r\n1 . نادانى نسبت به معيارهاى قضايى اسلام\r\nروزى زنى را به نزد خليفهء ثانى آوردند كه زنا داده بود و ضمنا حامله هم بود . خليفه بلافاصله فرمان داد او را سنگسار كنند . على عليه السّلام فرمود : اگر تو بر خود اين زن سلطه دارى و مىخواهى حد الهى را درباره‌اش اجرا كنى ، نسبت به فرزندى كه در رحم مادر است حقى ندارى ؛ پس بايد صبر كنى تا وضع حمل كند . اينجا بود كه خليفه گفت :\r\n« لو لا على لهلك عمر » .\r\nروزى ديگر ، زن ديوانه‌اى را به نزد خليفهء ثانى آوردند كه زنا داده بود . خليفه بلافاصله فرمان داد او را سنگسار كنند . على بن ابى طالب عليه السّلام فرمود : مگر نمىدانى كه قلم تكليف از ديوانگان برداشته شده و تا افاقه پيدا نكنند حكمى ندارد ؟ پس خوددارى كن . باز خليفه گفت : « لو لا على لهلك عمر » . حال انسانى كه اولىترين مسائل اسلامى را نمىداند ، چگونه استحقاق مقام امامت دارد ؟\r\n\r\n2 . بىاطلاعى و بىتوجهى نسبت به قرآن\r\nهنگامى كه پيامبر از دنيا رفت ، خليفه ثانى در ميان كوچه‌هاى مدينه راه افتاده و شعار مىداد كه به خدا سوگند محمّد صلّى اللّه عليه و إله و سلّم نمرده و از دنيا نرفته است مگر اين‌كه بدين‌وسيله دوست و دشمن خود را معلوم كند . در اين ميان خليفه اول به او رسيده و گفت : مگر\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nنمىدانى كه قرآن گفته :  إِنَّكَ مَيِّتٌ وَ إِنَّهُمْ مَيِّتُونَ  و نيز گفته :  أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ ؟  خليفه دوم گفت : گويا اين آيه اصلا به گوشم نخورده و الآن يقين كردم كه پيامبر مرده است .\r\nانسانى كه اين‌قدر از قرآن بيگانه است ، چگونه لايق امامت بوده و حافظ دستورات قرآن باشد ؟\r\n\r\n3 . اقرار به نادانى\r\nروزى خليفه دوم بر منبر نشسته خطبه مىخواند و ضمن سخنرانى گفت : اى مردم ، آگاه باشيد هركس در مهريه دخترش افراط و زياده‌روى كند و بيش از پانصد درهم ( و به قولى بيش از چهارصد درهم ) مهريه قرار دهد ، من زياده را به بيت‌المال برمىگردانم . در اين بين از پاى منبر زنى برخواسته و گفت : خليفه ، چگونه چيزى را كه خداى براى ما زن‌ها حلال كرده تو ممانعت مىكنى ؟ مگر قرآن نگفته :  وَ آتَيْتُمْ إِحْداهُنَّ قِنْطاراً ؟  ( قنطار بالاترين مقدار متداول آن عصر بوده ، يعنى طلاها و اموال فراوان و انباشته شده ) خليفه گفت : همگان از عمر داناترند ، حتى زن‌هاى پشت پرده .\r\n\r\n4 . اخاذى از بيت‌المال\r\nخليفه ثانى از بيت‌المال كه حقوق همه مسلمان‌ها بود و بايد به‌طور مساوى ميان آنها قسمت مىشد ، ساليانه ده‌هزار درهم به همسران پيامبر ، يعنى عايشه و حفصه ( دختران ابو بكر و عمر ) مىداد و خود يك‌بار هشتاد هزار درهم از بيت‌المال اخّاذى كرد و هنگامى كه مسلمان‌ها بر او اعتراض كردند ، گفت : اينها را به عنوان قرض گرفته است ، ولى از طرف ديگر خمس را كه حق مسلم اهل البيت عليهم السّلام بود و قرآن گفته :\r\n وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى  مانع شده و اجازه نداد كه به اهل بيت عليهم السّلام داده شود .\r\n\r\n5 . نادانى و بدعت‌گذارى در دين\r\nوى در مورد ميراث جد ، صد جور و يا نودگونه فتوا داده و قضاوت كرده است و اين نشانه كمى معرفت وى به روشن‌ترين احكام دين است .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nوى در تقسيم بيت‌المال و عطايا بعضى را بر بعضى ديگر برترى مىداد ، در حالى كه پيامبر اكرم دستور داده بود كه بايد مساوات را رعايت كرد .\r\nوى صريحا گفت : « متعتان كانتا على عهد رسول اللّه انا انهى انهما و اعاقب عليهما » يكى حج تمتع بود كه پيامبر آن را از حج قرآن و افراد برتر مىدانست و ديگرى عقد موقت زن‌ها و يا نكاح منقطع بود كه در زمان پيامبر مشروع بود و انسان‌هايى هم از همين راه متولد شده بودند .\r\n\r\n6 . تشكيل شورا براى تعيين جانشين\r\nعمر در هنگام مرگ شورايى را مركب از على عليه السّلام ، عثمان ، طلحه ، زبير ، سعد بن ابى وقاص و عبد الرحمن بن عوف تشكيل داد و گفت بايد اين شش نفر از پيش خود يك نفرشان را تعيين كنند . او در اين تعيين شورا هم با پيامبر مخالفت كرد و هم با خليفه اول ؛ زيرا به اعتقاد آنها پيامبر از دنيا رفت درحالىكه جانشينى براى خود معين نكرده بوده و اختيار و انتخاب مردم ملاك شد ، ولى خليفه ثانى تعيين كرد . نيز خليفه اول شورايى نداشت ، ولى دومى اختراع كرد و بعد گفت : هركدام از شش نفر عيوبى دارند : عيب عثمان حيف‌وميل اموال بيت المال و تقسيم آن ميان نورچشمىهاست .\r\nطلحه مسرف و هم كثير الجماع است . زبير تندخو است و به درد امامت نمىخورد .\r\nسعد انسان ترسو و بزدلى است و حال آن‌كه خليفه بايد شجاع باشد . عبد الرحمن انسان سست‌رأيى است درحالىكه خليفه بايد قوى الرأى باشد . على هم مزاح است ، حال آن‌كه خليفه بايد جدى و مصمم باشد .\r\nسپس گفت : من خوش ندارم كه پس از مردن هم زمام امر مسلمين و مسؤوليت آنها را به گردن بگيرم ، آن‌گونه كه در حال حيات گرفتم ؛ ولى با اين سخن مخالفت كرده و اين قلاده را به گردن آويخت و امامت پس از خود را ميان شش نفر فوق قرار داد .\r\nسپس سخن خويش را نقض كرده و ميان چهار نفر قرار داد ، سپس ميان سه نفر و سپس در يك نفر و اختيار را به عبد الرحمن سپرد ، با اين‌كه قبلا اعتراف كرده بود كه او ضعيف الرأى است . سپس گفت : اگر على و عثمان بر امرى اجتماع كردند و گفتند فلانى خليفه باشد حق همان است ، ولى مىدانست كه آن دو بر امرى مجتمع نخواهند\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nشد . سپس گفت : اگر آن شش نفر ، سه نفر سه نفر شدند حق با آن سه نفرى است كه عبد الرحمن بن عوف در ميان آنها باشد و اين را با علم به اين مطلب كه عبد الرحمن عثمان را بر ديگرى ترجيح نمىدهد گفت . سپس فرمان داد كه اگر اين شش نفر تا سه روز با فردى از آنها بيعت نكردند گردن همه را بزنيد .\r\nشگفتا ! اين چه بازىاى است كه با دين خدا و مسائل اساسى دين انجام مىدهند ؟\r\nواى بر حال كسانى كه گرد تعصب جلوى چشمان آنها را گرفته و نمىتوانند حقيقت را ببينند .\r\n\r\n7 . غصب فدك\r\nحضرت زهرا عليها السّلام مدت مديدى با خليفه اول بر سر جريان فدك گفتگو و مباحثه كرد تا بالأخره ابو بكر قانع شد و فدك را به حضرت برگردانيد و نامه‌اى هم به عنوان سند نوشت ؛ ولى هنگامى كه حضرت در وسط كوچه مىرفت با عمر روبه‌رو شد . عمر پرسيد : از كجا مىآيى ؟ حضرت داستان خود را گفت . خليفه ثانى بلافاصله نامه را از دست فاطمه چنگ زده و پاره كرد . سپس وارد بر ابو بكر شده و او را بر اين امر عتاب كرد سپس هر دو تصميم گرفتند كه زهرا عليها السّلام را از حق مسلم خود ، يعنى فدك ممانعت كنند .\r\n\r\nد . مطاعن خليفه سوم\r\n\r\n1 . سپردن حكومت به فاسدان\r\nعثمان بسيارى از مسلمانانى را كه فسق آنها اظهر من الشمس بود . بر مردم حاكم و فرماندار و استاندار ساخت و ولايت و استاندارى را ميان بستگان خويش قسمت كرد ، درحالىكه عمر وى را از اين عمل نهى كرده بود ، ولى عثمان اعتنا نكرده و وليد بن عقبه را كه قرآن او را فاسق خوانده و فرموده :  إِنْ جاءَكُمْ فاسِقٌ بِنَبَإٍ فَتَبَيَّنُوا ،  حاكم كوفه گردانيد تا آنجا كه علنا شراب خورده و با حالت مستى وارد محراب شد و براى مردم امامت جماعت كرد . نيز سعيد بن عاص را براى مدتى بر كوفه مسلط و حاكم\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nقرار داد و آن‌قدر فسق و فجور از او به وقوع پيوست كه مردم كوفه به تنگ آمده و او را از شهر بيرون كردند . همچنين عبد اللّه بن ابى سرح را حاكم ديار مصر قرار داد و آن‌قدر ظلم و ستم از او به وقوع پيوست كه اهل مصر نامه‌ها به عثمان نوشته و دادخواهىها كردند تا عثمان مجبور شد در ظاهر عبد اللّه را از ولايت مصر عزل كند ، ولى مخفيانه به او نامه نوشت كه بر ولايت مصر باقى باشد و به عبد اللّه فرمان داد تا محمّد بن ابى بكر را به قتل برساند . او معاوية بن ابى سفيان را هم بر شام مستولى كرد كه جنايات وى ، روى تاريخ را سياه كرده است .\r\n\r\n2 . بخشش بيت‌المال به نزديكان\r\nعثمان نورچشمى زياد داشت و نزديكان و بستگان سببى و نسبى خويش را از بيت‌المال انفاق‌ها مىكرد ؛ به عنوان نمونه به چهار نفر از قريش كه دامادهاى عثمان بودند در هنگام ازدواج چهار صد هزار دينار از بيت‌المال مسلمين بخشيد و نيز وقتى كه مروان حكم افريقا را فتح كرده و به اسلام دعوت كرد ، يك ميليون درهم از بيت‌المال به او داد ، درحالىكه قبل از او خليفه دوم يا اول يا پيامبر اكرم چنين نمىكردند و بلكه به قدر استحقاق به هر رزمنده‌اى مىدادند .\r\n\r\n3 . تصاحب زمين‌هاى باارزش\r\nعثمان زمين‌هاى زيادى را كه حاصلخيز و گران‌بها بودند براى خود غرق كرد و مسلمانان را از استفاده از آنها ممانعت كرد ، در حالى رسول اكرم فرموده بود : مردمان در آب و چراگاه و نار مساوىاند .\r\n\r\n4 . ستم بر اصحاب پيامبر\r\nعثمان با صحابى بزرگ رسول خدا صلّى اللّه عليه و إله و سلّم اعمالى انجام داد كه هرگز مشروع نبود . وى همهء قرآن‌ها را سوزانده و وقتى عبد اللّه بن مسعود امتناع كرد و مصحف خويش را نداد ، عثمان آمده و به زور از وى مصحف را گرفته و سوزاند و خود ابن مسعود را آن‌قدر زد تا مرد . ابن مسعود از كسانى بود كه هميشه بر عثمان اعتراض داشته و او را تكفير مىكرد . همچنين عمار ياسر را به قدرى كتك زد تا باد فتق پيدا كرد . عمار هم از معترضين بر عثمان بوده و وقتى عثمان كشته شد ، عمار گفت : « قتلناه كافرا » . نيز جناب\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nابى ذر را از شام احضار كرده و كتك مفصلى زده و او را به سوى ربذه تبعيد كرد در حالى كه اينان در نزد پيامبر بسيار مقرب بودند .\r\n\r\n5 . بىتوجهى به حدود الهى\r\nعثمان حدود الهى را معطل گزارده و اجرا نمىكرد . شخصى به نام هرمزان متهم بود كه او ابو لؤلؤ را وادار ساخته تا عمر را بكشد . وقتى هرمزان مسلمان شد عبد اللّه بن عمر به بهانه قتل پدرش ، هرمزان را كشت و عثمان او را قصاص نكرد . هنگامى كه على عليه السّلام به خلافت رسيد فرمان داد تا عبد اللّه بن عمر را بياورند و حد قصاص جارى شود ، ولى عبد اللّه گريخته و به معاويه در شام پيوست . نيز هنگامى كه وليد بن عقبه شراب خورده و عثمان از حد شرعى او صرف‌نظر كرد ، على عليه السّلام فرمود : تا من هستم نخواهم گذاشت حدود الهى معطل بماند و وى را حد زد .\r\n\r\n6 . گناهانى كه باعث بىتوجهى صحابه به خليفه سوم شد\r\nوقتى مردم هجوم آورده و عثمان را محاصره كردند صحابه بزرگ رسول خدا ممانعت نكردند ، چون مىدانستند كه عثمان مستحق قتل است و الّا هر آينه ممانعت مىكردند .\r\nعلى عليه السّلام نيز فرمود : خدا عثمان را به دست اين مردم خشمگين كشت . آن‌قدر مردم غضبناك بودند كه پس از قتل هم تا سه روز نگذاشتند جنازه عثمان به خاك سپرده شود . نيز صحابه پيامبر هميشه بر عثمان عيب مىگرفتند تو در جنگ بدر نبودى .\r\nعثمان در آن جنگ فرار كرده و غايب شد و پس از سه روز پيدا شد . همچنين در جنگ احد حضور نداشتى و نيز در بيعت رضوان ، يعنى بيعتى كه در صلح حديبيه واقع شد كه اينها ملاك ارزش بود .\r\n\r\n7 . افضليت على عليه السّلام\r\nفضايل و مناقب على عليه السّلام منحصر به يك يا ده يا صد فضيلت نيست . در بحار الأنوار ( ج 38 ، ص 197 ) ، از رسول خدا صلّى اللّه عليه و إله و سلّم نقل شده كه فرمود :\r\nلو أنّ الرّياض أقلام و البحر مداد و الجنّ حسّاب و الإنس كتّاب ما أحصوا فضائل عليّ بن أبي طالب .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nولى از باب اين‌كه :\r\n آب دريا را اگر نتوان كشيد * هم به قدر تشنگى بايد چشيد \r\nبه برخى از فضايل و كمالات حضرتش عليه السّلام اشاره مىكنيم . تمام معيارهاى ارزش و فضيلت يك انسان بر ديگران نزد همه عقلا و از نظر تمام مسلمانان و از ديدگاه صحابهء رسول خدا صلّى اللّه عليه و إله و سلّم در على جمع بوده است . ما در اين كتاب به حدود بيست و پنج مورد اشاره مىكنيم .\r\n\r\nشجاعت على عليه السّلام\r\nعلى عليه السّلام در شجاعت و ايثارگرى و فداكارى و مجاهدت و تحمل همه‌گونه بلاها و مشقت‌ها در راه آرمان‌هاى مقدس و والاى اسلام ناب محمّدى صلّى اللّه عليه و إله و سلّم سرآمد روزگار بوده و به اعتراف دوست و دشمن احدى بعد از پيامبر خدا صلّى اللّه عليه و إله و سلّم به پايه على عليه السّلام نمىرسد ما به عنوان نمونه به برخى از مجاهدات مولا اشاره مىكنيم :\r\n1 . در جنگ بدر كه نخستين آزمايش اساسى مسلمانان در برابر مشركين بود و تعداد مسلمان‌ها بسيار اندك و با كمترين سازوبرگ نظامى ، ولى تعداد مشركين قريش چند برابر و تا چنگ و دندان مسلح بودند . مسلمانان بر كفار غلبه كرده و شكست فاحشى نصيب مشركين و پيروزى شايانى نصيب مسلمين گرديد و در حدود هفتاد و دو نفر از صناديد عرب و قهرمانان نامى قريش به خاك هلاكت افتادند .\r\nدر اين جنگ على عليه السّلام به تنهايى سى و شش نفر از آنها را از پاى درآورد و بر خاك مذلت افكند كه برخى از آنها عبارت‌اند از : وليد بن عتبه ، شيبة بن ربيعه ، عاص بن سعيد ، حنظلة بن ابى سفيان ، طعيمة بن عدى و نوفل بن خويلد ، كه وقتى مولا به مصاف نوفل آمد ، پيامبر عرضه داشت : « اللّهم اكفنى نوفلا » ؛ يعنى خدايا خودت شر نوفل را از ما دور كن . اين نخستين درخشش قهرمان قهرمانان ، يعنى على عليه السّلام در ميادين نبرد بود و با اين همه پرچمدار جنگ هم على عليه السّلام بود و باقى مسلمين به همراه سه هزار فرشته‌اى كه با علامات خاصى به يارى مسلمين آمده بود . سى و شش نفر ديگر از مشركين را از پاى درآوردند . درود خدا بر تو اى صاحب ذو الفقار كه غم‌هاى\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبزرگ را از دل پيامبر بيرون ساختى .\r\n2 . در غزوه احد كه دومين جنگ ميان مسلمان‌ها و كفار بود باز على عليه السّلام پرچمدار مبارزه بود و پرچم لشكر كفار به دست طلحة بن ابى طلحة بود كه در نزد عرب‌ها كبش الكتيبه بود ؛ يعنى مرد شمارهء يك پيش قراولان لشكر ناميده مىشد . على عليه السّلام او را به هلاكت افكند پرچم مشركين را ديگرى به دست گرفت . مولا عليه السّلام او را هم كشت و پيوسته آنها را بر خاك مىافكند تا نه نفر از آنها را كشت شيرازهء لشكر كفر از هم پاشيد و مشركين پاى به فرار گذاشتند و مسلمان‌ها مشغول به جمع‌آورى غنايم گرديدند ، ولى متأسفانه خالد بن وليد با گروهى ، از آن تنگه كوه احد يورش برده و عده‌اى را كشته و به پيامبر حمله كرده و با شمشيرها و نيزه‌ها و سنگ‌ها حضرتش را بيهوش ساختند . در اين هنگامه مسلمين پا به فرار گذارده و متفرق شدند و تنها كسى كه با نود زخم كارى همانند پروانه گرد شمع وجود نازنين رسول خدا صلّى اللّه عليه و إله و سلّم مىگشت و دشمن را دفع مىكرد على عليه السّلام بود و هنگامى كه نبى اكرم به هوش آمد فرمود : « يا على ! اكفنى هؤلاء » ؛ يعنى شر اينها را كم كن مولا حمله برد و آنها را پراكنده ساخت و در همين جنگ بود كه مدال پر افتخار « لا فتى الّا علىّ لا سيف الّا ذو الفقار » بر سينه و پيشانى مولا عليه السّلام چسبانيده شد .\r\n3 . در جنگ احزاب كه تمام حزب‌ها و گروه‌هاى ضد اسلام دست به دست هم داده و به قصد نابودى اسلام و مسلمين مدينه را محاصره كرده بودند . على عليه السّلام گروه كثيرى از مشركين را كشته و جنگ را بر نفع مسلمين پايان داد . در رأس مقتولين به دست على عليه السّلام ، عمرو بن عبدود است كه او را فارس يليل مىخواندند و با هزار سوار برابرى كرد . وى در ماجراى خندق بارها و بارها اسب تاخته و مبارزه طلبيد و هربار مسلمين سر به زير افكنده و تنها كسى كه مرتب اظهار آمادگى مىكرد و درصدد شكار اين گرگ وحشى بود ، على بود ؛ ولى پيامبر اجازهء ميدان نمىداد تا بنگرد مسلمين جواب خواهند داد يا نه . هنگامى كه از ديگر مسلمين مأيوس شد ، اذن ميدان به على داد و عمامه خود را بر سر على گذارده و براى پيروزى على عليه السّلام دعا كرد و عرضه داشت :\r\nبارالها ، امروز تمام اسلام به ميدان تمام كفر رهسپار شده است . على عليه السّلام در فرصت\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمناسب عمرو را از پاى افكند و قضيه مشهور خاص و عام است . در اينجا بود كه پيامبر صلّى اللّه عليه و إله و سلّم فرمود :\r\nضربة على يوم الخندق خير من عبادة الثقلين .\r\n4 . در ماجراى جنگ خيبر ، پيامبر خدا بيش از ده روز دژ مستحكم يهوديان ، يعنى قلعه خيبر را محاصره كرده بود و پرچمدار جنگ على عليه السّلام بود ؛ ولى حضرت را درد چشمى عارض گرديد ، پيامبر پرچم را به دست ابو بكر داد و آنها رفتند ، ولى از دست مرحب خيبرى شكست خورده و فرار را بر قرار ترجيح دادند . روز دوم پيامبر صلّى اللّه عليه و إله و سلّم پرچم را به دست عمر بن خطاب داده او نيز رفت و شكست خورده برگشت و به اولى اقتدا كرد . پيامبر فرمود : فردا پرچم را به دست كسى خواهم داد كه خدا و رسولش او را دوست داشته و او هم خدا و رسول را دوست مىدارد . او كرّار غير فرّار است ؛ يعنى مكرر در مكرر به دشمن تازد و فرار در قاموس او راه ندارد و از ميدان برنمىگردد تا آن‌كه فاتح و پيروز شود . صبح روز بعد همگان منتظرند كه اين پرچم افتخار به دست چه كسى سپرده خواهد شد ؟ ديدند نبى اكرم فرمود : على كجاست ؟ عرضه داشتند :\r\nعلى عليه السّلام را درد چشم عارض شده است . حضرت با آب دهان مبارك ، درد چشم على عليه السّلام را مداوا فرموده و پرچم جنگ را به دست او داد . على عليه السّلام به صحنه كارزار آمده و مرحب خيبرى را كشت . لشكر كفر پراكنده شدند و به داخل قلعه گريختند و درهاى قلعه را بستند ؛ اما حضرت عليه السّلام در قلعه خيبر را از جاى كنده و بالاى خندق اطراف قلعه پل قرار داد و لشكر اسلام از بالاى پل وارد قلعه شده و پيروز گرديدند . هنگام بازگشت ، حضرت با دست راست در قلعه را گرفته و حدود چند ذراع آن را پرتاب كرد ، درحالىكه بيست نفر باهم آن در را مىبستند و هنگامى كه پرتاب كرد ، هفتاد نفر از مسلمين به كمك هم آن را حمل و نقل كردند . على عليه السّلام خود در اين‌باره فرمود :\r\nو اللّه ما قلعت باب خيبر و رميت به خلف ظهرى أربعين ذراعا بقوّة جسديّة و لا حركة غذائيّة لكنّى أيّدت بقوّة ملكوتيّة و نفس بنور ربّها مضيئة . « 1 »\r\n\r\n\r\n","description":"","footnote":"\r\n( 1 ) . بحار الأنوار ، ج 21 ، ص 26 .\r\n","page_name":" 371 ","page_number":371},
  {"content":"\r\n\r\n5 . در جنگ حنين ، پيامبر خدا صلّى اللّه عليه و إله و سلّم به همراه ده هزار رزمندهء سواره نظام به طرف كارزار در حركت بود . ابو بكر نگاهى به لشكر باشكوه اسلام افكنده و مغرورانه گفت :\r\nما در اين جنگ هرگز شكست نخواهيم خورد ، بلكه حتما پيروزى با ماست . اما وقتى وارد ميدان شدند شكست سختى خوردند و همگان پراكنده شدند . تنها نه نفر با پيامبر ماندند كه على عليه السّلام ، عباس ، فضل بن عباس ، ابو سفيان بن حرث ، نوفل بن حرث ، ربيعة بن حرث ، عبد اللّه بن زبير ، عتبة بن ابى لهب و معتب بن ابى لهب بودند . آن‌گاه ابو جرول كه از قهرمانان نامى مشركين بود به ميدان آمد و على عليه السّلام او را كشت . لشكر مشركين دچار هزيمت شد . پيامبر مسلمين پراكنده را با ندايش مجتمع ساخته دوباره در مصاف دشمن قرار گرفتند و على عليه السّلام حدود چهل نفر از آنها را كشت و بقيه گريختند و غنايم فراوانى نصيب مسلمين شد .\r\nآرى ، شمشير على عليه السّلام غم‌ها و غصه‌هاى بسيارى را از دل پيامبر زدود و به قول مقدس اردبيلى در حديقة الشيعة ، استحكام بناى دين مصطفوى به شمشير آبدار دشمن شكار مرتضوى است .\r\nموارد مذكور تنها نمونه‌هايى از شجاعت و فداكارى على عليه السّلام بود . حضرتش در راه خدا از همه بيشتر جهاد و كوشش داشت و بدون شك هركس شجاع‌تر و مجاهدتر و فداكارتر باشد ، از ديگران افضل است ؛ پس على عليه السّلام از ديگران افضل است .\r\n\r\nدانش على عليه السّلام\r\nآن حضرت پس از پيامبر گرامى اسلام داناترين امت اسلامى بود و هركس داناتر باشد افضل از ديگران است ؛ پس على بن ابى طالب افضل از ديگران است .\r\nبيان صغرى : ما به پنج دليل ثابت مىكنيم كه على « اعلم الناس » بوده است .\r\nدليل اول . از سويى به اتفاق آرا على عليه السّلام داراى هوش و استعداد سرشار و بىنظيرى بود و نيروى حدس او كه شعبه‌اى از الهام الهى است ، بسيار قوى بود تا جايى كه از آينده خبر مىداد . از سوى ديگر حضرتش از كودكى در دامان پر مهر رسول خدا صلّى اللّه عليه و إله و سلّم نشو و نما يافته و على الدوام از حضرت صلّى اللّه عليه و إله و سلّم استفاده مىكرد ، قابل قابليتش تام و فاعل\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nهم فاعليتش تام بود . پيداست كه باوجود اين شرايط ، على - آن شاگرد مستعد و خصوصى پيامبر - به چه درجاتى از دانش بايد برسد ، بويژه اين‌كه از كودكى با حقايق و معارف الهى سروكار داشته و دانش در كودكى همانند نقش بر روى سنگ است كه از ياد رفتنى نيست . على عليه السّلام خود فرموده است :\r\nعلمنى رسول اللّه ألف باب من العلم ينفتح من كل باب ألف باب . « 1 »\r\nعلّامه مىفرمايد : اين برهان يك برهان لمى است ؛ يعنى از علت به معلول مىرسيم ؛ زيرا داشتن اين خصوصيات علت و اعلم الناس بودن معلول است .\r\nدليل دوم . هرگاه صحابه رسول خدا صلّى اللّه عليه و إله و سلّم در امور مختلف دچار اشتباه و سردرگمى شده و در احكام شرعى به بن‌بست مىرسيدند ، به على عليه السّلام مراجعه مىكردند . براى مثال موارد ذيل را ذكر مىكنيم :\r\nاز ابو بكر نقل شده كه مردى يهودى با او ملاقات كرد و از وى پرسيد : خداى شما در كجاست ؟ ابو بكر گفت : بر بالاى عرش است . يهودى گفت : بنابراين ، زمين از وجود خدا خالى است ؛ چون خدايى كه در نقطه معينى جاى دارد ، در نقاط ديگر نخواهد بود . اين سخن دستاويزى براى يهودى شد كه اسلام را مسخره كند ؛ ولى در بين راه با على عليه السّلام ملاقات كرد و عرضه داشت : خدا در كجاست ؟ على عليه السّلام فرمود : خدا خود جا و مكان را آفريده ، پس خود محكوم به مكان نيست . او خود زمان را آفريده ، پس محكوم زمان نيست ، بلكه برتر از مكان و زمان و همهء سنن ماده و ماديات است .\r\nاينجا بود كه يهودى مسلمان شد .\r\nنيز از ابو بكر دربارهء ارث كلالة ( برادر و خواهر ميت ) سؤال شد ، ولى جوابى نداشت ، تا اين‌كه على حكم شرعى را بيان كرد .\r\nاز خليفه دوم هم احكام اشتباه‌هاى بسيارى سر مىزد كه هربار على او را از اشتباهش برمىگرداند . براى مثال ، وقتى قدامة بن مظعون شراب خورد و خليفه خواست حد شرب خمر را بر وى جاى كند ، وى اين آيه را تلاوت كرد :\r\n\r\n\r\n","description":"","footnote":"\r\n( 1 ) . دلائل الإمامة ، ص 105 .\r\n","page_name":" 373 ","page_number":373},
  {"content":"\r\n\r\n لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا ؛  « 1 »\r\nبر كسانى كه ايمان آورده و كارهاى شايسته كرده‌اند ، گناهى در آنچه [ قبلا 
  ] خورده‌اند نيست .\r\nعمر از اجراى حد صرف‌نظر كرد ، ولى على عليه السّلام فرمود : « مؤمن حرام الهى را حلال نمىكند » . حضرت فرمان داد قدامه توبه كند ؛ چون مرتد شده ، پس اگر توبه كرد فقط تازيانه دارد و گرنه بايد كشته شود . قدامه توبه كرد و قرار شد تازيانه بخورد . باز هم عمر ندانست كه چند ضربه بر او بزند و على عليه السّلام به او آموخت كه هشتاد ضربه بزند . آيه مذكور مربوط به مسلمانانى بود كه مرده بودند يا قبل از آيه شرب خمر شراب خورده بودند ، و عمر خبر نداشت . « 2 »\r\nدر زمان خليفه دوم ، زنى پس از شش ماه وضع حمل كرد . وقتى خبر به خليفه رسيد ، فرمان داد او را رجم كنند . على عليه السّلام فرمود : اقل مدت حمل در اسلام شش ماه است و اين را دو آيه از قرآن بيان مىكند ؛ در يك آيه فرموده :\r\n وَ فِصالُهُ فِي عامَيْنِ ؛  « 3 »\r\nو از شير باز گرفتنش در دو سال است .\r\nو در جاى ديگر فرموده :\r\n وَ حَمْلُهُ وَ فِصالُهُ ثَلاثُونَ شَهْراً ؛  « 4 »\r\nو بار برداشتن و از شير گرفتن او سى ماه است .\r\nحال ، بيست و چهار ماه را از سى ماه كم كنيم ، شش ماه باقى مىماند كه اقل الحمل است . پس اين زن از راه مشروع و آميزش با شوهر باردار شده و نبايد رجم شود .\r\nدليل سوم . به اتفاق شيعه و سنى ، پيامبر اكرم صلّى اللّه عليه و إله و سلّم خطاب به اصحاب خود فرموده :\r\nأقضاكم عليّ ؛ « 5 »\r\nقاضىترين شما [ در دين 
  ] على عليه السّلام است .\r\n\r\n\r\n","description":"","footnote":"\r\n( 1 ) . سوره مائده ، آيه 93 .\r\n( 2 ) . به نقل از : حديقة الشيعة ، ص 286 .\r\n( 3 ) . سوره لقمان ، آيه 14 .\r\n( 4 ) . سوره احقاف ، آيه 15 .\r\n( 5 ) . مستدرك الوسائل ، ج 17 ، ص 241 .\r\n","page_name":" 374 ","page_number":374},
  {"content":"\r\n\r\nبدون ترديد قضاوت بدون علم نشايد ، پس على عليه السّلام داناترين امت است .\r\nدليل سوم . همهء علماى اسلام مستقيم يا غير مستقيم شاگردان مكتب على عليه السّلام هستند .\r\nمفسران اسلام عموما از ابن عباس تفسير را آموخته‌اند و به كلام او اخذ مىكنند .\r\nابن عباس كه شاگرد مكتب على عليه السّلام است مىگويد : شبى از شب‌ها على عليه السّلام از آغاز شب تا به صبح دربارهء « باء » بسم اللّه برايم سخن گفت . آن‌گاه فرمود :\r\nلو شئت لأوقرت سبعين بعيرا .\r\nاگر بخواهم ، هفتاد بار شتر كتاب از تفسير بسم اللّه درست مىكنم .\r\nمتكلمين اسلام عموما از على عليه السّلام استفاده كرده‌اند :\r\nمعتزله شاگردان مكتب « و اصل بن عطا » هستند . و اصل شاگرد ابو هاشم جبائى و ابو هاشم شاگرد محمّد بن حنيفه و محمّد شاگرد پدرش « على عليه السّلام » است .\r\nاشاعره پيرو « ابو الحسن اشعرى » هستند . او شاگرد ابو على جبائى . ابو على شاگرد ابو هاشم و وى شاگرد محمّد بن حنفيه و وى شاگرد « على عليه السّلام » است .\r\nاماميه هر سخن شايسته‌اى كه در مسائل اعتقادى دارند از نهج البلاغه على عليه السّلام و از يادگاران معصوم او دارند .\r\nعلماى علم نحو شاگرد اين مكتب‌اند ؛ چون آن حضرت قواعد كلى نحو را به ابو الأسود دوئلى آموخت كه تفصيل آن را در شرح اصول فقه ( ج 1 ) آورده‌ايم .\r\nفقهاى اسلام عموما شاگردان مكتب على بودند ؛ زيرا امام جعفر صادق عليه السّلام كه رئيس مذهب اماميه است ، فرزند على و شاگرد آن مكتب است و ساير ائمه مذاهب ، يعنى ابو حنيفه ، مالك بن انس ، احمد بن حنبل ، محمّد بن ادريس شافعى هم مستقيم و غير مستقيم شاگردان امام صادق‌اند .\r\nعرفاى داراى عرفان صحيح به على عليه السّلام منتهى مىشوند . ابن ابى الحديد مىگويد :\r\nإن قيل جهاد و حرب فهو سيد المجاهدين و المحاربين و إن قيل وعظ و تذكير فهو أبلغ الواعظين و المذكرين و إن قيل فقه و تفسير فهو رئيس الفقهاء و المفسرين و إن قيل عدل و توحيد فهو إمام أهل العدل و الموحدين . « 1 »\r\n\r\n\r\n","description":"","footnote":"\r\n( 1 ) . شرح نهج البلاغه ، ج 7 ، ص 202 .\r\n","page_name":" 375 ","page_number":375},
  {"content":"\r\n\r\nقطب الدين راوندى نيز مىگويد :\r\nو ليس على اللّه بمستنكر أن يجمع العالم فى واحد . « 1 »\r\nپس مولا عليه السّلام معلم همگان است . البته اين با ديد ظاهرى است ، و گرنه با ديد باطن ، على عليه السّلام دومين شخصيت جهان امكان و آموزگار همهء انبيا و فرشتگان است و خود شاگرد مكتب رسول خداست .\r\nدليل پنجم . على عليه السّلام در مواردى خبر داده از اين‌كه او داناترين افراد امت به‌شمار مىآيد . به عنوان نمونه ، يك‌جا فرموده :\r\nسلونى قبل ان تفقدونى فانى بطرق السماء اعلم من بطرق الارض .\r\nاين ادعا را پس از على عليه السّلام هركه بر زبان آورد رسوا شد .\r\nجاى ديگر فرموده است : اگر مردمان مرا حاكم قرار داده بودند ، هر آينه ميان اهل تورات برطبق تورات آنها و ميان اهل انجيل طبق انجيلشان و ميان اهل زبور طبق زبورشان و ميان مسلمين طبق قرآن حكم مىكردم . سوگند به ذات حق ! آيه‌اى از قرآن نمىيابيد كه در شب نازل شده باشد يا در روز ، در زمين هموار يا كوهساران ، مگر اين‌كه من از آن خبر داشته و از شأن نزول آن هم اطلاع دارم .\r\nآرى ، تمام اينها دالّ بر جامعيت مولا نسبت به معارف و احكام الهى در طول تاريخ بشر است .\r\n\r\nعلى نفس پيامبر است\r\nسومين فضيلت على عليه السّلام آن است كه حضرت نفس و جان پيامبر خوانده شده است .\r\nتوضيح اين‌كه وقتى نصاراى نجران لجاجت كرده و زير بار اسلام نرفتند ، دستور مباهله صادر شد . قرآن فرمود :\r\n فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ ؛  « 2 »\r\nبگو : « بياييد پسرانمان و پسرانتان ، و زنانمان و زنانتان ، و ما خويشان\r\n\r\n\r\n","description":"","footnote":"\r\n( 1 ) . الخرائج و الجرائح ، ج 2 ، ص 883 .\r\n( 2 ) . سوره آل عمران ، آيه 61 .\r\n","page_name":" 376 ","page_number":376},
  {"content":"\r\n\r\nنزديك و شما خويشان نزديك خود را فرا خوانيم ؛ سپس مباهله كنيم .\r\nمفسران بزرگ معتقدند كه در اين آيه منظور از  « أَبْناءَنا »  حسن و حسين عليهما السّلام ، منظور از  « نِساءَنا »  وجود مبارك صديقهء طاهره عليها السّلام و منظور از  « أَنْفُسَنا »  وجود نازنين حيدر كرار على عليه السّلام است .\r\nاين‌كه على نفس پيامبر است ، يعنى چه ؟ آيا منظور اين است كه اين دو نفس ، يكى هستند و در خارج دوييت در كار نيست و اتحاد است ؟ خير ، چون اتحاد باطل است .\r\nمنظور آن است كه على عليه السّلام به جز نبوت ، در همه كمالات مساوى پيامبر صلّى اللّه عليه و إله و سلّم است .\r\nبدون ترديد پيامبر صلّى اللّه عليه و إله و سلّم از همگان افضل و على عليه السّلام مساوى افضل الناس است و مساوى الافضل افضل ، پس على عليه السّلام از همگان افضل است . گواه ما سخن رسول خدا صلّى اللّه عليه و إله و سلّم خطاب به امير المؤمنين است كه فرمود :\r\nإنّك تسمع ما أسمع و ترى ما أرى إلّا أنّك لست بنبيّ و لكنّك وزير و إنّك لعلى خير . « 1 »\r\n\r\nجود و بخشش على عليه السّلام\r\nچهارمين فضيلت على عليه السّلام اين است كه آن حضرت پس از رسول خدا صلّى اللّه عليه و إله و سلّم با سخاوت‌ترين مردم بود ، تا آنجا كه سه شبانه‌روز با همسرش زهرا ، و دو فرزندش حسن و حسين روزه گرفته و نان خويش را به مسكين و يتيم و اسير دادند و خود با آب افطار كردند . اينجا بود كه اين آيه در حق آنها نازل شد :\r\n   وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً * إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً * إِنَّا نَخافُ مِنْ رَبِّنا يَوْماً عَبُوساً قَمْطَرِيراً ؛    « 2 »\r\nو به [ پاس 
  ] دوستى [ خدا 
  ] بينوا و يتيم و اسير را خوراك مىدادند [ و مىگفتند : 
  ] « ما براى خشنودى خداست كه به شما مىخورانيم و پاداش و سپاسى از شما نمىخواهيم . ما از پروردگارمان از روز عبوسى\r\n\r\n\r\n","description":"","footnote":"\r\n( 1 ) . بحار الأنوار ، ج 38 ، ص 320 .\r\n( 2 ) . سوره انسان ، آيه 8 - 10 .\r\n","page_name":" 377 ","page_number":377},
  {"content":"\r\n\r\nسخت ، هراسناكيم » .\r\nنيز يك‌بار حضرتش تمام مايملك خويش را در راه خدا انفاق كرد . هنگامى بود كه حضرت از تمام دنيا چهار درهم داشتند ، يكى را شب‌هنگام ، ديگرى را در روز ، درهم سوم را پنهانى و چهارمى را آشكار انفاق فرمود ، آيه نازل شد :\r\n الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً فَلَهُمْ أَجْرُهُمْ عِنْدَ رَبِّهِمْ ؛  « 1 »\r\nكسانى كه اموال خود را شب و روز ، و نهان و آشكارا ، انفاق مىكنند ، پاداش آنان نزد پروردگارشان براى آنان خواهد بود .\r\nعلى اجير مىشد و به مزد كار مىكرد . آن‌گاه محصول كار خويش را صدقه مىداد و خود گاهى از شدت گرسنگى سنگ بر شكم مىبست و بر اين مطلب بزرگ‌ترين دشمن على ، يعنى معاويه - عليه الهاويه - شهادت داده ، آنجا كه مىگويد : اگر على انبارى از طلا و انبارى از كاه داشته باشد ، نخست انبار طلا را در راه خدا انفاق كرده و هيچ براى خود نگاه نخواهند داشت . آرى ، الفضل ما شهدت به الاعداء .\r\nخود مولا عليه السّلام فرموده : اى سفيدها ( نقره‌ها و دراهم ) ، و اى زردها ( دينارها و طلاها ) ، برويد غير از على را فريب دهيد كه على عليه السّلام فريب شما را نخواهد خورد .\r\nعلى عليه السّلام درحالىكه بر جهان پهناور اسلام فرمان مىراند و همهء اموال در اختيار او بود ، خزانه بيت‌المال را با دست مبارك ميان اهلش قسمت كرده ، سپس آنجا را جارو كرده و بر آن نماز مىگذارد .\r\nاز اين نمونه‌هاى كوچك و بزرگ در زندگى على عليه السّلام فراوان است كه اگر همه را ذكر كنيم مثنوى هفتاد من كاغذ شود .\r\n\r\nزهد و وارستگى على عليه السّلام\r\nپنجمين فضيلت على عليه السّلام اين است كه آن حضرت پس از رسول خدا صلّى اللّه عليه و إله و سلّم زاهدترين و وارسته‌ترين انسان نسبت به مطامع و متاع دنيوى بوده و هركس چنين باشد افضل\r\n\r\n\r\n","description":"","footnote":"\r\n( 1 ) . سوره بقره ، آيه 274 .\r\n","page_name":" 378 ","page_number":378},
  {"content":"\r\n\r\nاست ، پس على عليه السّلام افضل است .\r\nبيان صغرى : به تواتر از على عليه السّلام نقل شده كه او سيد و مولاى ابدال است ؛ يعنى انسان‌هاى عابد و دل از دنيا بريده و سالكان سبيل عشق براى شناخت مراحل سير و سلوك إلى اللّه به سوى مولا بار سفر مىبستند و شيوهء سيروسلوك را از حضرتش مىآموختند و مقامات عارفين را آن حضرت براى مردم بازگو كرده و رئيس العارفين است . در زهد على عليه السّلام همين بس كه وى از نظر خوراك و پوشاك از خشن‌ترين لباس‌ها و غذاها استفاده مىكرد و هرگز سير نخورد . عبيد اللّه بن رافع مىگويد : روزى بر حضرت وارد شدم . انبان نانى را كه به مهر مخصوص آن حضرت ممهور گرديده بود پيش آورد و از ميان انبان ، نان جويى خشكى را بيرون آورده و از آن تناول كرد . من عرض كردم : يا امير المؤمنين اين نان جو را كه كسى نمىخورد ؛ پس چرا مهر زده و در انبان قرار دادى ؟ حضرت فرموده : از اين دو فرزندم حسن و حسين مىترسم كه مبادا دلشان به حال من بسوزد و اين نان‌ها را به روغن زيتون يا روغن حيوانى چرب نمايند . اين شيوه تنها در على عليه السّلام يافت مىشود و ديگران طاقت چنين امرى را ندارند .\r\nنيز نعلين حضرت از ليف خرما بوده و حضرتش پيراهن خود را به دست خويش وصله مىزد . خيلى كم در كنار نان خشك جو از خورشت هم استفاده مىكرد و معمولا خورشت حضرت نمك يا سركه بود و گاهى از سبزيجات هم استفاده مىكرد و اگر از اين هم بالاتر مىرفت با شير غذا مىخورد . حضرت معمولا گوشت تناول نمىكرد ، مگر به‌ندرت و شعارش اين بود : شكم خود را مقبره حيوانات قرار ندهيد .\r\nآرى ، حضرت دنيا را سه طلاقه كرده بود .\r\nكبراى دليل : روشن است كه هركس وارسته‌تر باشد برتر خواهد بود . البته بايد توجه داشت كه وابستگى به دنيا مذموم نيست ، بلكه ما به خوراك و پوشاك و مسكن و . . . كاملا وابستگى داريم و بدون آنها حيات استمرار ندارد ، ولى دلبستگى مذموم است و از خود مولا نقل شده كه :\r\nتمام الزهد بين كلمتين من القرآن لكى لا تأسوا على ما فأتكم و لا تفرحوا على ما أتيكم .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nعبادت على عليه السّلام\r\nششمين فضيلت مولا اين است كه حضرتش عليه السّلام پس از رسول خدا صلّى اللّه عليه و إله و سلّم عابدترين انسان بود . در اين بعد هم معلم بشريت بوده و مردمان نماز شب و مناجات‌هاى با خدا را از وى آموختند و ناله‌هاى شبانهء او در نخلستان‌هاى كوفه معروف خاص و عام است و پيشانى حضرت همانند زانوان شتر پينه بسته بود :\r\n على آن شير خدا مير عرب * الفتى داشته او با دل شب\r\nشب ز اسرار على آگه بود * دل شب محرم سرّ الّه بود\r\nفجر تا سينه آفاق شكافت * چشم بيدار على خواب نيافت \r\nعلى بن ابى طالب عباداتش موسمى نبود ، بلكه در طول عمر شريفش بر نوافل و مستحبات مداومت داشت و اين خود ارزش ديگرى است تا آنجا كه در جنگ صفين در خطرناك‌ترين شب كه به اسم ليلة الهرير معروف گشته ، براى حضرتش بساطى از پوست فرش كردند و ميان دو لشكر به نماز ايستاد ؛ درحالىكه تيرها از هر طرف پيش روى حضرت و در پهلوى راست و چپ او به زمين افتاده ، ولى حضرتش اعتنا نمىكردند . عبادات مولا صورى نبوده ، بلكه يك معراج به تمام معنا بوده و در هنگام عبادت به قدرى غرق در ذات حق شده و از جميع ماسوا منقطع مىشد و كمال انقطاع براى حضرتش حاصل مىشد كه در اثناى نماز تير را از پاى مبارك حضرت بيرون كشيدند و وى ملتف نشد . جامى مىگويد :\r\n شير خدا شاه ولايت على * صيقلى شرك خفى و جلى\r\nروز احد چون صف هيجا گرفت * تير مخالف به تنش جا گرفت\r\nغنچه پيكان به گل او نهفت * صد گل محنت ز گل او شكفت\r\nروى عبادت سوى محراب كرد * پشت به درد سر اصحاب كرد\r\nخنجر الماس چو بنداختند * چاك به تن چون گلشن انداختند\r\nغرقه به خون غنچه زنگارگون * آمد از آن گلشن احسان برون\r\nگل گل خونش به مصلى چكيد * گشت چو فارغ ز نماز آن بديد\r\nاين همه گل چيست ته پاى من * ساخته گلزار مصلاى من \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n صورت حالش چو كردند باز * گفت كه سوگند به داناى راز\r\nكز الم تيغ ندارم خبر * گرچه ز من نيست خبردارتر\r\nطاير من سدره‌نشين شد چه باك * گر شودم تن چو قفس چاك‌چاك\r\nجامى از آلايش تن پاك شو * در قدم پاك‌روان خاك شو\r\nشايد از آن خاك بگردى رسى * گرد شكافى و به مردى رسى \r\nنكته مهم‌تر اين‌كه مولا اين عبادات را براى ترس از جهنم و يا ميل به بهشت انجام نمىداد ، بلكه خدا را شايسته عبادت ديده و مىپرستيد . على عاشق عبادت بود و با عبادت عشق و حال مىكرد كه خود فرموده است :\r\nما عبدتك خوفا من نارك و لا شوقا إلى جنّتك و لكن رأيتك أهلا للعبادة فعبدتك . « 1 »\r\nو در دعاى كميل فرمايد :\r\nفهبنى صبرت على حرّ نارك فكيف أصبر على فراقك .\r\nو جاى ديگر مىفرمايد : گروهى خداى را از ترس جهنم مىپرستند كه اين عبادت بردگان است و گروهى خداى را از براى رسيدن به بهشت مىپرستند كه اين عبادت سوداگران است و گروهى خدا را براى خدا مىپرستند و اين عبادت احرار و آزادگان است .\r\n\r\nحلم على عليه السّلام\r\nعلى عليه السّلام پس از رسول خدا حليم‌ترين و بردبارترين انسان بود و چنان‌كه معروف است احدى را در مقابل بدىها و اسائه ادب‌هايش مقابله به مثل نكرده و بدى نكرد . اين نكته بسيار مهم است ؛ زيرا اسائه در برابر اسائه ، و سزاى بدى را با بدى دادن شرعا بلامانع است . قرآن مىفرمايد :\r\n فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ ؛  « 2 »\r\nپس هركس بر شما تعدّى كرد ، همان‌گونه كه بر شما تعدّى كرده ، بر او\r\n\r\n\r\n","description":"","footnote":"\r\n( 1 ) . نهج الحق ، ص 248 .\r\n( 2 ) . سوره بقره ، آيه 194 .\r\n","page_name":" 381 ","page_number":381},
  {"content":"\r\n\r\nتعدّى كنيد .\r\nنيز احسان در برابر احسان خوب است ، ولى چندان مهم نيست . در قرآن كريم آمده است :\r\n هَلْ جَزاءُ الْإِحْسانِ إِلَّا الْإِحْسانُ ؛  « 1 »\r\nمگر پاداش احسان جز احسان است ؟\r\nاما احسان در برابر اسائه و سزاى بدى را با نيكى تلافى كردن مهم و كمال انسانى است و على عليه السّلام اين‌گونه بود . براى مثال ، در جنگ جمل ، هنگامى كه حضرت پيروز شده و به مروان حكم دست يافت ، با همهء بغض و عداوتى كه مروان نسبت به على عليه السّلام داشت اما مولا او را مورد عفو و بخشش قرار داد .\r\nدر همان جنگ ، وقتى كه مولا ، عبد اللّه بن زبير را اسير ساخت ، او را عفو كرد در حالى كه وى به حضرت دشنام داده و ناسزا مىگفت . على عليه السّلام فرمود : « زبير از جنگ با ما پشيمان بود ، ولى پسرش او را تحريض كرد » . حضرت ، سعد بن عاص را نيز مورد عفو قرار داد با اين‌كه از دشمنان سرسختش بود .\r\nهمچنين در جنگ جمل وقتى كه بر عايشه - كه برافروزنده آتش جنگ بود - دست يافت ، ابدا متعرض او نشده ، بلكه به احترام رسول خدا صلّى اللّه عليه و إله و سلّم او را همراه بيست زن ، محترمانه به مدينه فرستاد . نيز مردم بصره را كه در جنگ جمل عليه امام شركت كرده بودند ، پس از پيروزى مورد عفو قرار داد .\r\nدر جنگ صفين هنگامى كه لشكريان معاويه بر شريعه مسلط شدند ، ياران على را از آب ممانعت كردند ؛ اما هنگامى كه به فرمان مولا لشكر معاويه از كنار شريعهء آب پراكنده شد و اصحاب على بر آن مسلط شدند ، خواستند مقابله به مثل كرده و از ورود اصحاب معاويه به شريعه مانع شوند ؛ ولى على عليه السّلام اجازه نداد و فرمود : « گوشه‌اى از آب راه را باز كنيد تا آنها و حيواناتشان از آب استفاده كنند ؛ زيرا تيزى شمشير ما آنها را بس است » . برخوردهاى شگفت‌انگيز على عليه السّلام با قاتل خود ابن ملجم مرادى - لعنه اللّه -\r\n\r\n\r\n","description":"","footnote":"\r\n( 1 ) . سوره رحمن ، آيه 60 .\r\n","page_name":" 382 ","page_number":382},
  {"content":"\r\n\r\nهم معروف خاص و عام است .\r\nمالك اشتر كه يكى از شاگردان مكتب على است ، وقتى در كوچه‌هاى كوفه خار و خاشاك و يا خاكروبه بر سر و روى او ريختند ، به مسجد آمده و براى آن شخص استغفار كرد . اگر شاگردان على اين‌گونه بزرگوارى نشان مىدهند ، پس على بايد در اوج قله لطيف عفو و حلم باشد .\r\n\r\nخلق‌وخوى على\r\nعلى عليه السّلام از لحاظ اخلاق و برخورد با مردم شريفت‌ترين كس بعد از رسول خدا صلّى اللّه عليه و إله و سلّم بود . همان‌گونه كه خود در نهج البلاغه متقين را ستوده كه غم‌هاى آنان در درون دل‌هايشان و شادى آنها در چهره‌شان است ، خود از همهء مردمان گشاده‌روىتر و خنده‌رو بود ، تا آنجا كه عمر خطاب ( يا عمرو عاص ) او را به شوخ‌طبعى و مزّاح بودن نسبت داد ، در عين حالى كه حضرتش بسيار با هيبت بودند .\r\nصعصعة بن صوحان مىگويد : على وقتى كه در ميان ما و باهم بوديم ، همانند يكى از ما به‌شمار مىآمد و عمل مىكرد ؛ بسيار نرم‌خوى ، متواضع ، خواهش‌پذير و خويشتن‌دار بود ؛ ولى در عين حال مردى با جلال و ابهت بود ، به گونه‌اى كه ما در مقابل وى خود را همانند اسير دست بسته در اختيار دژخيمى خشن مىديديم كه شمشيرش را بالاى سر اسير گرفته و مىخواهد سر از بدن او جدا كند . آرى ، على بن ابى طالب عليه السّلام جامع اضداد بوده است . معاوية بن ابى سفيان به قيس بن سعد گفت :\r\nخداوند ابو الحسن ( على عليه السّلام ) را رحمت كند ؛ زيرا وى مردى خوش‌خلق و گشاده‌روى و اهل مزاح و شوخى بود ، قيس گفت : معاويه ، بدان كه على با آن همه طلاقت وجه و گشاده‌رويى از شير خشمگين پرهيبت‌تر بود و اين هيبت على هيبت معنوى و تقوى بود ، نه آن‌گونه كه فرومايگان شام از تو حساب مىبرند كه با زور و شمشير و سرنيزه ، هيبت تو در دل‌هاى آنها جاى گرفته است .\r\nشگفتا ! اين على كيست ؟ آرى ، على مظهر خداست ؛ خشم و قهر على مظهر خشم و قهر خدا و رحم و مهربانى على مظهر رحمت خداى عزّ و جل است .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n ها علىّ بشر كيف بشر * ربّه فيه تجلّى و ظهر \r\nاى روزگار ، چه مىشد در هر قرنى و عصرى يك على بن ابى طالب به جامعهء انسانى هديه مىكردى ؟\r\n\r\nسبقت على عليه السّلام در ايمان\r\nنهمين كمال على عليه السّلام اين است كه حضرت از همه مسلمان‌ها زودتر ايمان آورد و با اين‌كه هنوز به سن بلوغ ظاهرى و جسمانى نرسيده بود ، نخستين مردى بود كه به پيامبر صلّى اللّه عليه و إله و سلّم گرويد . به فرموده قرآن :   السَّابِقُونَ السَّابِقُونَ * أُولئِكَ الْمُقَرَّبُونَ .  \r\nسلمان فارسى از پيامبر اكرم صلّى اللّه عليه و إله و سلّم نقل مىكند كه فرمود : « اولين انسانى كه فرداى قيامت كنار حوض كوثر بر من وارد خواهد شد ، همان اولين انسانى است كه در اين دنيا اسلام را پذيرفت و به من ايمان آورد و او على بن ابى طالب عليه السّلام است » .\r\nانس بن مالك مىگويد : پيامبر خدا در روز دوشنبه به رسالت مبعوث شد و على عليه السّلام روز سه‌شنبه ، يعنى يك روز بعد ايمان آورد و اين ايمان آوردن در آن شرايط بزرگ‌ترين افتخار محسوب مىشود . پيامبر خدا به دختر گراميش فاطمه عليها السّلام فرمود :\r\n« تو را به همسرى مردى درآوردم كه در اسلام آوردن بر همه سبقت گرفته و در دانش از همه داناتر است » .\r\nعلى عليه السّلام روزى بر منبر خطابه فرمود : لا\r\n أنا الصّدّيق الأكبر و لا يقولها غيرى * إّ مفتر كذّاب و أنا الفاروق الأعظم . « 1 » \r\nمولا عليه السّلام اين سخنان را در حضور گروهى از صحابه فرمود و احدى از صحابه سخن وى را انكار نكرد . آرى ، صديق اكبر على است ، نه ابو بكر كه اهل سنّت او را صديق نامند و على فاروق اعظم است ، نه عمر خطّاب كه سنىها او را فاروق اعظم خوانند . او ايمان آورد پيش از آن‌كه ابو بكر ايمان آورد و مسلمان شد قبل از اين‌كه ابو بكر مسلمان شود .\r\nعبد اللّه بن حسن روايت كرده كه على عليه السّلام فرموده : « من اولين كسى هستم پس از\r\n\r\n\r\n","description":"","footnote":"\r\n( 1 ) . بحار الأنوار ، ج 26 ، ص 260 .\r\n","page_name":" 384 ","page_number":384},
  {"content":"\r\n\r\nپيامبر كه به قبله نماز گزاردم و نخستين كسى هستم كه به پيامبر ايمان آوردم و بر من سبقت نگرفت در نماز مگر پيامبر خدا صلّى اللّه عليه و إله و سلّم » . علاوه بر همه اينها على عليه السّلام در منزل رسول خدا بود و جزء اصحاب سرّ حضرت به‌شمار مىرفت و در برابر فرامين رسول خدا به تمام معناى كلمه ، مطيع و ممتثل بود و لحظه‌اى از در مخالفت در نيامد ، درحالىكه ابو بكر فرسنگ‌ها با حضرت رسول صلّى اللّه عليه و إله و سلّم فاصله داشت و خيلى بعيد است كه قبل از على عليه السّلام اسلام بر ابو بكر عرضه شده و وى ايمان آورده باشد ؛ بويژه كه قرآن فرموده :  وَ أَنْذِرْ عَشِيرَتَكَ الْأَقْرَبِينَ  و على جزء اينهاست ، ولى ابو بكر نيست .\r\nاشكال : اسلام على عليه السّلام قبل از بلوغ بوده و چنين اسلامى ارزش ندارد ، پس اسلام على ملاك افتخار نيست .\r\nجواب : اين‌كه گفتيد : اسلام على قبل از بلوغ بوده ، ما قبول نداريم ؛ زيرا كل سن شريف حضرت على عليه السّلام 65 يا 66 سال بوده و پيامبر خدا از روز بعثت تا رحلت 23 سال زندگى كرد و على عليه السّلام پس از پيامبر تقريبا سى سال زنده بود ؛ پس سن مبارك على عليه السّلام در هنگام بعثت و نزول وحى آسمانى دوازده يا سيزده سال بوده و شرعا بلوغ در چنين سنى امكان دارد و علاوه بر امكان ، واقع شده است ؛ چون پيامبر خطاب به فاطمه عليها السّلام فرمود :\r\nزوّجتك أقدمهم سلما و أكثرهم علما . « 1 »\r\nو اما اين‌كه گفتيد : چنين اسلامى ارزش ندارد ، ما مىگوييم : خير ارزش دارد ؛ زيرا گاهى كودكى از لحاظ سن خردسال است از لحاظ كمال عقلى بسيار رشد يافته است و لذا مانعى ندارد كه مكلف باشد . شاهد اين مدعا فتواى ابو حنيفه - كه از ائمه مذاهب اربعه شماست - به صحت اسلام صبى و اگر على در اين سن كم اسلام آورده دليل بر كمال وى است نه نقص ، به چند دليل :\r\n1 . اطفال در سنين كودكى طبيعتا ميل به والدين داشته و تنها آنها را دوست مىدارند . با اين حال اگر كودكى در سنين كودكى از امور مادى و دنيوى اعراض كرده و\r\n\r\n\r\n","description":"","footnote":"\r\n( 1 ) . همان ، ج 35 ، ص 421 .\r\n","page_name":" 385 ","page_number":385},
  {"content":"\r\n\r\nفقط به ذات حق متوجه شود ، دليل بر كمال او به‌شمار مىرود . لذا كودكان تيزهوش و ملتفت به مسائل عقلى را نابغه مىشماريم .\r\n2 . طبيعت بچه‌ها با دقت و تأمل و انديشه در امور عقلى و تكاليف الهى و مسأله مبداء و معاد منافى بوده و به بازى و لهو لعب متمايل است . با اين حال اگر كودكى از امور ملايم با طبع خويش اعراض و به امور منافيه روى آورد ، دليل بر نهايت درجه كمال اوست . پس على عليه السّلام اكمل الناس است .\r\nشگفتا كه در همه ابعاد ديگر اين‌گونه كارهاى استثنايى را از اطفال ، دليل بر نبوغ و استعداد سرشار آنها مىدانند ، ولى در مورد ايمان على ، حسد و تعصبات باطل مانع از اين حكم مىگردد !\r\n\r\nفصاحت على عليه السّلام\r\nدهمين فضيلت على عليه السّلام اين است كه حضرت كامل‌ترين انسان در فصاحت و بلاغت بوده و در اين ميدان هم گوى سبقت را از تمام سخن‌سرايان نامى عرب ربوده است ؛ تا آنجا كه بزرگان فصاحت و بلاغت اعتراف كرده‌اند به اين‌كه كلام على عليه السّلام مادون كلام خالق و ما فوق كلام مخلوقات است .\r\nمردمان ، انواع و اقسام فنون بلاغت را از على آموختند ، تا آنجا كه معاويه گفت : غير از على كسى فصاحت را در قريش پايه‌گذارى نكرده است . همچنين اصبغ بن نباته در بيان فصاحت على عليه السّلام گفت : من صد خطبه از خطب نهج البلاغه على عليه السّلام را حفظ كرده‌ام . وقتى از عبد الحميد بن يحيى كائب معروف عرب پرسيدند : اين فصاحت و مهارت در سخنرانى را از كجا آموختى ؟ در جواب گفت : از آنجا كه هفتاد خطبه از خطب على را از حفظ دارم .\r\n\r\nاستوارى على عليه السّلام در رأى\r\nفضيلت ديگر على عليه السّلام بر ديگران اين است كه آن حضرت بعد از رسول خدا صلّى اللّه عليه و إله و سلّم استوارترين انسان‌ها در رأى و نظر بود ؛ انديشه‌اى صائب داشت ؛ در تدبير و اداره امور بهترين فرد بود ؛ در انجام بجاى هر كار آشناترين فرد بود . همين على بود كه در\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمقام مشورت به عمر فرمود : خودت در جنگ با روميان ( يا ايرانيان آن روز ) شركت نكن ، بلكه نمايندگانت را بفرست ، به علت اين‌كه اگر دشمن بداند كه خود خليفه مسلمين در جبهه حضور يافته و در ميان لشكر است ، با تمام وجود مىكوشند كه او را نابود سازند و بگويند اين رهبر اسلام است و اگر او را بكشيم مردم متفرق خواهند شد ؛ ولى اگر خودت در مركز اسلام باشى ، ولو يك لشكر شكست بخورد مىتوانى لشكر ديگرى را تجهيز كرده و به جنگ بفرستى . على عليه السّلام عثمان را نيز به كارهايى كه صلاح وى و مسلمين در آن باشد راهنمايى كرد ، ولى عثمان گوش نكرد تا اين‌كه مسلمانان انقلابى خشمگين او را محاصره كرده و كشتند .\r\nپس على عليه السّلام اسد الناس رأيا است و هركس چنين باشد افضل از ديگران است ، پس على افضل است .\r\n\r\nعلى عليه السّلام و اقامه حدود الهى\r\nدوازدهمين منقبت و كمال على عليه السّلام اين است كه در راه اجراى حدود الهى حريص‌ترين مردمان بعد از رسول خدا صلّى اللّه عليه و إله و سلّم به‌شمار مىرفت . در اين راه به احدى رحم نكرده و جانب كسى را مراعات نمىكرد و دوستىها و خويشىها او را از اجراى حدود الهى مانع نمىشد و در ذات حق بسيار خشن بود . حتى از پسر عمويش عبد اللّه بن عباس هم رفع يد نكرد ؛ در پرداخت سهم بيشتر از بيت‌المال ، مراعات برادرش عقيل را نكرد ؛ منزل گروهى از قبيله مصقلة بن هبيره و جرير بن عبد اللّه بجلى را خراب كرد و گروهى را به دار آويخت و دست و پاى گروهى را قطع كرد ؛ زيرا آنها محارب با خدا و رسول و مفسد فى الارض بودند و حد شرعى محارب به نص قرآن همين است . احدى از صحابه در اين مسائل با على عليه السّلام مساوى و برابر نبود ؛ پس على افضل الناس است .\r\n\r\nعلى عليه السّلام و حفظ قرآن\r\nسيزدهمين امتياز على عليه السّلام بر ديگران اين است كه حضرت در زمان رسول خدا به حفظ قرآن مشغول شد ، درحالىكه احدى از صحابه به اين امر اشتغال نداشتند\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nو حضرت عليه السّلام نخستين كسى است كه قرآن را جمع‌آورى كرد . اهل سنّت مىگويند :\r\nعلى عليه السّلام كه از بيعت متأخر بود و ديرتر بيعت كرد براى اين بود كه در منزل مشغول جمع قرآن بود . قرّاء سبعه مانند ابى عمر بن ابى العلاء ، عاصم و . . . در قرائت قرآن به على اسناد مىدادند ؛ چون اينها در قرائت از ابى عبد الرحمن سلمى استفاده مىكردند و او شاگرد على عليه السّلام بوده ، پس على عليه السّلام از ديگران افضل است .\r\n\r\nعلى عليه السّلام و خبرهاى غيبى\r\nچهاردهمين امتياز على عليه السّلام بر ديگر صحابه ، خبر دادن از امور غيبى در موضوع‌هاى مختلف است . اين مقام براى احدى از صحابه حاصل نشد ؛ پس حضرتش از همگان افضل است . اكنون چند نمونه از اخبارات غيبيهء على عليه السّلام را نقل مىكنيم :\r\n1 . حضرت در جنگ نهروان از كشته شدن مردى به نام ذو الثديه ( صاحب پستان ) خبر داد و اصحاب وى هرچه در ميان كشته‌ها جستجو كردند ، او را نيافتند . بازگشتند و به حضرت عرض كردند : چنين كسى در ميان كشته‌ها نيست . فرمود : سوگند به خدا على هرگز دروغ نگفته و پيامبر هم كه به او اين خبر را داده دروغ نگفته است . على عليه السّلام ، خود رفت و در ميان كشتگان جستجو كرد تا آن مرد را يافت ، درحالىكه پيراهن وى پاره شده و بر پشت شانه او غدّه‌اى مشاهده كردند كه همانند پستان زن‌ها بود و مويى چند بر آن روييده بود و با كشيدن آن غدّه استخوان شانه او هم بلند مىشد و با رها كردن غدّه استخوان‌هاى شانه هم فرو مىافتاد .\r\n2 . پيروان على عليه السّلام در جنگ نهروان به على عليه السّلام عرض كردند : خوارج نهروان از آب گذشته و به سمت ما مىآيند . حضرت فرمود : هنوز از آب عبور نكرده‌اند . پس از مدتى دوباره اين خبر را به حضرت دادند ؛ باز فرمود : از آب نگذشته‌اند و كشتارگاه آنان آن سوى آب است . جندب بن عبد اللّه ازدى پيش خود گفت : اگر رفتيم و ديديم كه اهل نهروان از آب گذشته‌اند ( و العياذ باللّه على عليه السّلام دروغ گفته است ) من اول كسى خواهم بود كه با على مىجنگم ؛ ولى هنگامى كه به رودخانه رسيديم ، نديديم كه نهروانيان از آب عبور كرده باشند . حضرت فرمود : اى برادر ازدى ، آيا حق بر تو\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nواضح شد ؟\r\nآرى ، على عليه السّلام از ما فى الضمير اشخاص خبر مىداد و با اين كه ازدى تنها پيش خود حديث نفس كرده بود ، ولى على از آن آگاه بود .\r\n3 . حضرت عليه السّلام خبر داد كه خود در ماه رمضان كشته خواهد شد و چنين شد . نيز از مستولى شدن حجاج بر مردم كوفه و ظلم‌هاى بىحد او ، از قطع دست و پاى ابن مسهر و آويختن او بر درخت خرما كه در زمان معاويه انجام گرفت ، و از به دار آويخته شدن ميثم تمّار بر در منزل عمرو بن حريث خبر داد و حتى درختى را نشان داد كه بعدها عمّار را بر شاخه‌هايش آويختند . نيز از ذبح كردن جناب قنبر خبر داد و چنين شد كه حجاج وى را ذبح كرد . اينها گوشه‌اى از خبرهاى غيبى على عليه السّلام در رابطه با حوادثى كه بر سر اشخاص مىآيد بود .\r\n4 . مردى به حضرت خبر داد كه خالد بن عرفطه در سرزمين وادى القرى ديده از جهان بست . حضرت عليه السّلام فرمود : هنوز نمرده است و نخواهد مرد تا زمانى كه فرماندهى سپاه گمراهى ( سپاهى كه به جنگ حسين بن على عليه السّلام آمد ) را به عهده بگيرد و پرچمدار سپاه وى حبيب بن حماز باشد . حبيب بن حماز از پاى منبر بلند شد و عرض كرد : اى على ، به خدا سوگند من تو را دوست دارم [ و هرگز پرچم آن سپاه را به دست نخواهم گرفت 
  ] حضرت فرمود : بر حذر باش از اين كه تو آن پرچم را به دوش كشى ؛ اما اين كار خواهى كرد . تو پرچم را به دست گرفته و از همين در مسجد - كه به باب الفيل معروف است - وارد مىشوى . اين ماجرا گذشت و سال‌ها طول كشيد تا اين كه عمر سعد مأمور شد كه لشكرى تجهيز كرده و به جنگ حسين بن على عليه السّلام برود .\r\nلشكرى مجهز شد كه جلودار آن خالد بن عرفطه و پرچمدارش حبيب بن حماز بود و وى با همان پرچم از باب الفيل - كه مولا خبر داده بود - وارد مسجد شد .\r\n5 . روزى على عليه السّلام بالاى منبر خطبه مىخواند . در آن هنگام فرمود : « سلونى قبل أن تفقدونى » ؛ يعنى پيش از آن‌كه از ميان شما بروم هرچه مىخواهيد بپرسيد . به خدا سوگند ! از من سؤال نمىكنيد از گروه هدايت يا ضلالتى ، مگر اين كه به شما خبر دهم از رئيس آن گروه و عمّال و كارگزاران او تا روز قيامت . مردى از پاى منبر برخاسته و\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nعرضه داشت : اى على ، به من بگو بر سر و ريش من چند عدد مو وجود دارد ؟\r\nحضرت فرمود : دوست من محمّد صلّى اللّه عليه و إله و سلّم مرا از اين سخن خبر داد . بدان كه بر هر طاقه و عدد از موى سر تو فرشته‌اى است كه تو را لعنت مىكند و بر هر موى ريش تو شيطانى است كه تو را گمراه مىكند و همانا در منزل تو گوساله‌اى ( يا توله‌سگى ) است كه پسر دختر رسول خدا صلّى اللّه عليه و إله و سلّم ، يعنى حسين بن على عليه السّلام را خواهد كشت . اين ماجرا گذشت تا حادثه كربلا پيش آمد و وى متولى قتل حسين عليه السّلام شد .\r\nجناب علّامه مىگويد : احاديث و اخبار در اين زمينه بيش از اينهاست كه دوست و دشمن نقل كرده‌اند ، ولى ما به همين مقدار بسنده مىكنيم .\r\n\r\nاستجابت دعاى على عليه السّلام\r\nپانزدهمين امتياز مولا بر ديگر صحابه در اين بود كه حضرتش عليه السّلام مستجاب الدعوة بودند و بلافاصله دعايشان مستجاب مىشد . هيچ‌كس از اصحاب در اين امر با آن حضرت مشترك نبود . هركس چنين باشد ، افضل الناس است ، پس على عليه السّلام افضل الناس است .\r\nاثبات صغرى : خبرهاى متواتر در اين زمينه از مولا عليه السّلام نقل شده است ؛ از جمله اين كه حضرت بسر بن ارطاة را نفرين كرد و فرمود :\r\nإنّ بسرا باع دينه بالدنيا فاسلبه عقله و لا تبق له من دينه ما يستوجب به عليك رحمتك . « 1 »\r\nنفرين على مستجاب شده و بسر ديوانه شد .\r\nنيز نقل شده كه مردى به نام عيزار ، متهم به جاسوسى براى لشكر معاويه بود .\r\nمولا به او فرمود : مىگويند تو جاسوس معاويه هستى . وى گفت : دروغ مىگويند .\r\nحضرت فرمود : اگر تو دروغ مىگويى ، خدا تو را كور سازد . طبق نقل ، هفته طول نكشيد كه كور شد .\r\nديگر اين كه گروه زيادى از صحابه رسول خدا صلّى اللّه عليه و إله و سلّم در داستان غدير خم شاهد و\r\n\r\n\r\n","description":"","footnote":"\r\n( 1 ) . الإرشاد ، ج 1 ، ص 321 .\r\n","page_name":" 390 ","page_number":390},
  {"content":"\r\n\r\nناظر بودند و دوازده نفر از انصار به ولايت مولا شهادت دادند ؛ ولى انس بن مالك سكوت كرد . حضرت فرمود : اى انس ، چه چيز تو را از شهادت دادن مانع مىشود ، در حالى كه تو هم همان سخنان را كه اين دوازده نفر شنيده‌اند ، شنيده‌اى ؟ عرض كرد : يا على ، من پير شده و آن خاطره را فراموش كرده‌ام . حضرت فرمود : بارالها ! اگر انس دروغ مىگويد او را به مرض پيسى مبتلا كن ، به گونه‌اى كه رسواكننده باشد و حتى عمامه هم نتواند آن را بپوشاند . طولى نكشيد كه انس به مرض برص مبتلا شد . زيد بن ارقم هم اين شهادت را كتمان كرده و بينايى خود را از دست داد .\r\nوقايع مشهور ديگرى نيز در تاريخ ثبت و ضبط است ، كه با استناد به آنها اثبات كبرى بديهى است .\r\n\r\nمعجزات حضرت على\r\nشانزدهمين ويژگى منحصر به فرد حضرت على در ميان صحابه رسول خدا صلّى اللّه عليه و إله و سلّم معجزات فراوانى است كه به دست مبارك حضرت عليه السّلام به وقوع پيوسته است . هركس چنين باشد ، افضل الناس است ، پس مولا على عليه السّلام افضل است . برخى از معجزات حضرتش در لابه‌لاى مباحث گذشته بيان شد ؛ از قبيل سخن گفتن با اژدها ، كندن در قلعه خيبر ، ردّ شمس ، محاربه با جنيان و . . .\r\n\r\nقرابت على عليه السّلام به پيامبر صلّى اللّه عليه و إله و سلّم\r\nهفدهمين فضيلت على عليه السّلام آن است كه حضرتش نزديك‌ترين انسان به رسول خدا از لحاظ نسب است ، چون پسر عموى ابوينى بودند . هركس به رسول خدا نزديك‌تر باشد ، افضل است ، پس مولا افضل است . نيز حضرت عليه السّلام از قبيله بنى هاشم بوده و هركس از اين قبيله باشد ، افضل است ؛ چون بنابر فرمودهء پيامبر اكرم ، خداوند از فرزندان اسماعيل قريش را انتخاب فرمود ( قريش جد دوازدهم پيامبر بوده ) و از فرزندان قريش هم هاشم را برگزيد ( هاشم جد دوم رسول خدا بوده ) ، پس هاشم برگزيده خداست و واضح است كه اين يك امتياز است . پس هركس به هاشم منتسب باشد افضل است . البته از اين حيث افضل است ، ولى ملاك عمل خود انسان است .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nبرادرى على عليه السّلام با پيامبر صلّى اللّه عليه و إله و سلّم\r\nهيجدهمين افتخار مولا در ميان صحابه برادرى با پيامبر است . هنگامى كه رسول خدا ميان صحابه دو به دو عقد اخوت ايجاد كرد و هركسى را با كس ديگر كه در شرافت و فضيلت برابر بودند برادر ساخت ، مشاهده كرد كه على عليه السّلام افسرده‌خاطر شده است .\r\nفرمود : اى على ، سبب اين ملامت چيست ؟ عرض كرد : اى رسول خدا ، تو ميان همه صحابه عقد اخوت ايجاد كردى ، ولى مرا تنها گذاشتى . رسول خدا صلّى اللّه عليه و إله و سلّم فرمود : من تو را براى خودم نگاه داشته‌ام كه با تو عقد برادرى ببندم . سپس فرمود : آيا دوست ندارى كه تو برادر ، وصى و جانشين من پس از من باشى ؟ عرض كرد : چرا يا رسول اللّه .\r\nپيامبر صلّى اللّه عليه و إله و سلّم با على عليه السّلام عقد اخوت بست ، نه با ساير صحابه ؛ پس على عليه السّلام از ديگران افضل خواهد بود .\r\n\r\nدوستى على عليه السّلام واجب است\r\nنوزدهمين فضيلت على عليه السّلام بر جميع صحابه رسول خدا صلّى اللّه عليه و إله و سلّم در اين است كه تنها محبت و دوستى آن حضرت بر ديگران فرض و واجب است و اين امتياز براى احدى از صحابه نيست . دليل وجوب محبت و مودّت مولا آن است كه حضرتش از اولى القربى ( صاحبان قرابت به پيامبر ) است و قرآن مودّت آنها را فرض فرموده ، آنجا كه مىگويد  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى .  پس دوستى ذوى القربى و در رأس آنها على عليه السّلام بر ما مسلمانان واجب است . شكى نيست كه هركس واجد اين صفت باشد از ديگران افضل است ؛ پس على از ديگران برتر است .\r\n\r\nعلى عليه السّلام و يارى پيامبر صلّى اللّه عليه و إله و سلّم\r\nبيستمين ويژگى منحصر به فرد على عليه السّلام از ميان صحابه حضرت صلّى اللّه عليه و إله و سلّم اين است كه على عليه السّلام تنها كسى است كه از سوى خدا مدال افتخار يارىكنندهء پيامبر به او داده شد و اين افتخار نصيب احدى از صحابهء ديگر پيامبر نشد . دليل مطلب ، قرآن است ؛ آنجا كه مىفرمايد :  فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ .  همهء مفسران منظور از « صالح المؤمنين » على عليه السّلام مىدانند . « مولا » هم معانى گوناگونى دارد كه در اينجا مراد ،\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nناصر و يارىرسان است ؛ زيرا قدر مشترك ميان خدا و جبرئيل و على عليه السّلام نسبت به پيامبر همين امر بوده و على را سومين از سه كس يارىكننده قرار داد و با آوردن كلمهء « هو مولاه » حصر را فهمانيد . پس اين افتخار از آن على است و هركس يارىكنندهء پيامبر باشد از ديگران افضل است ، پس على افضل است .\r\n\r\nعلى عليه السّلام و انبيا عليهم السّلام\r\nافتخار ديگر مولا در اين است كه حضرتش با انبياى پيشين برابر بوده ، پس از ساير صحابه افضل است ؛ زيرا بالاتفاق انبياى الهى از صحابه پيامبر افضل بوده‌اند و على عليه السّلام مساوى افضل است ، پس مساوى الافضل افضل . دليل بر اين كه على عليه السّلام با انبياى سلف برابر بوده ، اين حديث نبوى است :\r\nمن أراد أن ينظر إلى آدم فى علمه و إلى نوح فى حكمته و إلى إبراهيم فى حلمه فلينظر إلى عليّ بن أبي طالب . « 1 »\r\nپس على عليه السّلام داراى دانش بىپايان حضرت آدم ، تقواى فوق العاده نوح ، حلم شگفت‌آور ابراهيم ، هيبت عظيم موسوى و عبادت طاقت‌فرساى عيسوى است و احدى از صحابه اين افتخار را ندارند .\r\n\r\nعلى عليه السّلام از زبان پيامبر صلّى اللّه عليه و إله و سلّم\r\nبيست و دومين امتياز مولا عليه السّلام بر جميع صحابه اين است كه در موارد فراوانى از فضيلت على و كمالات حضرتش بر ديگران خبر داده و به امامت على عليه السّلام پس از خود تصريح كرده است . براى مثال به چند مورد اشاره مىكنيم :\r\n1 . حديث طير مشوى : روزى مرغ بريان كرده‌اى را براى نبى اكرم هديه آوردند .\r\nحضرتش دعا فرمودند :\r\nاللّهمّ ائتنى بأحبّ خلقك إليك يأكل معى من هذا الطّائر ؛ « 2 »\r\nبارالها محبوب‌ترين بندگانت را برسان تا با من از اين مرغ [ بريان شده 
  ]\r\n\r\n\r\n","description":"","footnote":"\r\n( 1 ) . بحار الأنوار ، ج 39 ، ص 35 .\r\n( 2 ) . همان ، ج 10 ، ص 431 .\r\n","page_name":" 393 ","page_number":393},
  {"content":"\r\n\r\nتناول كند .\r\nعلى بن ابى طالب آمده و با حضرت تناول فرمودند . در حديث ديگر آمده است :\r\nاللّهمّ أدخل إلىّ أحبّ أهل الأرض إليك .\r\nاين حديث را انس بن مالك ، سعد بن ابى وقاص ، ابو رافع ( غلام رسول خدا صلّى اللّه عليه و إله و سلّم ) و ابن عباس نقل كرده‌اند . ابى جعفر اسكافى و ابو عبد اللّه بصرى براى اثبات افضليت على بر ابو بكر و ديگران به اين حديث تكيه كرده‌اند . ابو عبد اللّه بصرى مدعى شد كه اين حديث در ميان صحابه مشهور است و احدى سخن وى را انكار نكرد ؛ پس روايت فوق متواتر خواهد بود .\r\n2 . حديث منزلت : پيامبر صلّى اللّه عليه و إله و سلّم به على فرمود :\r\nأنت منّى بمنزلة هارون من موسى إلّا أنّه لا نبيّ بعدي .\r\nپيش از اين حديث را توضيح داديم ، اما اجمال قضيه در اينجا آن است كه هارون افضل مردم زمان خويش در نزد موسى بود ، پس على عليه السّلام هم افضل اهل زمان در نزد پيامبر خواهد بود .\r\n3 . حديث غدير : رسول خدا صلّى اللّه عليه و إله و سلّم در غدير خم ، پس از انتصاب على عليه السّلام دست به دعا برداشت و فرمود :\r\nاللّ . . . أدر الحقّ معه كيفما دار و حيث دار .\r\nبارالها حق را با على دور بده ، هرگونه كه على دور بزند .\r\nبه هر سمتى على رو كند و به هرگونه بچرخد حق با على بوده و دور وجود على مىچرخد و على نقطه مركزى دايرهء وسيع حق است . پيش از اين توضيح داديم كه مراد از « مولا » در اين حديث اولى به تصرف بودن است . هنگامى كه على عليه السّلام از هر انسانى نسبت به جان خودش در جان و مال مؤمنين اولى به تصرف باشد ، پس او از ديگران افضل خواهد بود و همگان بايد تحت ولايت امرى او باشند .\r\nاشكال : برخى از اهل سنّت مىگويند : مراد به اين مولا در حديث ولاى عتق است .\r\nبيان مطلب : مىگويند مشاجره‌اى ميان على عليه السّلام و زيد بن حارثه پيش آمد . على عليه السّلام فرمود : أنت مولاى ؛ يعنى تو غلام آزاد شدهء دست منى . زيد گفت : نه ، من مولاى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nرسول خدايم نه مولاى تو . اين خبر به پيامبر رسيد . حضرت فرمودند : « من كنت مولاه فعلىّ مولاه . . . »\r\nجواب : اولا ، ولاى عتق اختصاص به على عليه السّلام ندارد ، بلكه مال همهء اقارب پيامبر است ؛ چون كسى كه آزاد شده قبيله‌اى باشد او را ولاى همان قبيله مىگويند و زيد آزاد شده بنى هاشم است پس او هاشمى بالولاء است و اين مختص به على نيست ، در حالى كه حديث در مقام اختصاص و حصر است .\r\nثانيا ، خليفه دوم پس از سخنان پيامبر در غدير خم جلو آمده و به على عليه السّلام گفت :\r\n« هنيئا لك اصبحت مولاى و مولى كل مؤمن و مؤمنة » . نيز عايشه و انصار هم پس از آن به على عليه السّلام مىگفتند : « اى مولاى ما . . . » و واضح است كه اينها را نمىتوان به ولاى عتق حمل كرد .\r\nثالثا ، صدر حديث اين معنا را نفى مىكند ؛ چون پيامبر فرمود : « الست اولى منكم بانفسكم » كه سخن از اولويت به انفس شماست و اين چه ربطى به ولاى عتق دارد .\r\n4 . پيامبر فرمود : ذو الثديه ( صاحب پستان كه قبلا قصه‌اش آمد ) را بهترين خلق و بهترين خليفه و جانشين پيامبران خواهد كشت . نيز در روايتى فرمود : او را بهترين انسان امت من خواهد كشت و على او را كشت . همچنين رسول خدا صلّى اللّه عليه و إله و سلّم به فاطمه عليها السّلام فرمود : خداوند بر اهل زمين نظر كرده و آگهى يافت و از ميان آنان پدرت را انتخاب فرموده و او را پيامبر قرار داد . سپس بار دوم نظر فرمود و از ميان زمينيان شوهرت على عليه السّلام را اختيار فرمود و مرا فرمان داد كه تو را به ازدواج او درآورده و او را وصى و جانشين خويش سازم .\r\nعايشه مىگويد : در محضر پيامبر بودم ، على عليه السّلام وارد شد . رسول خدا فرمودند :\r\n« هذا سيّد العرب » . عايشه مىگويد : عرض كردم : يا رسول اللّه ، آيا شما خود سيد عرب نيستيد ؟ فرمودند :\r\nأنا سيد ولد آدم و على سيد العرب . « 1 »\r\n\r\n\r\n","description":"","footnote":"\r\n( 1 ) . معانى الأخبار ، ص 103 .\r\n","page_name":" 395 ","page_number":395},
  {"content":"\r\n\r\nانس بن مالك روايت مىكند كه رسول خدا صلّى اللّه عليه و إله و سلّم به على عليه السّلام فرمود :\r\nأنت أخى و وزيرى و خير من أترك بعدى تقضى دينى و تنجز موعدى . « 1 »\r\nمقصود پيامبر آن است كه تو پس از من ديون مرا ادا كرده و وعده‌هاى مرا وفا مىكنى ؛ و على پس از وفات پيامبر ندا داد كه هركس از رسول خدا طلبى يا به نزد حضرتش امانتى دارد از من بخواهد تا ادا كنم .\r\nمردى از عايشه دربارهء جنگ جمل پرسيد . او جواب داد كه به قضاوقدر الهى بود و من مجبور بودم . دوباره آن مرد از عايشه دربارهء على عليه السّلام سؤال كرد . عايشه گفت :\r\nسؤال كردى از من دربارهء كسى كه محبوب‌ترين انسان پيش رسول خدا و همسر محبوب‌ترين زن در نزد رسول خدا صلّى اللّه عليه و إله و سلّم است .\r\nپيامبر به فاطمه فرمود : آيا راضى نيستى از اين كه من تو را به همسرى بهترين فرد امتم درآوردم ؟\r\nسلمان روايت مىكند كه رسول خدا فرمود :\r\nخير من أترك بعدى علىّ بن أبى طالب . « 2 »\r\nعبد اللّه بن مسعود نقل مىكند كه پيامبر خدا فرمود :\r\nعليّ خير البشر فمن أبى فقد كفر . « 3 »\r\nابو سعيد خدرى نقل مىكند كه پيامبر صلّى اللّه عليه و إله و سلّم فرمود :\r\nافضل امتى على بن ابى طالب .\r\nآيا اينها براى روشن شدن حق كافى نيست ؟ آرى ،  ما عَلَى الرَّسُولِ إِلَّا الْبَلاغُ . * \r\n\r\nعلى لحظه‌اى به خدا كفر نورزيد\r\nامتياز منحصر به فرد ديگر مولا از ميان همه صحابه آن است كه على عليه السّلام لحظه‌اى به خدا كفر نورزيد ، بلكه از هنگامهء بلوغ و بلكه پيش از آن موحد و مؤمن به خداى يگانه بود ، بر خلاف ساير صحابه كه در دوران جاهليت تمام آنها مدتى را به كفر و\r\n\r\n\r\n","description":"","footnote":"\r\n( 1 ) . شرح نهج البلاغه ، ج 13 ، ص 228 .\r\n( 2 ) . تقريب المعارف ، ص 141 .\r\n( 3 ) . من لا يحضره الفقيه ، ج 3 ، ص 493 .\r\n","page_name":" 396 ","page_number":396},
  {"content":"\r\n\r\nبت‌پرستى سپرى كرده‌اند و واضح است كه انسانى كه حتى يك لحظه كافر نبوده به مراتب افضل است از انسان‌هايى كه ساليان متمادى را در كفر به سر برده و پس از پيامبر ايمان آوردند .\r\n\r\nخدمات على عليه السّلام به اسلام\r\nمولا على عليه السّلام از همهء صحابه بيشتر به اسلام و مسلمين و جامعه اسلامى و بلكه بشريت خدمت كرده و هركس اين‌چنين باشد ، ارزش او نزد خدا ، رسول خدا و مردم از همگان بيشتر است ، پس على افضل است .\r\nكافى است به گذشته برگرديم و فداكارىهاى على عليه السّلام و جنگ‌هاى سخت على با مشركين و تحمل مصائب طاقت‌فرسا در راه اسلام و گشودن بلاد و كشورهاى بسيار و تقويت شوكت اسلام و مسلمين به دست حضرت را مورد مطالعه دوباره قرار دهيم . شمشير زدن‌هاى او كه يك ضربت شمشيرش در جنگ خندق افضل از عبادات جن و انس برشمرده شد ؛ زهد او كه همه زاهدان و سالكان سبيل اللّه و رياضت‌كشان ، افتخار رهروى راه على را دارند ؛ جود و سخاوت على كه تمام دارايى خويش را در راه خدا انفاق كرد ؛ حسن خلق ، عبادات و شب‌زنده‌دارىها و دانش بىپايان على عليه السّلام بر همه واضح و روشن است .\r\n\r\nعلى عليه السّلام و كمالات جسمى و روحى\r\nبيست و پنجمين و آخرين امتياز مولا على عليه السّلام كه در اين كتاب آمده اين است كه على عليه السّلام جامع همهء كمالات بوده و در اين امر احدى از صحابه با او همسان و هماورد نبوده ، پس على عليه السّلام افضل است .\r\nبه‌طور كلى كمالات سه شعبه دارد :\r\n\r\nكمالات نفسانى\r\nعلى در اين بخش به نهايت درجه كمال رسيده بود ؛ زيرا كمالات نفسانى عبارت‌اند از علم و دانش ، زهد و وارستگى ، شجاعت و قهرمانى ، سخاوت و بخشندگى ، حسن خلق و عفت چشم و زبان و همه اعضا و جوارح و . . . و مولا در اين امور شبيه و\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nهمانندى پس از رسول خدا نداشت ، بلكه گوى سبقت را در ميدان مسابقه خيرات از همگان ربوده بود .\r\n\r\nكمالات جسمانى\r\nبا اين كه على عليه السّلام كم خوراك بود و خشن‌ترين خوراكىها را مىخورد و خشن‌ترين لباس‌ها را مىپوشيد و بيشتر وقت‌ها روزه‌دار بود و همهء شب‌ها را به عبادت سپرى مىكرد ، با اين حال شير بيشه شجاعت بود و در ميادين نبرد ، زهرهء ابطال از شنيدن نام على آب مىشد و پشت گردنكشان مىلرزيد . حضرتش در كوبيدن پهلوانان نامى عرب و جدا كردن سرهاى آنها مهارت تام داشته و ضربت مولا هرگز خطا نداشت و هيچ‌گاه دوباره ضربت نمىزد ، بلكه با يك ضربت كار حريف را مىساخت . على عليه السّلام در قلعه خيبر را كند ، با اين كه هفتاد نفر انسان قوى و نيرومند از جابه‌جايى آن ناتوان بودند .\r\n\r\nكمالات خارجى\r\nيكى از كمالات خارجى مولا اين است كه احدى با على در نسب شريفش مساوى نبود ؛ زيرا عباس عموى پدرى پيامبر بود ، ولى على عليه السّلام پسر عموى ابوينى رسول خدا صلّى اللّه عليه و إله و سلّم بود كه بالاجماع مقدم است . نيز حضرت عليه السّلام هاشمى بود ، هم از جانب پدر و هم مادر ؛ چون پدرش ابو طالب بن عبد المطلب بن هاشم است و مادرش فاطمه بنت اسد بن هاشم است و اين افتخار بزرگى است كه نصيب ديگر صحابه نبود . يكى از كمالات خارجى على عليه السّلام دامادى رسول خدا و همسرى سيدهء زنان عالم است . البته عثمان هم داماد رسول خدا بود ، منتهى فاطمه زهرا عليها السّلام در ميان دختران رسول خدا مىدرخشيد و احدى را با او قياس نمىتوان كرد . مقام و منزلت زهرا عليها السّلام در نزد پيامبر بر كسى پوشيده نيست ، تا آنجا كه هرگاه فاطمه وارد مىشد ، رسول خدا از جاى برمىخاست و استقبال مىكرد كه در برابر زنان ديگر اين عمل را انجام نداد . نيز رسول خدا صلّى اللّه عليه و إله و سلّم مكرر مىفرمود : سيدهء زن‌هاى جهان در بهشت چهار نفرند و يكى از آنها فاطمه است ؛ پس دامادى مولا هم حسابى ويژه دارد .\r\nيكى ديگر از كمالات خارجى دارا بودن اولاد و فرزندان صالح است . على از اين\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبعد هم بىنظير بود ؛ زيرا خداوند به او فرزندانى به نام‌هاى حسن و حسين عطا فرمود كه هر دو امام و پيشواى بر حق بوده و هر دو سيد و آقاى جوانان اهل بهشت هستند و پيامبر اكرم صلّى اللّه عليه و إله و سلّم اين دو نور ديده‌اش را در نهايت درجه دوست مىداشت ، تا آنجا كه گاهى پشت خود را بر زمين قرار مىداد و خود را مركب مىساخت براى اين كه حسنين سوار شوند و گاهى صداى بره‌ها و گوسفندها را درمىآورد تا آنها را شادمان سازد . سپس خداوند به حسن عليه السّلام فرزندانى داد كه هركدام در بزرگوارى و انسانيت ضرب‌المثل بودند ، همانند دو فرزندش كه آنها هم حسن نام داشتند و عبد اللّه بن حسن و . . . نيز به امام حسين عليه السّلام فرزندانى عطا فرمود كه هركدام به نوبه خويش امام و جانشين پيامبر بودند و نه تن از فرزندان امام حسين عليه السّلام امامت خلق را داشتند و اينها در نشر علم ، حكمت ، عرفان و فضيلت بىنظير بودند ، تا آنجا كه بزرگان علم و عرفان افتخار خدمت آنان را داشتند ؛ براى مثال ، بايزيد بسطامى افتخار مىكند كه سقاى خانه امام جعفر صادق عليه السّلام است . معروف كرخى كه به دست امام رضا مسلمان شده بود افتخار دربانى حضرتش را داشت تا از دنيا رفت .\r\nبزرگان علم و دين افتخار شاگردى ائمه را داشتند . براى مثال ، هرگاه از مالك بن انس دم در منزل مسأله‌اى را مىپرسيدند ، در آنجا جواب نمىداد . به او گفتند : چرا همانجا جواب نمىدهى ؟ گفت : من دانش را از امام جعفر صادق عليه السّلام آموخته‌ام و هنگامى كه محضر حضرتش حضور مىيافتم تا حكمى و مطلبى از او بياموزم ، امام برخاسته و فاخرترين جامه‌هايش را مىپوشيد ، عطر استعمال مىكرد ، در بالاترين جاى منزل مىنشست و حمد خدا مىكرد ، سپس مطلبى به ما مىآموخت . اين امتيازات تنها براى على عليه السّلام و اولاد معصومش عليهم السّلام بود و احدى در اين فضايل با آنان شريك و هماورد نبوده و نخواهد بود .\r\n\r\n8 . امامت ساير ائمه عليهم السّلام\r\nهشتمين مسأله از مسائل باب امامت دربارهء امامت امامان بعد از امير المؤمنين ، از امام حسن مجتبى تا حضرت حجة بن الحسن المهدى عليهم السّلام است . جناب خواجه طوسى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبراى اثبات امامت اين يازده گوهر تابناك عالم ولايت و امامت سه دليل آورده‌اند :\r\nدليل اول : حديث نبوى صلّى اللّه عليه و إله و سلّم كه گاهى با نام و نشان اين يازده تن را ذكر فرموده و گاهى به‌طور مجمل فرموده حسين فرزندم امام است و پسر امام است و برادر امام است و پدر نه نفر از ائمه عليهم السّلام كه نهمين آنها قائم آنان است . اين روايات ، نزد شيعه در حد تواتر و در نزد عامه هم از طرق گوناگون نقل شده‌اند .\r\nمسروق مىگويد : روزى در حضور عبد اللّه بن مسعود بوديم . جوانى رسيد و عرض كرد : آيا پيامبر به شما فرموده كه پس از وى چند نفر خليفه و جانشين او خواهند بود ؟ ابن مسعود گفت : تو خيلى جوانى و شگفتا كه غير از تو هيچ كس اين سؤال را از من نكرده است . آرى ، پيامبر صلّى اللّه عليه و إله و سلّم براى ما بازگو كرده و فرموده : عدد خلفا و جانشينان من به تعداد نقباى بنى اسرائيل ، دوازده نفر خواهد بود .\r\nدليل دوم : پيش از اين ، اين معنا را مبرهن ساختيم كه امام پس از پيامبر صلّى اللّه عليه و إله و سلّم بايد معصوم باشد و غير از اين دوازده نفر ، هيچ‌كس معصوم نيست . پس بايد معصومان همين‌ها باشند ، و گرنه لازمه‌اش آن است كه زمين در دوره‌اى از وجود معصوم عليه السّلام خالى باشد كه همان‌طور كه قبلا توضيح داديم ، از محالات است .\r\nدليل سوم : تمام كمالات نفسانى و جسمانى كه بايد در يك رهبر و امام جامعه باشد ، در على بن ابى طالب عليه السّلام و در يك‌يك اين يازده نفر نيز موجود است و هر كدامشان همان‌گونه كه خود انسان كامل‌اند ، راهنماى ديگران به سمت كمال هم هستند و اين دليل بر لياقت آنها براى امامت است ؛ زيرا هركدام از اينها در زمان خويش از همگان افضل بوده‌اند و واضح است كه تقديم مفضول بر فاضل عقلا قبيح است ؛ پس بايد اينان امامان باشند .\r\nعلّامه مىفرمايد : اين برهان سوم ، يك برهان لمى است ؛ يعنى از علت به معلول رسيدن وجود اين فضايل و كمالات علت امام بودن و استحقاق رهبرى معلول آن است .\r\n\r\n9 . احكام مخالفان\r\nدر اين مسأله به‌طور مختصر به احكام مخالفان و اهل سنّت اشاره مىكنيم . به‌طور كلى هر فرد يا گروهى كه با على عليه السّلام جنگيد و جزء محاربين بود ، از ديدگاه شيعه كافر\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nمحسوب شده و همه احكام كفر بر او مترتب مىشود ؛ لذا خوارج نهروان محكوم به كفر هستند . دليل مطلب اين است كه رسول خدا صلّى اللّه عليه و إله و سلّم خطاب به على عليه السّلام فرمود :\r\n« حربك حربى » ؛ يعنى جنگ با تو جنگ با من است و لا ريب در اين كه موضوعا چنين نيست ، پس منظور حكماست ؛ يعنى جنگ با على ، حكم جنگ با پيامبر و همان احكام را دارد و به منزله آن است و بدون شك محارب با خدا و رسول خدا كافر است ، پس محارب با على هم كه عليه امام عليه السّلام شمشير برداشته و جنگيده كافر خواهد بود .\r\nمخالفان على عليه السّلام ، يعنى كسانى كه ولايت و امامت بلافصل حضرت را منكرند ، ولى ناصبى هم نيستند ، اهل حرب با على هم نيستند . فتاواى فقهاى شيعه دربارهء نوع برادران اهل سنّت و جماعت متفاوت است :\r\n1 . گروهى از علماى شيعه مثل ابن ادريس صاحب سرائر ، فتوا به كفر آنها داده است ، به دليل اين كه اينها يكى از ضروريات دين را انكار كرده‌اند و انكار ضرورى دين بالاجماع سبب كفر است . آن ضرورى دين عبارت است از حديث‌هاى متواتره‌اى كه دال بر امامت بلافصل على عليه السّلام است .\r\n2 . ساير فقهاى شيعه مىگويند : مخالفان مولا عليه السّلام فاسق‌اند و احكام فاسق بر آنها بار مىشود ، ولى محكوم به كفر نيستند و خود اينها سه دسته شده‌اند :\r\nيكم . گروهى بر آن‌اند كه مخالفان على عليه السّلام همانند كفار مخلّد در نار خواهند بود ، به دليل اين كه مستحق بهشت نيستند ؛ زيرا شرط قبولى عمل اعتقاد به ولايت است و در حديث آمده است : اگر انسانى تمام عمر شب‌ها را تا صبح عبادت كند و روزها را روزه بگيرد و تمام سال‌ها را حج رود و تمام اموالش را در راه خدا صدقه دهد ، ولى اعتقاد به ولايت ائمه عليهم السّلام نداشته باشد ارزشى ندارد .\r\nدوم . گروهى بر آن‌اند كه مخالفان على عليه السّلام مخلّد در نار نيستند ، بلكه همانند فساق از شيعه ، پس از مدتى عذاب از جهنم خارج و وارد بهشت مىگردند .\r\nسوم . گروهى نيز بر آن‌اند كه آنها از آتش خارج مىشوند ؛ چون عاملى كه موجب خلود در نار است شرك و كفر و بت‌پرستى است كه در آنها نيست ، ولى وارد بهشت هم نمىشوند ؛ چون استحقاق ثواب و رسيدن به نعمت‌هاى بهشتى در گروى ايمان\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nيعنى اعتقاد به ولايت ائمه است ، و آنها ندارند .\r\nدر خاتمه سخنى از مرحوم شيخ انصارى نقل مىكنم :\r\nثم إنّ ظاهر الأخبار اختصاص حرمة الغيبة بالمؤمن فيجوز اغتياب المخالف كما يجوز لعنه و توهم عموم الآية كبعض الروايات لمطلق المسلم مدفوع بما علم بضرورة المذهب من عدم احترامهم و عدم جريان احكام الاسلام عليهم الّا قليلا مما يتوقف استقامة نظم معاش المؤمنين عليه مثل عدم انفعال ما يلاقيهم بالرطوبة و حلّ ذبائحهم و مناكحتهم و حرمة دمائهم لحكمة دفع الفتنه و نسائهم لان لكل قوم نكاحا . « 1 »\r\n\r\n\r\n","description":"","footnote":"\r\n( 1 ) . مكاسب محرمه ، ص 40 .\r\n","page_name":" 402 ","page_number":402},
  {"content":"\r\n\r\n\r\nفصل ششم معاد ، وعد و وعيد\r\n\r\n1 . امكان خلق عالم جديد\r\nيكى از اصول عقيدتى كه همهء مليين عالم ، اعم از پيروان اديان آسمانى و متكلمين اسلام ، مسيحيت و يهوديت بدان معتقدند اصل معاد است كه پس از مسأله مبداء و بارى تعالى ، اصلى به عظمت آن وجود ندارد . شعار تمامى انبياى عظام ، دعوت به اصل معاد بوده است و از ديدگاه اسلام منكر معاد و قيامت كافر محسوب مىشود .\r\nكلمهء معاد ممكن است اسم زمان باشد و به معناى زمان عود يا بازگشت باشد و ممكن است اسم مكان بوده و به معناى مكان عود باشد . در اصطلاح علم كلام معاد عبارت است از روزى كه همهء موجودات زنده پس از مردن و پراكنده شدن اجزايشان دوباره زنده و مجتمع شده و به منظور مجازات عمل ، يعنى ثواب يا كيفر برانگيخته مىشوند .\r\nدربارهء اصل معاد مسائل فراوانى مطرح است . در كتاب شريف كشف المراد شانزده مسأله عنوان شده كه برخى از آنها مربوط به اصل مسأله معاد و برخى جزء ملحقات هستند . نخستين مسأله در باب معاد عبارت است از امكان خلقت جهانى ديگر ، مثل جهانى كه ما در آن زندگى مىكنيم .\r\nاز آن رهگذر كه اثبات معاد وابسته به اين مسأله است ، لذا جناب مصنف بحث\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nمعاد را با اين مسأله آغاز كرده است .\r\nبيان مطلب : ممكن است گروهى طبيعى مكتب و دهرى مسلك و ماترياليست باشند و بگويند : غير از اين جهان ، جهان ديگرى نيست ، بلكه هرچه هست همين زندگى مادى و دنيوى است . به دنيا مىآييم و مىميريم و پس از مرگ تبديل به خاك مىشويم و ديگر اثرى از ما و خبرى از مجازات عمل نيست . قرآن از زبان اين گروه مىفرمايد :\r\n وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ ؛  « 1 »\r\nو گفتند : « غير از زندگانى دنياى ما [ چيز ديگرى 
  ] نيست ؛ مىميريم و زنده مىشويم ، و ما را جز طبيعت هلاك نمىكند » .\r\nامير المؤمنين عليه السّلام مىفرمايد :\r\nإنّما الدّنيا منتهى بصر الأعمى لا يبصر ممّا وراءها شيئا و البصير ينفذها بصره و يعلم أنّ الدّار وراءها فالبصير منها شاخص و الأعمى إليها شاخص و البصير منها متزوّد و الأعمى لها متزوّد . « 2 »\r\nدنيا منتهاى ديد انسان كوردل است كه در ماوراى آن چيزى نمىبيند ، اما شخص بصير ديدش در آن نفوذ مىكند و از آن مىگذرد و مىداند كه سراى جاويدان در وراى آن است ؛ بنابراين ، شخص بصير به دنيا ، آماده كوچ است و كوردل چشمش را به آن دوخته است . بينا از آن زاد و توشه برمىدارد و نابينا براى آن زاد و توشه مىاندوزد .\r\nممكن است گروهى معتقد باشند كه پس از مرگ هم روح انسانى باقى است و پاداش يا كيفر هم دارد ، منتهى نه در عالم ديگر ، بلكه در همين عالم از راه تناسخ مجازات ببيند ؛ يعنى انسان صالح و شايسته كار ، پس از اين كه مىميرد و روحش از اين تن خاكى مفارقت مىكند ، به بدن موجود ديگرى منتقل شده و در آن قالب متنعم مىگردد و متقابلا انسان طالح و شرير پس از مرگ ، نفس ناطقه‌اش به بدن موجود ديگرى منتقل شده و در آن معذب مىگردد ، بدون اين كه عالم ديگرى در كار باشد . ما بايد ثابت كنيم كه عالم ديگرى غير از اين عالم هست كه انسان‌ها در آن جهان\r\n\r\n\r\n","description":"","footnote":"\r\n( 1 ) . سورهء جاثيه ، آيه 24 .\r\n( 2 ) . نهج البلاغه ، خطبه 133 .\r\n","page_name":" 404 ","page_number":404},
  {"content":"\r\n\r\nبا همين بدن و روح محشور گرديده و به جزاى اعمال خويش مىرسند .\r\nاولين قدم براى اثبات اين مدعا بحث از امكان خلق عالم ديگر است . در رابطه با امكان و استحاله جهان ديگر ، دو نظريه وجود دارد . دانشمندان علم كلام مىگويند :\r\nآفرينش جهان ديگرى غير از اين عالم ممكن است ؛ اما گروهى از فلاسفهء قديم خلقت عالم ديگر را از محالات مىدانند .\r\nدانشمندان علم كلام براى اثبات امكان دو دليل آورده‌اند :\r\nدليل عقلى : از قواعد مسلم عقلى قاعده‌اى است كه ابن سينا بيان داشته : « حكم الامثال فيما يجوز و فيما لا يجوز سواء » ؛ يعنى دو يا چند چيزى كه مماثل يكديگر و از يك طبيعت و ماهيت‌اند در احكام و محمولات مساوىاند . به اين معنا كه هر حكمى بر يكى از آن دو فرد روا و جايز باشد بر فرد ديگر هم رواست و هر حكمى بر احدهما غيرممكن باشد بر ديگرى هم نارواست . مثلا انسان يك مفهوم كلى است و اگر در خارج يك فرد از اين طبيعت يافت شد يقينا فرد و افراد ديگرى از آن هم قابليت تحقق خواهند داشت ؛ زيرا وجود اولين فرد دليل بر ممكن الوجود بودن آن طبيعت است و اگر ممكن الوجود شد ، عقل هيچ دليلى بر انحصار آن به فرد واحد نمىشناسد و به امكان فرد دوم و دهم و صدم و هزارم حكم مىكند و اگر يكى از افراد اين طبيعت استعداد عالم شدن را داشت دليل آن است كه همين حكم براى ساير افراد هم ثابت است ؛ يعنى آنها نيز قابليت دانشمند شدن را دارند و هكذا در جنبهء احكام سلبيه . در ما نحن فيه ، جهانى كه ما در آن به سر مىبريم با ويژگىهايى كه دارد از قبيل كوه ، دشت ، صحرا ، چمن ، درخت ، ميوه ، آب ، خاك ، آتش و . . . ممكن الوجود است ؛ زيرا وجود خارجى دارد و به قول حكماى ادل ، دليل على امكان شىء وقوعه و اگر ممكن نبود واقع هم نمىشد . حال كه اين فرد از عالم محقق شده ، پس وجود مماثل و فرد ديگر هم ممكن است ؛ زيرا حكم الامثال فيما يجوز و فيما لا يجوز سواء .\r\nدليل نقلى : قرآن در سورهء يس پس از يك سلسله مباحث معادشناسى مىفرمايد :\r\n أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ بَلى \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n وَ هُوَ الْخَلَّاقُ الْعَلِيمُ ؛  « 1 »\r\nآيا كسى كه آسمان‌ها و زمين را آفريده توانا نيست كه [ باز 
  ] مانند آنها را بيافريند ؟ آرى ، اوست آفرينندهء دانا .\r\nاين آيه شريفه تصريح مىكند كه آفرينش مثل اين آسمان‌ها و زمين مقدور خداوند است . در مباحث خداشناسى اثبات كرديم كه تنها امور ممكن الوجود متعلق قدرت واقع مىشوند ، اما امور محال هرگز در تحت قدرت واقع نمىشوند و اين منافاتى با نامتناهى بودن قدرت الهى ندارد ؛ زيرا - همان‌طور كه پيش از اين گفتيم - فاعليت فاعل تام است ، ولى قابل هم بايد قابليتش تام باشد .\r\nفلاسفه قديم نيز بر استحاله آفرينش عالم ديگرى مثل عالم ما ، دو برهان اقامه كرده‌اند .\r\nبرهان اول : اين برهان بر قاعده‌اى عقلى مبتنى است و آن اين كه خلاء در عالم محال است و اين مطلب در مباحث امور عامه با برهان به اثبات رسيده است . اصل استدلال اين است كه اگر جهان ديگرى يافت شود ، كروى « 2 » شكل خواهد بود ؛ زيرا شكل طبيعى همهء اجسام كره است و اگر عالم ديگر هم كروى بود از دو حال خارج نخواهد بود :\r\n1 . يا هر دو عالم و هر دو كره متلاقيان‌اند ، يعنى در نقطهء معينى باهم مماس‌اند .\r\nشبيه دو توپ كه كنار هم و متصل به هم قرار گرفته باشند .\r\n2 . و يا هر دو كره از هم متباين‌اند همانند دو توپى كه از هم فاصله دارند .\r\nهركدام از اين دو فرض كه باشد مستلزم خلاء است و خلاء محال است ؛ پس وجود چنين عالمى محال است .\r\nجواب ما : اولا ما قبول نداريم كه حتما آن عالم ثانى هم كروى الشكل باشد ، بلكه\r\n\r\n\r\n","description":"","footnote":"\r\n( 1 ) . سوره يس ، آيه 81 .\r\n( 2 ) . « كره » به جسمى مىگويند كه او را سطح واحدى احاطه و نسبت مركز آن به سطح از اطراف و جوانب يكسان باشد و خطوطى كه از مركز به سطح آن وصل مىشوند ، همه موازى و از لحاظ اندازه يكسان باشند . هريك از افلاك سماوى كروى شكل‌اند و از اين جهت آنها را كرات سماوى مىگويند . ( فرهنگ علوم عقلى ، ص 487 )\r\n","page_name":" 406 ","page_number":406},
  {"content":"\r\n\r\nمن الممكن كه آن عالم كروى نباشد و در نتيجه مشكل لزوم خلاء در كار نيست و ثانيا بر فرض بپذيريم كه عالم دومى هم كروى است باز هم قبول نمىكنيم كه مستلزم خلاء باشد ؛ زيرا دو صورتى كه شما تصوير كرديد هر دو مال موردى است كه دو عالم بيرون از هم و از يكديگر جدا باشند ، ولى ما مىگوييم شايد عالم ثانى داخل در پوسته و شكم يكى از همين افلاك سماوى باشد شبيه دايرهء كوچكى كه در داخل دايرهء بزرگ‌تر ترسيم كنيم و شايد عالم ما با آن عالم ديگر هر دو داخل جسم ديگرى باشند كه آن جسم كل بر هر دو عالم محيط باشد . شبيه دواير كوچك و بزرگ كه در شكم يك دايره بزرگ‌تر از خودشان قرار دارند و در هريك از اين دو فرض خلاء ، لازم نمىآيد تا تالى فاسد پيدا كند ، فلا اشكال فى الامكان من هذه الجهة .\r\nبرهان دوم : به عقيدهء قدما زمين مركز عالمى است كه ما در آن به سر مىبريم و كرهء ارض از عناصر اربعه تشكيل شده كه عبارت‌اند از آب ، باد ، خاك ، آتش و هريك از اين عناصر اربعه داراى دو نوع ميل و حركت‌اند :\r\n1 . ميل طبيعى و ذاتى آنها كه با قطع نظر از عوامل خارجى داراى آن ميل و حركت هستند .\r\n2 . ميل قسرى و جبرى كه توسط عوامل ديگر از خارج بر اين عناصر تحميل مىشود . مثلا باد و آتش ميل طبيعى آنها به سمت بالاست ، لذا آنها را جسم خفيف مىنامند و اگر آتشى برافروخته شود به‌طور طبيعى به سمت بالا زبانه مىكشد مگر اين كه باد يا عامل ديگر آن را به سمت راست يا چپ و جلو يا پشت سر و يا به طرف پايين حركت دهد كه به مجرد رفع اين مانع باز ميل طبيعى شروع مىشود و آب و خاك به طرف پايين ميل طبيعى دارند و لذا به جسم ثقيل شناخته مىشوند و باريدن باران شاهد است كه دانه‌هاى مرواريد گونهء باران رحمت الهى مستقيما به سمت زمين در حركت است يا آب‌هاى تحت الارضى و فوق الارضى از جانب شمال به سمت جنوب ، يعنى از بالا به پايين در حركت‌اند و اگر احيانا با فشار آب را به بالا پرتاب كنيم مثل فواره باز تا مادامى است كه فشار فواره باشد و همين‌كه اين فشار نبود آب از صد مترى هم كه باشد به سمت زمين برمىگردد و هكذا در ارض . در نتيجه اگر جهان ديگر\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nمماثل با اين عالم و داراى همين عناصر يافت شود ، از دو حال خارج نيست :\r\n1 . يا اين است كه ميل طبيعى عناصر آن عالم به سمت مركز عالم ما ، يعنى زمين است و به عبارت كتاب يا اين است كه آن عناصر هم به‌طور طبيعى طالب مكان‌هاى همين عناصر عالم ما هستند ؛\r\n2 . و يا ميل طبيعى آنها به سمت زمين ما نيست و به عبارت ديگر طالب امكنه عناصر عالم ما نيستند .\r\nاگر طالب امكنه عناصر عالم ما باشند لازم مىآيد وجودشان در عالم ديگرى قسرى و تحميلى و بر خلاف ميل طبيعى آنها باشد و اگر قسرى شد نبايد دوام داشته باشد ؛ چون حركت قسرى دائمى نيست درحالىكه دوام دارد ، پس اين احتمال باطل است .\r\nاگر ميل طبيعى آنها به سوى اين مركز نباشد لازم مىآيد امور متفقة الحقيقة ؛ يعنى دو فرد از آب يا خاك مثلا در احكام متفاوت باشند ؛ يعنى يكى ميل طبيعىاش به سمت مركز عالم ما باشد و ديگرى نباشد ، درحالىكه شما گفتيد : حكم الامثال فيما يجوز و فيما لا يجوز سواء . پس وجود عالم ديگر ممكن نيست .\r\nجواب ما : آيا ماهيت عناصر اوليه عوالم ديگر با جهان ما يكى هستند ؟ خير ، شايد آب و خاك عالم ديگر با آب و خاك عالم ما از دو طبيعت باشند ، چنانچه قرآن مىگويد :   نارُ اللَّهِ الْمُوقَدَةُ * الَّتِي تَطَّلِعُ عَلَى الْأَفْئِدَةِ   آتش جهان ما از پوست مىسوزاند تا به قلب مىرسد ، ولى آتش جهان ديگر از دل مىسوزاند . ثانيا ، برفرض كه عناصر هر دو عالم از يك حقيقت باشند ، مىگوييم : شما چه دليلى داريد بر اين كه حتما بايد ميل طبيعى عناصر همهء عوالم به سوى مركز عالم ما يعنى زمين باشد ؟ خير ، هر عالمى متناسب با خود ارضى دارد كه آن ارض مركز همان عالم محسوب مىشود و ميل طبيعى عناصر آن عالم به سوى مركز همان عالم است نه به سوى مركز جهان ما .\r\n\r\n2 . صحت عدم بر عالم\r\nدومين مسأله از مسائل مربوط به معاد عبارت است از اين كه آيا عالمى كه ما در آن به سر مىبريم ممكن العدم است و يا ممتنع العدم ؟ به عبارت ديگر آيا ممكن است اين\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nعالم نابود شده و جهانى نو به جاى آن بنياد نهاده شود و يا ممتنع است ؟\r\nدر اين رابطه چهار نظريه در كتاب شريف كشف المراد ذكر شده كه به ترتيب عبارت‌اند از :\r\n1 . گروهى از حكماى قديم و به پيروى از آنها مادىگرايان عصر ما معتقد بوده و هستند كه اين عالم واجب الوجود لذاته است ؛ يعنى هستى عين ذات اوست و از ذات او سرچشمه مىگيرد و وجود براى او ضرورى بوده و عدم بر او ممتنع است و يا به عبارت ديگر عالم قديم و ازلى است و موجودى اين‌چنين ، نه داراى عدم سابق است و نه عدم لاحق به بيانى كه در مباحث خداشناسى گذشت . طبق اين نظريه عدم و نابودى براى عالم ممتنع به امتناع ذاتى است ؛ چون كسى هستى را به عالم نداده تا بتواند از عالم بگيرد ، بلكه هستى مال خود اوست و پيوسته موجود است .\r\nجواب ما : در اول مبحث خداشناسى ثابت كرديم كه عالم حادث است و نه قديم و وقتى كه حادث شد الّا و لا بد ممكن الوجود خواهد بود ؛ چون اگر واجب بود حادث نبود ، بلكه قديم بود كه قدمت لازمهء لاينفك وجوب وجود است و وقتى كه عالم ممكن شد همان‌گونه كه هستى و وجود براى او ممكن بود نيستى و عدم نيز بر او ممكن است .\r\n2 . گروه ديگرى از حكماى قديم معتقد بودند كه جهان ما ممتنع العدم است ؛ يعنى نابودى بر او محال است اما نه به امتناع ذاتى ، بلكه به امتناع بالغير و آن غير همان علت عالم است .\r\nبيان مطلب : از طرفى عالم معلول خداوند است و علت كه خدا باشد واجب الوجود است ؛ يعنى هيچ‌گاه عدم بردار نيست و از طرفى تخلف معلول هم از علت تامه محال است پس مادامى كه علت ، يعنى خدا هست معلول هم كه عالم باشد خواهد بود و حيث اين كه علت ابدى است پس معلول او هم ابدى بوده و عدم بر او ممتنع است .\r\nجواب ما : اين بيان شما در فاعل موجب صدق مىكند ؛ يعنى در فاعل موجب است كه معلول از علت انفكاك ندارد . آن‌گاه اگر خدا هم فاعل موجب باشد ، پس معلول وى يعنى عالم از او منفك نخواهد شد ؛ ولى خوشبختانه در مبحث قدرت از مباحث\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nصفات خدا ثابت كرديم كه خداوند فاعل مختار است و فاعل مختار فعلش را با اراده و اختيار انجام مىدهد و اراده در فاعل مختار جزء اخير علت تامه است و لذا مخلوق وى تابع ارادهء اوست ؛ يعنى تا اراده نكرده فعلى نيست و همين‌كه اراده كرد آن اثر موجود مىشود .  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ .  هر لحظه اراده‌اش را برگيرد آن فعل نيست . پس از اين ناحيه نيز دليلى بر امتناع نيافتيم .\r\n3 . گروهى از متكلمين اهل سنّت ، يعنى كراميه و جاحظ مىگويند : عالم قديم و واجب الوجود نيست بر خلاف دو گروه اول ، بلكه عالم حادث است ؛ يعنى نبود و بعد به وجود آمد اما اين جسم حادث براى ابد و تا بىنهايت باقى بوده و هرگز فناپذير نيست به دليل اين كه اگر بخواهد فانى و تباه شود از دو حال خارج نيست :\r\n1 . يا ذات اين جسم مقتضى فناى آن است ؛\r\n2 . و يا فاعل اين اجسام كه خداوند باشد .\r\nذات كه مقتضى فنا نيست ، ذات بما هى هى لا اقتضاست ؛ يعنى نه در اصل حدوث ذات جسم خواهان بوده و نه در بقا و نه در فنا ، بلكه ذات عاشق ماندن است ، پس عامل اعدام ذات نيست . فاعل هم علت اعدام نيست ؛ زيرا شأن فاعل بما هو ايجاد و فعل است نه اعدام و نفى . اگر كسى بگويد : اعدام هم نوعى ايجاد است ، يعنى ايجاد العدم پس از شأن فاعل خواهد بود ، اين دسته مىگويند : شما تعبير را عوض كرديد ؛ زيرا ايجاد العدم مساوى است با عدم الايجاد و به عبارت كتاب ، فعل العدم مساوى با نفى الفعل است ، پس از شأن فاعل نيست .\r\nاگر كسى بگويد : چه اشكالى دارد كه خداوند ضد اين اجسام را بيافريند و آن ضد سبب اعدام اين اجسام گردد ، اين گروه مىگويند : قانون ضدان اين است كه هركدام ضد ديگرى و مانع از وجود ديگرى است با اين حساب شما به چه دليل مىگوييد آن ضد اولويت دارد كه اعدام‌كنندهء اين جسم باشد ؟ خير كسى را رسد كه عكس كند و بگويد اين جسم اعدام‌كنندهء آن ضد است .\r\nجواب ما : شارح مىفرمايد : اين سخنان سراسر خطاست . اين كه گفتيد : فاعل شأنش ايجاد است نه اعدام ، ما مىگوييم : خير ، همان‌طور كه ايجاد به فاعل مستند مىشود\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nهمچنين اعدام هم به او مستند مىشود و در تعبيرات كتاب و سنت مىخوانيم :  « يُحْيِي وَ يُمِيتُ » *  ، يا « محيى » و يا « مميت » .\r\nنيز اين كه گفتيد : ايجاد العدم با عدم الايجاد يكى است ، ما مىگوييم : فرق واضحى است ميان نفى الفعل ، يعنى چيزى از اول به وجود نيامده و ميان اعدام الموجود ، يعنى چيزى موجود است و ما او را اعدام مىكنيم . همچنين اين كه گفتيد : ما قبول نداريم كه ضد اجسام اولويت داشته باشد به اعدام اجسام لوقوع التضاد من الطرفين . . . ، ما مىگوييم : چه اشكالى دارد كه كسى اين اولويت را احتمال بدهد ولو سبب آن مجهول و ناشناخته باشد ؟ امكان اين معنا كه هست ( و به قول ابن سينا : كلّما قرع سمعك و لم يقم على امتناعه برهان فذره فى بقعة الامكان ) و آخرين جواب ما اين است كه چه اشكالى دارد كه اين اجسام كه يك سلسله جواهرند ، وجودشان مشروط به وجود يك سلسله اعراض از قبيل حركت ، زمان و . . . باشد كه اين اعراض آنا فآنا يافت مىشوند آن‌گاه تا زمانى كه خداوند اين اعراض را تجديد كند شرط وجود جسم موجود است جوهر هم موجود خواهد بود و همين‌كه خداوند ايجاد اعراض را متوقف كرد شرط الوجود منتفى مىشود ؛ و اذا انتفى الشرط انتفى المشروط . تمام اين امور ممكن است و هركدام هم دليل بر امكان عدم عالم ماست .\r\n4 . بيشتر متكلمين مذاهب آسمانى طرفدار امكان‌اند و مىگويند : عالم ممكن العدم است و به نظر مصنف كتاب همين حق است . دليل مطلب آن است كه عالم ما ممتنع الوجود نيست ، و گرنه موجود نمىشد درحالىكه هست . همچنين واجب الوجود هم نيست ، و الّا حادث نمىشد ، بلكه قديم بود درحالىكه حادث است . پس اين عالم ممكن الوجود است و ممكن آن است كه از خود لااقتضاست و نسبت او به دو طرف وجود و عدم مساوى است . پس تا ارادهء خدا هست عالم نيز هست و همين‌كه اراده برداشته شد عالم هم نابود مىشود .\r\n\r\n3 . وقوع عدم عالم و چگونگى آن\r\nپس از اين كه دربارهء امكان و جواز عقلى اعدام و نابودى اين عالم بحث شد ، اكنون دربارهء تحقق خارجى عدم اين عالم و كيفيت اين عدم گفتگو مىكنيم . در اينجا دو\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nسؤال داريم :\r\n1 . آيا روزى خواهد رسيد كه عالم هستى ، يعنى مجموعهء آسمان‌ها و زمين و ما فيهما و ما بينهما هلاك و نابود شوند و جهانى نو بنيان‌گذارى شود ؟\r\n2 . كيفيت و نحوه اعدام و نابودى اين عالم به چه نحوى است ؟\r\nجواب سؤال اول : كاملا روشن است كه تنها راه اثبات وقوع ، دلايل نقلى و آيات قرآن است و عقل فقط مىتواند امكان را ثابت كند كه ثابت كرد ، ولى اين‌گونه نيست كه هرآنچه ممكن شد روزى واقع هم بشود . پس عقل در اين باب سردرگم است و بايد به سراغ شرع رفت البته شرع و قرآنى كه پيش از اين با برهان و دليل عقلى صدق و حقانيت آن و وحى بودن آن و اين كه :   ما يَنْطِقُ عَنِ الْهَوى * إِنْ هُوَ إِلَّا وَحْيٌ يُوحى   « 1 » و اين كه كذب بر خداوند محال است به اثبات رسيده است ، فلذا شرع متكى بر عقل است .\r\nبه سراغ قرآن مىرويم و پاى درس اين كتاب آسمانى مىنشينيم . خوشبختانه آيات بىشمارى به اين معنا تصريح كرده كه در كتاب به برخى از آنها اشاره شده است :\r\n1 .  هُوَ الْأَوَّلُ وَ الْآخِرُ ؛  يعنى سرآغاز همه موجودات اوست پس موجودات مبداء دارند ؛ يعنى نبوده و بعد به وجود آمده‌اند و سرانجام همه موجودات هم اوست پس موجودات پايان دارند ؛ يعنى روزى هم نابود خواهند شد .\r\n2 .  كُلُّ شَيْءٍ هالِكٌ إِلَّا وَجْهَهُ ؛  يعنى بدون استثنا جميع اشيا و ممكنات هلاك شونده و نابودشدنى هستند و يگانه حقيقتى كه مرگ و نيستى و هلاكت هرگز به سراغ او نخواهد آمد ذات مقدس بارى تعالى است .\r\n3 .   كُلُّ مَنْ عَلَيْها فانٍ * وَ يَبْقى وَجْهُ رَبِّكَ ذُو الْجَلالِ وَ الْإِكْرامِ ؛   يعنى هر آن كسى كه بر اين عالم است فانى و رفتنى است . روزى همه نابود مىگردند و تنها ذات حق تبارك و تعالى باقى مىماند .\r\nو ده‌ها آيه ديگر . . .\r\n\r\n\r\n","description":"","footnote":"\r\n( 1 ) . سوره نجم ، آيه 3 و 4 .\r\n","page_name":" 412 ","page_number":412},
  {"content":"\r\n\r\n هركه آمد به جهان اهل فنا خواهد بود * آن‌كه پاينده و باقى است خدا خواهد بود \r\nبه استناد همين آيات ملّيّين و متكلمين اعم از معتزله و اشاعره و اماميه ، بالاجماع قائل به فنا و نابودى هستند .\r\nجواب سؤال دوم : اختلاف است در اين‌كه آيا چيزى كه فانى و معدوم مىگردد دوباره همان شىء بعينه قابل برگشت و ايجاد هست يا خير ؟ به عبارت ديگر ، آيا اعادة المعدوم بعينه جايز است يا نه ؟ در اين باب كلا سه نظريه مطرح است :\r\n1 . دانشمندان معتزله مىگويند : اعادة المعدوم بعينه جايز و ممكن است و اين سخن مبتنى است بر مذهب آنهاست كه مىگويند : « المعدوم فى عدمه شىء » و لذا وقتى هم كه موجودى معدوم مىگردد آن ذات و حقيقت مختصهء به او معدوم و باطل نگرديده بلكه تنها صفت وجود و تحقق از وى سلب گرديده . بنابراين ، از آن رهگذر كه ذات و ماهيت مخصوصه در هر دو حال وجود و عدم باقى است و لذا اعادهء آن دوباره هم ممكن است .\r\n2 . دانشمندان اشعريه مىگويند : هر موجودى هنگامى كه معدوم گرديد به كلى حقيقت و ذات او هم باطل شده و نفى محض مىگردد . با اين حال مىگويند : اين معدوم روزى بعينه و شخصه برمىگردد و آن روز معاد است .\r\n3 . فلاسفه و گروهى از متكلمين اهل سنّت : از قبيل محمود خوارزمى و ابو الحسن بصرى و متكلمين اماميه نظير خواجهء طوسى و علّامه مىگويند : اعادة المعدوم بعينه ممتنع و برهانى كه بر امتناع آورده‌اند عبارت است از : « لو كانت اعادة المعدوم جائزة لكانت اعادة الوقت الذى حدث فيه اوّلا جائزة لكن اللازم باطل فالملزوم كذالك » .\r\nبيان ملازمه : انّ الوقت الاوّل من شرائط وجود ذلك الشخص المعين و مشخصاته فيستحيل وجوده ثانيا بعينه من دون ذلك الشرط .\r\nبيان بطلان لازم : انّه لو اعيد ذلك الوقت بعينه لكان ذلك الايجاد احد اثاله فى وقته الاول ، فيكون من حيث هو معاد مبتدا و هذا خلف باطل .\r\nدر نتيجه مىگوييم : از طرفى در جواب سؤال اول بيان شد كه اين عالم معدوم خواهد شد ؛ يعنى به كلى نابود مىشود و از طرفى در مباحث آينده ضرورت معاد و\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاين كه دوباره همين موجودات برمىگردند و برانگيخته مىشوند را ثابت خواهيم كرد و از طرف سوم به حكم مقدمهء فوق ، اعادة المعدوم بعينه محال است ؛ لذا به نظر مىآيد كه اين سه جمله نوعى تناقض‌گويى است و باهم نمىسازند و هركدام از متكلمين در حل اين تناقض بيانى دارند و جمعا سه بيان است :\r\n1 . بيان متكلمين شيعه : موجودات دو دسته‌اند :\r\nالف . غير مكلفين و غير انسان‌ها كه اينها وجوب اعاده ندارند ؛\r\nب . مكلفين كه واجب الاعاده هستند تا هركس به سزاى اعمال خويش برسد ؛ زيرا در اين دنيا نه خوبان و پاكان به پاداش عمل خويش رسيدند و نه ستمگران به كيفر اعمال خويش و لذا به حكم حكمت و عدل الهى بايد اعاده شده و به پاداش و كيفر برسند . حال نسبت به غير مكلفين مطلب مهم نيست ؛ چون آنها اساسا واجب الاعاده نيستند و لذا جايز است كه به كلى معدوم شوند و اعاده نشوند ، ولى نسبت به مكلفين چون اعاده واجب است ، لذا اعدام در اينجا به معناى معدوم شدن و نيست محض شدن نيست ، بلكه به معناى تفرق اجزاست ؛ يعنى اين مجموعه از هم پاشيده شده و ذرات آن در اين فضاى بىكران پراكنده مىگردد ، ولى معدوم نمىشود ، آن‌گاه قابل آن است كه دوباره جمع شده و روح به آن بازگردد و محشور شود .\r\nممكن است بگوييد كه قرآن فرمود :  كُلُّ شَيْءٍ هالِكٌ  يا  كُلُّ مَنْ عَلَيْها فانٍ ،  يعنى هلاك و نابود مىشود ، مىگوييم : آرى ، اين معنا بر تفرق اجزا هم صدق مىكند ؛ زيرا مكلفين پس از مردن و تفرق اجزا ، يصدق عليه انه هالك ، يعنى انه غير منتفع به و يا منظور هلاكت بالنظر به ذات باشد ؛ يعنى ممكن الوجود پس از وجود هم بالنظر إلى ذاته هالك است و فانى است و هستى او از خود نيست . البته اينها توجيه است ، ولى با وجود برهان عقلى از اين توجيهات ناگزيريم . آن‌گاه وقتى هلاكت به معناى تفرق اجزا شد مىگوييم : اعادهء دوباره ، كارى آسان است به اين كه خداوند آن اجزاى پراكنده را دوباره جمع كرده و باهم تأليف ساخته و احيا كند . شواهدى در قرآن بر اين معنا داريم :\r\n1 . قصه حضرت ابراهيم و چهار پرنده :\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَ اعْلَمْ أَنَّ اللَّهَ عَزِيزٌ حَكِيمٌ ؛  « 1 »\r\nو [ ياد كن 
  ] آن‌گاه كه ابراهيم گفت : « پروردگارا ، به من نشان ده ؛ چگونه مردگان را زنده مىكنى ؟ » فرمود : « مگر ايمان نياورده‌اى ؟ » گفت : « چرا ، ولى تا دلم آرامش يابد » . فرمود : « پس ، چهار پرنده برگير ، و آنها را پيش خود ، ريز ريز گردان ؛ سپس بر هر كوهى پاره‌اى از آنها را قرار ده ؛ آن‌گاه آنها را فراخوان ، شتابان به سوى تو مىآيند ، و بدان كه خداوند توانا و حكيم است .\r\n2 . داستان عزير پيامبر و مركب او :\r\n أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها فَأَماتَهُ اللَّهُ مِائَةَ عامٍ ثُمَّ بَعَثَهُ قالَ كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ وَ لِنَجْعَلَكَ آيَةً لِلنَّاسِ وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ ؛  « 2 »\r\nيا چون آن كس كه به شهرى كه بام‌هايش يك سر فرو ريخته بود ، عبور كرد ؛ [ و با خود مى 
  ] گفت : « چگونه خداوند ، [ اهل 
  ] اين [ ويرانكده 
  ] را پس از مرگشان زنده مىكند ؟ » . پس خداوند ، او را [ به مدت 
  ] صد سال ميراند .\r\nآن‌گاه او را برانگيخت ، [ و به او 
  ] گفت : « چه قدر درنگ كردى ؟ » گفت : « يك روز يا پاره‌اى از روز را درنگ كردم » . گفت : « [ نه 
  ] بلكه صد سال درنگ كردى ، به خوراك و نوشيدنى خود بنگر [ كه طعم و رنگ آن 
  ] تغيير نكرده است ، و به درازگوش خود نگاه كن [ كه چگونه متلاشى شده است . اين ماجرا براى آن است كه هم به تو پاسخ گوييم 
  ] و هم تو را [ در مورد معاد 
  ]\r\n\r\n\r\n","description":"","footnote":"\r\n( 1 ) . سورهء بقره ، آيه 260 .\r\n( 2 ) . سورهء بقره ، آيه 259 .\r\n","page_name":" 415 ","page_number":415},
  {"content":"\r\n\r\nنشانه‌اى براى مردم قرار دهيم . و به [ اين 
  ] استخوان‌ها بنگر ، چگونه آنها را برداشته به هم پيوند مىدهيم ؛ سپس گوشت بر آن مىپوشانيم » . پس هنگامى كه [ چگونگى زنده ساختن مرده 
  ] براى او آشكار شد ، گفت :\r\n« [ اكنون 
  ] مىدانم كه خداوند بر هر چيزى تواناست » .\r\n2 . بيان جماعت معتزله : اين گروه با ما در كيفيت اعدام مخالفت كرده‌اند ؛ زيرا ما گفتيم : اعدام به معناى تفرق اجزاست ، ولى آنها گفته‌اند : اعدام به معناى خروج از وجود است ؛ يعنى خداوند متعال وقتى مىخواهد اين اجسام و جواهر را معدوم سازد ضد آنها را كه فناست مىآفريند و فنا سبب نابودى آنها مىگردد . خود اين گروه سه شعبه شده‌اند :\r\n1 . ابن اخشيد گفته است : فنا حقيقتى است كه متحيز و مكان پركن است و نه قائم به يك حقيقت متحيز ، يعنى جسم . در عين حال در جهت معينى از جهات محقق مىشود و هنگامى كه خداوند او را در آن جهت آفريد تمام اين جواهر و اجسام از سماوات و ارض به كلى ويران و معدوم مىگردد .\r\n2 . ابن شبيب گفته است : خداوند در درون هر جوهرى فنايى را مىآفريند و پس از ايجاد آن ، در آن بعدى ، آن فنا سبب عدم آن جوهر مىگردد . طبق اين نظر فنا امرى است قائم به محل همانند اعراض .\r\n3 . جبائيان و پيروان آن دو گفته‌اند : فنا حقيقتى است كه حادث مىشود ، ولى نه در محل ؛ يعنى محلى ندارد ، سپس اين امر حادث در حال حدوث سبب فنا و نابودى همهء جواهر مىگردد ؛ چون ضد جواهر است و قابل جمع نيستند و لذا حدوث آن همراه و مساوى با عدم موجودات است .\r\nخود اين عده چند شعبه شده‌اند :\r\nيكم . ابو هاشم جبائى و قاضى القضا گفته‌اند : فناى واحد براى اعدام و نابودى همهء جواهر عالم كافى است .\r\nدوم . ابو على جبائى و اصحابش گفته‌اند : فناى واحد كافى نيست و براى هر جوهرى فناى خاصى هست كه ضد اوست و فنا ديگر موجب اعدام او نيست .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمرحوم علّامه پس از نقل اقوال مىفرمايد : قول به فنا بنابر جميع اقوال مذكور از معتزله باطل است ؛ زيرا اين امر حادث و موجود بدون ترديد مادى است ؛ چون آنها مجرد را به ذات حق منحصر مىدانند . آن‌گاه هر موجودى مادى از دو حال خارج نيست :\r\n- يا جوهرى از جواهرات ، يعنى وجودى است مستقل يا قائم به ذات خود . در اين صورت با جواهر ديگر ضديت نداشته ، بلكه قابل جمع است ، چون هم ماهيت‌اند ؛\r\n- و يا عرضى از عوارض جوهر است ، يعنى وجودى است غير مستقل و قائم به غير در اين صورت مثل ساير اعراض حال در جسم خواهد بود و در هريك از دو صورت محال است كه فنا با جواهر منافى باشد تا سبب فناى جوهر باشد .\r\n\r\nقوله : و لانتفاء الاولوية\r\nدر اين سخن خواجه دو احتمال است :\r\n1 . اين سخن دليل بر امتناع قيام فنا به جوهر باشد به اين بيان كه اگر فنا قائم به جوهر باشد لازم مىآيد كه فنا عرضى باشد حلول‌كننده در جوهر . آن‌گاه جوهر محل بوده و فنا حال . حال به چه دليل شما مىگوييد : اقتضاء فناء مرّ عدم و نفى محل ؛ يعنى جوهر را اولى است از اقتضاى محل ، يعنى جوهر مر نفى حال ، يعنى فنا را ؟ بلكه برعكس منتفى شدن فنا كه حال است توسط جوهر كه محل است اولى است ؛ چون جوهر موجود است و فنا تازه مىخواهد به وجود آيد و ضد هم‌اند . آن‌گاه منع يك ضد دخول ضد ديگر را در وجود با امكان اين منع اولى است از اين كه اين ضد موجود اجازه دهد كه آن ديگرى موجود شود ، سپس سبب فناى اين گردد ، بويژه اگر ضد اول كه موجود است محل اين ضد جديد هم باشد .\r\n2 . و شايد دليل ديگرى باشد براى اثبات اين كه فنا باطل است و آن اين كه اگر فنا ضد جوهر باشد قانون ضدين اين است كه با يكديگر تمانع داشته و كل منهما مانع از تحقق ديگرى هستند . آن‌گاه شما به چه دليل مىگوييد : اين ضد كه فنا باشد اولى است براى اعدام ضد ديگر از اين كه ضد ديگر او را معدوم كند ؟ اولويتى نيست ، بلكه مساوات است و بلكه بالاتر اگر اولويتى هست بايد از اين طرف باشد چون اين ضد\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nموجود است و ضد جديد تازه مىخواهد موجود شود و لذا منع الضد الاول دخول الضد الثانى فى الوجود مع امكان اعدامه له اولى من اعدام المتجدد للضد الباقى . . .\r\n\r\nقوله و لاستلزامه\r\nدر اين قسمت باز هم دليل ديگرى براى ابطال فنا مىآوريم :\r\nمرحله اول : قول به فنا مستلزم يكى از اين دو امر است : « انقلاب در ماهيت » و « تسلسل » ( صغرى ) و اين دو امر هر دو باطل و محال‌اند ( كبرى ) ، پس قول به فنا مستلزم محال است ( نتيجه ) .\r\nبيان ملازمه : چه ملازمه‌اى ميان قول به فنا با احد الامرين است ؟\r\nملازمه اين است كه فنا اگر چيزى باشد يا واجب الوجود لذاته است و يا ممكن الوجود لذاته و هركدام كه باشد باطل است اما اين كه فنا واجب الوجود باشد باطل است به دليل اين كه فرض اين است كه فنا امرى معدوم بوده و سپس موجود شده ؛ زيرا اگر از اول موجود بود باتوجه به اين كه ضد جواهر است هرگز اجازه نمىداد كه جواهر موجود شوند درحالىكه شده‌اند پس واجب الوجود نيست ؛ زيرا عدم سابق دارد و اما اين كه فنا ممكن الوجود باشد باطل است به دليل اين كه فرض اين است كه عدم‌بردار است و الّا تبديل به واجب مىشد كه آن محال است . آن‌گاه عدم فنا كه قبل از وجود آن بوده از سه حال خارج نيست :\r\n1 . يا عدم آن از ناحيه ذات اوست ؛ يعنى ذاتا اقتضاى عدم داشته كه در اين صورت بايد ممكن الوجود نبوده ممتنع الوجود باشد ، درحالىكه در بالا فرض شد كه ممكن است و اگر بخواهد ممتنع باشد اين به معناى انقلاب در ماهيات است كه يك حقيقت ممكنه به يك حقيقت ممتنعه بدل شود ؛\r\n2 . يا عدم آن از ناحيهء فاعل و سببيت علت فاعلى است كه در اين صورت اصل گفتار شما باطل مىگردد ؛\r\n3 . و يا عدم آن هم به واسطهء وجود ضد ديگرى است به اسم فناى دوم ، آن‌گاه تسلسل لازم مىآيد .\r\nتا اينجا ملازمه را بيان كرديم .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبيان بطلان لازم به هر دو قسم : بطلان تسلسل پيش از اين بيان شد و بطلان انقلاب در حقايق و ماهيات هم از امور ضرورى و بديهى است .\r\nمرحله دوم : قول به فنا مستلزم محال است ( صغرى ) و مستلزم المحال ، محال است ( كبرى ) ، پس قول به فنا محال است ( نتيجه ) .\r\nصغراى اين مرحله نتيجه استدلال قبل است ، اما كبراى كلى هم از بديهيات است كه هر چيزى مستلزم امر محالى شد خود او هم از محالات است .\r\n\r\nقوله و اثبات بقاء . . .\r\nگروهى از متكلمين اهل سنّت از جمله ابن شبيب گفته‌اند : جواهر به بقايى كه خود آن وصف بقا در خارج موجود است بدون اين كه در محلى باشد باقى هستند و مادامى كه بقا هست جواهر هم هستند و هنگامى كه بقا منتفى شد آن جوهر هم منتفى مىشود .\r\nخواجهء طوسى در مقام ابطال اين نظريه مىگويد : اين سخن مستلزم احد الامرين است : 1 . ترجيح بلا مرجح ؛ 2 . و يا اجتماع نقيضين .\r\nاين دو امر از محالات‌اند ، پس اين سخن از محالات است .\r\nجناب علّامه مىفرمايد : در تفسير اين بيان خواجه يكى از دو مطلب به ذهن ما مىرسد كه محتمل است هركدام از آن دو مراد مصنف باشد و آنها عبارت‌اند از :\r\n1 . اول اين كه بگوييم : بقا يا از مقوله جوهر است و يا عرض ( صغرى ) و هر دو قسم باطل است ( كبرى ) پس قول به بقا باطل است ( نتيجه ) .\r\nاما اين كه جوهر باشد باطل است : به دليل اين كه شما شرط كرديد كه وجود جواهر منوط به بقاست فما دام موجودا جواهر موجودند و اذا انتفى انتفى الجوهر از باب اذا انتفى الشرط انتفى المشروط . آن‌گاه مىگوييم : قرار دادن بقا را كه جوهرى است شرط براى وجود جواهر ديگر اولى از قرار دادن جوهر ديگر شرط براى بقا نيست ؛ چون هر دو جوهرند و در حكم مشترك‌اند . آن‌گاه يا بايد بگوييم : هريك از دو جوهر شرط براى وجود آن ديگرى است كه اين دور است و الدور باطل ، و يا بايد گفت : هيچ‌كدام از دو جوهر شرط براى جوهر ديگر نيستند و هو المطلوب .\r\nو اما اين كه عرض باشد باطل است به علت اين كه اگر بقا عرضى از عوارض باشد\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nلازم مىآيد اجتماع نقيضين ؛ زيرا عرض موجودى است در محل و تابع محل آن‌گاه اگر بقا موجود باشد نه در محل اين تناقض است كه هم قائم بالمحل است و هم قائم به محل نيست و ترجيح بلا مرجح و تناقض از محالات‌اند .\r\n2 . دوم اين كه بگوييم : بقا يا واجب الوجود لذاته است و يا ممكن الوجود لذاته و هركدام كه باشد باطل است پس بقا باطل است اما اين كه واجب الوجود باشد باطل است به دليل اين كه وجود بقاء بعد العدم دليل بر اين است كه ممكن العدم است و از طرفى واجب الوجود بودن مستلزم اين است كه ممتنع العدم باشد پس هم ممكن است عدم آن و هم ممكن نيست و اين اجتماع نقيضين است و باطل است و اما اين كه ممكن الوجود باشد باطل است ؛ زيرا نبودن بقا در وقتى نه در وقت ديگر ( كه شما مىگوييد تا هست جوهر هم هست و وقتى نبود جوهر هم نيست ) ترجيح بلامرجح است ؛ زيرا اگر بقا بخواهد معدوم شود از چند حال خارج نيست .\r\nالف . يا عدم آن مستند به ذات اوست ؛ يعنى ذاتا خواهان عدم بوده كه اين محال است چون مستلزم اين است كه بقا ممتنع الوجود باشد درحالىكه فرض هم اين است كه بقا ممكن الوجود است پس تناقض لازم مىآيد .\r\nب . يا مستند به فاعل است ؛ مىگوييم : حكم الامثال فيما يجوز و فيما لا يجوز سواء . پس همين سخن را در جواهر هم بزنيد .\r\nج . يا مستند به ضد ديگرى است ؛ مىگوييم : نظير اين حرف را در جواهر هم مىشود گفت . آن‌گاه قول به اين امور در بقا نه در جواهر ، مستلزم ترجيح بلامرجح است .\r\nد . و يا عدم خود بقا هم مستند به انتفاى شرط آن است ؛ پس اين بقا هم بقايش مستند بقاى ديگر است . آن‌گاه كدام يك از اين دو بقا شرط و وصف بقاى ديگرى باشد ؟ هركدام را بگيريد ، مىگوييم : چرا آن ديگرى نباشد ؟ و در نتيجه ترجيح بلامرجح لازم مىآيد كه آن هم باطل است .\r\n\r\nقوله و اثباته فى المحل\r\nگروهى از اشاعره و برخى از معتزله مثل ابو القاسم كعبى بلخى گفته‌اند : جواهر باقى و موجودند توسط بقايى كه خود آن بقا قيام به اين جوهر دارد . آن‌گاه هنگامى\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nكه خداوند اراده مىكند اعدام آنها را اين بقا را ايجاد نمىكند و وقتى بقا نبود جوهر نابود است .\r\nخواجهء طوسى در مقام ابطال اين قول مىفرمايد : اين سخن مستلزم توقف يك شىء بر نفس خود است يا به واسطة و يا بلاواسطه ( صغرى ) و توقف الشىء على نفسه مطلقا باطل است ( كبرى ) ، پس اين سخن فاسد است ( نتيجه ) .\r\nبيان مطلب : حصول و تحقق بقا در محل كه جوهر باشد متوقف است بر اين كه آن محل در آن ثانى موجود باشد از طرفى حصول جوهر در آن دوم يا همان بقاست و يا معلول آن است و هركدام كه باشد فاسد است .\r\nاما اين كه حصول همان بقا باشد اين مستلزم توقف شىء بر نفس خود از ابتداست ، و اما اين كه حصول معلول بقا باشد اين مستلزم توقف شىء است بر نفس معلول خودش درحالىكه معلول او هم بر او متوقف است و اين هم مستلزم توقف شىء است بر نفس خود با يك واسطه و خلاصه يكى دور مصرح است و ديگرى دور مضمر و هر دو باطل‌اند ؛ چون مستلزم تقدم شىء است بر خودش و آن هم مستلزم تناقض است .\r\nدر خاتمه از اين كه قسمت فنا و بقا را متعرض شده و ترجمه گونه‌اى از آن ذكر كردم عذر خواهم و صرفا از باب اين كه اين قسمت كتاب ناقص نماند آوردم . از طرفى هم خوانندهء عزيز توجه كند كه وقتى انسان از ثقل اصغر الهى ، يعنى اهل بيت عليهم السّلام جدا شد و به مغز خود اكتفا كرد چه مهملاتى را مىبافد كه در قوطى هيچ عطارى يافت نمىشود .\r\n\r\n4 . معاد جسمانى\r\nدر اين بحث در حقيقت دو مطلب مورد بحث است :\r\n\r\nمطلب اول . اصل ضرورت معاد :\r\nمسأله معاد و روز جزا از مسائل ضرورى دين مبين اسلام است . در قرآن بيش از هزار آيه در اين رابطه نقل شده و معاد را از طرق گوناگون مىتوان اثبات كرد . جناب خواجه به دو دليل اشاره كرده است :\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nدليل اول : عدالت خداوند مقتضى است كه روز جزايى باشد ؛ زيرا در اين دنيا ما انسان‌هاى زيادى را مىبينيم كه مظلوم واقع شده و حقوق آنها پايمال مىگردد و متقابلا انسان‌هاى زيادى ستم و تجاوزگرى دارند مثلا چنگيز ، فرعون ، صدام ، بخت نصر ، هيتلر و ساير جلّادان تاريخ اين همه در اين دنيا آدم كشته‌اند و در اين جهان نه ظالم و نه مظلوم به سزاى اعمال خويش نمىرسند . پس بايد روزى باشد كه عادلانه ميان انسان‌ها قضاوت شود و وعده‌هاى ثواب و وعيده‌هاى عقاب جامه عمل بپوشد و آن روز قيامت است .\r\nدليل دوم : اگر معادى نباشد لازم مىآيد كه وجود تكاليف عبث باشد و اللازم باطل فالملزوم مثله .\r\nبيان ملازمه : تكليف يعنى بار سنگينى از مسؤوليت‌ها و مشقت‌ها را بر دوش انسان گذاشتن و اين سختىها نبايد بدون جزا باشد يا به نحو كيفر و يا پاداش و نيز بلاهايى كه به بعضى افراد مىرسد در اين دنيا و على الدوام در محروميت به سر مىبرند . پس بايد روزى باشد كه پاداش اين تكاليف و بلاها داده شود و يقينا پاداش‌ها و كيفرها در اين جهان به ما داده نمىشود ؛ پس بايد قيامتى باشد ، و گرنه تكاليف عبث مىشود .\r\nبيان بطلان لازم : كار عبث قبيح است و فعل قبيح از مولاى حكيم صادر نمىشود .\r\n\r\nمطلب دوم . معاد جسمانى :\r\nبه اعتقاد ما معاد دو شعبه دارد : روحانى و جسمانى . ما مسلمان‌ها معتقديم كه در قيامت انسان‌ها با همين بدن و روح محشور مىگردند و تنها معاد روحانى نيست . دليل بر معاد جسمانى اين است كه معاد جسمانى عقلا امرى ممكن است ؛ زيرا ما قبلا گفتيم كه معاد به معناى اعادهء معدوم نيست تا محال باشد ، بلكه به معناى جمع كردن اجزاى پراكنده است كه كاملا براى خداوند مقدور است ؛ پس المعاد ممكن . علاوه بر امكان ، معصوم عليه السّلام و قرآن خبر داده‌اند كه معاد واقع خواهد شد ، لذا مىپذيريم . در اين زمينه آيات قرآنى بسيار است ؛ آيات 259 و 260 سوره بقره كه در بخش قبلى به آنها اشاره شد ، از اين قبيل‌اند . اكنون به موارد ديگرى اشاره مىكنيم :\r\n  وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ * قُلْ  \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ ؛  « 1 »\r\nو براى ما مثلى آورد و آفرينش خود را فراموش كرد ؛ گفت : « چه كسى اين استخوان‌ها را كه چنين پوسيده است زندگى مىبخشد ؟ »\r\n  وَ إِذْ قالَ مُوسى لِقَوْمِهِ إِنَّ اللَّهَ يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ * قالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ . . .     وَ إِذْ قَتَلْتُمْ نَفْساً فَادَّارَأْتُمْ فِيها وَ اللَّهُ مُخْرِجٌ ما كُنْتُمْ تَكْتُمُونَ * فَقُلْنا اضْرِبُوهُ بِبَعْضِها كَذلِكَ يُحْيِ اللَّهُ الْمَوْتى وَ يُرِيكُمْ آياتِهِ لَعَلَّكُمْ تَعْقِلُونَ ؛   « 2 »\r\nو هنگامى كه موسى به قوم خود گفت : « خدا به شما فرمان مىدهد كه :\r\nماده گاوى را سر ببريد » ، گفتند : « آيا ما را به ريشخند مىگيرى ؟ » گفت : « پناه مىبرم به خدا كه [ مبادا 
  ] از جاهلان باشم » . گفتند : « پروردگارت را براى ما بخوان ، تا بر ما روشن سازد كه آن چگونه [ گاوى 
  ] است ؟ » گفت : « وى مىفرمايد : آن ماده گاوى است نه پير و نه خردسال ، [ بلكه 
  ] ميانسالى است بين اين دو . پس آنچه را [ بدان 
  ] مأموريد به جاى آريد » . . . . و چون شخصى را كشتيد ، و دربارهء او با يكديگر به ستيزه برخاستيد ، و حال آن‌كه خدا ، آنچه را كتمان مىكرديد ، آشكار گردانيد . پس فرموديم : « پاره‌اى از آن [ گاو سربريده را 
  ] به آن [ مقتول 
  ] بزنيد » [ تا زنده شود 
  ] اين‌گونه خدا مردگان را زنده مىكند ، و آيات خود را به شما مىنماياند ، باشد كه بينديشيد .\r\n\r\nشبهه آكل و مأكول\r\nدربارهء معاد جسمانى شبهاتى مطرح است كه مشهورترين آنها شبهه آكل و مأكول است كه مطرح ساخته و جواب مىدهيم .\r\nمقدمه : در اين كه مخاطب الهى و مكلف به تكاليف الهيه كدام جزء از اجزاى انسانى است ميان دانشمندان اختلاف است :\r\n\r\n\r\n","description":"","footnote":"\r\n( 1 ) . سوره يس ، آيه 78 .\r\n( 2 ) . سوره بقره ، آيه 67 - 73 .\r\n","page_name":" 423 ","page_number":423},
  {"content":"\r\n\r\n1 . گروهى بر آن‌اند كه نفس مجرد انسانى مكلف به اين تكاليف است و از اين گروه‌اند فلاسفه يونان ، نصارى ، تناسخيه و گروهى از اشاعره و گروه‌هايى از معتزله و اماميه و صوفيه .\r\n2 . گروهى از محققين بر آن‌اند كه اجزايى از همين بدن انسان مخاطب و مكلف است كه نامش اجزاى اصليه است و آن اجزاى معين براى ما مشخص نيست و آن اجزاى اصليه از آغاز ولادت تا پايان زندگى باقى است و هرگز نه بر آنها افزوده شده و نه از آنها كاسته مىشود و زياد شدن و كم شدن و چاقى و لاغرى و اختلاف حالات و تغيير و تحول از آن اجزاى فرعيه‌اى است كه به اين اجزاى اصليه مىپيوندد و خود اينها دو دسته‌اند :\r\nيكم . كسانى كه روح مجرد را قائل نيستند مىگويند : فقط در معاد همان اجزاى اصليه عود مىكنند .\r\nدوم . و كسانى كه نفس و روح مجرد را قائل‌اند مىگويند : در قيامت آن اجزاى اصليه به همراه نفس ناطقه انسانى عود مىكنند .\r\nپس از مقدمه فوق مىگوييم كه يكى از شبهات معاد جسمانى شبهه آكل و مأكول است و آن اين كه اولا ، اگر فرض كنيم كه انسانى انسان ديگر را بخورد و اجزاى بدن او جزء بدن آكل شود . اگر اين اجزا در قيامت به انسان مأكول برگردد لازم مىآيد انسان آكل معدوم شود و بالعكس . ثانيا ، اگر معاد جسمانى حق باشد از دو حال خارج نيست :\r\nالف . يا خداوند تمام اجزاى بدن انسان را از اول عمر تا آخر عمر اعاده مىكند . بدن پيوسته در حال سوخت‌وسوز و از دست دادن اجزايى و پيدا شدن اجزا و سلول‌هاى جديد است به گونه‌اى كه هر چند سال يك‌بار كل اين سلول‌ها عوض شده ، آن‌گاه اگر بدن انسان در قيامت با جميع اجزا عودت داده شود لازم مىآيد هركدام از انسان‌ها در قيامت همانند كوهى عظيم الجثه باشند . وانگهى گاه اجزاى تحليل رفته بدن انسان به صورت مواد غذايى درآمده و انسان ديگرى خورده و جزء بدن او شده ، آن‌گاه اگر اين اجزا هم اعاده شوند لازم مىآيد كه يك جزئى يا عضوى جزء و عضو دو انسان باشد و\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاين از محالات است و احدى بدان ملتزم نيست .\r\nب . يا همان مقدارى كه در هنگام مرگ وجود داشته و هركدام كه باشد باطل است .\r\nگاهى ممكن است بنده‌اى خداى را اطاعت كند درحالىكه مركب از اجزائى بوده ، سپس آن اجزا تحليل رفته و اجزاى جديد آمده و با اين اجزاى وى خدا را معصيت كرده است . اگر اين اجزاى اخير اعاده شده و خداوند بر آنها پاداش دهد لازم مىآيد رساندن حق به غير مستحق و اين هم با عدل الهى نمىسازد پس معاد جسمانى قابل قبول نيست .\r\nجواب ما : همان‌گونه كه در مقدمه گفتيم ، هر انسانى داراى اجزاى اصليه‌اى است كه هرگز كم نمىشود و اگر انسان ديگر هم اين اجزا را بخورد جزء اجزاى اصليه بدن او نشده ، بلكه از فواضل خواهند بود و در قيامت همين اجزاى اصليه برمىگردند و عقاب يا كيفر دارند .\r\n\r\nسخنان فلاسفه قديم در رد معاد جسمانى\r\nمنكران معاد جسمانى پنج دليل بر رد آن اقامه كرده‌اند . ما اين دلايل را مطرح كرده و به آنها جواب مىدهيم :\r\n1 . آنچه را قرآن گفته و مسلمانان دربارهء شكافتن آسمان‌ها و درهم فرو ريختن ستارگان و تكوير شمس و . . . معتقدند مستلزم خرق و التيام و كون و فساد در عالم افلاك است و اين از محالات است .\r\n2 . مسلمانان مىگويند : بهشت ما فوق آسمان‌هاست و اين مقتضى آن است كه عالم كروى شكل نباشد و اللازم باطل ؛ زيرا عالم كره است فالملزوم مثله .\r\n3 . مسلمانان معتقدند كه گروهى در جهنم على الدوام مىسوزند و با اين حال زنده هستند و اين از محالات است .\r\n4 . قانون اين است كه هر انسانى از پدر و مادرى متولد شود و شما مسلمان‌ها مىگوييد : اين بدن‌ها در قيامت متولد مىشود و برانگيخته مىشود بدون اين كه پدر و مادرى داشته باشند و هو محال .\r\n5 . شما مسلمان‌ها مىگوييد : نعمت‌هاى بهشتى دائمى است و انسان تا بىنهايت\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nدر آنجا زنده است درحالىكه قواى جسمانى بشر متناهى است و تا وقت معينى فرضا تا هزار سال مىتواند زندگى كند و نه بيشتر .\r\nجواب ما : علّامه مىفرمايد : جواب همهء اينها يك كلمه است و آن اين كه تمام اين شبهات يك سلسله استبعاداتى بيش نيستند ؛ يعنى به عقل فلسفى شما بعيد مىنمايد و گرنه از محالات عقليه نيستند كه نشدنى باشد .\r\nشبهه اول : همان‌گونه كه قبلا ذكر شد كل عالم و از جمله افلاك امور حادثى هستند و امور حادثه همان‌گونه كه قابل اعدام هستند كه قبلا ذكر شد همچنين قابل خرق و التيام هم هستند . البته تمام اينها براساس هيأت قديم و هيأت بطلميوسى است .\r\nشبهه دوم : وجود جنت در ما فوق افلاك هم امرى ممكن است و با قدرت الهى منافاتى ندارد علاوه بر اين كه نمىتوان بالقطع و الجزم جاى بهشت را معين كرد .\r\nشبهه سوم : اين كه انسانى على الدوام بسوزد و با اين حال جسم او باقى بماند اولا از محالات ذاتيه نيست ، بلكه ممكن است و ثانيا خداوند بر هر مقدورى قادر است و لذا چه بسا جسم را تبديل كند به اجزاى ناريه و دوباره اعاده كند و . . . تا بىنهايت .\r\nشبهه چهارم : تولد بدون پدر و مادر امرى ممكن است . اين مسأله در قصه آدم عليه السّلام واقع شده است .\r\nشبهه پنجم : قواى جسمانى هم اگر واسطه در تأثير باشند گاهى اثر آنها نامتناهى خواهد بود البته در اين زمينه‌ها بهترين ملجأ و مرجع ما قرآن است و اين شبهات قابل ذكر و جواب نيستند .\r\n\r\n5 و 6 . ثواب و عقاب\r\nمسأله پنجم از مسائل باب معاد دربارهء داستان ثواب و عقاب يا پاداش و كيفر الهى است و در اين رابطه مطالبى چند مطرح است :\r\n\r\nمطلب اول [ : تعريف چند اصطلاح 
  ]\r\nدر اين مطلب چندين اصطلاح مطرح است :\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\n1 . تعريف لغوى و اصطلاحى حمد\r\nمعناى حمد در لغت چنين است : هو الثناء باللسان على الجميل الاختيارى نعمة كان أو غيرها على سبيل التعظيم ؛ يعنى حمد عبارت است از ستايش به سبب زبان در مقابل يك وصف نيكوى اختيارى ، يعنى صاحب آن در كسب آن مختار باشد چه آن صفت نعمت باشد مثل جود و بخشش و چه غير نعمت نسبت به حامد مثل ستايش زيد بر تقوا و علم و . . . و بايد در حمد قصد تعظيم باشد نه تحقير و استهزا .\r\nحمد در اصطلاح با شكر در لغت به يك معنا آمده كه بعدا خواهيم گفت ، ضمنا حمد هميشه از سوى مخلوق نسبت به خالق است .\r\n\r\n2 . تعريف لغوى و اصطلاحى شكر\r\nشكر در لغت عبارت است از : فعل ينبىء عن تعظيم المنعم سواء كان ذكرا باللسان او محبة بالجنان او عملا بالاركان ؛ يعنى شكر حاكى از تعظيم و بزرگداشت نعمت‌دهنده است ، چه توسط زبان آن كار انجام گيرد يا توسط قلب يا عمل با اعضا و جوارح .\r\nو در اصطلاح عبارت است از : صرف العبد جميع ما خلق اللّه لاجل ما خلق ؛ يعنى به كار بردن بنده تمام آنچه را كه خدا برايش آفريده در مسيرى و براى هدفى كه آفريده شده مثلا چشم را آفريده براى ديدن و لكن نه تمام ديدنىها گوش را آفريده براى شنيدن و لكن نه هر نوع شنيدنى و . . . شكر هم مثل حمد از سوى عبد نسبت به خالق است .\r\n\r\n3 . تعريف لغوى و اصطلاحى مدح\r\nمدح در لغت عبارت است از : الثناء باللسان على الجميل اختياريا كان أو غيره ، نعمة كان أو غيرها ؛ يعنى مدح ذكر خير است به استعانت زبان بر يك وصف نيكويى چه صاحب آن وصف در كسب آن مختار باشد مثل « مدحت عليا لعلمه » و چه اختيارى باشد مثل « مدحت اللؤلؤ على صفائها » و چه آن وصف نعمتى باشد نسبت به مادح و مداح مثل جود و بخشش و يا نعمت نباشد مثل مدح على براى شجاعتى كه دارد .\r\nو در اصطلاح : المدح قول ينبىء عن ارتفاع حال الغير مع القصد إلى الرفع منه يعنى مدح عبارت است از گفتارى كه حاكى از بالا بودن رتبه و درجه غير است آن هم همراه\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nبا قصد ترفع و بالا بردن نه قصد ديگر مثلا خداوند متعال بندگان بهشتى و مؤمن را مدح مىكند ؛ يعنى خبر مىدهد از رتبه‌ها و مقاماتى كه در انتظار آنها در بهشت است مدح به اين معنا مورد بحث است و اين مدح برعكس حمد و شكر از خالق نسبت به مخلوق است .\r\n\r\n4 . تعريف ثواب\r\nالثواب هو النفع المستحق المقارن للتعظيم و الاجلال ؛ يعنى ثواب عبارت است از آن منفعت و سودى كه عايد انسان مىشود و شخص مستحق آن بوده و اين همراه با تعظيم و تكريم و گرامىداشت است . در قيامت هنگام ورود مؤمنين به بهشت فرشتگان بر درهاى بهشت ايستاده و با نهايت تكريم مىگويند :\r\n سَلامٌ عَلَيْكُمْ طِبْتُمْ فَادْخُلُوها خالِدِينَ ؛ \r\nسلام بر شما ، خوش آمديد ، در آن درآييد [ و 
  ] جاودانه [ بمانيد 
  ] .\r\n\r\n5 . تعريف ذم\r\nالذم قول ينبئ عن اتضاح حال الغير مع قصد التوضع ؛ يعنى مذمت عبارت است از گفتارى كه خبر مىدهد از پستى و بىقدرى ديگرى درحالىكه همراه با قصد اتضاع و تحقير و توهين اوست . مثلا مولايى به عبدش مىگويد : خاك بر سرت كنند چرا كفران نعمت كردى و از طاعت من سرپيچى كردى .\r\n\r\n6 . تعريف عقاب\r\nالعقاب هو الضرر المستحق المقارن للاستخفاف و الاهانة ؛ يعنى عقاب و كيفر عبارت است از ضرر و زيانى كه در قيامت به انسان مىرسد و داراى دو صفت است :\r\n1 . شخص كارى در دنيا كرده كه استحقاق اين ضرر را دارد ؛\r\n2 . اين زيان‌رسانى همراه با كوچك شمردن و توهين كردن به شخص است . در قرآن مىخوانيم كه به جهنميان خطاب مىشود :\r\n اخْسَؤُا فِيها وَ لا تُكَلِّمُونِ ؛  « 1 »\r\n\r\n\r\n","description":"","footnote":"\r\n( 1 ) . سوره مؤمنون ، آيه 108 .\r\n","page_name":" 428 ","page_number":428},
  {"content":"\r\n\r\n« [ برويد 
  ] در آن گم شويد و با من سخن مگوييد » .\r\nدر عرب تعبير به اخسؤا براى اسكات كلب گفته مىشود . نكته‌اى كه در خاتمه مطلب اول يادآورى مىكنيم ، اين است كه مدح و ذم با ثواب و عقاب چه نسبتى دارند ؟ بدون ترديد عند العقلاء و در دنيا متفاوت‌اند ؛ يعنى مدح و مذم ، ستايش و سرزنش زبانى است و ثواب و عقاب پاداش و كيفر عملى است كه از مولا نسبت به عبد انجام مىگيرد . اما در مورد خداوند بدون ترديد در قرآن هم مدح و ذم هست و هم وعده ثواب و عقاب اما آيا اينها دو چيزند يا يكى هستند ؟ و على فرض دوييت آيا متلازم‌اند يا خير ؟ اينها مباحث اصولى است و قول حق اين است كه مدح الهى همان ثواب خداوندى است و ذم الهى همان عقاب اوست و به قول مرحوم مظفر :\r\nالحق كما صرح به كثير من العلماء المحققين ان معنى استحقاق المدح ليس الّا استحقاق الثواب و معنى استحقاق الذم ليس الّا استحقاق العقاب بمعنى ان المراد من المدح ما يعم الثواب لان المراد بالمدح المجازاة بالخير و المراد من الذم ما يعم العقاب لان المراد به المكافاة بالشر و لذا قالوا : ان مدح الشارع ثوابه و ذمه عقابه و ارادوا به هذا المعنى . « 1 »\r\nو در هر صورت اين‌گونه بحث‌ها را بايد از كتب اصوليه جستجو كرد .\r\n\r\nمطلب دوم مدح و ثواب در مقابل چه امورى خواهد بود ؟\r\nمدح و ثواب در برابر چند امر است :\r\n1 . انجام واجبات : كسى كه وظايف واجبه شرعى خويش مثل صلوة و صوم و . . . را انجام دهد مستحق ثواب است .\r\n2 . انجام مستحبات : كسى كه دستورات مستحبى اسلام از قبيل نماز شب و ساير نوافل و تصدق و . . . انجام دهد مستحق مدح و ثواب الهى است .\r\n3 . به جا آوردن ضد حرام : كسى كه براى دورى از زشتىها و محرمات خود را به\r\n\r\n\r\n","description":"","footnote":"\r\n( 1 ) . اصول فقه ، جزء دوم ، ص 238 ، پاورقى .\r\n","page_name":" 429 ","page_number":429},
  {"content":"\r\n\r\nضد قبيح مشغول مىسازد او مستحق ثواب است مثل كسى كه خود را مشغول به گردش مىكند تا غيبت نكند و نشنود و يا خود را به تجارت مشغول مىكند به مطالعه مشغول مىكند و . . . تا فكر دزدى و قمار و شراب و زنا و . . . از مغزش بيرون رود او نيز مستحق ثواب است ؛ چون در راه رضاى حق به زحمت افتاده است .\r\n4 . اخلال به قبيح : يعنى كسى كه ميل به قبيح دارد و با اين حال خود را كنترل مىكند و جلوى ميل به زشتىها را مىگيرد و به اصطلاح كف النفس عن المعاصى دارد ، ولو خود را به هيچ كارى مشغول نسازد ، بلكه به مجرد اخلال به قبيح بكند اين هم مستحق ثواب است . البته در اين قسم چهارم اختلاف است : ابو على معتزلى و جماعتى بر آن‌اند كه اخلال به قبيح ، يعنى مثلا زنا نكردن و آدم‌كشى نكردن و . . . ثواب ندارد ، بلكه فعل اين امور معصيت بوده و عقاب دارد و دليلشان اين است كه انسان از دو حال خارج نيست : يا مرتكب قبيح مىشود يا خير ، ارتكاب آن متعلق نهى است و ترك آن قهرى بوده و متعلق امر يا نهى الهى نيست در مقابل ديگران مىگويند : بر اخلال به قبيح هم ثواب در كار است و جواب استدلال فوق آن است كه شخصى كه داعى بر قبيح دارد و با اين حال نمىكند اين نكردن قبيح اختيارى بوده و ثواب دارد ، همان‌گونه كه نكردن واجب عقاب دارد .\r\nنكته‌اى كه در پايان اين بحث مطرح است اين‌كه به اعتقاد عدليه اوامر الهى داير مدار مصالح واقعيه است و لذا ارتكاب آنها موجب ثواب و اخلال به آنها موجب مىشود كه آدمى به مصلحت نرسد و علاوه بر آن عقلا و نقلا گرفتار مذمت و عقاب شود ، ولى نواهى الهيه داير مدار مفاسد واقعيه‌اى است كه در متعلقات آنها هست و لذا اگر شخصى مرتكب حرام شد به مفسده گرفتار شده و تجسم اعمال او را به كيفر مىرساند ، ولى اگر كسى مرتكب محرمات نشد از لحاظ عقلى نمىتوان گفت داراى ثواب است ، ولى اگر قرآن و سنت وعدهء ثواب داده باشند ما مىپذيريم .\r\nنكته ديگرى كه مباحث فوق بر آن مبتنى است ، اين است كه در باب نواهى دو مبنا وجود دارد :\r\n1 . نهى هم دلالت بر طلب دارد و متعلق آن مثل امر طلب است .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n2 . نهى معناى طلبى ندارد بلكه به معناى زجر و ردع از فعل است و لازمهء عقلى آن بالتبع طلب الترك است و هذا هو الحق ، دوباره گروه اول اختلاف دارند كه آيا مطلوب به نهى مجرد الترك و نفس ان لا تفعل است كه يك امر عدمى است و يا مطلوب به نهى كف النفس عن الحرام است كه امر وجودى است ؟ حق قول اول است و در جاى خود يعنى مباحث اصوليه اين نكات بايد تعقيب شود .\r\n\r\nمطلب سوم [ : لزوم قصد قربت 
  ]\r\nدر نيت عمل است و آن اين‌كه فعل واجب يا مستحب يا فعل ضد قبيح و يا اخلال به قبيح به قول مطلق موجب استحقاق ثواب نيست ، بلكه شرطى هم دارد و آن شرط عبارت است از اين‌كه فعل واجب را براى خاطر وجوب آن و يا وجه الوجوب انجام دهد ؛ يعنى محرك و داعى او از انجام اين كار قصد قربت باشد ؛ يعنى چون خدا واجب كرده انجام مىدهد . مثلا روزه را به داعى قربت و تعبدا انجام مىدهد نه اين‌كه محرك اصلى او اين باشد كه چون روزه موجب سلامتى انسان مىگردد روزه بگيرد و شعارش اين باشد كه : « صوموا تصحوا » . همچنين فعل مندوب و مستحب را براى خاطر استحباب آن يا لوجه الاستحباب انجام دهد ؛ يعنى نيت او اين باشد كه خدايا ، چون تو فلان عمل را بر من مستحب كردى من به قصد قربت به تو انجام مىدهم . مثلا غسل جمعه را براى مصلحتى كه در آن است انجام مىدهم نه براى پاكيزگى جسمانى و گرنه ثوابى ندارد . قرآن مىگويد :  وَ ما أُمِرُوا إِلَّا لِيَعْبُدُوا اللَّهَ مُخْلِصِينَ .  همچنين ضد قبيح را كه انجام مىدهد يا اخلال به قبيح كه مىكند و او را ترك مىكند نيت او اين باشد كه چون فلان عمل قبيح است و مبغوض مولاست ، من ترك مىكنم براى رضايت مولا پس اگر نيت او اين باشد كه شراب ، چون ضرر جسمانى و عقلى دارد نمىخورم اين كار ثواب ندارد ، چون براى خدا نيست .\r\nنكته‌اى كه در پايان اين مطلب قابل توجه است اين است كه اعمال ما دو قسم است :\r\n1 . تعبديات : يعنى آنهايى كه قصد قربت در آنها معتبر و شرط صحت عمل است ، مثل صوم ، صلاة ، حج و . . .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n2 . توصليات : يعنى آنهايى كه قصد قربت در آنها شرط صحت نيست ، ولو شرط ثواب هست .\r\nحال در كليه افعال اختياريه واجبه و مستحبه و در كليهء تروكى كه لازم‌اند اگر با قصد قربت باشد ثواب خواهد بود ، ولى در تعبديات چه فعل و يا ترك اگر قصد قربت نباشد عمل باطل است فعل تعبدى مثل نماز و ترك تعبدى مثل ترك مفطرات در ماه رمضان ، ولى در توصليات بدون قصد قربت هم عمل صحيح است و مبرء ذمه خواهد بود و تفصيل مطلب را بايد از كتب اصوليه جستجو كرد . نكته ديگر اين‌كه فرق ما بين لوجوبه بالوجه وجوبه يا لندبه بالوجه ندبه چيست ؟\r\nدر نيت عبادات چند امر را معتبر مىدانند كه برخى اجماعى و برخى اختلافى است و آنها عبارت‌اند از : 1 . قصد التمييز 2 . قصد الوجه 3 . قصد القربة ، منظور از قصد الوجه قصد الوجوب أو الندب است و هريك از وجوب و ندب دو قسم‌اند :\r\n1 . وجوب و ندبى مميّز و يا وصفى مثل اين‌كه بگوييم : اصلى صلوة الظهر الواجبه قربة إلى اللّه كه عنوان الواجبه وصف مميّز ظهر واجب از مندوب است يا مىگوييم :\r\nاصلى صلوة الظهر المندوبة قربة إلى اللّه كه عنوان مندوبه مميز است ( ظهر مندوب مثل ظهرى كه به فرادا خوانده شده و دوباره به جماعت اعاده مىشود ) .\r\n2 . وجوب و ندب غايى مثل اين‌كه مىگويد : اصلى الظهر الواجب لوجوبه أو لوجه وجوبه ، اصلى الظهر المندوب لندبه أو لوجه ندبه ، اين معنا را متكلمين افزوده‌اند و مرادشان از وجه الوجوب أو الندب آن مصالح واقعيه‌اى است كه خداوند به واسطهء آنها بشر را به عبادت ترغيب كرده و عبادت بر او واجب يا مستحب كرد . در اين‌كه آن مصالح چيست خودشان اختلاف دارند ، ولى چون دليلى بر اعتبار وجوب غايى نيست ، لذا بحث را دنبال نكرده و تنها به ذكر جمله‌اى از شهيد ثانى بحث را ختم مىكنيم :\r\nو يكون قصده لوجوبه اشارة إلى ما يقوله المتكلمون من انه يجب فعل الواجب لوجوبه أو ندبه أو لوجههما من الشكر أو اللطف أو الأمر أو المركب منهما أو من بعضها على اختلاف الآراء و وجوب ذلك أمر مرغوب عنه اذ لم\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nيحققه المحققون فكيف به غيرهم . « 1 »\r\n\r\nمطلب چهارم مذمت و عقاب در مقابل چه امورى است ؟\r\nدر برابر چند امر است كه برخى اجماعى و برخى اختلافى است :\r\n1 . در مقابل فعل قبيح : كسى كه عمدا و با وجود شرايط تكليف و نبود هيچ مانعى از اكراه و اضطرار و . . . حرامى از محرمات الهيه را مرتكب شود مستحق عقوبت است و اين اجماعى است .\r\n2 . در برابر اخلال به واجب : كسى كه با وجود شرايط فوق واجبى از واجبات الهيه را ترك كند و بدان اخلال برساند و يا با همهء شرايط انجامش ندهد باز مستوجب عقوبت است ، ولى جماعتى گفته‌اند : اخلال به واجب موجب استحقاق مذمت نيست به دليل اين‌كه اگر ما بپذيريم كه اخلال به واجب موجب مذمت است و اخلال به قبيح يعنى ترك حرام هم موجب مدح است . آن‌گاه اگر فرض كنيم كه انسانى خالى از هر دو باشد ، يعنى نه حرامى را مرتكب شده و نه واجبى را انجام داده پس بايد چنين انسانى هم مستحق مدح باشد و هم مذمت آن‌گاه استحقاق مدح و ذم در يك انسان جمع مىشود پس نمىتوان گفت اخلال به واجب عقوبت و مذمت دارد .\r\nجواب ما : عقلا هيچ استبعادى ندارد كه دو استحقاق در يك انسان جمع شود كه به دو اعتبار باشند . آن‌گاه به يكى از آن دو مستحق مدح و به ديگرى مستحق مذمت باشد .\r\nدر ادامه ، كيفيت برخورد خداوند با اين شخص در قيامت خواهد آمد . نظير اين‌كه انسان در آن واحد هم نماز مىخواند و مستحق ثواب است و هم استماع غيبت مىكند يا به نامحرم نظر مىكند كه موجب عقوبت است . پس عقلا اين اجتماع استحاله‌اى ندارد .\r\n\r\nمطلب پنجم دليل بر استحقاق ثواب در برابر طاعات چيست ؟\r\n\r\n\r\n","description":"","footnote":"\r\n( 1 ) . شرح لمعه ، ج 1 ، ص 111 .\r\n","page_name":" 433 ","page_number":433},
  {"content":"\r\n\r\nدليل آن است كه طاعت الهيه و تكاليف مشقت و كلفت‌اند و مكلف اين مشقت‌ها را به دستور خدا تحمل كرده ، آن‌گاه خداوند حكيم كه ما را به اين كلفت‌ها ملزم ساخته ، از دو حال خارج نيست :\r\n1 . يا بدون هيچ غرضى چنين كرده كه اين احتمال باطل است ؛ چون مستلزم دو تالى فاسد است يكى عبث بودن كه از مولاى حكيم محال است و ديگرى ظلم بودن كه بىجهت و بدون حكمت بندگان خود را به رنج و زحمت‌هاى طاقت‌فرسا انداخته و ظلم هم بر مولاى حكيم استحالهء وقوعى دارد .\r\n2 . و يا براى خاطر غرض و هدفى ما را به اين طاعات ملزم ساخته است . آن‌گاه آن غرض از دو حال خارج نيست :\r\nيكم . يا غرض خداوند اضرار به غير است كه اين باطل است ؛ چون مستلزم اين است كه خداوند حكيم عادل ، اظلم الظالمين باشد .\r\nدوم . و يا آن غرض منفعت‌رسانى به غير است . آن‌گاه نفع‌رسانى از دو حال خارج نيست :\r\n- يا از ابتدا و بدون آزمايش و تحمل مشقات صحيح و رواست كه منفعت را بدهد كه اين فرض هم باطل است ؛ زيرا مستلزم عبث بودن تكاليف است .\r\n- و يا پس از آزمايش و انجام عمل رواست و هذا هو الحق و اين همان ثواب است يعنى النفع المستحق بالطاعة المقارن للتعظيم و الاجلال ، پس بايد طاعت باشد ؛ چون عقلا تعظيم كسى كه استحقاق آن را ندارد قبيح است . اين دليل عقلى بود و اما دليل نقلى قرآن فراوان داريم آن هم تا آنجا كه در برابر هر كار نيك ده پاداش مقرر شده كه :\r\n « مَنْ جاءَ بِالْحَسَنَةِ فَلَهُ عَشْرُ أَمْثالِها »  .\r\n\r\nمطلب ششم دليل بر استحقاق عقوبت در برابر معاصى چيست ؟\r\nدو دليل وجود دارد :\r\n\r\n1 . دليل عقلى :\r\nعقاب لطف است و هر لطفى بر خداوند واجب است . لطف آن\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاست كه مقرب بنده به طاعت و مبعد وى از معصيت باشد و وقتى مكلف دانست كه معاصى موجب عقوبت هستند قهرا به طاعات روى آورده و از معاصى اجتناب مىكند .\r\nاثبات كبرى : در مباحث افعال خدا ( مسأله دوازدهم ) ذكر شد .\r\n\r\n2 . دليل نقلى :\r\nدر اين زمينه آيات و روايات فراوانى داريم تا آنجا كه مسأله از ضروريات دين اسلام گرديده است . به عنوان نمونه به چند آيه از آيات ثواب و عقاب اشاره مىكنيم :\r\n\r\nآيات ثواب\r\n1 .  وَ أَعَدَّ لَهُمْ جَنَّاتٍ تَجْرِي تَحْتَهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ .  « 1 »\r\n2 .  فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فِيها خالِدُونَ .  « 2 »\r\n3 .      يَطُوفُ عَلَيْهِمْ وِلْدانٌ مُخَلَّدُونَ * بِأَكْوابٍ وَ أَبارِيقَ وَ كَأْسٍ مِنْ مَعِينٍ * لا يُصَدَّعُونَ عَنْها وَ لا يُنْزِفُونَ * وَ فاكِهَةٍ مِمَّا يَتَخَيَّرُونَ * وَ لَحْمِ طَيْرٍ مِمَّا يَشْتَهُونَ .      « 3 »\r\n4 .  فِيها أَنْهارٌ مِنْ ماءٍ غَيْرِ آسِنٍ وَ أَنْهارٌ مِنْ لَبَنٍ لَمْ يَتَغَيَّرْ طَعْمُهُ وَ أَنْهارٌ مِنْ خَمْرٍ لَذَّةٍ لِلشَّارِبِينَ وَ أَنْهارٌ مِنْ عَسَلٍ مُصَفًّى وَ لَهُمْ فِيها مِنْ كُلِّ الثَّمَراتِ وَ مَغْفِرَةٌ مِنْ رَبِّهِمْ .  « 4 »\r\n5 .  مُتَّكِئِينَ عَلى فُرُشٍ بَطائِنُها مِنْ إِسْتَبْرَقٍ وَ جَنَى الْجَنَّتَيْنِ دانٍ .  « 5 »\r\n6 .  هُمْ وَ أَزْواجُهُمْ فِي ظِلالٍ عَلَى الْأَرائِكِ مُتَّكِؤُنَ .  « 6 »\r\n7 .  فِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ  *  كَأَنَّهُنَّ الْياقُوتُ وَ الْمَرْجانُ .  « 7 »\r\n\r\nآيات عقاب\r\n1 .  فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ .  « 8 »\r\n\r\n\r\n","description":"","footnote":"\r\n( 1 ) . سورهء توبه ، آيه 100 .\r\n( 2 ) . سورهء زخرف ، آيه 71 .\r\n( 3 ) . سورهء واقعه ، آيه 17 - 21 .\r\n( 4 ) . سورهء محمّد ، آيه 15 .\r\n( 5 ) . سورهء رحمن ، آيه 54 .\r\n( 6 ) . سورهء يس ، آيه 56 .\r\n( 7 ) . سورهء رحمن ، آيه 56 - 58 .\r\n( 8 ) . سورهء بقره ، آيه 24 .\r\n","page_name":" 435 ","page_number":435},
  {"content":"\r\n\r\n2 .  يَوْمَ يَغْشاهُمُ الْعَذابُ مِنْ فَوْقِهِمْ وَ مِنْ تَحْتِ أَرْجُلِهِمْ .  « 1 »\r\n3 .      ثُمَّ إِنَّكُمْ أَيُّهَا الضَّالُّونَ الْمُكَذِّبُونَ * لَآكِلُونَ مِنْ شَجَرٍ مِنْ زَقُّومٍ * فَمالِؤُنَ مِنْهَا الْبُطُونَ * فَشارِبُونَ عَلَيْهِ مِنَ الْحَمِيمِ * فَشارِبُونَ شُرْبَ الْهِيمِ .      « 2 »\r\n4 .   وَ تَرَى الْمُجْرِمِينَ يَوْمَئِذٍ مُقَرَّنِينَ فِي الْأَصْفادِ * سَرابِيلُهُمْ مِنْ قَطِرانٍ وَ تَغْشى وُجُوهَهُمُ النَّارُ .   « 3 »\r\n5 .    خُذُوهُ فَغُلُّوهُ * ثُمَّ الْجَحِيمَ صَلُّوهُ * ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ .    « 4 »\r\n6 .  يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا .  « 5 »\r\n7 .  يَوْمَ لا يَنْفَعُ الظَّالِمِينَ مَعْذِرَتُهُمْ وَ لَهُمُ اللَّعْنَةُ وَ لَهُمْ سُوءُ الدَّارِ .  « 6 »\r\n8 .    وَ اسْتَفْتَحُوا وَ خابَ كُلُّ جَبَّارٍ عَنِيدٍ * مِنْ وَرائِهِ جَهَنَّمُ وَ يُسْقى مِنْ ماءٍ صَدِيدٍ * يَتَجَرَّعُهُ وَ لا يَكادُ يُسِيغُهُ وَ يَأْتِيهِ الْمَوْتُ مِنْ كُلِّ مَكانٍ وَ ما هُوَ بِمَيِّتٍ وَ مِنْ وَرائِهِ عَذابٌ غَلِيظٌ .    « 7 »\r\n\r\nمطلب هفتم آيا ثواب الهى تفضلى است يا استحقاقى ؟\r\nابو القاسم كعبى بلخى مىگويد : خداوند به ما انسان‌ها نعمت‌هاى بىشمارى عنايت فرموده و در مقابل تكاليفى را هم از ما خواسته پس اين تكاليف در ازاى آن نعمت‌ها و شكر آنها محسوب مىگردد در نتيجه تكاليف سبب وجوب ثواب نبوده و پاداش در برابر تكليف نيست ، بلكه ثواب تفضلى از خداوند است در مقابل اين قول ساير دانشمندان عدليه مىگويند : ثواب استحقاقى است نه تفضلى و از ظواهر آيات قرآن هم همين معنا استفاده مىشود و اين گروه براى رد سخن بلخى دو\r\n\r\n\r\n","description":"","footnote":"\r\n( 1 ) . سورهء عنكبوت ، آيه 25 .\r\n( 2 ) . سورهء واقعه ، آيه 51 - 55 .\r\n( 3 ) . سورهء ابراهيم ، آيه 49 و 50 .\r\n( 4 ) . سورهء حاقه ، آيه 30 - 32 .\r\n( 5 ) . سورهء فرقان ، آيه 27 .\r\n( 6 ) . سورهء غافر ، آيه 52 .\r\n( 7 ) . سورهء إبراهيم ، آيه 15 - 17 .\r\n","page_name":" 436 ","page_number":436},
  {"content":"\r\n\r\nدليل آورده‌اند :\r\n1 . عقلاى عالم مولايى را كه به عبدش نعمتى بدهد سپس او را ملزم سازد به انجام يك سلسله كلفت‌ها بدون اين كه عوض و پاداشى در برابر تكاليف به او بدهد مذمت و تقبيح كرده و او را به رياكارى نسبت مىدهند و اين را يك نقصى براى مولا محسوب مىدارند كه حالا يك خيرى كرده و ده تا كار طاقت‌فرسا را طلب‌كار است و چنين امرى قبيح است و از مولاى حكيم صادر نمىشود . پس به ناچار بايد گفت استحقاقى است .\r\n2 . عقل هر عاقلى حكم مىكند به اين‌كه شكر منعم واجب است درحالىكه عقل ما بايدها و نبايدهاى شرعى را ادراك نمىكند پس نمىتوان گفت اين تكاليف به عنوان شكر نعمت است و وقتى شكر نشد سخن بلخى ابطال مىشود . به بيان علّامه شعرانى :\r\nشكر نعمت واجب عقلى است و سخن ما در واجبات شرعيه است و چه‌بسا مردمى كه تكاليف و احكام شرعى را ندانند و يا پيش از شرع از دنيا رفته‌اند و شكر نعمت بر آنها واجب است . پس واجبات شرعيه را نمىتوان به عنوان شكر منعم حساب كرد .\r\n\r\nمطلب هشتم [ : شرط استحقاق ثواب وجود مشقت در عمل است 
  ]\r\nشرط استحقاق ثواب آن است كه عمل واجب يا مستحبى را كه انجام مىدهد داراى مشقت باشد و كلفت بر آن صدق كند و شرط ثواب دادن بر اخلال به قبيح آن است كه اين اخلال مشقت داشته باشد ؛ زيرا عاملى كه مقتضى استحقاق عوض اخروى و ثواب است همانا مشقت و زحمت است و اگر مشقت منتفى شد ثواب هم منتفى است ؛ چون مقتضى ندارد و يا چون اذا انتفى الشرط انتفى المشروط .\r\nاگر كسى در هنگام طاعت نادم نبود و طاعت را با جديت انجام داد ولو بعدا نادم شود اين ندامت در اصل استحقاق عقاب تأثيرى ندارد . آرى ، در بقا اين استحقاق مؤثر است .\r\nنيز اگر كسى عملى را براى وجوب و ندب يا وجه وجوب و ندب انجام دهد و آن وجه منفعتى باشد عاجل كه زود به مكلف برسد مانع از استحقاق ثواب نيست مثلا\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nعبادت كند براى اداى دين و دين او ادا شود مانع از ثواب نيست پس شرط نيست در ثواب نبودن نفع عاجل ، بلكه اگر مكلف عمل را لوجوبه و ندبه يا لوجههما انجام داد ولو نفع عاجل هم ببرد مانع از ثواب نخواهد بود .\r\n\r\nمطلب نهم [ : راه ثبوت ثواب و عقاب شرع است يا عقل ؟ 
  ]\r\nبلااشكال ثواب و عقاب در اسلام هست ؛ ولى آيا راه ثبوت آنها تنها شرع است يا عقل ؟ اشاعره بر آن‌اند كه راه ثوبت آن تنها از راه شرع است كه خدا و رسول بگويند .\r\nمعتزله دو دسته شده‌اند :\r\n1 . گروهى مىگويند : ثواب فقط سمعى است ؛ زيرا در مقابل اين همه نعمت‌ها طاعات ما چيزى نيست و قابل ندارد تا مستحق ثواب شويم ، ولى عقاب هم عقلى و هم سمعى است .\r\n2 . گروه ديگر مىگويند ثواب هم مثل عقاب هم از راه عقل و هم نقل قابل اثبات است ، و دانشمندان اماميه بر آن‌اند كه وجوب ثواب عقلى است و اين را در مباحث عدل الهى به اثبات رسانديم . و اما نسبت به عقاب گرچه عذاب كردن مشتمل بر لطف است ، ولى يقين به وقوع عذاب در مورد غير كافر نداريم ، بلكه مرتكب كبيره تنها مستحق عقاب است و شايد خداوند او را ببخشايد .\r\n\r\nمطلب دهم [ : استقاق تعظيم و توهين 
  ]\r\nهريك از ثواب و عقاب صفات و خصوصياتى دارند كه ضمن مسأله ششم عنوان شد ، ولى ما به دنبال مطالب مسأله پنجم عنوان مىكنيم . يكى از آن صفات اين است كه همان‌گونه كه انسان‌هاى مطيع استحقاق ثواب دارند ، استحقاق تعظيم و تكريم هم دارند و همان‌گونه كه انسان‌هاى عاصى استحقاق عقاب دارند ، استحقاق توهين و استخفاف هم دارند . دليل مطلب در هر دو بخش عبارت است از قضاوت عقلا و آن اين‌كه اگر هريك از ما به وجدان خويش مراجعه كنيم ، خواهيم يافت كه هرگاه انسان كار دشوارى را كه از او خواسته‌اند و وى را بدان مكلف كرده‌اند انجام دهد ، استحقاق ستايش و تعظيم را دارد و در مقابل وجدان هر شخص صاحب وجدانى بنده‌اى را كه\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاز دستور مولا سرپيچى كند مستحق اهانت كردن و خوار شمردن مىداند .\r\n\r\nمطلب يازدهم [ : دوام ثواب و عقاب 
  ]\r\nديگر از صفات ثواب و عقاب آن است كه ثواب براى افراد شايسته دائمى است و پايان ندارد و عقاب هم براى كفار و فسقه دائمى است و نهايت ندارد و دليل بر تداوم آن دوتا بىنهايت چند امر است :\r\n1 . دائمى بودن ثواب و عقاب لطف است و هر لطفى بر خداوند واجب است پس دوام ثواب و عقاب حتمى است .\r\nاثبات لطفيت دوام : چون لطف آن است كه بنده را به طاعت الهى نزديك و از معصيت الهى دور سازد و دوام ثواب بشر را به طاعت تشويق و نزديك مىسازد ؛ چون هر انسانى براى نيل به منفعت بىپايان حاضر مىشود از يك سلسله خواهش‌هاى نفسانى موقتا چشم بپوشد و دوام عقاب نيز آدمى را از معاصى دور مىدارد ؛ زيرا هيچ انسانى حاضر نيست براى خوشىهاى موقت خود را گرفتار عذاب ابد سازد پس دوام آن دو لطف است .\r\nاثبات كبرى : در مباحث افعال الهى مسأله دوازدهم ذكر شد .\r\n2 . بدون ترديد مدح و ستايش انسان مطيع و در مقابل مذمت و سرزنش آدم عاصى دائم هستند ؛ زيرا بالوجدان مدح مطيع در هر زمانى شايسته است و ذمّ عاصى هم كذلك مادامى كه ندامت نباشد ؛ چون اگر از كار نيك پشيمان شد از آن پس مدحى ندارد و اگر از كار زشت جدا پشيمان گرديد ديگر مذمتى ندارد و مدح و ذم معلول طاعت و معصيت هستند . آن‌گاه خود معصيت و اطاعت مىشوند به منزلهء دائمى و در حكم دائمى در نتيجه ثواب و عقاب هم بايد دائمى باشند ؛ چون مدح و ذم معلول طاعت و معصيت‌اند و ثواب و عقاب هم كذلك . آن‌گاه اگر احد المعلولين دائمى بود مستلزم دوام يا به منزلة الدوام علت است و دوام علت مستلزم دوام معلول ديگر خواهد بود . در اصول به اين دليل اشكال شده كه متلازمين داراى دو حكم متضاد نمىتوانند باشند ، ولى اين‌كه حتما داراى دو حكم متساوى و مثل هم باشند دليلى\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nندارد . پس ثواب و عقاب هم بايد دائمى باشد .\r\n3 . ثواب و عقاب قيامت با نفع و ضرر دنيا فرق دارد . در دنيا عسر و يسر و سود و زيان همراه هم هستند ؛ اين‌طور نيست كه انسانى در دنيا على الدوام در خوشى و سرور و سودمندى باشد و متقابلا انسانى على الدوام در ناخوشىها ، عسرها و فقر باشد ، بلكه روزگار هميشه فرازها و نشيب‌ها دارد و به فرموده قرآن :  فَإِنَّ مَعَ الْعُسْرِ يُسْراً ؛  ولى در آخرت چنين نيست . كسى كه در ثواب و خوشى است ، شادمانى خالص دارد و براى كسى كه در عذاب است ، فقط عسر و سختى است . اگر ثواب قيامت منقطع و پايان‌پذير باشد ، مستلزم الم و رنجى است بر صاحبش و اين با خالص بودن ثواب از شائبه رنج و فكر غم منافات دارد . نيز اگر عقاب عقبى منقطع باشد مستلزم آن است كه براى صاحبش سرور و شادمانى حاصل شود ؛ چون اين فكر كه بالأخره روزى نجات مىيابد او را خوشحال مىسازد و اين با خالص بودن عقاب منافات دارد ؛ پس ثواب و عقاب دائمى است . اينها بحث‌هاى عقلى هستند ، ولى از قرآن هم دوام به خوبى مستفاد است و آن آياتى است كه در آنها سخن از خلود رفته و دانشمندان كلام برخى مىگويند : علم ما به دوام ثواب و عقاب عقلى است به همان سه دليل مذكور و برخى برآن‌اند كه اين علم فقط و فقط سمعى است ؛ يعنى چون از زبان معصوم و قرآن شنيده‌ايم مىپذيريم .\r\n\r\nمطلب دوازدهم [ : خلوص ثواب و عقاب از شوائب 
  ]\r\nثواب بايد خالص باشد از شوائب ؛ يعنى نبايد آميخته با چيزى كه غم‌انگيز باشد به دليل اين‌كه گاهى عوض دنيوى و يا تفضل الهى ممكن است خالص باشند . پس اگر ثواب خالص نباشد لازمه‌اش آن است كه ثواب از آن دو پايين‌تر باشد و اللازم باطل بالاجماع ؛ چون اجماع قائم است كه ثواب از عوض بايد بالاتر و بهتر باشد و نيز عقاب هم بايد خالص از شوائب باشد ؛ يعنى نبايد آميخته با لذت باشد به دليل اين‌كه عقاب هرچه خالص‌تر باشد موجب مىشود كه بشر بيشتر از آن بگريزد پس خالص بودن عقاب لطف است و لطف واجب است فالخلوص واجب .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nمطلب سيزدهم [ : اشكال بر خلوص ثواب و عقاب از شوائب 
  ]\r\nپس از اين‌كه در مطلب قبلى مدعى شدند كه ثواب و عقاب بايد خالى از شوائب باشد ، اكنون اشكالى بر مصنف وارد مىشود كه در مطلب سيزدهم جواب مىدهند . اصل اشكال اين است كه اولا بدون ترديد اهل بهشت همه داراى يك مقام و درجه نيستند ، بلكه متفاوت‌اند . آن‌گاه آن‌كه رتبه‌اش مادون است وقتى ما فوق را مىبيند غمگين مىگردد كه چرا در مرتبه و مقام او نيست و چرا آن جديت لازم را در دنيا در عبادات نكرده است پس ثواب خالى از شوائب نيست و ثانيا بر همه بهشتيان لازم است كه در برابر نعمت‌هاى خداوند شكرگذار باشند و در اين شكرگذارى مشقت و سختى وجود دارد ، پس ثواب خالى از غم و سختى نيست . ثالثا در بهشت هم بر همهء اهل بهشت واجب است كه قبايح و معاصى الهيه را ترك كنند كه خود اين باز داراى مشقت است پس بهشت هم خالى از سختىها نيست .\r\nدر جواب به اشكال اول مىگوييم : كسى كه مرتبه بالاترى را ندارد وقتى غمگين مىشود كه شهوت و ميل رسيدن به آن مرتبه را داشته باشد ، ولى نصيب او نشود اما اهل بهشت اين‌گونه نيستند ؛ يعنى هركسى به هر مرتبه‌اى كه به او داده‌اند راضى و به همان بسنده كرده و هرگز آرزو و ميل به مرتبه بالاتر را ندارد ، لذا از اين حيث غم و اندوهى براى بهشتيان حاصل نمىشود ، پس شبهه اول اجابت شد .\r\nبه اشكال دوم نيز چنين پاسخ مىدهيم : درست است كه در بهشت شكر نعمت واجب است و بهشتيان انجام مىدهند و لكن شادمانى و سرور آنان در مقابل شكر نعمت به درجه‌اى است كه هرگز احساس سختى و مشقتى ندارند .\r\nجواب اشكال سوم هم اين است كه ولو در بهشت ترك قبايح لازم است و اهل بهشت آنها را ترك مىكنند ، ولى اين كار مشقتى ندارد ؛ زيرا كسى قبيح را انجام مىدهد كه به نحوى محتاج به آن باشد و يا هواى نفس او را وادارد ، ولى خداى متعال آن‌قدر نعمت در اختيار آنها گذاشته و آنها را از راه ثواب مستغنى مىسازد كه به راحتى قبايح را ترك كرده و اصولا شايد بتوان گفت فكر قبيح هم نمىكنند .\r\nاهل جهنم نسبت به انجام كارهايى كه بر آنان لازم است و نسبت به ترك قبايح\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمجبورند و روى اجبار از آنها گناه صادر نمىشود و اين تكليف نيست تا مشقتى باشد ؛ چون تكليف بايد همراه با اختيار باشد و آنجا نيست و خود اين‌كه مجبورند و نمىتوانند گناه كنند و اختيار از آنان سلب شده نوعى عقاب براى آنها محسوب مىشود .\r\n\r\nمطلب چهاردهم [ : حكم عمل كافر 
  ]\r\nاين مطلب يك مطلب اساسى است كه به‌طور مجمل عنوان شده و جا دارد كه تعقيب شود و آن اين‌كه آيا انسان‌هاى كافر به خدا و ماترياليست اگر كار خيرى انجام دادند و خدماتى به جامعه كردند در قيامت به ثواب الهى مىرسند يا خير ؟\r\nدر اين مسأله ميان متكلمين اسلام و به‌طور كلى ، ميان دانشمندان الهى اتفاق نظر است كه عمل كافر موجب ثواب نيست ؛ چون شرط ثواب و بهشت ايمان به خداست و او ندارد البته آيا عمل خير او موجب مىشود كه عقاب او تخفيف پيدا كند يا نه ممكن است .\r\nانسان‌هايى كه عارف باللّه هستند و خدا را قبول دارند مثل براهمه هندوستان يا فلاسفهء الهى شرق و غرب ، ولى بعثت‌ها و نبوت‌ها را قبول ندارند و به خود اجازهء بحث و تحقيق دربارهء اعجاز و نبوت را نمىدهند ، آيا اعمال خير اينها چه حكمى دارد ؟ سبب بهشت رفتن آنها مىشود يا خير ؟ گروهى بر آن‌اند كه ثواب الهى متوقف بر هيچ شرط نيست ، بلكه هركسى خداشناس بود و كارى را كه عقل او نيكو و شايسته تشخيص داد وى براى رضاى خدا انجام داد او بهشت مىرود ولو اعتقاد به پيامبر نداشته باشد ؛ ولى اكثر متكلمين اسلام مىگويند : عقلا هيچ مانعى ندارد كه ثواب الهى متوقف بر شرطى باشد و آن معرفة النبى و تصديقه است . به نظر خواجه حق همين است ؛ به دليل اين‌كه اگر ثواب موقوف بر شرطى نباشد ، لازمه‌اش آن است كه شخصى كه تنها عارف باللّه است و چيز ديگر را قبول ندارد ثواب به او برسد ، بدون اين‌كه در نبوت و اعجاز بيانديشد و التالى باطل بالاجماع فالمقدم مثله .\r\nبيان ملازمه : معرفت اللّه و التكليف يك اطاعت على حده است ؛ پس اگر ثواب بر آن\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمتوقف نباشد بر شرطى هر آينه واجب خواهد شد كه خداى كسى را كه پيامبران را تصديق نكرده ثواب اعطا كند و اللازم باطل بالاجماع فالملزوم مثله .\r\nانسان‌هايى كه خدا و رسول و معاد را قبول دارند ، ولى ولايت ائمه را قبول ندارند ، وضع اينها پيش از اين در آخرين مبحث امامت گفته شد .\r\n\r\nمطلب پانزدهم [ : آيا وفات بر اسلام شرط ثواب و اسلام فعلى شرط قبول توبه است ؟ 
  ]\r\nآيا شرط رسيدن به ثواب و عقاب موافات است ؛ يعنى مؤمنى كه كار نيك كرده بايد تا آخر هم با ايمان بوده و مؤمن بميرد تا به ثواب برسد و يا اگر بعدا كافر هم شد ثواب آن اعمال نيك را خواهد گرفت ؟ و كافرى كه در دنيا گناه كرده آيا شرط عقاب اين است كه مسلمان نشود و توبه نكند و كافر بميرد و يا به مجرد گناه عقاب را استحقاق پيدا مىكند ولو بعدا مسلمان و تائب گردد ؟ در اين زمينه چهار نظريه عنوان شده است :\r\n1 . گروهى بر آن‌اند كه همان وقتى كه مكلف در دنيا اطاعت خدا كرده و يا كار قبيح را مرتكب شده و معصيت خدا كرد ، همان لحظه مستحق ثواب براى كار نيك و عقاب براى كار زشت مىگردد و موافات شرط نيست ؛ يعنى بعدها اگر كافر هم بشود و با كفر هم بميرد به ثواب آن كار نيك خواهد رسيد ؛\r\n2 . گروهى بر آن‌اند كه ثواب و عقاب را شخص در آخرت استحقاق پيدا مىكند نه در دنيا تا موافات شرط نباشد ؛\r\n3 . و گروه سوم بر آن‌اند كه هنگام مرگ استحقاق ثواب و عقاب مىآيد . پس آن‌كه كافر مىميرد ثوابى ندارد ؛\r\n4 . گروه چهارم مىگويند كه در هنگام طاعت استحقاق ثواب مىآيد ، ولى با يك شرط و آن موافات است . آن‌گاه اگر خداى عالم على الاطلاق مىداند كه اين شخص مؤمن از دنيا خواهد رفت و شرط محقق خواهد شد از هم‌اكنون استحقاق ثواب براى او هست و نيز در هنگام معصيت استحقاق عقاب مىآيد ، ولى با همان شرط موافات پس اگر خدا مىداند كه او توبه نكرده و كافر خواهد مرد از همين حالا جزء مجرمين و اهل جهنم محسوب مىگردد . اما اگر در قسمت اول خدا مىداند كه او طاعت را حبط\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nكرده و كافر مىميرد و يا در قسمت دوم مىداند كه عاصى توبه خواهد كرد نه اولى با آن طاعت استحقاق ثواب دارد و نه دومى با اين معصيت مستحق عقاب مىگردد .\r\nپس موافات ، يعنى مؤمن و كافر مردن شرط متأخر است براى استحقاق ثواب و عقاب و به نظر مصنف همين قول حق است و استدلال مىكنند به دو آيه از قرآن :\r\n1 . قرآن به پيامبرش مىگويد :\r\n لَئِنْ أَشْرَكْتَ لَيَحْبَطَنَّ عَمَلُكَ ؛  « 1 »\r\nاگر شرك ورزى حتما كردارت تباه خواهد شد .\r\n2 . قرآن به مسلمين خطاب كرده ، مىگويد :\r\n وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ ؛  « 2 »\r\nو كسانى از شما كه از دين خود برگردند و در حال كفر بميرند ، كردار آنان در دنيا و آخرت تباه مىشود .\r\nمنظور از احباط چيست ؟ سه احتمال دارد :\r\n1 . مراد اين باشد كه اعمالى كه قبل از احباط انجام داده‌اى از همان اصل و اساس باطل بوده است ؛\r\n2 . منظور اين باشد كه ثواب الهى پس از اين‌كه ثابت شد ، ساقط شده و به تو داده نمىشود ؛\r\n3 . منظور اين باشد كه كفر و شرك آن را ابطال كرد\r\nدو احتمال اول كه باطل است فتعين احتمال ثالث . دليل بر ابطال احتمال اول اين‌كه اولا ، آيات بطلان را بر شرك متجدد معلق ساخته پس معلوم مىشود از اصل باطل نيست . ثانيا ، آيات به صورت جمله شرطيه و شرط و جزا آمده كه هميشه شرط و جزا بر يك امر آينده معلق مىشود ، پس احتمال اول باطل است . ابطال احتمال ثانى در مسأله بعد ، يعنى مسأله هفتم خواهد آمد فتعين الاحتمال الثالث و هو الحق .\r\n\r\n\r\n","description":"","footnote":"\r\n( 1 ) . سوره زمر ، آيه 65 .\r\n( 2 ) . سوره بقره ، آيه 217 .\r\n","page_name":" 444 ","page_number":444},
  {"content":"\r\n\r\n\r\n7 . احباط و تكفير\r\nاحباط عبارت است از اين‌كه مكلف در يك زمانى اعمال خيرى انجام داده و اين اعمال شرعا پذيرفته شده و سبب استحقاق ثواب گرديده ، ولى در زمان‌هاى بعدى بدون اين‌كه از كار خير سابق نادم شده باشد گناهانى را مرتكب شود كه توسط آنها استحقاق عقاب پيدا كند ، آن‌گاه آن استحقاق ثواب متقدم با اين استحقاق عقاب متأخر حبط و نابود شده و از بين مىرود .\r\nتكفير عكس احباط است ؛ يعنى مكلف در زمان قبل كار قبيحى انجام داده و مستحق عقاب گرديده سپس در زمان آينده - با قطع نظر از مسأله توبه خودش و شفاعت معصومين و مسأله عفو الهى - كار خيرى را انجام دهد كه مستحق ثواب گردد و با اين استحقاق ثواب آن استحقاق عقاب از بين برود و در واقع اين كارهاى خير كفاره آن گناهان و كارهاى شر مىشود .\r\nدر مسائلى چون توبه و آمرزيده شدن گناهان ، شفاعت معصومين عليهم السّلام و عفو الهى فعلا بحثى نيست و بعدا به تفصيل خواهد آمد . انّما الكلام در مسأله احباط و تكفير به معناى مذكور است . در اين باب دو نظريه وجود دارد :\r\n1 . اكثر محققين منكر اين معنا هستند و مىگويند : هرگاه كسى كار خيرى كند كه مستحق ثواب باشد به او مىدهند و ندادن ظلم است و عقاب حكمى جداگانه دارد كه يا قابل عفو است و يا با توبه جبران مىشود و يا قابل شفاعت است و يا اگر هيچ‌كدام نبود پايان‌پذير است ؛ يعنى جهنم مؤمن عاصى استمرار ندارد .\r\n2 . گروه‌هايى از معتزله و در رأس آنها جبائيان مثبت به اين معنا هستند . خود آنها دو دسته‌اند :\r\nالف . پيروان ابو هاشم طرفدار موازنه هستند . آنها مىگويند : نابود شدن ثواب يا عقاب به بيشتر بودن ضد هريك و طرف مقابل آن است ؛ يعنى اگر گناه بزرگ‌ترى كرده و استحقاق عقوبت بيشترى است ، اين عقاب بيشتر ، آن ثواب كمتر را محو ساخته و به اندازهء همان ثواب كمتر از گناه بيشتر محو مىشود و آن مقدار زيادى از عقاب كه بلا معارض است باقى مىماند و اگر ثواب بيشتر و عقاب كمتر باشد مطلب\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nعكس مىشود ؛ يعنى آن ثواب بيشتر اين عقاب كمتر را تكفير كرده و از بين مىبرد ، سپس به مقدار همين گناه از آن ثواب عظيم‌تر كاسته شده و باقى مانده بلا معارض مىشود و شخص به بهشت مىرود . و اما اگر ثواب و عقاب مساوى باشند ، هركدام ديگرى را خورده و نابود مىسازد ، آن‌گاه نه ثوابى مىماند تا شخص بهشتى شود و نه عقابى تا جهنم رود . مثلا اگر وزن گناه مكلف صد من و وزن ثواب او 50 من باشد ، اين پنجاه من از ثواب با پنجاه من از گناه معارضه كرده و تساقط مىكنند ، آن‌گاه باقى مىماند پنجاه من ديگر از عقاب كه بلامعارض است و شخص را به جهنم مىرسد و اگر ثواب صد من و گناه پنجاه من باشد ، مطلب عكس مىشود و خلاصه قوىتر ضعيف‌تر را مىخورد ؛ همانند دو دليل ضعيف‌تر و قوىتر كه عند المعارضه قوى حاكم و فعلى شده و ضعيف محكوم مىگردد و اگر هريك از ثواب و عقاب 50 من باشد هر دو تعارض و تساقط مىكنند ، همانند دو حجت متعارض متساوى كه تعارضا و تساقطا .\r\nب . پيروان ابو على جبائى مىگويند : صحبتى از موازنه و اقل و اكثر بودن در كار نيست ، بلكه هركدام از گناه يا ثواب كه متأخر باشد آن ديگرى را كه متقدم است خورده و نابود ساخته و خود حاكم مىگردد . پس اگر ثواب متقدم و گناه متأخر باشد ، سبب احباط است ؛ يعنى گناه بعدى ثواب قبلى را حبط مىكند و اگر گناه متقدم و ثواب متأخر باشد سبب تكفير است . آن‌گاه از آن‌كه متأخر است چه ثواب و چه عقاب ، چيزى كاسته نشده ، بلكه به جاى خود باقى مىماند ؛ همانند دو ضدى كه يكى ديگرى را نابود ساخته و خود حاكم مىگردد .\r\nبه عقيده محققين و از جمله خواجهء طوسى و علّامه ، سخن جبائيان فاسد است و براى ابطال آن سه دليل مىآورند :\r\nدليل اول : اين يك دليل عقلى است و رد بر هر دو قول است ؛ يعنى هم رد ابو على و هم ابو هاشم و آن اين‌كه احباط مستلزم ظلم و قبيح است . پس احباط قبيح است و كار قبيح از مولاى حكيم صادر نمىشود ، پس احباط از خداوند صادر نمىشود .\r\nبيان مطلب : تنها مطلب قابل بحث در اين استدلال همان مقدمه اول است كه\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nالاحباط ظلم . و اما مقدمات بعدى پيش از اين بيان شده و بيان ظلم بودن اين است كه لازمهء قول به احباط اين است كه شخص كه هم اطاعت كرده و هم معصيت ، ولى معاصى او بيشتر است او به منزلهء كسى باشد كه هرگز اطاعت نكرده و بالوجدان اين باطل است و نيز اگر طاعت او بيشتر باشد لازم مىآيد كه او به منزلهء كسى باشد كه هرگز معصيت كرده و اين لازم بالوجدان باطل است و نيز اگر طاعت و معصيت او مساوى بودند لازم مىآيد كه وى به منزلهء كسى باشد و مساوى با كسى باشد كه از اول تا آخر عمر هرگز نه اطاعتى كرده و نه معصيتى و اين لازم هم عند العقلاء ، يعنى وجدانا باطل و باور نكردنى است . فالملزوم مثله .\r\nدليل دوم يا دليل نقلى : قرآن مىفرمايد :\r\n  فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ ؛   « 1 » پس هركه هموزن ذرّه‌اى نيكى كند [ نتيجهء 
  ] آن را خواهد ديد . و هركه هموزن ذرّه‌اى بدى كند [ نتيجهء 
  ] آن را خواهد ديد .\r\nاين اخبار الهى و وعده و وعيد است و به حكم عقل بر خداى حكيم وفاى به وعده و وعيد فرض است پس حتما پاداش و يا عقاب آن ذره به ما خواهد رسيد و احباط يا تكفيرى در كار نيست .\r\nدليل سوم : اين نيز يك دليل عقلى است كه رد بر قول به موازنه است و آن اين‌كه در مواردى كه هم ثوابى هست و هم عقاب ، از دو حال خارج نيست :\r\n1 . يا يكى از آن دو از ديگرى بيشتر است مثلا ثواب 50 من و عقاب 25 من است يا بالعكس .\r\n2 . و يا هر دو باهم مساوىاند ، يعنى هركدام مثلا 25 من هستند .\r\nاما فرض اول اشكالش اين است كه شما مىگوييد 25 من از ثواب يا عقاب نابود مىشود و در مقابل به همان اندازه از ديگرى حبط مىشود ما مىگوييم آن ديگرى دو تا 25 تا دارد در مقابل اين 25 من ساقط شده كدام يك از آن دو تا 25 تا ساقط مىشود ؟\r\n\r\n\r\n","description":"","footnote":"\r\n( 1 ) . سوره زلزال ، آيه 7 و 8 .\r\n","page_name":" 447 ","page_number":447},
  {"content":"\r\n\r\nهيچ‌كدام به سقوط اولى نيستند از ديگرى . آن‌گاه اگر بگوييم اين 25 من ساقط مىشود نه آن‌كه ترجيح بلا مرجح است و باطل و اگر بگوييم هر دو تا ساقط مىشوند كه شما قبول نداريد و اگر بگوييم هر دو 25 تا مىماند و سقوطى در كار نيست كه حرف شما باطل مىشود و سخن ما اثبات مىشود .\r\nو اما فرض دوم كه هر دو مساوىاند ، مىگوييم اگر اسقاط احدهما مقدم شد مثلا ثواب مسقط عقاب شد يا بالعكس ديگر معنا ندارد كه آن ساقط شده و معدوم برگردد اين ساقطكننده را معدوم سازد ؛ چون محال است كه شىء مغلوب و معدوم بتواند غالب و مؤثر باشد و اگر هر دو هم‌زمان باهم مسقط هم باشند كه لازم مىآيد در آن واحد هر دو هم باشند و هم نباشند و اين تناقض است و تناقض باطل است . پس هرگونه كه محاسبه مىكنيم قول به احباط مفهومى ندارد .\r\n\r\n8 . ابديت يا منقطع بودن عذاب گناه‌كاران\r\nمسأله هشتم از مسائل باب معاد در اين رابطه است كه انسان‌هاى گناه‌كار چند گروه‌اند :\r\n1 . كفار : كسانى كه خدا يا معاد و يا يكى از ضروريات دين را انكار مىكنند .\r\nبنابراين ، ماديون عالم كه منكر مبداء هستند ، تناسخيه و . . . كه منكر معاد هستند ، مسيحى ، يهودى و مجوسى كه منكر نبوت پيامبر اسلام هستند و ناصبيه ، خوارج ، غلاة ، مجسمه و مشبهه جزء كافران‌اند و حكم كافر اين است كه به اجماع همه مسلمين در آتش جهنم جاودانه خواهد ماند .\r\n2 . منافقين : كسانى كه به زبان اقرار به اسلام دارند ، ولى در دل كفر و شرك و بت‌پرستى را پنهان دارند . اينها نيز در ظاهر و از نظر فقهى محكوم به اسلام‌اند ، ولى عند اللّه و در باطن محكوم به كفرند و اين گروه نيز كه به انفاق و كفر باطنى و پنهانى مرده‌اند به گروه اول ملحق مىشوند ؛ يعنى در جهنم مخلد خواهند بود . قرآن در اين رابطه مىفرمايد :\r\n إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ ؛  « 1 »\r\n\r\n\r\n","description":"","footnote":"\r\n( 1 ) . سورهء نساء ، آيه 145 .\r\n","page_name":" 448 ","page_number":448},
  {"content":"\r\n\r\nآرى ، منافقان در فروترين درجات دوزخند ، و هرگز براى آنان ياورى نخواهى يافت .\r\nو باز فرموده است :\r\n  يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا * أُولئِكَ هُمُ الْكافِرُونَ حَقًّا ؛   « 1 »\r\nمىگويند : « ما به بعضى ايمان داريم و بعضى را انكار مىكنيم » و مىخواهند ميان اين [ دو 
  ] راهى براى خود اختيار كنند ، آنان در حقيقت كافرند .\r\n3 . اطفال غير بالغ : كودكان نابالغى كه از دنيا مىروند - چه كودكى كه والدين او كافرند و چه آنها كه والدينشان مسلمان‌اند - به جهنم نخواهند رفت و وضع بهشت آنها را بايد از روايات جستجو كرد كه در مباحث عدل الهى تا حدودى بحث شد .\r\n4 . مستضعفان فكرى يا جاهلان قاصر : كسانى كه با حق عناد و لجاجت نداشته ، ولى راهى براى شناختن حق هم نداشتند . اينها نيز از نظر فقهى احكامى دارند و از نظر بهشت و جهنم بايد از روايات وضع آنها روشن شود كه آيا در قيامت آزمايش مىشوند و بهشتى يا جهنمى مىشوند و يا در اعراف به سر خواهند برد كه فعلا جاى تفصيل آن نيست .\r\n5 . مسلمانى كه مرتكب گناهان كبيره است : بحث ما در اين كتاب همين قسم است و سؤال اين است كه آيا اصحاب الكبائر مخلد در نار خواهند بود ؟ قبل از جواب به سؤال مقدمه‌اى را آورده و در آن صغيره و كبيره را معنا مىكنيم .\r\nجناب علّامه رحمه اللّه براى صغيره و كبيره سه معنا ذكر كرده كه عبارت‌اند از :\r\n1 . كبيره و صغيره نسبت به طاعات و در مقابل طاعت ملاحظه مىشود ؛ يعنى هنگامى كه گناهى را در برابر طاعتى مىسنجيم اگر كيفر اين گناه از ثواب آن طاعت بزرگ‌تر باشد آن را كبيره مىناميم و اگر كوچك‌تر باشد آن را صغيره مىناميم البته با اين قيد كه فى كل وقت چنين باشد ؛ زيرا اگر در يك زمانى ثواب اين طاعت بزرگ‌تر و\r\n\r\n\r\n","description":"","footnote":"\r\n( 1 ) . همان ، آيه 150 و 151 .\r\n","page_name":" 449 ","page_number":449},
  {"content":"\r\n\r\nكيفر معصيت كمتر بود و در زمان ديگر بالعكس ، نمىتوان گفت اين گناه صغيره يا كبيره به اين معناى اول است آن هم به قول مطلق ، بلكه مقيد مىشود . به عنوان مثال انفاق قبل از الفتح با انفاق بعد الفتح مساوى نيست و قرآن گفته :  لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَ قاتَلَ .  لذا ممكن است گناهى در مقايسه با انفاق قبل الفتح صغيره محسوب مىشود ، ولى همان گناه در مقايسه با انفاق بعد الفتح كبيره باشد و اين منظور ما نيست .\r\n2 . كبيره و صغيره بودن گناه نسبت به خود معاصى محاسبه شود ؛ يعنى وقتى گناهى را با گناهى مىسنجيم مىگوييم اين گناه نسبت به آن گناه صغيره است در هر زمانى و آن ديگرى نسبت به اين كبيره است در هر زمانى مثلا نگاه كردن به ناموس مردم نسبت به زنا صغيره است ، يعنى گناهش از آن كمتر است .\r\n3 . صغيره و كبيره بودن نسبت به ثواب‌هاى فاعل سنجيده شود ؛ يعنى هر گناهى كه نسبت به ثواب‌هاى فاعل عقابش كم است آن را صغيره مىگويند و هر گناهى كه عقابش بيش است آن را كبيره مىگويند . به قول مرحوم شعرانى ، سيد اسماعيل حميرى شاعر اهل بيت عليهم السّلام بوده و با آن همه كوشش و ترويج مناقب آنان و قصايد بسيارى كه در ستايش ايشان گفته ، به شرب نبيذ مبتلا بوده ، ولى گناه آن نسبت به آن همه خدمات كم است و صغيره مىگويند ؛ ولى همين كار نسبت به شخص ديگر شايد هرگز صغيره نباشد . البته ما به مناسبت ديگرى در همين شرح صغيره و كبيره را از نظر اصطلاحى فقهى شرح كرده‌ايم .\r\nاكنون در جواب سؤال مذكور سه قول وجود دارد :\r\nيكم . مرجئه مىگويند : هر مسلمانى هر اندازه گناه كند عذاب ندارد و مانند عدول مؤمنين است . به قول علّامه شعرانى : مرجئه اين مذهب را براى تقرب به خلفاى بنى اميه اختراع كردند تا هم به لذت‌ها و قبايح و جور و ستم پردازند و هم محبوبيت داشته باشند نزد مسلمانان و كسى از آنها بدگويى نكند .\r\nدوم . گروهى از خوارج كه به وعيديه معروف‌اند مىگويند : اصحاب گناهان كبيره نيز همانند كفار در جهنم مخلد خواهند بود . دلايل اين گروه با جوابش در ادامه\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nخواهد آمد .\r\nسوم . دانشمندان اماميه و اكثر علماى معتزله و اشاعره برآن‌اند كه اصحاب الكبائر در قيامت اگر مشمول شفاعت نشوند و در دنيا هم توبه نكرده باشند وارد جهنم شده و مدتى هم عذاب خواهند شد ، ولى پس از آن از جهنم خارج و وارد بهشت مىگردند و در كتاب شريف كشف المراد دو دليل براى اين اقامه شده :\r\nالف . شخص صاحب كبيره به خاطر ايمان ثواب دارد به دليل اين كه قرآن گفته :\r\n فَمَنْ يَعْمَلْ مِثْقالَ ذَرَّةٍ خَيْراً يَرَهُ  و شكى نيست كه ايمان از بزرگ‌ترين كارهاى خير است ، پس براى ايمانش مستحق ثواب است . آن‌گاه براى معاصى كبيره‌اش هم كه مستحق عقوبت مىگردد . حال يا اين است كه ثواب او بر عقابش مقدم مىگردد ؛ يعنى اول به بهشت مىرود تا ثواب ايمان را دريابد ، سپس به جهنم مىرود كه اين فرض باطل است بالاجماع ؛ زيرا قبلا گفتيم ثواب دائمى است پس ثوابى را كه در سايه ايمان طلبكار است دائمى بايد باشد پس اين احتمال باطل است و يا اين است كه اول به جهنم مىرود سپس به بهشت جاويدان و به نظر ما اين حق است و يا جمع بين هر دو مىشود ؛ يعنى هم در آن واحد متنعم در بهشت بوده و هم در جهنم معذب مىشود كه اين هم از محالات است . فتعين احتمال ثانى و هو المطلوب .\r\nب . اگر مرتكب كبيره در جهنم مخلد باشد لازم مىآيد كه انسانى كه عمرى خداى را پرستيده و واجبات را انجام داده و از محرمات گريخته ، ولى در آخر عمر يك كبيره‌اى از او سر زده بعد هم با ايمان از دنيا رفته چنين كسى همانند مشركى باشد كه از اول تا آخر عمر با شرك زيسته و با شرك مرده و هر دو در جهنم مخلد باشند و اين محال است ؛ چون وجدانا قبيح است و خداى حكيم كار قبيح نمىكند .\r\nدلايل وعيديه : اينها به دو دسته دليل تمسك كرده‌اند :\r\nدليل نقلى : در قرآن آياتى داريم كه ظهور دارند در اين كه اصحاب الكبائر در جهنم مخلدند از قبيل اين آيه :  وَ مَنْ يَعْصِ اللَّهَ وَ رَسُولَهُ وَ يَتَعَدَّ حُدُودَهُ يُدْخِلْهُ ناراً خالِداً فِيها ؛  يعنى هر انسانى كه خدا و رسول را نافرمانى كند و از حدود الهى تجاوز نمايد خداوند او را وارد جهنم خواهد ساخت درحالىكه براى هميشه در جهنم خواهد\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nماند . و از قبيل اين آيه :  وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها ،  و امثال اين آيات در قرآن بسيار است .\r\nجواب ما : وقتى كه با دو برهان عقلى دوام اصحاب الكبائر در جهنم ابطال شد ناگزيرم اين ظواهر نقليه را توجيه كنيم به اين كه يا اين آيات تعميم نداشته و مختص به كافرى است كه از حدود الهى تجاوز كند و يا مؤمنى را عمدا بكشد و يا مراد از خلود دوام و ابديت نيست ، بلكه مراد مدت زمان طولانى مثلا سيصد يا هشتصد سال يا بيشتر و كمتر است .\r\nدليل عقلى : اين كه قبلا در بحث ثواب و عقاب ثابت شد كه هريك از ثواب و عقاب بايد دائمى باشند و يجب الدوام .\r\nجواب ما اين است كه دوام عقاب آرى ، ولى براى همگان نه ، بلكه دوام عقاب از آن كفار است نه از آن مؤمن صاحب كبيره .\r\n6 . مسلمان صاحب صغيره : مشهور بر آن‌اند كه خداوند گناهان صغيره را عفو كرده و ناديده مىگيرد .\r\n7 . مسلمان مؤمن عادل : كسى كه هيچ گناهى نداشته ، بلكه تمام عمر را به اطاعت و انقياد گذرانده است . چنين كسى در قيامت اهل بهشت خواهد بود .\r\nبهشتيان نيز داراى مراتب و درجاتى هستند كه بستگى به مقدار معرفت و عمل آنها دارد و بايد از كتب روايت و تفسير و عرفان جستجو كرد .\r\n\r\n9 . عفو الهى\r\nامت اسلامى متفق‌القول‌اند بر اين كه خداوند متعال گناهان صغيره را حتى پيش از توبه هم مىبخشايد و مورد عفو قرار مىدهد و كسى را بر آنها مؤاخذه نمىكند . نيز همهء امت اسلامى بر آن‌اند كه خداوند از گناهان كبيره هم پس از توبه يا شفاعت ، چشم مىپوشد . نيز جميع امت اسلامى بر آن‌اند كه خداوند از شرك و كفر عفو و اغماض ندارد ؛ ولى سخن در اين است كه آيا خداوند از برخى گناهان كبيره بدون توبه غمض عين مىكند يا خير ؟\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nگروهى بر آن‌اند كه چنين عفوى عقلا جايز و ممكن است ، ولى شرعا و سمعا محال است . اكثر محققين بر آن‌اند كه چنين عفوى عقلا ممكن است و سمعا هم واقع خواهد شد . مرحوم خواجه همين را انتخاب و براى امكان عقلى عفو به سه دليل تمسك كرده است :\r\n1 . عقاب كردن در برابر گناهان حق خداوند است و هركس مجاز است كه حق خود را اسقاط كند پس عقل اين معنا را تجويز مىكند و قبيح نمىداند كه بر خداوند محال باشد البته از چه گناهى و از چه كسانى خداوند عفو مىكند اين معلوم نيست تا انسان را بر آن معاصى جرئى سازد .\r\n2 . در عقاب بر مكلفين ضرر وجود دارد ( اين از مسلمات است ) ، ولى در اسقاط عقاب بر خداوند ضررى نيست ؛ چون خدا به كسى يا چيزى محتاج نيست و هر چيزى كه اين دو صفت را داشته باشد اسقاط او جايز ، بلكه حسن است .\r\nپس اسقاط عقاب در بعضى موارد حسن است و هر چيزى هم كه حسن باشد ، واقع هم خواهد شد .\r\n3 . اسقاط عقاب احسان بوده و هر احسانى حسن است ، در نتيجه اسقاط عقاب حسن است .\r\n\r\nدلايل سمعى بر وقوع عفو :\r\nقرآن مىگويد :\r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ ؛  « 1 »\r\nخداوند ، اين را كه به او شرك آورده شود ، نمىآمرزد ؛ و فروتر از آن را بر هركه بخواهد مىبخشايد .\r\nدر اين آيه دو حكم بيان شده است :\r\n1 . خدا از گناه مشرك نمىگذرد و او را نمىبخشد ؛\r\n2 . پايين‌تر از شرك ، هر نوع گناهى را مىآمرزد ، اما براى هركسى كه مشيت خدا تعلق بگيرد .\r\n\r\n\r\n","description":"","footnote":"\r\n( 1 ) . سورهء نساء ، آيه 116 .\r\n","page_name":" 453 ","page_number":453},
  {"content":"\r\n\r\nحال اين دو حكم از دو حال خارج نيست : يا با توبه و پس از توبه اين دو حكم هست ، و يا بدون توبه .\r\nاحتمال اول باطل است ؛ چون پس از توبه هر گناهى حتى شرك هم آمرزيده مىشود ، پس احتمال ثانى معين مىشود . وانگهى پس از توبه آمرزش معاصى حتى شرك بر خداوند واجب و لازم است ، درحالىكه در آيه شريفه سخن از وجوب مغفرت نيست ؛ چون آيه آمرزش را بر مشيت معلق ساخته و فرموده :  « لِمَنْ يَشاءُ »  و وجوب بر مشيت معلق نمىشود . پس بايد گفت مراد آيه گناهانى است كه واجب المغفرة نيستند و آنها معاصى كبيره بدون توبه است .\r\nنيز قرآن مىگويد :\r\n إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ ؛  « 1 »\r\nبه راستى پروردگارت نسبت به مردم ، با وجود ستمشان بخشايشگر است .\r\nكيفيت استدلال : در كلمه  « عَلى »  دو احتمال هست :\r\n1 .  عَلى  به معناى حال باشد ؛ يعنى در مقابل ظلم آنها و در حال ستمكارىشان ؛\r\n2 .  عَلى  به معناى غرض باشد كما اين كه عرب مىگويد : ضرب زيدا على عصيانه‌اى لاجل عصيانه .\r\nاحتمال ثانى كه قطعا نيست كه بگوييم خداوند بندگان را مىآمرزند به جهت خاطر ظلم آنها فتعين الاحتمال الاول كه در برابر ستم آنها بر خود آنها را مىآمرزد و مؤاخذه نمىكند .\r\n3 . خداوند در قرآن مجيد خود را به صفت عفوّ و غفور متصف فرموده و مسلمانان هم بر عفو ، رحمت و مغفرت الهى متفق القول‌اند و معناى عفو و غفران چيزى جز همان اسقاط عقاب از معصيت‌كاران نيست ، پس اجماع دال بر اين معناست .\r\nبنابراين دلايل سمعى عبارت‌اند از قرآن و سنت و اجماع .\r\n\r\n\r\n","description":"","footnote":"\r\n( 1 ) . سوره رعد ، آيه 6 .\r\n","page_name":" 454 ","page_number":454},
  {"content":"\r\n\r\nدر آيه‌اى ديگر ، خداوند گناه‌كاران را به بخشش خود اميدوار مىكند :\r\n يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً .  « 1 »\r\nبگو : « اى بندگان من - كه بر خويشتن زياده‌روى روا داشته‌ايد - از رحمت خدا نوميد مشويد . در حقيقت ، خدا همهء گناهان را مىآمرزد ، كه او خود آمرزندهء مهربان است » .\r\nخاتمه : مطلب مهم و قابل توجه مسأله خوف و رجاست كه اسلام انسان را نه صددرصد اميدوار مىكند كه تن به هر فسق و فجورى بدهد به اميد رحمت واسعهء الهى و نه صددرصد مىترساند و نااميد مىكند كه يك گناه كرد به كلى مأيوس شود و بگويد : آب كه از سر گذشت چه يك متر و چه صد متر . خير ، يأس از گناهان كبيره است ، بلكه اسلام انسان را ميان خوف و رجا نگاه مىدارد كه عامل تكامل است .\r\n\r\n10 . شفاعت\r\nدهمين مطلب در باب معاد دربارهء مسأله شفاعت است ، حقيقت شفاعت عبارت است از واسطه شدن در جهت ايصال منفعتى به ديگران و يا در جهت دفع ضرر از كسانى كه لايق شفاعت باشند ، دربارهء شفاعت از ابعاد مختلفه مىتوان بحث كرد ، ولى ما در محدودهء كتاب پيش مىرويم . اصل مسأله شفاعت از مسائل متفق عليها ميان شيعه و سنى است و بلكه در مكتب شيعه مىتوان گفت از ضروريات مذهب است و آيات و روايت بسيارى بر اين امر دلالت دارند كه ما به يك آيه و يك حديث قناعت مىكنيم .\r\nقرآن كريم مىفرمايد :\r\n وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً ؛  « 2 »\r\nو پاسى از شب را زنده بدار ، تا براى تو [ به منزلهء 
  ] نافله‌اى باشد ، اميد كه پروردگارت تو را به مقامى ستوده برساند .\r\nمرحوم طبرسى در مجمع البيان فرموده است : اجمع المفسرون بر اين كه مراد از\r\n\r\n\r\n","description":"","footnote":"\r\n( 1 ) . سورهء زمر ، آيه 53 .\r\n( 2 ) . سورهء اسراء ، آيه 79 .\r\n","page_name":" 455 ","page_number":455},
  {"content":"\r\n\r\nمقام محمود همانا مقام شفاعت است .\r\nحديثى است مشهور از نبى اكرم كه حضرتش صلّى اللّه عليه و إله و سلّم فرمودند :\r\nادّخرت شفاعتى لأهل الكبائر من أمّتى ؛ « 1 »\r\nشفاعت خود را براى اهل گناهان كبيره از امتم ذخيره كرده و تأخير انداختم .\r\nپس اصل مطلب مورد اشكال نيست . انما الكلام در اين است كه چه گروهى مشمول شفاعت پيامبر و ائمه عليهم السّلام مىشوند ؟ در مسأله سه نظريه وجود دارد :\r\n1 . گروهى به نام وعيديه كه در مسائل اعتقادى طرفدار سختگيرى هستند مىگويند : شفاعت مخصوص مؤمنينى است كه مستحق ثواب باشند نه از آن فاسقين و گناه‌كاران امت و حقيقت شفاعت هم عبارت است از طلب زيادى منافع براى مؤمنين كه خداوند رتبه و مقام آنها را در بهشت بالا برد اين گروه براى اثبات مدعاى خويش به آياتى چند از قرآن تمسك كرده‌اند كه عبارت‌اند از :\r\nالف . قرآن مىگويد :\r\n ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ ؛  « 2 »\r\nبراى ستمگران نه يارى است و نه شفاعتگرى كه مورد اطاعت باشد .\r\nكيفيت استدلال : خداوند متعال قبول شفاعت از ظالم را نفى كرده است ؛ يعنى فرموده ظالم مشمول شفاعت نيست و لا ريب در اين كه انسان فاسق و گناه‌كار ظالم است ؛ چون به نفس خويش ظلم كرده پس مشمول شفاعت نيست .\r\nجواب ما : شفيع بر دو قسم است :\r\n- شفيعى كه مطاع باشد ، يعنى اطاعت او بر خداوند واجب باشد ؛\r\n- شفيعى مجاب ، يعنى شفيعى كه خداوند به لطف و كرم شفاعت او را مىپذيرد و اجابت مىكند .\r\nآيهء شريفه مىگويد : در قيامت شفيع مطاع براى ظالمين نيست ، و اين حق است ؛\r\n\r\n\r\n","description":"","footnote":"\r\n( 1 ) . بحار الأنوار ، ج 8 ، ص 30 .\r\n( 2 ) . سورهء غافر ، آيه 18 .\r\n","page_name":" 456 ","page_number":456},
  {"content":"\r\n\r\nچون مطاع همواره ما فوق مطيع است و خداوند ما فوق همهء موجودات است و كسى ما فوق او نيست كه خدا مطيع او شود ؛ اما آيه شفيع مجاب را كه نفى نكرده و بحث ما در شفيع مجاب است . وانگهى بر فرض بپذيريم كه آيه حتى شفيع مجاب را هم رد مىكند . مىگوييم : جمع ميان اين آيه و آياتى كه صريحا شفاعت را اثبات مىكنند به اين است كه اين آيه و امثال او را بر كافران حمل كنيم ؛ يعنى در قيامت كافران شفاعت نمىشوند و اگر هم بشوند اجابتى در كار نيست .\r\nب . قرآن مىگويد :\r\n وَ ما لِلظَّالِمِينَ مِنْ أَنْصارٍ ؛ * \r\nو براى ستمكاران هيچ ياورى نيست .\r\nظالمان در قيامت ياور ندارند و فاسق هم ظالم است پس ناصرى ندارد . آن‌گاه اگر پيامبر صلّى اللّه عليه و إله و سلّم از آنها شفاعت كند هر آينه ناصر و كمك‌كننده به آنها خواهد بود و هذا خلاف نص القرآن .\r\nج . قرآن مىگويد :  وَ لا تَنْفَعُها شَفاعَةٌ ،   يَوْماً لا تَجْزِي نَفْسٌ عَنْ نَفْسٍ شَيْئاً ، *   فَما تَنْفَعُهُمْ شَفاعَةُ الشَّافِعِينَ  كه اين آيات اطلاق دارد و اصولا دلالت دارد كه در قيامت شفاعتى نيست . جواب ما اين است كه يك دسته آيات و روايات صريح در وجود شفاعت در قيامت‌اند و يك دسته به ظاهرشان شفاعت را نفى مىكنند و جمع بينهما به اين است كه دسته دوم را بر كفار حمل كنيم و بگوييم كافران مشمول شفاعت نيستند .\r\nد : قرآن مىگويد :  لا يَشْفَعُونَ إِلَّا لِمَنِ ارْتَضى . \r\nكيفيت استدلال : اين آيه نفى مىكند شفاعت فرشتگان را از كسانى كه خداوند از آنها راضى نيست و مرتضاى اللّه نيستند آن‌گاه فاسق هم مرتضاى خداوند نيست پس مشمول شفاعت نيست .\r\nجواب ما : ما قبول نداريم كه فاسق به قول مطلق مرتضاى حق نباشد ، بلكه از جهت ايمان مرتضى است ولو در عمل نباشد .\r\n2 . گروه ديگر به نام تفضليه كه بنا را بر آسان گرفتن گذاشته‌اند مىگويند : شفاعت پيامبر و ائمه عليهم السّلام مال فساق اين امت است كه با ايمان از دنيا رفته ، ولى گناهان هم در\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nپروندهء او هست كه با شفاعت معصومين عليهم السّلام آن گناهان شسته مىشود .\r\n3 . حق اين است كه شفاعت به هر دو معنا اطلاق مىشود هم بر طلب زيادى منافع و هم بر اسقاط مضار عرب مىگويد : شفع فلان فى فلان هنگامى كه طلب له زيادة منافع او اسقاط مضار و شاهد مطلب فهم عرف است كه عند العقلاء در هر دو بخش اين معنا به كار مىرود اما قسمت طلب زيادى منفعت كه جاى بحث نيست و اما قسمت اسقاط مضار مدركش حديث نبوى مشهور است كه فرمود : « ادّخرت شفاعتى لأهل الكبائر من أمّتى » .\r\nخاتمه : يك دليل از قول گروه دوم بر رد گروه اول مىآوريم و آن اين كه : لو كانت الشفاعة فى زيادة المنافع لا غير لكنا شافعين فى النبى صلّى اللّه عليه و إله و سلّم حيث نطلب له من اللّه تعالى علوّ الدرجات و التالى باطن قطعا لأن الشافع اعلى من المشفوع فيه فالمقدم مثله .\r\n\r\n11 . توبه\r\nيازدهمين مسأله در باب معاد كه از ملحقات به شمار مىرود مسأله توبه است و دربارهء اصل توبه مباحثى چند مطرح است و دربارهء اقسام آن هم مباحثى داريم كه در مسأله دوازدهم خواهد آمد .\r\n\r\nتعريف توبه\r\nتوبه عبارت است از ندامت و پشيمانى بر اعمال زشتى كه در گذشته انجام داده و نيز اجتناب كردن از كارهاى قبيح در زمان حاضر و نيز مصمم بودن بر عدم اعادهء اعمال قبيحه در آينده . علّامه رحمه اللّه مىفرمايد : علت افزودن اين قسمت اخير آن است كه اگر تصميم بر ترك در مستقبل نداشته باشد كاشف از اين است كه او پشيمان نيست اگر به زبان اظهار ندامت مىكند پس در واقع اين عزم كاشف از ندامت است .\r\n\r\nضرورت توبه\r\nآيا اصولا توبه و ندامت از معاصى واجب است يا خير ؟ و بر فرض وجوب ، آيا شرعى است يا عقلى ؟\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nاصل وجوب توبه از مسائل مجمع عليها در ميان مسلمين است و همه مىگويند :\r\nبر هر مسلمانى توبه واجب است . منتهى سخن در اين است كه آيا وجوب ، يك وجوب شرعى است يا عقلى ؟\r\nاشاعره كه حسن و قبح عقلى را منكر هستند مىگويند : وجوب توبه شرعى است و چون قرآن بدان امر كرده ما واجب مىدانيم ؛ آنجا كه فرموده :  تُوبُوا إِلَى اللَّهِ تَوْبَةً نَصُوحاً  و نيز فرموده :  تُوبُوا إِلَى اللَّهِ جَمِيعاً  و . . .\r\nاما اماميه و معتزله مىگويند : وجوب توبه عقلى و به حكم عقل است و دو دليل براى آن مىآورند :\r\n1 . توبه موجب دفع ضرر است ( آن ضرر را عقاب بدانيم براى معتقدين و يا خوف از عقاب على المبنى ) و به حكم عقل دفع ضرر حتى اگر محتمل هم باشد ( تا چه رسد به مظنون و مقطوع ) واجب است پس توبه واجب است ، صغراى استدلال كه روشن است و كبراى آن هم در مباحث مقدماتى اين شرح ملاحظه فرموديد .\r\n2 . مقتضاى مسلمانى و شرط ايمان اين است كه انسان زشت را زشت ، و نيكو را نيك بداند و از اعمال قبيحه نادم باشد و بلكه مقتضاى عقل هر عاقلى است كه از كارهاى مضر جدا پشيمان باشد و عملا همچنين است .\r\n\r\nتوبه كردن از چه گناهانى واجب است\r\nدر اين مورد اختلاف است . گروهى مىگويند : از گناهان كبيره‌اى كه كبيره بودن آنها مسلم است و يا لااقل مظنون است ؛ يعنى احتمال قوى مىدهيم كه كبيره باشند بايد توبه كرد ولى از گناهان صغيره‌اى كه صغيره بود نشان مسلم شده توبه واجب نيست .\r\nگروهى ديگر مىگويند : تنها از گناهانى كه توبه نكرده‌ايم توبه كردن واجب است اما از معاصى قبلى كه قبلا توبه كرده‌ايم دوباره واجب نيست .\r\nگروه سوم بر آن‌اند كه توبه كردن از هر گناهى چه صغيره و يا كبيره واجب است و نيز توبه از اخلال به واجبات هم واجب است مطلقا ؛ يعنى چه قبلا از اين امور توبه كرده باشد يا خير .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nعلّامه مىفرمايد : دو برهانى كه براى وجوب توبه آورديم عموميت دارند و دلالت مىكنند بر اين كه توبه از هر گناهى واجب است ؛ چون توبه از معصيت بما هى معصية است چه كبيره يا صغيره و نيز از اخلال به واجب بما هو معصيته بايد توبه كرد چه واجب مهم و يا غير مهم ، چه قبلا توبه كرده باشد يا نه .\r\n\r\nقوله و يندم على القبيح . . .\r\nهر توبه‌اى مقبول نيست ، بلكه توبه هنگامى پذيرفته مىشود كه شخص عاصى از معصيت و فعل قبيح نادم گردد صرفا به لحاظ قبح آن و اين كه معصيت مولاست و مولا آن را دوست ندارد و نيز مصمم باشد كه در آينده هم هرگز مبغوض مولا را جامهء عمل نخواهد پوشيد . بنابراين اگر داعى بر توبه و علت غايى از ندامت علل و عوامل ديگر باشد آن توبه مقبول نخواهد بود . براى مثال ، كسى كه از شرب خمر توبه مىكند نه براى رضاى خدا و دورى از معاصى ، بلكه به خاطر اين كه ضرر بدنى دارد و به سلامت او ضرر مىرساند و يا آبروى او را پيش ديگران مىبرد . اين ارزش ندارد ؛ زيرا خدا در كار نيست ، بلكه سلامتى و عرض من در كار است ؛ يعنى اگر به سلامتى من ضرر نداشت و موجب آبروريزى نبود از آن رويگردان نبودم ولو مبغوض خدا باشد .\r\nپيداست كه اين توبه نيست يا مثلا از قمار توبه مىكند به لحاظ اين كه ضرر مالى دارد نه براى جلب رضاى خدا اين توبه ارزشى ندارد .\r\nسؤال : اگر كسى از ترس جهنم توبه كند ؛ يعنى فلسفهء توبه‌اش و علت غايى آن و هدف منحصر به فرد از توبه همان خوف از عذاب باشد و لولا خوف از آتش ، از كار قبيح ابايى نداشت ، ولو مبغوض مولا باشد ، آيا چنين توبه‌اى مقبول است ؟\r\nجواب : خير ، چنين توبه‌اى هم مقبول نيست ؛ زيرا اين توبه از قبيح به لحاظ قبح آن نيست ، بلكه براى حفظ جان خويش از عذاب است و شبيه كسى است كه براى حفظ سلامت از شرب خمر توبه مىكند . آرى ، اگر غايت و هدف اصلى خوف از نار نباشد بلكه هدفش اين باشد كه من از اين كار توبه مىكنم بدان جهت كه عملى قبيح است و ضمنا در آن عقاب جهنم هم هست به گونه‌اى كه محرك او بر توبه قبح فعل است\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nيعنى لولا القبح نادم نبود ولو عذاب در كار باشد چنين توبه‌اى صحيح است .\r\nهمچنين است توبه از اخلال به واجب و ترك طاعت ؛ يعنى توبه آن است كه از تفويت واجب از اخلال به آن به لحاظ اين كه اخلال به واجب است نادم گردد و تصميم بگيرد كه در آينده هم هرگز اخلال به واجب نرساند چنين توبه‌اى ارزش دارد ، ولى اگر از اخلال به واجب به لحاظ سود مادى و بدنى و عرضى نادم گردد و يا محرك او بر توبه صرفا عذاب باشد و الّا نادم نبود اين ارزش ندارد .\r\nشاهد مطلب : اگر انسانى در عرف و عند العقلاء به انسان ديگر ستم روا دارد ، سپس برود و از او عذرخواهى كند نه به خاطر اين كه كار قبيحى كرده و تجاوز به حقوق ديگران كرده ، بلكه به لحاظ ترس از شكايت او و مؤاخذه سلطان و حاكم عذر بخواهد هيچ انسان عاقلى چنين عذرى را قبول نمىكنند ؛ چون او قلبا از ظلم متنفر نيست ، بلكه باز هم اگر دسترسى پيدا كند ظلم مىكند و از ترس چوب قانون و رفتن آبروى خود مىترسد .\r\n\r\nقوله فلا تصح . . .\r\nاگر انسان چندين كار قبيح انجام داده باشد ، سپس از يكى از آنها توبه نمايد اين هم توبه محسوب مىشود نسبت به همان گناه يا اين كه وقتى توبه صحيح است كه از تمام قبايحى كه مرتكب شده توبه كند ؟ ترديدى نيست در اين كه اگر از جميع گناهان انجام شده توبه كند توبه‌اش صحيح است ، ولى سخن در توبه از يكى از معاصى است و در اين باب دو قول است :\r\n1 . ابو هاشم جبائى و پيروانش مىگويند : توبه از يك قبيح بدون توبه از ساير قبايح صحيح نيست ، بلكه بايد از جميع زشتىهايى كه دارد برگردد و نادم شود و عزم بر عدم تكرار در مستقبل پيدا كند .\r\n2 . ابو على جبائى و اتباعش مىگويند : توبه از يك قبيح بدون ندامت از ساير قبايح صحيح است . جناب مصنف خواجه طوسى قول اول را برگزيده و استدلال مىكنند به اين كه ما پيش از اين در مبحث چهارم گفتيم كه توبه از قبيح وقتى صحيح است كه\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nصرفا به خاطر قبح آن از آن صرف‌نظر كند و گرنه ( براى اغراض ديگر ) مقبول نيست روى آن اصل اگر شخصى از يك عمل قبيح نادم گردد ، ولى از ساير قبايح و معاصى خداوند توبه نكند خود اين كاشف از آن است كه توبه‌اش از همان يك فعل هم براى خاطر قبح او نبوده ، بلكه براى هدف‌هاى ديگرى از قبيل سلامتى و . . . است و الّا اگر به خاطر قبح آن بود از جميع قبايح توبه مىكرد .\r\nگروه دوم براى اثبات مدعاى خود چنين استدلال كرده‌اند : اگر توبه از يك معصيت بدون توبه از معاصى ديگر صحيح نباشد لازمه‌اش آن است كه انجام يك واجب هم بدون اتيان به واجبات ديگر صحيح نباشد و اللازم باطل فالملزوم مثله .\r\nبيان ملازمه : همان‌گونه كه بر ما واجب است كه قبايح را ترك كنيم آن هم به اين غرض كه چون قبيح است ترك مىكنيم همچنين بر ما واجب است كه واجبات را صرفا به جهت وجوبشان اتيان كنيم . آن‌گاه اگر قبايح در اين امر مشترك باشند كه توبه از يكى بدون ديگرى صحيح نباشد ، پس بايد واجبات همچنين باشند كه اتيان به احدها بدون ديگرى صحيح نباشد .\r\nبطلان ملازمه : اجماع قائم است بر صحت اتيان به واجبى بودن واجب ديگر ؛ زيرا همه مىگويند اگر كسى مثلا نماز بخواند ، ولى روزه نگيرد نماز او صحيح است . پس ملزوم هم باطل است .\r\nجواب گروه اول : قياس مع الفارق است ؛ يعنى ما بين انجام واجبات به جهت وجوبشان با ترك محرمات به جهت قبح آنها فرق روشنى است و آن اين كه ترك قبايح چون نفى است حاصل نمىشود مگر به ترك همه قبايح ( الطبيعة تنعدم بانعدام جميع افراده ) وى فعل واجبات چون اثبات است با اتيان يكى بدون ديگرى هم حاصل مىگردد ( الطبيعة توجد بوجود فرد ما ) مثلا اگر كسى بگويد : فلان انار را نمىخورم چون ترش است ما علت را تعميم مىدهيم كه پس هر چيزى كه ترش باشد او نمىخورد ، ولى اگر بگويد : فلان انار را مىخورم ، براى اين كه ترش است ، ما نمىتوانيم تعميم دهيم كه پس او هر انار ترشى را مىخورد . شايد در اين انار خصوصيتى باشد فالقياس مع الفارق .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nقوله و لو اعتقد\r\nانسانى كه قبايح زيادى را مرتكب شده گاهى معتقد است كه همهء اينها از قبايح‌اند و با اين حال از بعضى توبه مىكند نه از بعضى ديگر اين قسم در مطلب پنجم بيان شده كه بنابر قول حق توبه‌اش قبول نيست . ولى گاهى از يك قبيح نادم گرديده و از قبايح ديگر توبه نمىكند از باب اين كه واقعا به اعتقاد او اين بعض قبحى ندارد چنين شخصى توبه‌اش نسبت به همان بعض مقبول است به دليل اين كه شرط قبولى توبه كه عبارت باشد از ندامت از قبيح به علت قبح آن حاصل شده پس مشروط هم كه صحت و قبولى توبه باشد حاصل مىشود .\r\nشاهد مثال : و روى همين اصل به اعتقاد ما شخصى كه جزء خوارج بوده و از ولايت على عليه السّلام خارج شده و عليه امام زمانش قيام كرده ، ولى اين را قبيح ندانسته ، بلكه يك وظيفه مىداند چنين كسى اگر از زنا كه به عقيدهء او هم قبيح است توبه كند قبول خواهد بود .\r\n\r\nقوله و كذا المستحقر\r\nگاهى انسان چندين عمل زشت را مرتكب شده و همهء آنها را عظيم مىشمارد و با اين حال از برخى توبه مىكند نه از همهء آنها چنين كسى توبه‌اش پذيرفته نيست طبق همان دليلى كه در مطلب خامس گفته شد ، ولى گاهى انسان دو يا چند كار زشت را انجام داده و به نظرش برخى از آنها عظيم و مورد مؤاخذه است ، ولى بعضى ديگر را حقير مىشمارد به گونه‌اى كه وجود آنها را كالعدم مىشمارد چنين شخصى هم اگر از آن گناه عظيم توبه كند پذيرفته مىشود ولو از گناه حقير توبه نكند ، چون به حساب نمىآورد .\r\nمثال : اگر فرض كنيد انسانى فرزند انسان ديگرى را كشته ضمنا قلم وى را هم شكسته ، اگر از قتل ولد او توبه كند ، ولى از شكستن مداد وى عذرخواهى نكند توبه‌اش قبول است ؛ زيرا مسأله شكستن مداد در نزد عقلا و خردمندان به قدرى كوچك مىنمايد كه در برابر قتل ولد هرگز به حساب نمىآيد .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nقوله و التحقيق\r\nتا به حال جناب خواجه برمبناى متكلمين معتزلى بحث كرده و به اين نتيجه رسيدند كه توبه از بعضى قبايح نه از بعضى ديگر معقول نيست و صحيح نيست ؛ زيرا شرط قبولى توبه كه ندامت از قبيح براى قبح آن باشد حاصل نشده حالا در و التحقيق نظر نهايى خود را با ذكر يك مقدمه بيان مىكنند :\r\nمقدمه : ترديد نيست در اين كه ما انسان‌ها افعالى را كه انجام مىدهيم براساس دواعى و انگيزه‌هاست و نسبت به هركارى اگر داعى و انگيزه داشته باشيم اراده كرده و انجام مىدهيم و اگر صارف و مانع داشته باشيم اراده نكرده و انجام نمىدهيم .\r\nاصل مطلب : به عقيده ما توبه از بعضى قبايح بدون ندامت از بعضى ديگر معقول است به دليل اين كه ولو همهء قبايح مشترك‌اند در اين كه داعى بر ندامت كه همان قبح و زشتى عمل باشد در آنها وجود دارد منتهى ممكن است نسبت به برخى از زشتىها داعى بر ندامت پيدا بكند در اثر اقتران برخى قراين زايده به آن عمل از قبيل اين كه گناه خيلى بزرگ است و يا در نزد مردم خيلى شنيع و زشت محسوب مىشود و مردم از وى متنفر مىشوند و يا جهات ديگر و لذا داعى فعلى بر ترك و ندامت از آن دارد ، ولى نسبت به بعضى ديگر اين انگيزه‌هاى اضافى را ندارد و لذا شايد توبه نكند ، پس داعى بر توبه همانا قبح فعل است . منتهى گاهى همهء افعال قبيحه دواعى متساويه دارند در آنجا توبه از بعض معنا ندارد ، ولى گاهى برخى از افعال مقترن هستند به دواعى زايدى براى ترك آنها و لذا آنها را ترك مىكند .\r\nنظير باب افعال كه ممكن است صد تا عمل واجب باشد ، ولى شخص نسبت به برخى از آنها داعى بيشترى دارد و لذا مرتكب مىشود دون بعض آخر و اين كه از على عليه السّلام و اولاد آن حضرت عليهم السّلام نقل شده كه توبه از بعض قبايح بدون بعض ديگر صحيح نيست بايد توجيه كرده و بر همين مطلبى كه ما ذكر كرديم حمل كرد به دليل اين كه اگر چنين توجيهى نكنيم لازم مىآيد خرق اجماع و اللازم باطل فالملزوم مثله .\r\nبيان ملازمه : در مورد كافر اگر از كفر توبه كرده و مسلمان شود ، ولى اهل دروغ باشد\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nدر اينجا از دو حال خارج نيست :\r\n1 . يا توبه‌اش از كفر قبول مىشود ؛\r\n2 . و يا نمىشود اما دومى موجب خرق اجماع است .\r\nچون همهء مسلمان‌ها متفق‌اند بر اين كه نسبت به چنين انسانى احكام اسلام و مسلمين بار مىشود فتعين الاولى كه توبه‌اش مقبول باشد و اما ابطال لازم در نزد مسلمين بديهى است .\r\nابو هاشم معتزلى كه توبه از يك گناه نه از گناه ديگر را معقول نمىداند در همين مورد هم ملتزم شده به اين كه اين شخص ولو نام كافر بر او اطلاق نشود ، ولى عقاب كفار را مستحق بوده و توبهء او از كفر و اسلام آوردنش پذيرفته نيست به همان دليلى كه پيش از اين از وى نقل شد .\r\n\r\n12 . اقسام توبه\r\nتوبه گاهى از گناهانى است كه فقط حق اللّه هستند و گاهى به حقوق مردم تعدى كرده از جان و مال و عرض مردم . گناهى كه از حقوق الهى باشد دو شعبه دارد :\r\n1 . گاهى فعل حرام و قبيحى را مرتكب شده سپس توبه مىكند مثلا زنا كرده يا شراب خورده و . . . در اين موارد براى صحت توبه كافى است كه از فعل قبيح نادم شده و تصميم بگيرد كه در آينده آن را تكرار نكند .\r\n2 . و گاهى اخلال به واجبى كرده سپس توبه مىكند اين قسم خود شعبى دارد :\r\nيكم . گاهى علاوه بر توبه و ندامت آن واجب فوت شده را هم بايد به جا آورد آن هم به عنوان ادا نه قضا مثل زكاتى كه نداده كه واجب موقت نيست ، بلكه هرگاه واجب شد تا دامنهء قيامت بر عهدهء او مىماند و بايد بپردازد ؛\r\nدوم . گاهى پس از توبه بايد آن واجب فوت شده را به عنوان قضا و در خارج وقت به جا آورد مثل نمازهاى يوميه‌اى كه در وقت آنها را نخواند تا فوت شد حال در خارج وقت بايد قضا كند ؛\r\nسوم . و گاهى پس از ندامت از ترك واجب كافى است كه تصميم بگيرد بر اين كه\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nدوباره ترك نكند و گرنه قضا يا ادا در كار نيست همانند نماز عيد فطر و عيد قربان كه در زمان حضور امام عليه السّلام واجب است و اگر بدان اخلال رساند ترك واجب كرده است .\r\nتوبه از حقوق الناس ، اگر حق مالى است ، يعنى مالى از ديگران سرقت كرده يا غصب كرده علاوه بر توبه و تصميم بر ترك بايد مال مردم را هم به آنها برساند و اگر خود آنها مرده‌اند بايد به ورثه آنها برساند و اگر متمكن از رد نيست بايد عزم بر رد مال داشته باشد ؛ يعنى مصمم باشد كه هرگاه مكنت پيدا كرد مال را به صاحبش رد كند .\r\nو اگر حق عرضى و آبرويى است كه به ديگرى نسبت ناروا داده توبه‌اش به اين است كه از اين كار نادم شده و عزم بر ترك آن داشته باشد و ضمنا از صاحب حق حلاليت بطلبد و خود را براى حد قذف و نسبت ناروا هم آماده سازد .\r\nاگر حق جانى است چنانچه شخصى را عمدا كشته توبه‌اش به اين است كه برود خود را به اولياى مقتول تسليم كند ، آن‌گاه آنان يا به عنوان قصاص وى را خواهند كشت و يا او را با ديه گرفتن مىبخشايند و يا حتى ديه هم از او نمىگيرند كه اختيار دست اولياى دم است . چنانچه به بعضى از اعضاى ديگرى جنايتى وارد ساخته بايد خود را به مجنى عليه يا ورثه او تسليم كند تا آنها قصاص كنند يا ديه بگيرند و يا از اصل ببخشند .\r\nاگر فرد يا گروهى را از مسير حق گمراه ساخته توبه‌اش به اين است كه برود و آنها را ارشاد كرده و از مسير باطل برگرداند . البته تمام اينها مع الامكان است ( پس توبة كل شىء بحسبه ) .\r\nنكته : هيچ‌كدام از اين امورى كه پس از ندامت انجام مىگيرد از اجزاى توبه نيستند بلكه توبه پيش از اينها انجام مىگيرد و آن همان ندامت قلبى است و وقتى آن حاصل شد عقاب برداشته مىشود و توبه خود واجب على حده‌اى است . آن‌گاه قضاى واجب يا اداى آن واجباتى على حده هستند كه اگر به آنها قيام كرد فهو المطلوب ، و گرنه دوباره مرتكب قبيح شده و بايد توبه كند ، منتهى اگر اين تبعات و دنباله‌ها را انجام داد دليل بر اين است كه وى به راستى نادم گشته ، ولى اگر انجام نداد دليلى بر صدق نيست .\r\nتوبه از غيبت : شخصى كه از ديگرى غيبت كرده يا اين است كه اين غيبت به آن\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nشخص مغتاب ، يعنى غيبت شده رسيده است و موجب اذيت و ناراحتى وى گرديده و يا به او نرسيده است . اگر رسيده باشد كه علاوه بر توبه و ندامت درونى و عنداللهى بايد از شخص مغتاب عذرخواهى هم بكند و اگر نرسيده همان ندامت باطنى از حق اللّه كافى است و اعتذار يا حلاليت طلبيدن لازم نيست .\r\n\r\nقوله و فى ايجاب :\r\nقاضى القضاة معتزلى گفته : شخص توبه‌كننده از سه حال خارج نيست :\r\n1 . اگر علم تفصيلى به گناه خود دارد ، يعنى مىداند كه فلان جا زنا كرده و فلان مورد شراب خورده و . . . بايد از هر گناه تفصيلا و جداگانه توبه كند و عزم بر عدم عود داشته باشد .\r\n2 . و اگر علم اجمال به گناهان خود دارد ، يعنى اجمالا مىداند كه گناهانى از او سر زده ، ولى به تفصيل در نظرش نيست در اينجا بايد به نحو اجمال توبه كند ؛ يعنى بگويد : بارالها از هر گناهى كه بر عهده‌ام هست نادم هستم .\r\n3 . و اگر برخى از گناهانش را به تفصيل در خاطر دارد و برخى را به‌طور مجمل واجب است كه از مفصل به تفصيل توبه كند و از مجملات به نحو اجمال .\r\nخواجه طوسى رحمه اللّه مىفرمايد : در صورت اول هم كه تفصيلا گناهان را مىشناسد ، باز واجب نيست كه تك‌تك آنها را يادآور شده و از آنها توبه نمايد ، بلكه كافى است كه به صورت مجمل و سربسته از تمام گناهانى كه بر گردن دارد توبه كند و عزم بر ترك معاودة داشته باشد .\r\n\r\nقوله و فى وجوب\r\nهرگاه مكلف از گناهى توبه كرد دوباره و سه‌باره و خلاصه ده‌ها بار در آينده كه متذكر آن معصيت مىشود آيا هربار بايد توبه و ندامت قلبى را تجديد كند و يا همان بار اول كه توبه كرده كافى است ؟ دو قول است :\r\n1 . ابو على جبائى و اتباعش گفته‌اند : آرى ، تجديد توبه واجب است ؛ زيرا مكلفى كه دوباره متذكر آن گناه مىشود و قدرت هم دارد منفك از احد الضدين نيست : يا انجام مىدهد و يا ترك مىكند و لذا وقتى متذكر معصيت شد از دو حال خارج نيست :\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nيا نادم از آن مىگردد ، يا مصر بر آن است . شق دوم كه قبيح است فتعين الشق الاول پس دوباره هم واجب است كه توبه را تجديد كند .\r\n2 . ابو هاشم جبائى و پيروانش مىگويند : خير تجديد توبه واجب نيست ؛ زيرا شايد كسى ابتدا پشيمان شد ، ولى بعدها از آن گناه متأسف نيست و افسوسى نمىخورد ، ولى قصد ارتكاب و شوق به آن هم ندارد در اين حال تا مرتكب گناه تازه نشده و قصد آن هم نكرده توبه‌اش مقبول است و لطمه‌اى به توبه‌اش وارد نمىآيد .\r\n\r\nقوله و كذا المعلول\r\nهرگاه كسى علت گناه را پيش از خود گناه مرتكب شود ، مثلا كسى را از بالاى بلندى به طرف زمين پرتاب كند كه پس از رها كردن قادر نيست كه دوباره او را برگرداند ، بلكه حتما به زمين خواهد رسيد و حتما مغزش متلاشى خواهد شد ، يا مثلا كسى به طرف ديگرى تيرى را رها مىكند كه پس از رها كردن تير قادر نيست جلوگيرى كند ، بلكه حتما به شخص اصابت كرده و او را خواهد كشت . آيا اين انسان بايد دوباره توبه كند يكى از علت گناه كه همان پرتاب كردن و يا انداختن تير باشد و ديگرى كشتن و اصابه به آن شخص و يا يك بار توبه آن هم براى معلول و مسبب كافى است ؟ دو قول است :\r\n1 . قاضى القضاة گفته : دو توبه لازم است ، يكى بر خود پرتاب كردن و يا تير انداختن ؛ چون كار قبيحى است و ديگرى بر اين كه اين عمل مولد كار قبيح است پس دو توبه لازم است .\r\n2 . ساير مشايخ معتزله گفته‌اند : توبه از معلول به مسبب ، يعنى كشتن بايد كند نه از تيراندازى ؛ چون فعل قبيح همان كشتن است و قبح تير انداختن براى آن است كه به طور قهرى به كشتن منتهى مىشود و به نظر گروه اول توبه بر خود معلول صحيح نيست ؛ چون ندامت بر قبيح براى خاطر قبح آن است و قبل از وجود فعل قبيح كه قبحى در ميان نيست .\r\n\r\nقوله : و وجوب سقوط العقاب بها\r\nمتكلمين اجماع دارند بر اين كه عقاب به واسطهء توبه ساقط مىگردد ، منتهى بحث در اين است كه آيا سقوط عقاب با توبه امرى واجب و ضرورى است و به مقتضاى عدل\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nو حكمت الهى بر خداوند واجب است كه عقاب را از دوش تائب بردارد و يا اين كه قبول توبه و سقوط عقاب تفضل است ، يعنى در عدل الهى سقوط عقاب واجب نيست . آرى ، تفضلا خداوند عقاب را برمىدارد و گرنه خيلى چيزها باشد كه عقل ما نتواند ادراك كند كه آيا عقلا بر خدا واجب است يا خير ، ولى چون خدا وعده داده كه توبه را مىپذيرد و تائب را عقاب نمىكند و التائب من الذنب كمن لا ذنب له لذا عقابى نيست .\r\nعلامهء شعرانى در شرح تجريد الاعتقاد ( ص 590 ) مىگويد : چند تن از مقصرين در غزوهء بنى قريظه و جنگ تبوك پشيمان شدند و توبه كردند ، ولى مدت‌ها توبه آنها به تأخير افتاد و يكى از آنها به نام ابو لبابه بود كه خود را بر استوانه مسجد بست و چند روز ناله كرد تا توبهء او قبول شد درحالىكه اگر واجب بود قبول توبه ، بايد همان روز اول توبهء او قبول مىشد و هنوز هم استوانه ابى لبابه در مسجد پيغمبر برجا و معروف است . نيز برادران يوسف با اين كه پشيمان شده بودند از پدر خواستند براى آنان استغفار كند . پس هركسى را خداى تعالى وعده قبول توبه داده است در عدل الهى وفاى به عهد واجب است و از همين قبيل است كه كسى را صريحا دعوت به توبه كرده باشند و دعوت هم دليل قبول است .\r\nحال در مسأله دو نظريه وجود دارد :\r\n1 . معتزله بر آن‌اند كه سقوط عقاب به واسطه توبه واجب است و بر خدا فرض است به مقتضاى حكمت كه عقاب را از تائب بردارد .\r\n2 . مرجئه بر آن‌اند كه سقوط عقاب به واسطه توبه تفضل و لطف خداوند است و گرنه واجب نيست گروه اول براى اثبات مدعاى خويش دو دليل آورده‌اند :\r\nيكم . اگر واجب نباشد اسقاط عقاب پس از توبه لازم مىآيد كه تكليف عاصى شايسته نباشد و اللازم باطل فالملزوم مثله .\r\nبيان ملازمه : از طرفى تكليف منحصرا بجاست براى در معرض قرار دادن عباد از براى منافع و از طرف ديگر با وجود عقاب ثوابى در كار نيست و از طرف سوم بالاجماع به غير از توبه عقاب ساقط نمىشود ، پس راهى براى عاصى به سوى اسقاط\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nعقاب از وى باقى نمىماند و از طرفى هم اجتماع ثواب و عقاب محال است ؛ چون تناقض است پس تكليف عاصى قبيح خواهد بود .\r\nبطلان لازم : از مسلمات است پس ملزوم هم باطل است .\r\nجواب ما : اين سخن مختص به توبه و تائب نيست ، بلكه گناه‌كارى هم كه توبه نكند و پس از گناهى كه كرده و توبه نكرده تا آخر عمر به عبادت بپردازد هم مستحق ثواب است و هم مستحق عقاب و ثانيا اين كه شما گفتيد اجتماع ثواب و عقاب محال است ما مىگوييم در مورد مخلدين در نار آرى ، ولى در مورد فاسقين و گناه‌كاران مسلمان قابل جمع است ؛ چون عذاب آنها موقتى است و پس از آن به بهشت مىرسند .\r\nدوم . دليل دوم اين است كه هرگاه كسى به ديگرى بدى كند سپس پيش او نهايت درجه عذرخواهى را كند و طرف بداند كه او واقعا نادم است بايد عذرش را بپذيرد و اين سيرهء عقلائيه است پس قبول توبه واجب است .\r\nجواب ما : ما قبول نداريم كه پس از عذرخواهى مذمت قبيح باشد و بر فرض قبول مىگوييم شاهد و غايب مساوى نيستند ؛ يعنى كسى كه شاهد اسائه بود مذمت مىكند ولو غايب از صحنه مذمت نكند و حكم به قبول توبه كند .\r\nدليل مرجئه : اگر سقوط عقاب واجب است هر آينه يا به خاطر وجوب قبول توبه است و يا براساس كثرت ثواب و هر دو باطل است .\r\nاولى : زيرا كسى كه به ديگرى انواع بدىها مىكند و بزرگ‌ترين قبايح را مرتكب مىشود مثل قتل اولاد و غارت اموال سپس به پيش او عذر مىخواهد بر وى قبول عذر لازم نيست .\r\nدومى : زيرا تحابط كه ثوابى گناهى را بشويد يا بالعكس باطل است عند المرجئه فالملزوم مثله .\r\n\r\n13 . ملحقات توبه\r\nشكى نيست در اين كه توبه واقعى عقاب را از بين مىبرد ، ولى اختلاف است در اين كه آيا توبه بذاتها و بما انها توبة موجب سقوط عقوبت مىشود البته اگر با شرايط آن واقع\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nشود ؟ و يا اين كه توبه ذاتا مسقط عقوبت نيست ، ولى به قدرى ثواب توبه زياد است كه موجب حبط و نابودى گناه مىشود ؟ دو قول است : گروهى قول اول و گروهى قول ثانى را پذيرفته‌اند . جناب خواجهء طوسى قول اول را پذيرفته و براى اثبات آن سه دليل اقامه كرده است :\r\n1 . گاهى مىبينيم كه توبه هست و عقاب را هم برمىدارد بدون آن‌كه براى خود توبه ثوابى باشد مثلا شخص خارج از ولايت و دشمن ولايت اگر از زنا توبه كند ، توبهء او قبول شده و عقاب زنا از او رفع مىشود درحالىكه ثوابى براى او نيست . پس توبه بذاتها مسقط عقاب است نه به واسطه كثرت ثواب .\r\n2 . اگر توبه در اثر كثرت ثوابى كه دارد گناهان را ساقط مىكند و عقاب را برمىدارد لازم مىآيد كه فرقى نباشد ميان توبه پس از گناه با توبه پيش از گناه ( شبيه طاعات ديگرى كه برخى گناهان را مىشويند توسط كثرت ثواب آنها چه قبل از آن گناه اتيان شده باشند و چه پس از آن ) ، درحالىكه اگر اين سخن صحيح باشد لازمه‌اش آن است كه توبه‌كنندهء از گناهان اگر كافر يا فاسق هم شود پس از اين كه توبه كرده بود باز هم عقابش ساقط شود و اللازم باطل ؛ چون ما قطع داريم كه اگر كسى توبه كند و به دنبال آن شراب بخورد عقاب اين شرب خمر از او ساقط نيست . پس عامل سقوط عقاب ذات توبه است با اوصافى كه ذكر شد .\r\n3 . اگر توبه در اثر كثرت ثوابش عقاب را برمىدارد ، لازمه‌اش آن است كه اگر كسى از گناه خاصى توبه كرد نه تنها عقاب آن ، بلكه عقاب معاصى ديگر هم ساقط شود ؛ چون نسبت كثرت ثواب به همه مساوى است و نبايد سقوط مختص به عقابى بودن عقاب ديگر باشد و اللازم باطل .\r\nگروه دوم استدلال كرده‌اند به اين كه اگر سقوط عقاب توسط نفس توبه باشد لازمه‌اش اين است كه اگر شخص عاصى در قيامت و به هنگام معاينه و ديدن آتش هم اگر توبه كرد توبه او پذيرفته و معصيت او رفع شود ؛ چون مقتضى سقوط عقاب توبه است و آن هم محقق شده و حال آن‌كه احدى به اين معنا ملتزم نيست .\r\nجواب ما : توبه وقتى اثر دارد و گناه را برمىدارد كه بر وجهش واقع شود و وجه\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nتوبه اين است كه پشيمانى از قبيح به خاطر قبح آن باشد ؛ يعنى چون قبيح است من با اختيار ترك مىكنم و پشيمانى در قيامت و هنگام ديدن جهنم به خاطر قبح فعل نيست بلكه به لحاظ رؤيت نار است و الجاء است نه اختيار . شبيه توبه فرعون در حال غرق شدن در دريا كه گفت : به خداى جهانيان ايمان آوردم .\r\n\r\n14 . عذاب قبر و ميزان و صراط\r\nدر مسأله چهاردهم چند مطلب مورد بحث است . قبل از ورود در اصل بحث مقدمه‌اى داريم و آن اين كه مسائل فوق عموما از مسائل نقلى و سمعى بوده و با عقل محض قابل ادراك نيست و لذا بايد از آيات و روايات متواتره كمك گرفت . پس از اين مقدمه ، به مباحث مربوطه مىپردازيم :\r\n\r\nثواب و عقاب قبر\r\nاختلاف است در اين كه آيا انسان پس از مرگ و در عالم قبر هم عذاب مىبيند يا اين كه مخصوص قيامت است ؟ دو نظريه است :\r\n1 . ضرار بن عمرو و بشر المريسى و بيشتر متأخرين معتزله منكر عذاب قبر هستند .\r\n2 . اشاعره و اماميه و جماعتى از معتزله مىگويند : عذاب قبر حق است .\r\nدليل قول اول : قرآن فرموده است :\r\n لا يَذُوقُونَ فِيهَا الْمَوْتَ إِلَّا الْمَوْتَةَ الْأُولى ؛ \r\nدر آنجا جز مرگ نخستين ، مرگ نخواهند چشيد .\r\nاگر در قبر زنده شوند و معذب ، هر آينه دوباره موت را بايد چشيده باشند و اين خلاف قرآن است .\r\nجواب ما : آيه شريفه در مقام توصيف اهل بهشت است و ضمير  « فِيهَا »  به بهشت برمىگردد ؛ يعنى اهل بهشت در آنجا موت را نمىچشند پس نعمت‌هاى آنان منقطع نمىشود آن‌گونه كه نعمت‌هاى اهل دنيا با موت قطع مىشود . آيه دلالت ندارد بر\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nاين كه پس از اين دنيا و قبل از دخول در بهشت موت ديگرى نباشد .\r\nدليل قول دوم : مرحوم خواجه و علّامه نيز همين را اختيار كرده و استدلال كرده‌اند به اين كه عذاب قبر امرى است ممكن از نظر عقلى ؛ زيرا هيچ بعدى ندارد كه خداوند در عقاب تعجيل فرموده و در همين دنيا عقاب را بفرستد به گونه‌اى كه با تكليف هم منافى نباشد . همان‌گونه كه دربارهء سارق قطع يد را عنوان كرده كه عقاب در همين دنياست و فرموده است :\r\n وَ السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ ؛  « 1 »\r\nو مرد و زن دزد را به [ سزاى 
  ] آنچه كرده‌اند ، دستشان را به عنوان كيفرى از جانب خدا ببريد .\r\nهمچنين دربارهء قطاع الطريق فرموده است :\r\n إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ ؛  « 2 »\r\nسزاى كسانى كه با [ دوستداران 
  ] خدا و پيامبر او مىجنگند و در زمين به فساد مىكوشند ، جز اين نيست كه كشته شوند يا بر دار آويخته گردند يا دست و پايشان در خلاف جهت يكديگر بريده شود يا از آن سرزمين تبعيد گردند . اين ، رسوايى آنان در دنياست و در آخرت عذابى بزرگ خواهند داشت .\r\nدربارهء منافقين نيز مىفرمايد :\r\n قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا ؛  « 3 »\r\nبگو : « آيا براى ما جز يكى از اين دو نيكى را انتظار مىبريد ؟ درحالىكه ما انتظار مىكشيم كه خدا از جانب خود يا به دست ما عذابى به شما برساند . »\r\n\r\n\r\n","description":"","footnote":"\r\n( 1 ) . سورهء مائده ، آيه 38 .\r\n( 2 ) . همان ، آيه 33 .\r\n( 3 ) . سورهء توبه ، آيه 52 .\r\n","page_name":" 473 ","page_number":473},
  {"content":"\r\n\r\nآيات فوق مربوط به عذاب در همين دنياست . دربارهء اقوام و امت‌هاى پيشين مكرر در قرآن خبر داده و فرموده ما آنها را عذاب كرديم . بنابراين ، عذاب در دنيا ممكن است و عذاب در قبر هم ممكن است و وقتى كه به آيات مراجعه مىكنيم مىبينيم خبر از وقوع عذاب در قبر مىدهد ، پس عذاب قبر يا عالم برزخ حق است . به عنوان نمونه به چند آيه و روايت اشاره مىكنيم :\r\n1 . خداوند در يكى از آيات قرآن ، عذاب روز قيامت را عطف كرده بر عذابى كه عبارت است از عرضه كردن نار در آل فرعون صبح و شام و معطوف عليه غير از معطوف است :\r\n النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ ؛  « 1 »\r\n[ اينك هر 
  ] صبح و شام بر آتش عرضه مىشوند ، و روزى كه رستاخيز برپا شود [ فرياد مىرسد كه 
  ] فرعونيان را در سخت‌ترين [ انواع 
  ] عذاب درآوريد » .\r\nپس معلوم مىشود كه اين عذاب صبح و شام غير از عذاب قيامت و قبل از قيامت و در قبر است و علاوه بر عطف اگر عذاب قيامت باشد عرضه شدن صبح و شام ندارد بلكه هميشگى است .\r\n2 . در حديثى آمده است :\r\nإنّ القبر روضة من رياض الجنّة أو حفرة من حفر النّيران . « 2 »\r\n3 . در آيهء شريفه‌اى ديگر خداوند متعال رجوع به سوى خود را در قيامت ، دوبار زنده شدن ذكر مىكند :\r\n كَيْفَ تَكْفُرُونَ بِاللَّهِ وَ كُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ ؛  « 3 »\r\nچگونه خدا را منكريد ؟ با آن‌كه مردگانى بوديد و شما را زنده كرد ؛\r\n\r\n\r\n","description":"","footnote":"\r\n( 1 ) . سوره غافر ، آيه 46 .\r\n( 2 ) . بحار الأنوار ، ج 6 ، ص 214 .\r\n( 3 ) . سورهء بقره ، آيه 28 .\r\n","page_name":" 474 ","page_number":474},
  {"content":"\r\n\r\nباز شما را مىميراند [ و 
  ] باز زنده مىكند ؛ [ و 
  ] آن‌گاه به سوى او باز گردانده مىشويد .\r\nبار اول مىفرمايد : چگونه كفر مىورزيد به خداوند درحالىكه شما مرده بوديد و خداوند شما را زنده گردانيد اين در دنياست و با فعل ماضى ذكر شده بار ثانى مىفرمايد : دوباره شما را مىميراند سپس زنده مىكند كه اين مال جهان برزخ است و سپس با كلمه  « ثُمَّ »  كه براى تأخير است مىفرمايد :  « ثُمَّ إِلَيْهِ تُرْجَعُونَ »  كه معلوم مىگردد انسان در جهان برزخ هم بار ديگر مىميرد و در قيامت زنده مىشود .\r\n4 . خداوند متعال دوبار مرگ و مردن را اثبات كرده كه بار اول در دنيا انسان مىميرد و بار ثانى در جهان برزخ و دوبار زنده شدن دارد . بار اول در دنيا و بار ثانى در جهان برزخ و بار ثالث كه در قيامت زنده مىشود اين را ذكر نكرده ، چون واضح است :\r\n قالُوا رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا ؛  « 1 »\r\nمىگويند : « پروردگارا ، دوبار ما را به مرگ رسانيدى و دو بار ما را زنده گردانيدى . به گناهانمان اعتراف كرديم .\r\nاين آيه زبان حال گناه‌كاران است كه سخن مىگويند و اعتراف به ذنب مىكنند .\r\nواضح است كه تا حياتى نباشد تكلمى هم نيست . نيز دربارهء شهدا مىخوانيم :\r\n وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ؛  « 2 »\r\nهرگز كسانى را كه در راه خدا كشته شده‌اند ، مرده مپندار ، بلكه زنده‌اند كه نزد پروردگارشان روزى داده مىشوند .\r\nالبته در اينجا بحث‌هاى گسترده‌اى هست كه آيا عذاب و ثواب قبر از آن همهء انسان‌هاست يا گروه‌هايى اصلا آن را احساس نمىكنند و بايد از روايات اين مطالب را جستجو كرد .\r\n\r\n\r\n","description":"","footnote":"\r\n( 1 ) . سورهء غافر ، آيه 11 .\r\n( 2 ) . سورهء آل عمران ، آيه 169 .\r\n","page_name":" 475 ","page_number":475},
  {"content":"\r\n\r\n\r\nميزان\r\nاصل ميزان از ضروريات دين است و آيات قرآن بدان تصريح كرده‌اند :\r\n وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً  « 1 » ؛\r\nو ترازوهاى داد را در روز رستاخيز مىنهيم ، پس هيچ كس [ در 
  ] چيزى ستم نمىبيند .\r\n  وَ الْوَزْنُ يَوْمَئِذٍ الْحَقُّ فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ .   « 2 »\r\nو در آن روز ، سنجش [ اعمال 
  ] درست است . پس هركس ميزان‌هاى [ عمل 
  ] او گران باشد ، آنان خود رستگارانند . و هركس ميزان‌هاى [ عمل 
  ] او سبك باشد ، پس آنان‌اند كه به خود زيان زده‌اند ، چرا كه به آيات ما ستم كرده‌اند .\r\n    فَأَمَّا مَنْ ثَقُلَتْ مَوازِينُهُ * فَهُوَ فِي عِيشَةٍ راضِيَةٍ * وَ أَمَّا مَنْ خَفَّتْ مَوازِينُهُ * فَأُمُّهُ هاوِيَةٌ .     « 3 »\r\nامّا هركه سنجيده‌هايش سنگين برآيد ، پس وى در زندگى خوشى خواهد بود ! و امّا هركه سنجيده‌هايش سبك برآيد ، پس جايش  « هاوِيَةٌ »  باشد .\r\nپس ميزان عقلا ممكن است و شرع مقدس هم خبر از وقوع آن داده و از مسلمات است . انما الكلام در بيان ماهيت ميزان است هم اقوال متكلمين و هم روايات در اين باب گوناگون است .\r\nبزرگان معتزله گفته‌اند : در روز قيامت حقيقتا ميزان و ترازويى نهاده مىشود كه داراى دو كفه است و به واسطه آن وزن مىشود چيزهايى كه حال انسان‌ها را براى مردمان در آن صحنه روشن مىسازد ، ولى در اين كه آن چيز وزن شده چيست اختلاف دارند :\r\n\r\n\r\n","description":"","footnote":"\r\n( 1 ) . سورهء انبياء ، آيه 47 .\r\n( 2 ) . سورهء اعراف ، آيه 8 و 9 .\r\n( 3 ) . سورهء قارعه ، آيه 6 - 9 .\r\n","page_name":" 476 ","page_number":476},
  {"content":"\r\n\r\n1 . گروهى از آنها مىگويند : هر انسانى دو كتاب و دفتر دارد . يكى دفتر طاعات كه طاعت‌هاى او را فرشتگان در آن نوشته‌اند « 1 » و ديگرى دفتر معاصى كه گناهان در او نوشته شده است . آن‌گاه دفتر طاعات را در كفه خير ترازو و دفتر سيئات را در كفه شر ترازو مىگذارند و هر طرف سنگين‌تر شد و بر طرف ديگر چربيد دليل بر اين است كه صاحب اين نامه عمل از آن گروه است .\r\nدليل اين عده اين است كه در قرآن كلمهء ميزان آمده كه به معناى ترازوى دو كفه است و قانون اين است كه تا قرينه‌اى بر خلاف نيايد ما كلام را بر معناى حقيقى آن حمل كنيم .\r\n2 . گروه ديگر گفته‌اند : ميزان به معناى حقيقى كلمه نيست ، بلكه ميزان عبارت است از همان عدل الهى .\r\n3 . و گروهى بر آن‌اند كه مراد از ميزان ، انبيا و اوصيا عليهم السّلام هستند . در روايات آمده كه امام صادق عليه السّلام فرمود :\r\nهم الأنبياء و الأوصياء . « 2 »\r\n4 . گروهى مىگويند : مراد ظهور قدر مؤمن و خوارى كافر است .\r\nشايد بتوان گفت : ميزان هر چيزى به حسب همان چيز است و ميزان اعمال هم چيزى است مناسب با خود اعمال كه كارهاى نيك و بد را از يكديگر امتياز داده و كم و زياد آنها را تشخيص دهد و اخلاق حسنه را از رذيله جدا سازد و درجاتشان را معين كند و عقايد حقه را از باطله جدا كند ، و اللّه اعلم بالصواب .\r\n\r\nصراط\r\nصراط در لغت به معناى طريق و راه است و در لسان شرع بر دو وجه اطلاق شده است :\r\n1 . صراط دنيوى ؛\r\n2 . صراط اخروى .\r\n\r\n\r\n","description":"","footnote":"\r\n( 1 ) .   إِنَّ عَلَيْكُمْ لَحافِظِينَ * كِراماً كاتِبِينَ .   ( سوره انفطار ، آيه 10 و 11 )\r\n( 2 ) . بحار الأنوار ، ج 7 ، ص 249 .\r\n","page_name":" 477 ","page_number":477},
  {"content":"\r\n\r\nمنظور از صراط دنيوى همان راه فلاح و سعادت است كه در نماز مىخوانيم :\r\n اهْدِنَا الصِّراطَ الْمُسْتَقِيمَ . \r\nدر اين كه مراد از صراط اخروى چيست ، اختلاف است :\r\nگروهى مىگويند : در آخرت دو راه وجود دارد يك راه به سوى بهشت است كه خداوند اهل بهشت را به سوى آن راه هدايت مىكند و يك راه به سوى جهنم است كه خداوند اهل جهنم را به آن هدايت مىكند . دليل اينها قرآن است كه يك‌جا دربارهء اهل بهشت فرموده :   سَيَهْدِيهِمْ وَ يُصْلِحُ بالَهُمْ * وَ يُدْخِلُهُمُ الْجَنَّةَ   و جاى ديگر دربارهء اهل جهنم فرموده :  فَاهْدُوهُمْ إِلى صِراطِ الْجَحِيمِ . \r\nگروهى نيز بر آن‌اند كه صراط اخروى عبارت است از پلى كه بر روى جهنم كشيده شده و همهء مكلفين بايد از روى آن پل عبور كنند و آن پل از موى باريك‌تر و از شمشير برنده‌تر است . آن‌گاه اهل بهشت به راحتى از روى آن عبور مىكنند و هيچ حزن و اندوهى دامن‌گيرشان نيست ، ولى كفار و اهل جهنم هم بر روى آن عبور مىكنند به عنوان شكنجه روحى و از حالا خوف و ترس در دل آنها كاشته مىشود و هنگامى كه هر انسانى به محل قرارگاه خود در جهنم رسيد از بالاى آن پل سقوط كرده و به جهنم سرازير مىشود .\r\n\r\nحساب\r\nمهم‌ترين و مشكل‌ترين موقف از مواقف قيامت موقف حساب است كه انسان‌ها مورد بازپرسى و محاسبه قرار مىگيرند و مسأله محاسبه و حسابرسى از ضروريات دين است و قرآن مىفرمايد :  لَتُسْئَلُنَّ يَوْمَئِذٍ عَنِ النَّعِيمِ  و يا مىفرمايد :  وَ قِفُوهُمْ إِنَّهُمْ مَسْؤُلُونَ .  البته دربارهء محاسبه مسائل فراوانى مطرح است كه بايد از آيات و روايات استفاده شود .\r\n\r\nتطاير كتب ( رسيدن نامه‌هاى عمل به دست عباد )\r\nاين نيز از مواقف قيامت است و قرآن بدان تصريح دارد از جمله :  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً . \r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nخلقت فعلى بهشت و جهنم\r\nاختلاف است كه آيا بهشت و جهنم هم اكنون موجودند يا خير ؟ دو قول است :\r\n1 . گروهى از متكلمين بر آن‌اند كه آرى موجود و مخلوق‌اند .\r\n2 . و گروهى منكر آن‌اند .\r\nدلايل گروه اول : آياتى كه به صورت ماضى از بهشت و جهنم خبر داده : از قبيل :\r\n أُعِدَّتْ لِلْمُتَّقِينَ ،   أُعِدَّتْ لِلْكافِرِينَ *  و  يا آدَمُ اسْكُنْ أَنْتَ وَ زَوْجُكَ الْجَنَّةَ ، *   عِنْدَها جَنَّةُ الْمَأْوى . \r\nو دلايل گروه دوم : قرآن مىگويد :  كُلُّ شَيْءٍ هالِكٌ إِلَّا وَجْهَهُ  پس اگر بهشت و جهنم هم الآن موجود باشند لازم مىآيد كه آنها نيز هالك شوند و اللازم باطل ؛ چون قرآن فرموده :  أُكُلُها دائِمٌ ،  فالملزوم مثله .\r\nجواب ما : منظور از  « أُكُلُها دائِمٌ »  اين نيست كه مأكولات بهشت فانى نشود ، بلكه با خوردن فانى مىشوند ، منتهى منظور اين است كه خداوند دوباره مثل آنها را مىآفريند و منظور از  « هالِكٌ »  در آيه فوق خارج شدن از حيز انتفاع است و معلوم است كه وقتى مكلفين فانى شدند بهشت از حيز انتفاع بيرون مىرود و لذا هالك است و منافاتى با اصل موجود بودنش ندارد .\r\n\r\n15 . كفر و ايمان\r\nدر اين مسأله دربارهء چهار اصطلاح بحث و آنها را در لغت و اصطلاح معنا مىكنيم :\r\n\r\nايمان\r\nاين كلمه در اصل لغت عرب به معناى تصديق به قول مطلق است . قرآن در مدح پيامبر مىفرمايد :  يُؤْمِنُ بِاللَّهِ وَ يُؤْمِنُ لِلْمُؤْمِنِينَ . \r\nدر اصطلاح متكلمين تصديق خاصى است :\r\nاشاعره مىگويند : الايمان التصديق للرسول فيما علم مجيئه به ضرورة فتفضيلا فيما علم تفصيلا و اجمالا فيما علم اجمالا .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nكراميه مىگويند : ايمان عبارت است از دو كلمه شهادتين ( شهادت به توحيد و رسالت پيامبر ) .\r\nبعضى گفته‌اند : ايمان عبارت است از اعمال جوارح .\r\nخوارج و غلات مىگويند : ايمان عبارت است از همه طاعات بتمامها چه طاعات واجبه و چه مستحبه .\r\nجبائيان مىگويند : ايمان عبارت است از طاعات واجبه اعم از افعال و تروك و شامل نوافل نيست .\r\nاهل حديث مىگويند : ايمان تصديق قلب ، اقرار زبان و عمل جوارح است .\r\nمرحوم خواجهء طوسى گويد : الايمان التصديق بالقلب و اللسان ؛ يعنى ايمان داراى دو ركن و مركب از دو عنصر است : 1 . تصديق قلبى 2 . اقرار زبانى ، و هركدام به تنهايى كافى نيست ، اما تصديق قلبى كافى نيست ؛ چون قرآن فرموده :  وَ جَحَدُوا بِها وَ اسْتَيْقَنَتْها أَنْفُسُهُمْ  كه اثبات فرموده براى كفار استيقان نفس را و اين همان تصديق قلبى است . اگر ايمان تنها همين تصديق قلبى بود لازم مىآمد اجتماع كفر و ايمان و حال آن‌كه اجتماع اين دو محال است و نيز قرآن فرموده :  ما عَرَفُوا كَفَرُوا بِهِ  كه معرفت قلبى با كفر جمع شده و معرفت قلبى همان تصديق قلبى است و اگر تصديق تنها ايمان بود با كفر قابل جمع نبود .\r\nاقرار به زبان تنها كافى نيست ؛ براى اين كه قرآن فرموده :  قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا .  بدون شك اعراب تصديق به زبان داشتند ، با اين حال قرآن مىگويد : نگوييد ايمان آورده‌ايم ، بلكه بگوييد : اسلام آورده‌ايم . . . پس هر دو بايد باشد .\r\n\r\nكفر\r\nدر اصل لغت به معناى تغطيه و پوشاندن است ، كفر اى ستر و غطاه ، عرب به كشاورز كافر مىگويد . به فرموده قرآن :  أَعْجَبَ الْكُفَّارَ نَباتُهُ ،  چون زارع دانه را در دل خاك پنهان مىكند و كافر را كافر مىگويند ، چون روى فطرت توحيدى را سرپوش نهاده و كفاره\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nهم از همين معناست كه چون گناهان را تكفير مىكند و مىپوشاند كفاره مىگويند .\r\nكفر در اصطلاح عبارت است از عدم الايان عما من شأنه هذا و اين دو قسم است :\r\n1 . همراه با اعتقاد به ضد باشد ، يعنى يكى از ضروريات دين را انكار كند يا العياذ باللّه پيامبر را تكذيب كند .\r\n2 . بدون اعتقاد به ضد باشد مثل كسى كه شاك است و از اعتقاد صحيح و باطل خالى است .\r\n\r\nفسق\r\nدر اصل لغت به معناى خارج شدن و بيرون رفتن از امرى است به قول مطلق و اصطلاح شرعى عبارت است از خروج از طاعت خداوند بدون اين كه به حد كفر و شرك برسد و بعضى مىگويند : الفاسق من ارتكب الكبائر او اصرّ على الصغائر .\r\n\r\nنفاق\r\nدر لغت به معناى اظهار خلاف باطن است ؛ يعنى دورويى و در شرع مقدس عبارت است از اظهار ايمان به زبان يا عمل ، ولى پنهان كردن كفر درونى ، يعنى باطنا كافر و ظاهرا مسلمان است .\r\n\r\nآيا فاسق كافر است يا مؤمن ؟\r\nدر اين زمينه اقوال فراوانى وجود دارد :\r\n1 . معتزله مىگويند : فاسق نه كافر است و نه مؤمن و اينها اثبات مىكنند منزلتى را بين المنزلتين ( ايمان و كفر ) .\r\n2 . حسن بصرى مىگويد : فاسق منافق است .\r\n3 . زيديه مىگويند : فاسق كافر عقيدتى نيست ، ولى كافر از حيث نعمت‌هاى خداست .\r\n4 . خوارج مىگويند : فاسق واقعا كافر است پس اولين كافر خودشان هستند .\r\n5 . اماميه و اهل الحديث و اشاعره و مرجئه مىگويند : فاسق مؤمن است و حق همين است ؛ به دليل اين كه دو ركن ايمان در وى جمع است هم تصديق قلبى بما\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nجاء به النبى دارد و هم اقرار زبانى بدان منتهى جرأت بر مولا پيدا كرده و دست به نافرمانى زده است .\r\nدر خاتمه نكته‌اى را تقديم مىكنم . گاهى اسلام در مقابل ايمان به كار مىرود و ميان اسلام و ايمان فرق‌ها ذكر شده كه عبارت‌اند از :\r\n1 . اسلام اعتقاد به امورى است كه انكار آنها موجب كفر است مثل مبداء و معاد و . . .\r\nاما ايمان اعتقاد به امورى است كه انكار آنها سبب خروج از تشيع است مثل امامت ائمه عليهم السّلام .\r\n2 . اسلام اقرار زبانى به شهادتين است و ايمان اقرار زبانى و اعتقاد قلبى همراه با معرفت و شناخت است .\r\n3 . اسلام يعنى اعتقاد غير راسخ و ايمان ، يعنى اعتقاد راسخ و ثابت ( ايمان مستودع و مستقر ) .\r\n4 . اسلام به مجرد اعتقاد است و ايمان به اعتقاد قلبى همراه با عمل است .\r\nاز معانى اربعهء فوق معروف ميان دانشمندان شيعه معناى اول است .\r\n\r\n16 . امر به معروف و نهى از منكر\r\nمسأله شانزدهم در باب معاد كه از ملحقات اين باب به شمار مىآيد و آخرين مسأله در اين باب قضيه امر به معروف و نهى از منكر است . در اهميت مطلب همين بس كه قرآن مجيد رستگارى را در گروى عمل به اين دو واجب الهى قرار داده ، آنجا كه مىفرمايد :\r\n وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ .  « 1 »\r\nدربارهء امر به معروف و نهى از منكر از ابعاد مختلف مىتوان بحث كرد كه برخى كلامى و برخى فقهى و برخى اجتماعى است و به عنوان فهرست در موضوعات ذيل\r\n\r\n\r\n","description":"","footnote":"\r\n( 1 ) . سورهء آل عمران ، آيه 104 .\r\n","page_name":" 482 ","page_number":482},
  {"content":"\r\n\r\nمىتوان بحث كرد :\r\n\r\nتعريف و بيان ماهيت اين دو واجب الهى\r\nمقدمه : در اين مقدمه مفردات موضوع را معنا مىكنيم . امر به معناى طلب فعل است از ديگران بر سبيل استعلا و از موضع قدرت .\r\nنهى به معناى منع و زجر ديگران از فعلى است از موضع قدرت .\r\nمعروف عبارت است از هركارى كه عقلا و شرعا شايسته و مطلوب باشد چه واجب و چه مستحب .\r\nمنكر عبارت است از هر فعلى كه عقلا يا شرعا مبغوض و ناشايست باشد چه حرام و چه مكروه .\r\nپس از اين مقدمه مىگوييم : امر به معروف در اصطلاح عبارت است از واداشتن ديگران بر امورى كه طاعت مولاست از قبيل امر به صلوة و صوم و . . . و نهى از منكر عبارت است از بازداشتن ديگران از انجام معاصى مولا و يا كارهايى كه مبغوض مولاست مثل منع از شرب خمر ، ظلم ، غيبت مؤمن و . . .\r\n\r\nبيان ابعاد مختلفه امر به معروف و نهى از منكر\r\nهريك از امر به معروف و نهى از منكر داراى مراتب و درجاتى هستند كه با تمكن از مرحلهء آسان‌تر نوبت به مرحلهء مشكل‌تر نرسيده و آن مرحله واجب نمىگردد و روى هم رفته هركدام داراى سه مرحله هستند :\r\n1 . مرحلهء قلبى : بر هر مسلمانى واجب است كه در دل اراده كند انجام طاعات را هم نسبت به خود هم از ديگران و بر هر مسلمانى واجب است كه در قلب كراهت داشته باشد انجام معاصى را چه از خود و چه از ديگران ، اين مرحله امر به معروف و نهى از منكر ؛ چون قلبى است مشروط به شرطى نبوده و بلكه على الاطلاق واجب است .\r\n2 . مرحلهء زبانى : بر هر مسلمانى واجب است كه ديگران را با قول و سخن امر به معروف و نهى از منكر نمايد ؛ يعنى اگر مىبيند مسلمانى اهل نماز و روزه و ساير واجبات نيست و يا مسامحه مىكند به او اعتراض كند كه چرا مسامحه دارى ؟ چرا\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nنماز نمىخوانى ؟ مسلمان بايد نماز بخواند و . . . و اگر مىبيند كه مسلمانى اهل فسق و فجور و شراب و قمار و تعدى از حدود الهى است بر او اعتراض كرده و با نرمى و گاهى با پرخاشگرى بگويد : چرا شراب مىخورى ؟ چرا به ناموس مردم تعرض مىكنى ؟ تو حق ندارى اقدام به معصيت كنى و . . .\r\n3 . مرحلهء عملى و بايد : اگر مراحل قبلى تأثير نكرد بر هر مسلمانى واجب است كه عملا اقدام كرده و ديگران را وادار كند به طاعات و جلوگيرى كند از معاصى و درگيرى انبيا با ظالمان و فاسقان روى همين اصل بوده است . البته در زمانى كه حكومت اسلامى است بايد اين مرحله از طريق حكومت انجام گيرد . تفصيل مطلب را بايد از جاى خود جستجو كرد .\r\n\r\nموارد وجوب و استحباب امر به معروف و نهى از منكر\r\nمعروف دو قسم است : واجبات و مستحبات . منكر هم دو قسم است : محرمات و مكروهات .\r\nحال امر به معروف در واجبات واجب است و در مستحبات مستحب است و نيز نهى از منكرى كه جزء محرمات است واجب و نهى از منكرى كه آن منكر جزء مكروهات است مستحب است . بنابراين ، هر سخن جايى و هر نكته مقامى دارد .\r\n\r\nآيا وجوب امر به معروف و نهى از منكر عقلى است يا شرعى ؟\r\nدر اين باره ميان متكلمين اختلاف است و روى هم رفته دو قول است :\r\n1 . آقايان جبائيان از متكلمين معتزله و جناب شيخ طوسى از متكلمين اماميه طرفدار وجوب عقلى هستند .\r\n2 . اشاعره از اهل سنّت و سيد مرتضى و خواجه طوسى و علّامه از متكلمين نامدار شيعه وجوب شرعى را اختيار كرده و در دو مرحله بحث كرده‌اند :\r\nيكم . مرحلهء اثباتى : در اين مرحله به ادله ثلاثه استدلال كرده‌اند براى وجوب شرعى :\r\nالف . اجماع : شيعه و سنى اجماع دارند بر وجوب امر به معروف و نهى از منكر .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nب . قرآن : آيه‌اى كه در صدر بحث عنوان شد  وَ لْتَكُنْ مِنْكُمْ أُمَّةٌ  كه امر است و ظهور در وجوب دارد .\r\nج . سنت : پيامبر اسلام فرمود :\r\nلتأمرنّ بالمعروف و لتنهنّ عن المنكر أو ليسلّطنّ اللّه شراركم على خياركم فيدعو خياركم فلا يستجاب لهم . « 1 »\r\nكه تهديد كرده بر ترك اين دو واجب و تهديد دليل وجوب است .\r\nدوم . مرحلهء سلبى : در اين مرحله برهان بر ردّ وجوب عقلى اقامه كرده‌اند و آن اين كه اگر امر به معروف و نهى از منكر واجب به وجوب عقلى بودند لازم مىآمد يكى از دو مطلب :\r\nالف . يا لازم مىآمد خلاف واقع ؛\r\nب . و يا لازم مىآمد اخلال به حكمت الهى .\r\nو لازم بر هر دو قسمش باطل است پس ملزوم هم كه وجوب عقلى باشد باطل است .\r\nبيان ملازمه : خاصيت واجبات عقليه اين است كه اختصاص به احدى ندارد ، بلكه بر همگان واجب است حتى بر ذات حق تعالى بر خلاف واجبات شرعيه كه انجام آن بر عباد واجب است نه بر خداوند . اگر امر به معروف و نهى از منكر واجب عقلى بودند ، پس بايد بر خداوند هم واجب مىشدند و اگر بر خدا واجب مىشدند از دو حال خارج نبود :\r\n- يا خداوند اين واجب را انجام مىداد ، يعنى عملا به معروف وا مىداشت و از منكر باز مىداشت كه در اين صورت بايد همهء قبايح و معاصى از عالم برچيده شده و همهء واجبات انجام مىگرفت و خلاصه بشر مجبور مىشد به فعل طاعت و ترك معصيت و حال آن‌كه الواقع خلافه ، يعنى ما در خارج مىبينيم كه معاصى انجام مىگيرد و طاعات ترك مىشود .\r\n- و يا خداوند اين واجب عقلى را انجام نمىداد كه در اين صورت خداوند اخلال\r\n\r\n\r\n","description":"","footnote":"\r\n( 1 ) . بحار الأنوار ، ج 9 ، ص 378 .\r\n","page_name":" 485 ","page_number":485},
  {"content":"\r\n\r\nبه واجب كرده و اين با مقام حكمت الهى سازگار نيست ، پس بر خداوند واجب نيست پس وجوب ، وجوب شرعى است .\r\n\r\nشرايط وجوب امر به معروف و نهى از منكر\r\nسه شرط در اين مورد مطرح است :\r\n1 . خود آمر و ناهى وجه العمل را بشناسد ؛ يعنى عالم باشد به اين كه چه امورى معروف است و چه امورى منكرند ؟ پس بر جاهل واجب نيست ؛ زيرا اگر بر جاهل واجب باشد چه بسا امر به منكر و نهى از منكر كند و موجب تفويت مصلحت يا القا در مفسده شود .\r\n2 . آمر و يا ناهى احتمال تأثير بدهند ؛ يعنى چند درصد احتمال بدهند كه اگر گفتند اثر داشته باشد پس اگر يقين دارند كه امر و نهى آنها هيچ تأثيرى ندارد باز هم واجب نيست ، چون عبث است .\r\n3 . آمر و ناهى مطمئن باشند كه بر اين امر و نهى مفسده و ضررى مترتب نمىشود پس اگر يقين دارند يا گمان دارند كه امر به معروف همان يا نهى از منكر همان و تحقق مفسده و ضرر براى خود آنها يا بعض از مؤمنين همان در اينجا هم واجب نيستند چون عنوان ثانوى لا ضرر و لا ضرار حاكم است و جلوى اين وجوب ضررى را مىگيرد و تفصيل آن را از مباحث فقهيه بايد جويا شد .\r\nفهذا ما حصل لنا من شرح كشف المراد و نحن نسأل اللّه تعالى ان يجعله ذخرا لنا يوم المعاد و ان يوفقنا للرشاد بمنه و كرمه و الحمد للّه وحده .\r\nقم المقدسه - على محمدى خراسانى\r\n\r\nتفسيرى از كلام على عليه السّلام\r\nدر پايان كلامى از امام عارفان على عليه السّلام را در آينه شعر خودم - كه در سال 1362 در اروميه سروده شده - تقديم مىدارم . على عليه السّلام فرمود :\r\nأهل الدّنيا كركب يسار بهم و هم نيام . « 1 »\r\n\r\n\r\n","description":"","footnote":"\r\n( 1 ) . بحار الأنوار ، ص 70 ، ج 128 .\r\n","page_name":" 486 ","page_number":486},
  {"content":"\r\n\r\n در كلام على ، خداى بيان * حال دلبستگان به دنيا خوان\r\nسفرى باشد اين دو روزهء عمر * خويشتن بهر آن مهيا دان\r\nگوييا بر سفينه‌اى راكب * مىنمايى گذر بر آب روان\r\nدسته دسته مناظر زيبا * هست آيت براى بيداران\r\nعده‌اى را كه خواب بربوده * مىنمايد نصيبشان حرمان\r\nآفرينندهء زمين و زمان * مهربان بر عباد در دو جهان\r\nخالق و رازق همه عالم * هست قيوم بر كون و مكان\r\nنبض عالم به دست قدرت او * اوست يارىرسان مظلومان\r\nباشد او كاروان هستى را * سوى مقصد سلسله‌جنبان\r\nراه او ، رهرو او ، مقصد اوست * گشته حيران در اين خردمندان\r\nهمه از او به سوى او راجع * اندر اين بستر زمان ، روان\r\nهان برادر ز خواب خرگوشى * خيز و بنما نظر به همسفران\r\nدسته‌اى آرميده در خاك‌اند * عده‌اى ، منتظر ، اميدواران\r\nاندكى قدر خويش دانسته * در پى جمع زاد و توشه روان\r\nشب آنان به گريه‌ها و دعا * روزهاشان شود به روزه شبان\r\nاهل دنيا در اين سفرخانه * گنج قارون كنند اندوزان\r\nخواب غفلت ربوده آنها را * باشد آخر نصيبشان خسران\r\nغم مخور عاشقا كه هست تو را * حجة بن الحسن كشتيبان \r\n\r\nچند تشبيه زيبا\r\nدر پايان مناسب ديدم كه چند تشبيه زيبا را - كه در سال 1360 هجرى شمسى به ذهنم رسيده و در دفترى يادداشت كرده‌ام - بيان كنم ، به اميد اين كه تذكرى باشد براى جويندگان حق و رهروان راه فضيلت و كمال و عشق .\r\n\r\nتشبيه اول [ : تشبيه متعلم به كوهنورد قله نور 
  ]\r\nمثل همهء جوانان عاشقى كه در مسير علم و كمال جديت مىكنند مثل شخص\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nكوهنوردى است كه مىخواهد از قلهء بسيار رفيعى همانند قله دماوند بالا رود در حالىكه راهى بس خطرناك در پيش داشته و قله‌هايى سر به فلك كشيده فرا راه او قرار دارد و كوره‌راهى بيش وجود ندارد كه كوهنوردان پيشين آن را ترسيم كرده‌اند آن بالاى قله نور است ، نورانيت است ، صفا و يك‌رنگى است ، همه چيز در آنجا وضع و رنگ خاصى دارند و در آنجا از منيت‌ها خبرى نيست ، بلكه همه ، ما هستيم ، و اين پايين قله دره‌هاى خطرناك و سياهچال‌هايى مخفوف است ، ظلمتكده‌هايى تاريك است ، بيابان‌هايى پر از درنده‌هاست ، گورستانى پر از مرده‌هاى متحرك است ، زندانى مملو از زندانيان گرفتار دربند است ، خوابگاهى براى شكم‌پرستان است ، عشرتكده‌اى براى ديوهاى شهوت است و . . .\r\nجويندگان علم ، يعنى دانش‌آموزان و دانشجويان و طلاب گرامى چند قدمى از اين قلهء عظيم و سر به فلك كشيده را پيموده‌اند و آن نور و روشنايى بالاى قله كه در جاى خود همانند خورشيد تابان مىدرخشد و نورافشانى مىكند و تمام سطح قله را روشن ساخته براى محصل همانند شمعى كم‌فروغ در شبى بس تاريك از راهى بسيار دورودراز خودنمايى مىكند همان كه قافله‌ها و مسافران راه گم كرده در شب به سوى آن مىروند و به او پناه مىبرند مىرويم به آن سوى تا هم خويشتن را از قيد جهالت رهانيده و هم سرمشقى براى ديگران باشيم كه هان اى انسان‌هاى ظلوم و جهول و هلوع و منوع ، به سوى نور بياييد و نورانى شويد و نور بدهيد . اكنون ما مبتديان در اين مسير بىپايان لنگ‌لنگان قدم برداشته و هرچه به جلو مىرويم راه خطرناك‌تر مىشود و در ميانه راه هر لحظه عوامل خطرناك ما را به سقوط تهديد مىكند و مهم‌ترين آن عوامل عبارت‌اند از :\r\n1 . حوادث و طوفان‌هاى وحشتناكى كه در دامنه قله على الدوام وزيدن آغازيده‌اند و گاه طوفان به قدرى سنگين است كه اگر رهرو و كوهنورد و قله‌پيماى وادى علم و كمال اسباب سفر محكم نبسته باشد چنان به دره‌هاى نيستى پرتاب مىشود كه هرگز نتواند سر بردارد ، و آن طوفان‌ها عبارت‌اند از :\r\nالف . خودخواهىها : از آنجا كه در اوج قله از منيت‌ها و خودمحورىها خبرى\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nنيست و خودمحورىها جاى خود را به خدامحورى داده‌اند و لذا نمىتوان با مركب خودخواهىها كه ابزار جاهلان است به قله علم رسيد بايد از خويش مجرد شوى تا به خدا برسى و تا خود را مىبينى خدا را نخواهى ديد ، تا فانى نشوى باقى نخواهى بود و تا به دست معشوق كشته نشوى زندهء جاويد نخواهى شد .\r\nب . رياست‌طلبىها : اگر مىخواهى به قلهء بلند علم برسى و آن معشوق را لخت و عريان در آغوش كشى و بر سراپاى او بوسه زنى و مشامت را از عطر دل‌انگيز او معطر سازى بايد زنجيرهاى اسارت مقام و شهرت و رياست‌طلبى را كه از پايين قله بر دست و پاى انسانيت تو و روح و فكر تو بسته شده پاره كنى تا همچون كبوتران آزاد شده از قفس طاير جانت به پرواز درآيد و در اوج قله بر زمين نشيند :\r\n طيران مرغ ديدى تو ز پاى بند شهوت * به در آى تا ببينى طيران آدميت\r\nتن آدمى شريف است به جان آدميت * نه همين لباس زيباست نشان آدميت\r\nاگر آدمى به چشم است و زبان و گوش و بينى * چه ميان نقش ديوار و ميان آدميت \r\nو چه سخت است ، ولى باشكوه است درهم كوبيدن ديو مقام‌پرستى و رياست‌طلبى كه آخرين تيرگى بيرون رونده از دل و جان سالك همين سياهى است .\r\nج . جيفهء دنيا : دنيا نزديك و يا پشت و حقير و تو اى سالك سبيل عشق و عرفان و اللّه ، مىخواهى تا بىنهايت پرواز كنى و به دره‌ها به روى و از پشت كوه قاف خبر آورى سيمرغ جان تو مىخواهد بر بلنداى بام عالم و بر بالاى اين خانه بنشيند و ذات حق را كه معمار اين هستى است نظاره كند . پس بايد از نزديك‌ها و آرمان‌هاى كوتاه چشم بپوشى ، بايد اين پست و حقيرها را فداى آن بلندىها و كمال‌ها بنمايى و اين سيرهء مستمره تمامى پيشاهنگان قافلهء علمى بشرى بوده و قانون تكامل و سنت الهى همين را اقتضا دارد كه :   فَإِنَّ مَعَ الْعُسْرِ يُسْراً * إِنَّ مَعَ الْعُسْرِ يُسْراً ،   بايد از دنيا و ما فيها رست و سبكبال شد تا مسير پرپيچ‌وخم قله را پيمود كه سبكبالان نجات مىيابند ، آن\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nبازار را متاعى دگر است و از امتعه و كالاهاى ظاهرى و مادى پايين قله خبرى نيست .\r\nپس بكوش تا كالاى مناسب بر آن بازار برى و همان‌گونه كه تو اى محصل در ظاهر نزديكان و بستگان را رها كرده و به ديار عشق و دورها سفر مىكنى و در غربت مأوا مىگزينى ، بايد با همت بلند و مردانه كه كوه را از جاى مىكند از مطامع مادى دنيا چشم بپوشى تا بتوانى به آن سوى آتش آز و حرص و شهوت و دنياپرستى قدم نهاده و به جهان نور برسى و به قول على عليه السّلام آزادمردى باشى كه اين لماظه را براى اهلش بگذارى كه « الا حرّ يدع هذه اللماظة لاهلها » . آرى ، بايد از تن‌آسايى گذشته و مرد دانا شد كه آنچه بسيار و اين چه قدر كم است و بايد عالم حيوانى را پشت سر نهاده به عالم انسانى راه يافت كه اين هدف خلقت است :\r\n ايها الناس جهان جاى تن‌آسايى نيست * مرد دانا به جهان داشتن ارزانى نيست\r\nمردگان را خبر از زمزمهء مرغ سحر * حيوان را خبر از عالم انسانى نيست \r\nد . رذائل نفسانى : در جهان درون هر انسانى على الدوام جنود رحمان با جنود شيطان در ستيزند و تا انسان از دام و كم‌اند جنود ابليس نرهد در حقيقت قله را فتح نكرده اگرچه با كوشش زياد و بيدارخوابىها جسم و مغز انسان به بالاى قله رسد ، ولى جان و روح وى همچنان در پايين دره گرفتار كثرات است . مگر مىتوان دانشمند بىعمل را عالم خواند ؟ امام صادق عليه السّلام در تفسير آيه شريفه :  إِنَّما يَخْشَى اللَّهَ مِنْ عِبادِهِ الْعُلَماءُ  فرمود :\r\nيعنى من يصدّق قوله فعله و من لم يصدّق قوله فعله فليس بعالم . « 1 »\r\nمگر مىتوان دانشمند به دور از معنويت را عالم ناميد كه به فرموده قرآن :  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً .  مگر ممكن است انسان حسود را عالم ناميد . امام باقر عليه السّلام فرمود :\r\nلا يكون العبد عالما حتّى لا يكون حاسدا لمن فوقه و لا محقّرا لمن دونه . « 2 »\r\nمگر ممكن است عالمى را كه على الدوام بر ضلالت او افزوده مىشود و در\r\n\r\n\r\n","description":"","footnote":"\r\n( 1 ) . عدة الداعى ، ص 79 .\r\n( 2 ) . بحار الأنوار ، ج 75 ، ص 173 .\r\n","page_name":" 490 ","page_number":490},
  {"content":"\r\n\r\nشهوات غرق مىشود عالم ناميد ؟ رسول خدا صلّى اللّه عليه و إله و سلّم مىفرمايد :\r\nمن ازداد علما و لم يزدد هدى لم يزدد من اللّه إلّا بعدا . « 1 »\r\nمگر مىشود انسان خود فراموش شده را عالم ناميد ؟ على بن ابى طالب عليه السّلام فرمود :\r\nكلّما زاد علم الرّجل زادت عنايته بنفسه و بذل فى رياضتها و صلاحها جهده . « 2 »\r\nخلاصه اين‌كه هزار نكته باريك‌تر از مو اينجاست . بايد دار الملك ايمان را از دغا منزه ساخت تا عروس مكتب قرآن را در آغوش كشد كه :\r\n عروس مكتب قرآن نقاب آن‌گه براندازد * كه دار الملك ايمان را منزه از دغا بيند \r\nبايد از ديگران وحشى شد تا با خدا انس گرفت و كسى كه با خدا مأنوس شد ديگر چه نيازى به ديگرى دارد ؟ امام عسكرى عليه السّلام فرمود :\r\nمن آنس باللّه استوحش من النّاس . « 3 »\r\nبايد سرزمين دل را كه مركز حكومت اللّه و حريم الهى است از ورود و دخالت طاغوت‌هاى غرايز پاك ساخت تا به حقيقت علم رسيد كه به فرموده امام صادق عليه السّلام :\r\nالقلب حرم اللّه فلا تسكن حرم اللّه غير اللّه . « 4 »\r\nچگونه است كه علم براى خيلىها بر جهالت و تاريكى باطن مىافزايد ؟ مگر علم نور نيست ؟ مگر معصومين نگفته‌اند : « العلم نور يقذفه اللّه فى قلب من يشاء » ؟\r\nبارى اى عزيز ، بايد روح را از جنگل بودن خارج ساخت و بايد درندگان وحشى صفات رذيله را كشت و نابود كرد تا بلبلان نغمه‌سراى معنويت سر برآورده و بر شاخساران روان آدمى نشسته و در باغستان‌هاى جانمان به پرواز درآمده و سرود رهايى و آزادى سر دهند كه بزرگ‌ترين آزادى ، آزادى از قيد هواها و هوس‌هاست .\r\nبارالها ، تو خود ما را از زنجيرهاى اسارت و شيطان و نفس اماره رهايى بخش . آمين يا رب العالمين .\r\n2 . دومين عاملى كه هر لحظه در كمين صعودكننده به سمت قله كمال است ، وجود\r\n\r\n\r\n","description":"","footnote":"\r\n( 1 ) . بحار الأنوار ، ج 2 ، ص 37 .\r\n( 2 ) . مستدرك الوسائل ، ج 11 ، ص 323 .\r\n( 3 ) . بحار الأنوار ، ج 67 ، ص 110 .\r\n( 4 ) . بحار الأنوار ، ج 67 ، ص 25 .\r\n","page_name":" 491 ","page_number":491},
  {"content":"\r\n\r\nدرندگان و گزندگان بس خطرناكى است كه در دامنه‌هاى قله كمين كرده و در انتظار شكار لحظه‌شمارى مىكنند تا در فرصت مناسب رونده را آن‌چنان پاره‌پاره كنند كه اثرى از وى نباشد . منظورم مكتب‌هاى انحرافى و افكار پوچ و التقاطى و الحادى است كه همچون دايه‌هاى دلسوزتر از مادر دام خويش را فراراه جويندگان تشنهء حقيقت گسترانيده و با وعده‌ها و وعيدهاى توخالى به شكار انسانى مشغول مىشوند و اينها عوامل شيطان‌اند كه همانند شيطان گاهى از پيش رو و گاه از پشت سر و لحظه‌اى از طرف راست و آنى از سمت چپ ، و خلاصه امانت نمىدهند و نفس راحت را از تو سلب مىكنند . خطرناك‌تر از همه آن گروهى هستند كه در ظاهر به رنگ خود تو هستند ، ولى درصدد نابودى تو هستند ؛ منافقين را مىگويم ، كافرهاى مسلمان‌نما و ماترياليست‌هاى نقاب اسلام بر چهره‌دار ، كه خداوند جامعه اسلامى را از شر آنان حفظ كند .\r\n3 . عامل سوم نفس اماره خود توست . دشمن درون به مراتب از خصم برون قوىتر است . هان اى رهسپار ديار آشنايى و اى بيگانه از خويشتن ، خود را بپاى ، هر گامى كه به مقصد برمىدارى حملات دشمن درون شديدتر مىشود ؛ زيرا لحظه به لحظه موجوديت خويش را در خطر مىانگارد و هر گامى كه تو اى سالك به سوى اللّه برمىدارى ، محيط سلطه و جولان و تاخت‌وتاز هواى نفس را كوچك‌تر مىسازى و بر پيكر او ضربه‌اى كارى وارد مىسازى و طبيعى است كه دشمن آرام نخواهد نشست تا با چشم خويش نظاره‌گر مرگ خويش باشد ، بلكه درصدد دفاع برآمده و با تمام عواملى كه در اختيار دارد و از هر ابزارى كه مىتواند استفاده كرده و بر سر عقل و خرد و شرف و انسانيت تو هجوم خواهد آورد ، و اينجاست كه نبردى خونين در عمق جان تو شدت مىگيرد يك طرف نيروهاى رحمان و قواى عقل و اراده و در صف ديگر نيروهاى شيطانى و قواى نفس اماره كه دشمنى قسم خورده‌اند و با يكديگر آشتى ندارند اگر در اين مبارزهء سخت و نبرد جانانه جنود رحمان پيروز شدند و به مقام مخلصين رسيدى ، بدان كه ديگر رسته‌اى و رها شده‌اى و ظلمت‌ها را پشت سر گذاشته‌اى و ديگر شياطين را ياراى مبارزه با تو نيست . به فرموده قرآن شيطان چنين\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nسوگند ياد كرده است :   فَبِعِزَّتِكَ لَأُغْوِيَنَّهُمْ أَجْمَعِينَ * إِلَّا عِبادَكَ مِنْهُمُ الْمُخْلَصِينَ ،   ولى واى به آن روز سياه و نكبت‌بارى كه شيطان درون غالب آيد . تو را از هستى ساقط خواهد كرد ، انسانيت و شرف و عقل تو را زير سم ستوران هوس له و لورده خواهد كرد و به دره‌اى سقوط خواهى كرد كه راه نجاتى نداشته باشى . پس بايد از آغاز راه مسلح باشى و ابزار لازم براى يك مبارزهء طولانى را به همراه يدك بكشى و آن ابزار عبارت‌اند از :\r\nالف . عقل : هان ، عقل را فراموش نكن و هر گامى برمىدارى با او مشورت كن و از او مصلحت خواهى كن .\r\nب . وجدان و نفس لوامه : هيهات اگر نداهاى وجدان را ناديده بگيرى كه ساقط مىشوى .\r\nج . تقواى الهى : تقوى و اخلاص قوىترين اسلحه‌اى است كه در اين مبارزه كار آمد است و فتح المبين و فتح الفتوح مىآورد و اگر متقى بود ، يعنى واجب و حرام الهى را امتثال كردى بدان كه اگر تمامى راه‌ها به رويت بسته شود معطل نخواهى ماند .\r\nنتيجه اين تلاش طاقت‌فرسا اين است كه وقتى با برداشتن زخم‌هاى گوناگون از دشمنان در كمين و با جويبارهايى از عرق جبين و با خستگى بسيار از مشكلات و غبار راهى بس طولانى در چروك‌هاى چهره به بالاى قله دانش صعود مىكنى ، هيچ لذتى به اندازهء شيرينى آن لحظه برايت مفهوم نخواهد داشت . اينجاست كه نفس عميق و راحت و پاك به پاكى بلنداى قله از دل خسته و تن رنجور مىكشى و سكينه بر قلبت مىنشيند و اطمينان قلب ره‌آوردت مىشود و يقين به رويت چهره گشود و لبخند مىزند و حقيقت عريان و برهنه در برابر ديدگان جانت مجسم مىشود . خدا كه به كليم اللّه فرمود :  لَنْ تَرانِي ،  خود را به تو مىنماياند و تازه عبد خدا مىشوى كه تا به حال عبد هوا بودى و تازه زنجير عبوديت و بندگى حق را به گردن مىنهى كه بندگى و اسارت نيست ، بلكه عين آزادى است و از آنجا مىتوانى همانند فرشتگان بر جهان محيط شده و به پايين قله بنگرى و ببينى كه چگونه كلاب دنيا بر سر جيفهء دنيا به يكديگر چنگ و ندان نشان مىدهند و چگونه گرگ‌هاى اسير در طبيعت يكديگر را\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nپاره‌پاره مىكنند ، آنجا ديگر خدايى مىشوى ، به نور حق مىنگرى ، به گوش حق مىشنوى به دست حق كوشش مىكنى و مىبينى كه ما اكثر الضجيج و اقل الحجيج و باز هم سير ادامه دارد كه اعلم ممكنات ، يعنى خاتم انبيا صلّى اللّه عليه و إله و سلّم هم عرضه مىدارد  « رَبِّ زِدْنِي عِلْماً »  چرا كه سفر من اللّه الى اللّه پايان‌ناپذير است . پس اى پرندهء واقعى هستى ، اى انسان ، سه بال علم ، ايمان و عمل صالح را به دست آور تا بتوانى جاودانه گردى .\r\n\r\nتشبيه دوم : محصل يا غواص بحار علوم\r\nدانش درياست ، دريايى بىپايان ، اقيانوسى است بىكرانه كه امواج خروشان آن قلب هر نظاره‌گر عارف را به عشق معشوق به تپيدن وامىدارد ، نسيم روح‌بخش صبحگاه بهاريش بر مردگان ، يعنى همان خفتگان در بستر جهل بانگ بيدارى مىدهد كه هان اى خفتگان برخيزيد و از هواى حيات‌بخش سحرگاهى استفاده كنيد و از قافله نمانيد . ماهيان در ژرفاى دريا بسان غواصان ماهرى هستند كه گوييا دست پر مهر طبيعت ساليان درازى به آنها آموزش شناگرى داده است و زبان حالشان اين است كه اى انسان‌ها شنا كردن را از ما بياموزيد كه هرگز خستگى نداريم ، چه مىگوييم ؟ ماهيان حيات و تحركشان به آب بستگى دارد بدون آن جامداتى بيش نيستند ، در عمق دريا هر قدمى با نهنگ غول‌پيكرى مىتوان روبه‌رو شد كه دريا خود جنگل ديگرى است و در آن انواع حيوانات زندگى را سپرى مىكنند و مىآيند و مىروند جانورانى كه نظام ( راحتى در زورمندى و بيا قوى شو ، اگر راحت جهان طلبى كه در نظام طبيعت ضعيف پايمال است ) ميانشان حاكم است و آن‌كه گنده‌تر است ضعيف‌تر را له و لورده مىكند تا خود را يكه‌تاز و حاكم على الاطلاق دريا سازد ، دريا معدن گنج‌هاى بسيار است كه تنها با رنج فراوان نصيب غواصان مىگردد ، دريا محل صدف‌هاى گران‌بهايى است كه در عمق جان ماهيان پنهان گشته است و به آسانى نمىتوان به آن رسيد ، درختان سر به فلك كشيدهء سواحل دريا بسان ديده‌بانانى هستند كه ورود و خروج هر دريادل و مسافر دريا را نظاره‌گرند ، شب‌هاى دريا صفاى ديگرى دارد ، ستارگان بلنداى آسمان را مىتوان بر آينه آب‌هاى زلال دريا مشاهده كرد گوييا آسمان دو نيمه\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nشده كه آسمانى بر بلاى سر ما و مملو از ستاره و آسمانى در دل انبوه آب‌هاى دريا ، سبزه‌ها و چمن‌زارهاى اطراف دريا سخن از طراوت و زيبايى طبيعت به لب دارند و بلبلان غزل‌سراى عشق ، نغمه‌سراى اين وادىاند . آبشارهاى دامنه كوه‌هاى دريا از ساليانى بس طولانى و با كهن‌سالى تمام همچنان سر بر آستان دريا مىسايند و خلاصه تمام مناظر دريا براى ناظران زيبا و جالب توجه است .\r\nاكنون تو اى دوستدار دانش و اى فيلسوف كه وارد درياى بىپايان علم مىشوى نيك بدان‌كه بايد ابزار شناگرى و نيروى غواصى در حد كافى همراه داشته باشى به دليل اين‌كه راهى بس طولانى و خطرناك پيش روى توست و هر اندازه پيش مىروى به همان نسبت راه دريا مخوف‌تر و عميق‌تر و جانوران دريايى بيشتر مىشوند و تو بايد هر لحظه آمادگى بيشتر در مسير مقابله داشته باشى ، لحظه‌اى غفلت كافى است كه غرق شده يا نصيب امواج طوفانى دريا شده و يا نصيب نهنگ دريا شوى و اثرى از تو نماند . آرى ، آن دريا علم است و كشتى ما بايد ايمان به خدا باشد و ناخداى كشتى بايد وجدان بيدار و به دور از تعصبات باشد و راهنما و رادار آن بايد خرد و انديشه ناب و جوان تو باشد و بدان‌كه با اين كشتى صد سال بايد در اين دريا سير كنى و على الدوام به استخراج گوهرهاى گران‌بها نايل شوى . پس راه وسط در پيش‌گير و از افراط و تفريط بپرهيز .\r\nاى جويندهء حقيقت مطلق هستى ، روى سخن با توست . تو كه علم را براى علم نمىآموزى ؛ تو كه علم را براى شهرت و رياست‌طلبى و سرمايه دنيا نمىآموزى ؛ تو كه علم را براى عمل تحصيل مىكنى ، با تو هستم . به درستى حركت كن تا در آن سوى دريا كه به ساحل مىرسى ، حقيقت لخت و عريان و منتظر خودت را ببينى و او را در آغوش كشى و بر چهرهء نورانىاش بوسه زنى تا شاهد يكتايى حق باشى ، تا باقى دهر شوى كه خود به دنبال فناست و تا به پيمان الست وفا كنى ، و تا فرشتگان به تو اقتدا و سجده كنند و بال‌هاى خويش را همانند فرش‌هاى زرين زير پاى تو بگسترند و تا همان ماهيان دريا كه درصدد بلعيدن تو بودند از خداوند براى تو طلب مغفرت كنند و تا همان وحشيان بيابان كه دندان تيز كرده تا تو را پاره‌پاره كنند اين بار در برابرت\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nزانوى ادب بر زمين زنند . در اين راه بايد اخلاص پيشه كرد تا صدف حقيقت را كه گمشده هر سالكى است يافت . تاريخ نشان مىدهد كه آنانى كه به عشق حق قدم در درياها نهاده و هجرت كردند و ساخته و پرداخته شدند و از خامى به پختگى و از آن به سوختن رسيدند كه :\r\n حاصل عمرم سه سخن بيش نيست * خام بدم پخته شدم سوختم \r\nو تنها اينها رستگار شدند و چه اندك‌اند . اما اينان بسان خورشيدى تابان هستند كه تاريك راه‌گم‌كردگان را روشن مىكنند . درود خدا بر آنان روزى كه متولد شدند و روزى كه مىميرند و روزى كه دوباره برانگيخته مىشوند .\r\n\r\nتشبيه سوم : دانشمند يا كشاورز قلوب\r\nيكى از بهترين و رساترين تشبيهات ، تشبيه معقول به محسوس است ؛ چون بايد مشبه‌به عند المخاطب روشن‌تر باشد تا بيشتر بتواند مشبه را به ما معرفى كند و ما با محسوسات بيشتر مأنوسيم ، لذا با تشبيه معقول به محسوص مىتوان نتيجه بهترى گرفت . در اين تشبيه دانشمند را به يك كشاورز تشبيه كرده‌ايم . كشاورز صحراهاى وسيع را آباد مىسازد و بيابان‌هاى لم‌يزرع و بىآب‌وعلف را به مناطق سرسبز و خرم و باغستان‌هايى متنوع تبديل مىكند و دانشمند سرزمين پهناور درون ، يعنى قلوب و افئده را آباد مىكند . كشاورز احياگر است ، عالم هم احياگر است . كشاورز اراضى موات را احيا مىكند و دانشمند دل‌هاى مرده و تاريك را زنده مىسازد و حيات واقعى مىبخشد . كشاورز نيازهاى فرد و اجتماعى جوامع انسانى را تأمين مىكند ، دانشمند همچنين است ؛ منتهى كشاورز نيازهاى حيوانى انسان‌ها ، يعنى خوراك آنها و پوشاكشان را تأمين مىكند و دانشمند نيازهاى انسانى و روحى و معنوى بشر را .\r\nكشاورز مىكوشد و عالم هم مىكوشد ، ولى كشاورز در راه سرزمين طبيعت و دانشمند در مسير سرزمين دل ، كشاورز آبيارى دارد دانشمند هم آبيارى مىكند ، اما كشاورز خاك را و عالم مغزهاى خشكيده و روان‌هاى تشنه را از زلال معرفت سيراب مىكند .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nصنايع الهى هم عالم‌اند و هم كشاورز ؛ سفيران الهى هم عالم و هم زارع‌اند و خود ذات حق هم عالم است و هم زارع كه خود مىگويد :\r\n وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً ؛  « 1 »\r\nو به راستى دانش وى هر چيزى را دربر گرفته است .\r\nو يا مىفرمايد :\r\n أَ أَنْتُمْ تَزْرَعُونَهُ أَمْ نَحْنُ الزَّارِعُونَ ؛  « 2 »\r\nآيا شما آن را [ بىيارى ما 
  ] زراعت مىكنيد ، يا ماييم كه زراعت مىكنيم ؟\r\nاكنون تو اى دانش‌پژوه كه در لذت‌بخش‌ترين دوران زندگى ، يعنى ايام جوانى بر بال فرشتگان سوار و در حجرات كوچك تنها و در غربت مىمانى و سختىهاى مادى را تحمل مىكنى تا از تاريك‌هاى جهل به روشناى علم برسى ، تا از سختىها به آسانى برسى كه پايان شب سيه سپيد است و تا از مطلوب‌ها به نتيجه برسى ، وظيفهء سنگين خويش را دريافتى كه بايد اجتماعات بىجان را جان بخشى و افكار ايستا و جامد را پويا و متحرك سازى و قلوب متكبره و قاسيه را به دل‌هايى خاشع تبديل سازى . تو يك انقلابى بزرگ هستى و از سياهان زنگى ، روشندلان جاودانه مىسازى و مدينه فاضله خيالى افلاطونى را به جامعه نمونه واقعى انسانى در سايه اسلام تغيير مىدهى و نعره‌هاى اجتماعات جنگل صفت را به نواها و نغمه‌ها و ترنم‌هاى انسانى الهى تبديل مىكنى و تشريع را مطابق تكوين مىسازى و افعال اختياريه را در مسير افعال جبرى قرار مىدهى و انسان را هماهنگ با طبيعت مىكنى كه طبيعت سير تكاملى دارد و انسان‌هايى را كه بسان كرم پيله با سيم‌هاى خاردار محسوسات و شهوات خود را حصار در حصار كرده‌اند و يا همانند كبك سر در زير برف‌ها كرده‌اند و جايى را نمىبينند از اين اسارت‌ها و زنجيرها رها مىسازى و به آنها شيوه راه رفتن مىآموزى كه تو يك مادرى و بايد دست كودكان جهل را بگيرى و پابه‌پا آنها را ببرى تا شيوه راه رفتن آموزى . تو بايد همانند كبوترى باشى كه به فرزندانش شيوه پرواز مىآموزد و به انسان‌ها طريقه پرواز بياموزى تا خود بتواند دوشادوش تو كه نه ، پشت سر تو به آن\r\n\r\n\r\n","description":"","footnote":"\r\n( 1 ) . سورهء طلاق ، آيه 12 .\r\n( 2 ) . سورهء واقعه ، آيه 64 .\r\n","page_name":" 497 ","page_number":497},
  {"content":"\r\n\r\nسوى هستى پرواز كنند ؛ آنجا كه هستى مطلق و عشق و نور و قدرت و علم و حيات و اراده سراسر آن عالم را پر كرده ، يعنى عالم ربوبى جلّ شأنه .\r\nآهاى دانشمند و عارف و سالك إلى اللّه ، قدرى درنگ كن و خود تنها به سوى بىسو نرو و قافله بشريت را نيز با خود بكشان . مگرنه اين است كه اينان همنوع تو هستند ؟ مگرنه اين است كه تو در برابر همنوعان خود وظيفه دارى ؟ مگرنه اين است كه عالم بايد وقف جامعه باشد ؟ اعلم العلما و معلم الانبيا بعد از پيامبر اكرم صلّى اللّه عليه و إله و سلّم ، يعنى سيد اوصيا على عليه السّلام در خطبه شقشقيه مىفرمايد :\r\nالّذى فلق الحبّة و برأ النّسمة لو لا حضور الحاضر و قيام الحجّة بوجود النّاصر و ما أخذ اللّه على العلماء ألّا يقارّوا على كظّة ظالم و لا سغب مظلوم لألقيت حبلها على غاربها و لسقيت آخرها بكأس أوّلها . . .\r\nدر اينجاست كه مسؤوليت دانشمند تجلى مىكند كه بايد همانند شمعى بسوزد و آب شود و جامعه را روشن كند . بايد سختىها كشيده و خون‌دل‌ها بخورد تا قافله بشرى را در امواج متلاطم درياى زندگى ناخدايى كرده و به ساحل نجات رهنمون گردد . اين وظيفه انبياست و علم وارث پيامبران است و وارث خلف بايد از سلف صالح پيروى كند . ما بايد از كشاورز بياموزيم كه چگونه زمين را شيار مىكند ، آن هم نه يك‌بار كه چندين نوبت و هركدام در فصل معين و درگاه خود بذرافشانى كرده و دوباره زمين را شخم مىزند تا محصول ارزنده تحصيل نمايد و در تمام اين مدت على الدوام مواظبت دارد و مربى زرع است . علف‌هاى هرزه را ريشه‌كن ساختن ، آفات زراعى را دفع كردن ، به موقع خود مزرعه را آبيارى كردن و جلوى تعدى ديگران را گرفتن و خلاصه حيات و جوانى و ميانسال خود را وقف استعمار و آبادى ارض كردن كار همه سالهء اوست . تو اى دانش‌دوست ، بايد اين‌گونه باشى . شهپر سيمرغ بلند آشيان دانشت بايد تمامى جوامع بشرى را زير پر گيرد و مانع شود از اين كه كركسان گوشتخوار و خفاشان دشمن نور و روبهان مكار و عقابان تيزچنگ و مارهاى خوش‌خطوخال بتوانند جامعه را متفرق و گرفتار سازند . چنين عالمى منحصرا از خدا خشيت دارد :  إِنَّما يَخْشَى اللَّهَ مِنْ عِبادِهِ الْعُلَماءُ .  چنين دانشمندى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nبلندمرتبه مىشود :  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ . \r\nاز آنان مباش كه هرچه بر دانش آنها افزوده مىشود و عمر علمى آنها طولانىتر مىگردد بيشتر در خود فرو مىروند ، مىميرند و بسان آب انبوهى كه در وسط گودال مانده و گنديده مىشود ، جهنم نيز از آنها متنفر است . جهنميان مىگويند : خدايا ، اين كيست كه جهنم را متعفن ساخته است ؟ خطاب مىرسد كه بوى تعفن عالم بىعمل است . از آنان مباش كه هرچه بر علمشان افزوده مىشود ، از خدا دور تر مىشوند كه : « من ازداد علما و لم يزدد هدى لم يزدد من اللّه الّا بعدا » . از آنان مباش كه « اذا فسد العالم فسد العالم » .\r\n هرچه بگندد نمكش مىزنند * واى به روزى كه بگندد نمك \r\n\r\nتشبيه چهارم : العالم بلا عمل كالشجر بلا ثمر\r\nمقدمه : جهان خارج و صحنهء عمل ، ميدان بزرگ آزمايشى است كه در آن ذهنيات و اندوخته‌هاى علمى به مرحلهء عينيات راه مىيابند ؛ قوه‌ها به فعليت مىرسند ، اسرار نهانى عيان مىگردد ؛ ايده‌آليست‌ها رئاليست مىگردند و سفسطه‌ها به فلسفه تبديل مىشود . با اين كه داناى سرّ و علن و آفريدگار آشكار و نهان به خوبى آگاه است كه در عمق جان هر موجودى چيست ، ولى سنت الهى بر اين جارى شده كه گفتارها با كردارها و قول با عمل و ذهن با خارج همگام شوند ، تا از اين راه طلا از مطلا ، مدعى از اهل عمل ، مؤمن از منافق ، و محسن از مسيئ شناخته شوند تا بشريت با شناخت حق از باطل بتواند راه صحيح را برگزيده و در مسير تكامل پيش بتازد .\r\nبا اين مقدمه ، به سراغ تشبيه فوق مىرويم . هريك از ما كمابيش درختانى را از انواع مختلف مشاهده كرده و درباره آنها انديشيده‌ايم . يك طرف درختان پرثمرى را مىبينيم كه از كثرت ميوه‌ها سر ادب در برابر زمين و خاك كه ريشه درخت است فرود آورده‌اند تا خاكى شوند و بدانند كه از خاك‌اند و به خاك برمىگردند و هر موجودى زنده‌اى به فراخور حال خويش از اين ميوه‌جات بهره مىبرد اعم از حشرات ، حيوانات ، پرندگان و انسان‌ها ، و در طرف ديگر درختانى را مشاهده مىكنيم كه سر به\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nفلك كشيده و گويا تنها به خود رسيده و همه چيز را براى خود خواسته‌اند و گاه گنجشكى بر شاخهء آن لانه كرده و يا كرم‌هايى در تنه آن مىلولند و يا كلاغانى بر بالاى آن نشسته و دمى غارغار كرده و به دنبال آمدن برف هستند .\r\nدانشمند باعمل همانند درختان باثمر است كه در تمام فصول ميوه مىدهد و راهيان راه كمال را سيراب مىسازد و على الدوام تواضع را پيشه خود ساخته است ؛ چرا كه او نيك مىداند كه تكبر و جباريت و قهاريت جز در شأن اللّه ، در حق هيچ مخلوقى روا نيست ؛ ولى دانشمند بىعمل بسان درخت بىثمر است . چه بسيارند انسان‌هايى كه در زير سايهء قلم و بيان دانشمند بىعمل ره سعادت يافته و رفتند و به سرمنزل مقصود رسيدند ، ولى در قيامت اين عالم را مىبينند كه چگونه در صف منافقان قرار گرفته و شعله‌هاى جهنم او را مىسوزاند و هموست كه به زبان در جهنم آويزان است . ما در هر عصر نمونه‌هاى عالم بىعمل را سراغ داريم كه در اثر عدم تزكيه چه مفاسدى را به بار آوردند . آرى ، علم تنها در اسلام ارزش نيست ، كمال علم به عمل است و كمال عمل به علم .\r\nمگر بلعم باعورا دانشمند بزرگى نبود كه هزاران عالم پاى درس او مىنشستند ؟\r\nولى عاقبت چه شد كه با موسى بن عمران درافتاد و مطرود گرديد ؟\r\nمگر در تاريخ نمىخوانيم كه حكومت جور بنى اميه ششصد و بيست نفر دانشمند را براى توجيه جنايات آنها استخدام كرد ؟ آيا اين نمونه كوچكى است ؟ علم و خودفروشى ؟ عجبا ! چه‌قدر ارزش علم پايين مىآيد ؟ مگر در تاريخ نمىخوانيم كه هيتلر آلمانى پنجاه نفر فيلسوف را استخدام كرده بود كه جنايات جنگى او را توجيه كنند ؟ حكيم و توجيه‌گرى جنايات ؟ ! فيلسوف و در خدمت استكبار بودن ؟ !\r\nآرى اى عزيز ، اكنون كه طلبه يا دانشجوى گمنامى هستى ، خويشتن را درياب و تزكيه كن كه فردا دير است .\r\n\r\n\r\n","description":"","footnote":"","page_name":" 500 ","page_number":500}
  ]