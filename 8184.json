[
  {"content":"\r\n\r\nچاپ اول\r\nچاپخانه فردوسى ( شركت سهامى خاص )\r\nشماره ثبت كتابخانه ملى : 273 - 9 / 3 / 1351\r\nنام ناشر : منوچهر محمودى\r\nنشانى ناشر : تهران خيابان ناهيد شماره 136\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nسفرنامهء\r\nميرزاخانلرخان اعتصام الملك\r\nنايب اول\r\nوزارت امورخارجه\r\nبه كوشش\r\nمنوچهر محمودى\r\n\r\n","description":"","footnote":"","page_name":" مقدمه 1 ","page_number":3},
  {"content":"\r\n\r\nاين كتاب در يكهزار نسخه در چاپخانه فردوسى بچاپ رسيده است\r\nحق چاپ محفوظ ومخصوص است به ناشر\r\n\r\n","description":"","footnote":"","page_name":" مقدمه 2 ","page_number":4},
  {"content":"\r\n\r\n\r\n[ فهرست 
  ]\r\nاين كتاب شامل هفت فصل است : فصل اول : شرح‌حال ميرزا خانلر خان اعتصام الملك از صفحهء يازده تا سى و يك\r\nفصل دوم : روزنامهء سفر لندن از تاريخ 17 محرم 1280 تا دهم شوال 1281 از صفحهء 7 تا 56\r\nفصل سوم : روزنامهء سفر عتبات بين سالهاى 1284 و 1285 ه - ق صفحهء 59 تا 71\r\nفصل چهارم : روزنامهء سفر قائن از تاريخ 25 ذيحجهء 1293 تا 21 صفر 1296 بعلاوهء راپرت اطلاعات طبس صفحهء 75 تا 310\r\nفصل پنجم : راپرت اطلاعات قائن صفحهء 313 تا 321\r\nفصل ششم : فهرست اعلام اشخاص . صفحهء 325 تا 343\r\nفصل هفتم : فهرست اسامى جغرافيائى . صفحهء 347 تا 353\r\n\r\n","description":"","footnote":"","page_name":" مقدمه 3 ","page_number":5},
  {"content":"\r\n . \r\n","description":"","footnote":"","page_name":" مقدمه 4 ","page_number":6},
  {"content":"\r\n\r\n\r\nفصل اول شرح‌حال ميرزا خانلر خان اعتصام الملك\r\n\r\n","description":"","footnote":"","page_name":" مقدمه 5 ","page_number":7},
  {"content":"\r\n . \r\n","description":"","footnote":"","page_name":" مقدمه 6 ","page_number":8},
  {"content":"\r\n\r\n\r\nپيش‌گفتار\r\nاطلاع داشتم كه ميرزا خانلر خان اعتصام الملك از چند مأموريت كه رفته است ، سفرنامه يا روزنامهء سفر تنظيم كرده و چند از اين جزوات نزد آقاى غلامعلى خان محمودى و برادرشان آقاى عبد الحسينخان محمودى پسر دائىهاى اين بنده مىباشد . ولى به علت اشتغال به وظائف فرهنگى فرصتى دست نمىداد تا اين جزوات را از حضرات استدعا كنم و پس از مطالعه ، چنانچه مفيد بيابم به چاپ آنها اقدام نمايم .\r\nاكنون كه از امور محولهء فرهنگى كناره گرفته و بازنشسته شده‌ام ، فرصتى يافته ، اين دفترها را كه عبارت از : روزنامهء سفر لندن ، روزنامهء سفر عتبات و روزنامهء سفر قائن و راپرت اطلاعات قائن است ، به دقت مطالعه كردم و چون آنها را حاوى اطلاعات جامع و مفيد در زمينه‌هاى اجتماعى و ادارى و جغرافيائى يافتم ، بر خود فرض دانستم كه به چاپ آنها مبادرت ورزم ، تا هم از تباهى اين اسناد باارزش جلوگيرى نموده باشم و هم وظيفهء فرزندى را بجاى آورده و همچنين براى كسانى كه مايلند از اوضاع قسمتى از ايران و تا حدودى انگلستان ، عراق و روسيه حدود صد سال پيش اطلاعات دست اول داشته باشند ، خدمتى كرده باشم .\r\nنكتهء قابل‌ملاحظه در روزنامهء سفر لندن و قائن اين است كه چون نويسنده ، اين يادداشتهاى روزانه را براى خود مىنوشته و قصد ارسال به مقام يا مقاماتى را نداشته ، حتى راپرتهائى را كه از وضع طبس و قائن به تهران ارسال\r\n\r\n","description":"","footnote":"","page_name":" مقدمه 7 ","page_number":9},
  {"content":"\r\n\r\nداشته ، از لفاظى و مدحت‌سرائى كه ملازم نثر منشيان زمان قاجاريه بود ، به دور است . آنچه بر او گذشته و آنچه مشاهده كرده ، با ديدى وسيع و قلمى بس شيرين و ساده به رشتهء تحرير درآورده است . چنين به نظر مىرسد كه اين سفر - نامه‌ها با ساير سفرنامه‌هاى اين دوره از تاريخ ايرال از اين لحاظ مباينت داشته باشد .\r\nدر متن اين سفرنامه‌ها هيچ‌گونه دخل و تصرف نكردم . عينا همانست كه در نسخه‌هاى خطى موجود است . چون در آن‌زمان علامات سجاوندى ( نقطه‌گذارى ) معمول نبود و براى خوانندگان اين عصر تفكيك جملات پىدرپى مشكل مىنمايد ، لازم دانستم جملات متن را با علامات سجاوندى از هم جدا نموده ، تا خواندن آن سهل گردد . و نيز هرجا به اسامى اشخاص سرشناس يا به آياتى از قرآن كريم و يا به لغات مشكل برخورده‌ام ، در حاشيه به معرفى و يا به تشريح آنها اقدام كرده‌ام .\r\nدر اينجا لازم مىدانم از آن دو پسردائى عزيز كه با محبت تمام اين سفرنامه‌ها را در اختيار نگارنده گذاشته‌اند ، صميمانه تشكر و سپاسگزارى نمايم . و نيز از برادر عزيز هوشنگ محمودى كه در تنظيم و خواندن بعضى از كلمات ناخواناى اين سفرنامه‌ها يار و مددكار من بوده است ، سپاسگزار باشم .\r\nمنوچهر محمودى\r\n\r\n","description":"","footnote":"","page_name":" مقدمه 8 ","page_number":10},
  {"content":"\r\n\r\nميرزا خانلر خان اعتصام الملك حدود سال 1288 ق در مأموريت رشت گرفته است\r\n\r\n","description":"","footnote":"","page_name":" مقدمه 9 ","page_number":11},
  {"content":"\r\n . \r\n","description":"","footnote":"","page_name":" مقدمه 10 ","page_number":12},
  {"content":"\r\n\r\n\r\nميرزا خانلر خان اعتصام الملك\r\nپدرش ميرزا احمد مازندرانى يا ميرزا محمد على مازندرانى از منشيها و مستوفيهاى زمان فتحعليشاه و محمد شاه بود . در تنها دفترى « 1 » كه از او باقى مانده و اين دفتر حاوى مجملى از شرح زندگانى خود و تاريخ تولد فرزندان و شمه‌اى از احوال اجدادش مىباشد ، مىنويسد :\r\n« . . . يكى از اعمام كه از والدم كوچكتر و مسمى به ميرزا محمد - على بود ، در جوانى وفات كرد و در وقت وفاتش من بنده يك ساله بودم .\r\nوالدم از فرط علاقه‌اى كه به او داشت ، اسم او را به من بخشيد و ميرزا احمد را موقوف داشتند . . . »\r\nو در جاى ديگر مىنويسد :\r\n« . . . حسب الامر سردار « 2 » به اسم اصلى خود كه ميرزا احمد بود رجوع نمودم و مهرهاى ثبت را نيز حسب الفرمايش سردار تغيير دادم .\r\nلهذا در قم مشهور به ميرزا محمد على و در صفحهء سمنان ، بلكه تا خراسان و طهران و كاشان و ساير بلاد ، مشهور به ميرزا احمدم . . . » .\r\nدر تاريخ عضدى « 3 » آمده است كه :\r\n\r\n\r\n","description":"","footnote":"\r\n( 1 ) - اين دفتر نزد آقاى غلامعلى محمودى پسر ميرزا حسينخان اعتصام الملك ثانى و پسردائى نگارنده بود . از ايشان خواهش كردم آن را به اين بنده مرحمت كردند . در سال 1338 شمسى عين خط آن مرحوم را كليشه كرده ، با شمه‌اى از تاريخ فرزندان و نوادكانش ( خانوادهء خانلرى و محمودى ) به چاپ رسانيده و در دسترس آنان قرار دادم ، تا بيادگار در خانواده‌هاى ما باقى بماند .\r\n( 2 ) - ذو الفقار خان سردار شوهرخواهر ميرزا محمد على مازندرانى . سردار معروف زمان فتحعليشاه كه مقرش در طالب‌آباد سمنان بود .\r\n( 3 ) - تاريخ عضدى تأليف شاهزاده احمد ميرزا عضد الدوله به سعى و اهتمام حسين كوهى كرمانى صفحه 52 .\r\n","page_name":" مقدمه 11 ","page_number":13},
  {"content":"\r\n\r\n« . . . عبد اللّه خان امين الدوله صدراعظم « 1 » وقتى با حسين عليخان معير الممالك خصومتى داشت . به حضور شهريارى عرض كرد كه معير مبلغى از وجه خزانه را به شاهزادگان قرض داده ، مرابحه مىگيرد .\r\nهرگاه بخواهند صدق اين عرض مشهود خاطر انور گردد ، بدون اينكه او اطلاع حاصل كند ، به ميرزا اسمعيل گركانى و ميرزا احمد مازندرانى امر فرمايند به خزانه بروند ، حساب تنخواه تحويل معير الممالك و مخارجى كه شده در امتداد دو روز معلوم بدارند . به اين شرط كه وقت بيرون آمدن از خزانه ، يك سمت از در صندوقها را آن دو مستوفى مهر نمايند . »\r\nدر سال 1212 ه - ق هنگام جلوس فتحعليشاه ، در شهر بارفروش ( بابل ) به دنيا آمد . ده‌ساله بود كه پدرش ميرزا محمد باقر از فضلا و اعيان بارفروش از دنيا رفت . سالى بعد يكى از همشيره‌هايش به عقد ازدواج ذو الفقار خان سردار درمىآيد . در سال 1227 ه - ق براى ادامهء تحصيل به قم مىرود . حدود سال 1230 ه - ق به‌عنوان ميرزائى و نويسندگى در دستگاه ذو الفقار خان سردار وارد شده به سمنان مىرود . پس از چندى كه ذو الفقار خان فوت مىكند ، به دربار فتحعليشاه آمده ، از مستوفيان مورد اعتماد شاه مىگردد .\r\nاز سال 1248 تا 1250 ه - ق به حكومت نطنز منصوب مىشود . در همين سال است كه فتحعليشاه در اصفهان درمىگذرد .\r\nدر آن دفتر مىنويسد :\r\n« . . . از آنجا كه در مدت حكومت ، نوع رفتارى به اهل نطنز كردم كه خاطر ايشان آزرده و جمعشان پريشان نشد ، لهذا اينان نيز پاس حرمت منظور و در تلافى مافات سعى مشكور به عمل آوردند . خداوند عالم از ايشان رضا باد . مدت چهل روز در آنجا توقف كردم تا راهها از اغتشاش اياب‌وذهاب لشگر بىسر ، و از دست‌انداز آسيب خوف و خطر ، مصون گشته ، عزم ديار خود نمايم . . . »\r\n\r\n\r\n","description":"","footnote":"\r\n( 1 ) - بين سالهاى 1243 و 1248 ه - ق .\r\n","page_name":" مقدمه 12 ","page_number":14},
  {"content":"\r\n\r\nدر سال 1252 ه - ق شاهزادهء بهمن ميرزا ملقب به بهاء الدوله پسر سى و هفتم فتحعليشاه حاكم كاشان مىشود و ميرزا محمد على مازندرانى را به‌عنوان استيفا و تحريرات دولتى با خود به كاشان مىبرد .\r\nدر اين خصوص نيز مىنويسد :\r\n« . . . ولى از شغل استيفا و تحريرات و ساير وجوهات كناره گرفتم و از دادوستد ديوانى استعفا جستم . لذت صحبت حضور اختيار كردم . فيصل مهام خواص و عوام پيشنهاد خاطر نمودم . خدمات فضلا و صاحبان شريعت را التزام آوردم . . . »\r\nدر سال 1254 ه - ق كه شاهزادهء بهمن ميرزا از حكومت كاشان معاف مىگردد ، با جميع همكاران به تهران مىآيد و هريك از آنان به ديار خود مىروند و جمعشان پريشان مىگردد . لذا ميرزا محمد على مازندرانى مرخص گشته به قم مىرود . سپس گاهى در قم و زمانى در تهران اقامت داشته ، تا سال 1261 ه - ق در سن 49 سالگى در قم بدرود زندگى مىگويد :\r\nهشت فرزند بهمرسانيد كه چهار نفر از آنان به ثمر رسيدند .\r\nاولى ميرزا يوسف نام داشت كه در سن 18 سالگى به هندوستان رفت و ديگر برنگشت .\r\nدومى ميرزا خانلر خان است . در همان دفتر مىنويسد :\r\n« تاريخ ولادت باسعادت گرامى فرزند اعز ارشد ارجمند و قرة العين » « دلبند ، ميرزا محمد باقر مسمى والد غفران مآثرم ، مشهور و ملقب به ميرزا - » « خانلر يوم سه‌شنبهء هفدهم شهر محرم الحرام من شهور سنهء 1243 .\r\nسومى خير النسا خانم كه اين نام ، نام مادرش بوده و ملقب به تاجلى بيگم گرديد . به سال 1248 .\r\nفرزند چهارم ميرزا محمود خان بود كه در كاشان به سال 1250 ه - ق متولد شد . بعدها ملقب به مشاور الملك محمودى گرديد .\r\n\r\n","description":"","footnote":"","page_name":" مقدمه 13 ","page_number":15},
  {"content":"\r\n\r\nميرزا محمود خان يازده ساله بود كه پدرش مرحوم شد . تحصيلات مقدماتى را نزد برادرش و آقا شيخ حسن معروف به شيخ استاد در قم فراگرفت .\r\nبار اول كه ميرزا خانلر خان به مأموريت خراسان مىرفته ، او را همراه خود به مشهد مىبرد و در حوزهء درس ملا عبد الرحمن شيخ الاسلام خراسانى وارد مىكند .\r\nدر سال 1272 ه - ق كه به تهران فراخوانده مىشود ، ميرزا محمود خان را به مدرسهء دار الفنون مىسپارد . چون مراتب تحصيلات او مورد تأييد و رضايت عليقلى ميرزاى اعتضاد السلطنه وزير علوم و رضا قلى خان هدايت رئيس دار الفنون قرار مىگيرد ، در سال 1275 ه - ق جزو 42 نفر محصلينى كه به اروپا گسيل مىداشتند ، به رياست و معيت ميرزا حسنعلى خان گروسى وزيرمختار ايران در دربار فرانسه و سرپرستى عبد الرسول خان سرهنگ ، براى ادامهء تحصيل به پاريس مىرود . مدت هفت سال در پاريس به تحصيل علم هيئت و نجوم ممتاز مىگردد . براى نوشتن پايان‌نامهء تحصيلى چند ماهى به بلژيك مىرود و سياره‌اى را كشف و رصد مىكند كه در كتب نجوم بنام سيارهء محمودى ثبت گرديد . سپس در سال 1282 ه - ق به تهران مىآيد .\r\nبطوريكه برايم نقل كرده‌اند ، هنگاميكه از پاريس عازم تهران بود ، در اسلامبول به خدمت ميرزا ملكم خان ناظم الدوله « 1 » مىرسد . ميرزا ملكم خان از او مىپرسد كه در پاريس چه تحصيلى كرده‌اى ؟ مىگويد علم نجوم ! ميرزا ملكم خان مىگويد وقتىكه به ايران رسيدى مىدانى چه‌كاره خواهى شد ؟\r\nقلمدانساز يا تلگرافچى ! اتفاقا پيشگوئى ميرزا ملكم خان درست از آب درآمد .\r\nميرزا محمود خان وقتى كه به تهران رسيد با درجهء سرهنگى به رياست مركزى تلگرافخانه منصوب گرديد .\r\nدر سال 1290 ه - ق كه ميرزا حسينخان مشير الدوله به وزارت امور خارجه منصوب مىشود ، ميرزا محمود خان را با لقب مشير الوزاره به\r\n\r\n\r\n","description":"","footnote":"\r\n( 1 ) - ميرزا ملكم خان در اين زمان مغضوب دستگاه بود . در اسلامبول بيكار و از حمايت ميرزا حسين خان مشير الدوله وزيرمختار ايران در دربار عثمانى برخوردار بود .\r\n","page_name":" مقدمه 14 ","page_number":16},
  {"content":"\r\n\r\nكارپردازى ايران در طرابوزان مأمور مىكند . چهار سال در اين مأموريت مىماند . سپس به‌عنوان كارپرداز اول به بغداد مىرود . ( بعدا عنوان كارپرداز اول به ژنرال قنسول تبديل يافت ) . دوازده سال به اين سمت باقى بود . سپس به تهران احضار و در وزارت عدليه به رياست مجلس بدايت منصوب و ملقب به مشاور الملك مىگردد . در سال 1324 ه - ق دورهء اول مجلس شوراى ملى به نمايندگى مردم تهران انتخاب مىشود . پس از آن تا اواخر عمر در وزارت عدليه اشتغال داشت و در سال 1338 ه - ق در تهران درگذشت .\r\n* * * ميرزا خانلر خان پانزده ساله بود كه پدرش او را براى تكميل تحصيلات به اصفهان مىفرستد . در آنجا به تحصيل منطق و رياضى و حكمت و صرف و نحو عربى مىپردازد . و در واقع به مرحلهء اجتهاد مىرسد .\r\nمرحوم ميرزا على محمد فيض « 1 » متخلص به حكيم در شرح‌حال او مىنويسد :\r\n« . . . در بدايت عمر كه با من بنده شريك سبق و رفيق مكتب بود ، خط شكسته را به تعليم آقا عبد الحسين اصفهانى كه سرآمد نويسندگان ايران بود ، خوش نوشت . قدرت بنانش در خطاطى به مثابه‌ايست كه خط شكسته را به شيوهء هريك از سه استاد ، چنان مىنگارد كه اگر خط فنا بر جريدهء بقايشان كشيده بودند ، نگارش نامه‌اش را تراوش خامهء خود مىپنداشتند . . . »\r\nبه علت فوت پدر در سال 1261 ه - ق مجبور مىشود تحصيلات خود را ناتمام گذارد و از اصفهان به قم بيايد و كفالت اعاشهء مادر و خواهر و برادر را به عهده بگيرد . در اين زمان ميرزا خانلر خان 18 ساله بود .\r\nچندسال بيكار مىماند و از فروش اموال پدرى امرار معاش مىكند .\r\nدر سال 1264 ه - ق كه ميرزا فضل اللّه نورى وزير نظام ( برادر ميرزا آقا خان\r\n\r\n\r\n","description":"","footnote":"\r\n( 1 ) - عين نوشتهء مرحوم ميرزا على محمد فيض در شرح‌حال ميرزا خانلر خان ، نزد نگارنده است .\r\n","page_name":" مقدمه 15 ","page_number":17},
  {"content":"\r\n\r\nنمونه‌ايست از خط شكستهء ميرزا خانلر خان كه بتاريخ شعبان المعظم 1291 جهت دوست محمد خان معير الممالك قلمى كرده است .\r\n\r\n","description":"","footnote":"","page_name":" مقدمه 16 ","page_number":18},
  {"content":"\r\n\r\nاعتماد الدوله كه بعد از ميرزا تقى خان اميركبير به صدارت رسيد ) به حكومت قم منصوب گرديد ، بطوريكه مادرم هما محمودى دختر ميرزا خانلر خان نقل مىكند ، با ماهى پنج تومان در دار الحكومهء قم بعنوان منشى استخدام مىشود .\r\nدر اين زمان كه شاهزادهء جهانگير ميرزا ، پسر محمد على ميرزاى دولتشاه در قم اقامت داشت ، ميرزا خانلر خان را بعنوان معلم پسرش جهاندار ميرزا استخدام مىكند . جهانگير ميرزا نيز دختر پنج شش سالهء زيبائى داشت بنام بىبى جهان كه اغلب به اطاق درس آنان مىرفت و با عروسكش بازى مىكرد . ميرزا خانلر خان شيفتهء اين دختر زيبا مىشود . ولى بواسطهء سن كم اين دختر و به ملاحظهء تفاوت مقام ، جرأت اظهار اشتياق نداشت . اما محبت او هميشه در دلش بود . تا اينكه اين دختر يازده دوازده ساله مىشود . پدرش او را به شاهزادهء فيروز ميرزا « 1 » نصرت الدوله والى فارس مىدهد . فيروز ميرزا مردى قسى القلب و معتاد به الكل بود . عادت داشت كه نيمه‌هاى شب آب بنوشد .\r\nبراى اين منظور هميشه كنيزى كنار در اطاق خوابش بايد كشيك بدهد تا هر وقت شاهزاده آب طلب كند ، فورا ظرف آب را به او رساند .\r\nيكى از شبها كنيز بيچاره بخواب مىرود . شاهزاده هرچه صدا مىكند كنيز نمىشنود . شاهزاده متغير گشته ، با خنجرى كه هميشه زير بالش مىگذاشته ، قلب كنيز را هدف قرار مىدهد . از اين ماجرا شاهزاده خانم متوحشانه بيدار\r\n\r\n\r\n","description":"","footnote":"\r\n( 1 ) - فيروز ميرزا نصرت الدوله ( فرمانفرما ) 1233 - 1303 ه - ق پسر شانزدهم عباس ميرزا نايب السلطنه بار اول از 1250 تا 1252 و بار دوم از 1266 تا 1269 ق والى فارس بود . اين واقعه در بار دوم حكومتش روى داد . اعتماد السلطنه در يادداشتهاى روزانهء خود مىنويسد :\r\nشنبهء 26 ربيع الاول 1303 ديشب فرمانفرما پسر عباس ميرزا نايب السلطنه عموى شاه در سن هفتاد سالگى به مرض ذات الجنب و افراط شراب فوت شد . اين شاهزاده خيلى مرد خوشخوئى بود . حكومتهاى زيادى كرد اما جوانمرد و عياش بود ، كمانچه را خوب مىزد .\r\n","page_name":" مقدمه 17 ","page_number":19},
  {"content":"\r\n\r\nمىشود و بسيار ناراحت . روز بعد با چادرنماز از در خلوت دار الحكومه فرار مىكند و به منزل شيخ الاسلام شيرازى مجتهد ، كه در همان حوالى بود مىرود و بست مىنشيند . جريان را براى پدرش مىنويسد . جهانگير ميرزا ماجرا را به عرض ناصر الدين شاه مىرساند . شاه به فيروز ميرزا تكليف مىكند كه شاهزاده خانم را كه فقط چند ماهى زن او بود ، طلاق بدهد و با احترام هرچه تمامتر روانهء قم كند .\r\nميرزا خانلر خان وقتى كه از مأموريت آذربايجان مراجعت مىكند ، به قم مىرود و شاهزاده خانم را از پدرش خواستگارى مىكند . ولى پدر راضى نمىشود .\r\nدر خلال مدتى كه شاهزاده خانم در قم بسر مىبرد ، ميرزا خانلر خان بتوسط خواهرش با شاهزاده خانم مكاتبه داشته و حتى از لندن هدايائى براى او آورده بود . تا اينكه جهانگير ميرزا در سفر عتبات حدود سال 1280 ق فوت مىكند . شاهزاده خانم تا اندازه‌اى آزادى اظهارنظر در انتخاب شوهر به دست مىآورد . ميرزا خانلر خان به توسط دوستانى كه داشته مجددا از او خواستگارى كرده و در سال 1282 ق با شاهزاده خانم ازدواج مىنمايد .\r\n* * * تا سال 1270 ه - ق در دار الحكومهء قم مشغول خدمت بود . ولى ماهى پنج تومان كفاف مخارج خانواده را نمىكند . ناچار به تهران مىرود و نمونه‌هائى از خطوربط خود را از نظر ناصر الدين شاه مىگذراند و مورد توجه و عنايت قرار مىگيرد . در خدمت فريدون ميرزا فرمانفرما والى خراسان و وزارت ميرزا فضل اللّه نورى وزير نظام به مشهد مىرود و متصدى انشاء فرامين خراسان مىگردد . تا سال 1272 ه - ق در خراسان بود . ميرزا فضل اللّه وزير نظام در سال 1272 ه - ق به تهران احضار مىشود و در سال بعد كه ادرشير ميرزا حاكم تهران ملقب به ركن الدوله به حكومت آذربايجان نائل\r\n\r\n","description":"","footnote":"","page_name":" مقدمه 18 ","page_number":20},
  {"content":"\r\n\r\nمىگردد ، ميرزا فضل اللّه وزير نظام را به سمت وزارت و پيشكارى و رياست امور نظام به آذربايجان مىبرد . ميرزا خانلر خان در اين زمان از مشهد به تهران احضار و بموجب فرمان شاه به حل و عقد امور كشور و انتظام لشگر آذربايجان مأمور مىگردد . تا سال 1275 ه - ق كه ميرزا آقا خان نورى اعتماد الدوله از صدارت معزول مىشود ، در آذربايجان بود .\r\nوزير نظام نيز در اين سال معزول و از كارهاى ديوانى به كلى معاف مىگردد . ميرزا خانلر خان چند ماهى در تبريز بيكار مىماند و بعد به تهران مىآيد . سال بعد كه ميرزا محمود خان ناصر الملك قراگزلو به وزارت امور تجارت و صنايع منصوب مىگردد ، ميرزا خانلر خان نيز بموجب فرمان شاه به انشاى فرامين و احكام آن وزارتخانه مشغول مىشود . در سال 1279 ه - ق ، ناصر الملك ، وزيرمختار ايران در دربار انگلستان شده به لندن مىرود و ميرزا خانلر خان را به وزارت امور خارجه منتقل مىكند .\r\nدر اواخر اين سال از جانب وزارت امور خارجه مأمور انشاء وقايع و روزنامهء دولتى سفارت ايران در انگلستان شده و شايد مأموريت ديگرى هم داشته كه عازم لندن مىشود . پس از تهيهء لوازم سفر كه صورت‌حساب آن در ابتداى كتابچهء روزنامهء سفر لندن او موجود است ، به تبريز مىرود و به همراه هيئتى كه از طرف مظفر الدين ميرزاى وليعهد ، والى آذربايجان جهت تهنيت جلوس ميخائيل نايب السلطنهء قفقاز و برادر امپراطور روسيه ، به ايالت قفقاز مىرفتند ، روانهء روسيه شده ، سپس در تفليس از آنها جدا گشته به لندن مىرود .\r\nشرح اين سفر يا بقول خودش روزنامهء سفر لندن را روزبه‌روز مىنگاشته است .\r\nموضوعى كه در اين سفر بيش از هرچيز توجهش را جلب مىكند ، موضوع پارلمان انگلستان و رفتار نمايندگان با هيئت دولت مىباشد . لذا مذاكرات پارلمان را تا آنجا كه خود ناظر بوده و طرز انتشار اخبار و پخش سريع آن را بوسيلهء روزنامه‌ها در سراسر كشور مشروحا مىنگارد . پس از چهارده\r\n\r\n","description":"","footnote":"","page_name":" مقدمه 19 ","page_number":21},
  {"content":"\r\n\r\nماه اقامت در لندن در تاريخ دوم شوال 1281 ه - ق به تهران مراجعت مىكند و گزارش اين سفر را از نظر ناصر الدين شاه مىگذراند و به لقب خانى سرافراز مىگردد . مادرم از قول او تعريف مىكند كه در وزارت امور خارجه ، يكى از مستوفيها نزد شاه گله مىكند كه چرا ميرزا خانلر خان بايد دو تا « خان » داشته باشد و من بدون « خان » باشم . اين موضوع تا مدتى ورد زبان همگنان بوده و نيز ضرب المثل شده بود .\r\nهمانطور كه در پيش گفته شد ، در تاريخ 13 جمادى الاول 1282 ه - ق با شاهزاده خانم بىبى جهان دختر جهانگير ميرزاى دولتشاه ازدواج مىكند .\r\nسال بعد در تهران خيابان شاه‌آباد خانه‌اى مىخرد و شاهزاده خانم را به آنجا منتقل مىنمايد . در اين زمان ملقب به اعتصام الملك مىگردد . در سال 1284 ه - ق طى نامه‌اى كه در زير به نظر خوانندگان مىرسد ، از ميرزا سعيد خان انصارى مؤتمن الملك وزير امور خارجه ، در باب اصلاح حقوقش تشكر كرده و اجازه مىخواهد كه به عتبات مشرف شود .\r\nخداوندگارا ولى النعما اختلالى كه در امر مواجب و خانه‌زادى اين چاكر بهمرسيده بود و جناب جلالتمآب عالى در اصلاحش بذل توجه فرموده ، بفضل خدا و يمن مراحم خاطر مرحمت مظاهر عالى انجام گرفت .\r\nجناب جلالتمآب بندگان آقائى مستوفى الممالك دام مجده العالى پس از ملاحظهء رقعهء عالى و استحضار از حالت اين چاكر ، حكمى به مستوفى قم صادر فرمود ، كه نقد و جنس فدوى را كما فى السابق بخرج قم بنويسند .\r\nخداوند على اعلى سايهء مراحم و الطاف عالى را بر مفارق همه چاكران مستدام دارد . به شكرانهء اين موهبت ، فدوى را استدعا اينست كه مرخص فرمايند به زيارت عتبات عاليات مشرف شده ، دوام حشمت و شوكت آن خداوندگار را از آن درگاه مسئلت نمايد . چندين سال است كه فدوى ملتزم خدمت است و هيچوقت غافل نبوده ، اميدوار است كه سه چهار ماهه مرخص فرمايند\r\n\r\n","description":"","footnote":"","page_name":" مقدمه 20 ","page_number":22},
  {"content":"\r\n\r\nعين تقاضانامهء مرخصى و موافقت آن بدون تاريخ و هرگونه تشريفات ادارى و بسيار دوستانه .\r\n\r\n","description":"","footnote":"","page_name":" مقدمه 21 ","page_number":23},
  {"content":"\r\n\r\nبه مراسم زيارت و دعاگوئى قيام نموده ، مراجعت كند و ملتزم خدمت محولهء به خود شود . امر العالى مطاع .\r\nخدايگانا\r\nعريضهء عاليجاه ميرزا خانلر منشى است . خوشا به حال او كه به زيارت عتبات مىخواهد مشرف شده ، نايب الزياره شود و استدعاى مرخصى دارد كه صدر اين عريضه دستخط عالى عز صدور يابد كه فردا پس‌فردا انشا اللّه آقا با عيال روانه شوند .\r\n* * * مرخص است . از اين ساعت حكم عاليجاه ميرزا خانلر حكم زائر است . از همين ساعت التماس دعا دارم تا انشاء اللّه تعالى به حائر مقدس و تحت قباب طاهرات برسد كه ديگر تكليف آنجا را خودش مىداند .\r\nمن نگويم چه كن ار اهل دلى خود تو بگوى .\r\n* * * ميرزا خانلر خان به عتبات عاليات روانه مىشود و روزنامهء اين سفر را در تاريخ رجب 1285 كه تاريخ مراجعت اوست ، از نظر ناصر الدين شاه مىگذراند . آنچه در اين سفر مورد توجه است ، طرز رفتار خشونت‌آميز عمال دولت عثمانى با زوار ايرانى و نفوذ سياست ايران در بركنارى نامق پاشا حكمران عراق مىباشد .\r\nميرزا عبد الوهاب خان نصير الدوله در سال 1286 ه - ق به حكومت گيلان منصوب مىگردد ، و چون با ميرزا خانلر خان دوستى داشت ، او را به عنوان كارگزار با خود به گيلان مىبرد . دو سال بعد كه ميرزا حسينخان مشير الدوله صدراعظم و ملقب به سپهسالار مىگردد ، ميرزا خانلر خان را به تهران احضار و به مديريت ادارهء انگليس در وزارت امور خارجه منصوب مىنمايد . در سال 1290 ه - ق هنگامى كه ميرزا ملكم خان ناظم الدوله وزيرمختار ايران\r\n\r\n","description":"","footnote":"","page_name":" مقدمه 22 ","page_number":24},
  {"content":"\r\n\r\nمقيم لندن بود ، ميرزا خانلر خان با عنوان نيابت سفارت ايران ، بار دوم عازم لندن مىشود . چون در اين سال ناصر الدين شاه به همراه جمعى از شاهزادگان و ميرزا حسينخان سپهسالار صدراعظم ، عازم اروپا بوده ، ( از 21 صفر تا آخر رجب 1290 ) ممكن است اعزام ميرزا خانلر خان به اين مأموريت جهت انجام تشريفات ورود شاه به لندن بوده باشد . در هرحال اين مأموريت يك سال بيشتر دوام نكرد . پس از بازگشت مجددا همان مديريت ادارهء انگليس را در وزارت امور خارجه داشته است . از اين مأموريت سفرنامه‌اى در دست نداريم .\r\nدر سال 1293 ه - ق كه وزارت امور خارجه و نيز امور خراسان به سپهسالار محول مىگردد ، ميانهء دولت با امير علم خان حشمت الملك امير قائن بر سر ماليات سيستان و پاره‌اى مسائل ديگر اختلاف بروز مىكند و كار بجاى حساس مىرسد . سپهسالار ، ميرزا خانلر خان را مأمور حل و عقد امور آنجا و التيام مناسبات طرفين مىنمايد . ميرزا خانلر خان از هنگام حركت تا بازگشتن به تهران ، روزنامهء اين سفر را روزبه‌روز مىنگارد . اين سفر از 8 ذيحجهء 1293 تا 21 صفر 1296 ( دو سال و دو ماه و دوازده روز ) به طول مىانجامد . علاوه براينكه موضوع ماليات سيستان را فيصله مىدهد ، روابط امير علم خان را با دولت و ركن الدوله والى خراسان كه تيره شده بود ، التيام مىبخشد . و نيز در خلال اين مأموريت دو مأموريت ديگر ، يكى به تربت و ديگرى به طبس به او محول مىگردد كه انجام مىپذيرد .\r\nموضوعى كه در اين سفر مورد توجه است ، دو گزارشى است كه يكى از وضع قائن و ديگرى از وضع طبس به تهران مىفرستد و در مقام مقايسه بين دو حاكم ( امير علم خان حشمت الملك حاكم قائن و حاجى ميرزا محمد - باقر خان عماد الملك حاكم طبس ) برمىآيد و بدون پروا و ملاحظه با دلائل مثبته نتيجه‌گيرى مىكند .\r\n\r\n","description":"","footnote":"","page_name":" مقدمه 23 ","page_number":25},
  {"content":"\r\n\r\nدر سال 1303 ه - ق كه ميرزا حسنعلى خان گروسى ، ملقب به امير - نظام شد و پيشكار وليعهد در آذربايجان بود ، اختلافى ما بين ايل شاهسون در مغان و دولت بروز مىكند كه به وخامت مىگرايد . اين موضوع در يادداشتهاى اعتماد السلطنه چنين مذكور است\r\n« شنبهء 28 ربيع الاول 1303 »\r\n« . . . از آنجا خدمت شاه رسيدم . بسيار ديروز و امروز شاه پريشان هستند . اين شاهسون كه در مغان سكنى دارند ، سه هزار خانوار به خاك روسيه پناه بردند . خاطر مبارك متغير است » .\r\nدر اين اوان ميرزا خانلر خان بموجب فرمان شاه ، از تهران مأمور سرشمارى و قطع و فصل دعاوى شاهسون مىگردد و به مغان مىرود و با موفقيت مراجعت مىنمايد . بموجب دستخط زير از طرف ناصر الدين شاه ، مورد تقدير قرار مىگيرد :\r\nدستخط ناصر الدين شاه\r\n\r\n","description":"","footnote":"","page_name":" مقدمه 24 ","page_number":26},
  {"content":"\r\n\r\nجناب وزير دول خارجه\r\n« كتابچهء تحرير نفوس شاهسون و نوشتهء اميرنظام ديدم و تفصيل قطع دعاوى طرفين در مغان كه ميرزا خانلر خان آورده بود ، ملاحظه شد .\r\nدر دفتر وزارت خارجه ضبط نمايند . ميرزا خانلر خان در اين مأموريت حقا از عهده برآمده است . به اطلاع جناب آقا « 1 » و اهالى مجلس ، هر التفاتى كه لازم باشد به عرض رسانند در حق او » .\r\nچنان به نظر مىرسد كه بموجب اين دستخط از طرف جناب آقا ( ميرزا يوسف مستوفى الممالك ) و اهالى مجلس ( اعضاى دار الشوراى دولتى ) التفاتى شده و بموجب فرمانى جداگانه سالى سيصد تومان اضافه مواجب در حق او منظور گرديده كه يكصد تومان آن تا سال 1311 ه - ق بلامحل مانده بود . بموجب فرمان ذيل آن يكصد تومان بقيه را نيز در اين سال برقرار كردند .\r\n« از آن جائى كه معتمد السلطان ميرزا خانلر خان اعتصام الملك نايب - اول وزارت خارجه ، سالهاست مشغول خدمت و در مأموريتهاى عديده ، مراتب كفايت و كاردانى خود را در حضرت سپهر بسطت ملوكانه به درجهء شهود رسانيده ، در سفر مأموريت مغان كه خدمت محولهء خود را بطور مطلوب انجام داد ، محض مراحم خسروانه دستخط سيصد تومان اضافه مواجب در حق او مرحمت فرموده بوديم كه تاكنون يكصد تومان آن بلامحل مانده بود . لهذا\r\n\r\n\r\n","description":"","footnote":"\r\n( 1 ) - چون جناب آقا ( ميرزا يوسف مستوفى الممالك ) در سوم رجب 1303 درمىگذرد ، لذا اين دستخط بايد قبل از اين ماه صادر شده باشد . بنابراين مأموريت ميرزا خانلر خان به مغان ما بين ماه‌هاى ربيع الثانى و جمادى الاول همين سال انجام پذيرفته است .\r\n","page_name":" مقدمه 25 ","page_number":27},
  {"content":"\r\n\r\nمكمل فرمان سيصد تومان اضافه مواجب\r\n\r\n","description":"","footnote":"","page_name":" مقدمه 26 ","page_number":28},
  {"content":"\r\n\r\nاز هذه السنه يونت‌ئيل و مابعدها مبلغ مزبور را از بابت مواجب و خانوارى مرحوم رضا قليخان پسر مرحوم محمد عليخان ، نوهء مرحوم حاجى آصف الدوله موافق تصديق دفترخانهء مباركه ، از قرار تفصيل ذيل بصيغهء مواجب در حق او برقرار نموديم كه همه‌ساله وجه مزبور را كما فى السابق از محل قم و ساوه دريافت كرده ، به انجام خدمت محولهء خود پردازد . مقرر آنكه مقربوا الخاقان مستوفيان عظام و كتاب سعادت‌فرجام دفترخانهء مباركه ، شرح فرمان همييون را ثبت دفاتر خلود نموده ، در عهده شناسند . حرر فى شهر ذى القعدة الحرام 1311 » .\r\n* * * اين نكته را نيز لازمست يادآور شوم كه مهديقلى هدايت مخبر السلطنه در كتاب خاطرات و خطرات « 1 » نوشته است كه « . . . خانلر خان دهرى بود ، آخر در اثر خوابى تغيير عقيده داد . من حكايت را در افكار امم نوشته‌ام » .\r\nدر كتاب افكار الامم در فصل ( بعض واقعات در خواب و بيدارى چنين آمده است « 2 » :\r\n« . . . خانلر خان برادر محمود خان قمى « 3 » به جائى معتقد نبود ، در صورتى كه برادرش در خط درويشى سير مىكرد . روزى خانلر خان سراسيمه نزد برادر آمده اظهار عقيدت مىكند و مىگويد ، ديشب دلمه داشتم و مرحوم خانم ( زنش ) دلمه را دوست مىداشت . درويشى از بيرون در ، تقاضا كرد . قدرى دلمه به ياد خانم براى او فرستادم . آفتاب نزده بود ، پيرزنى از آشنايان آمد . گفتم اين وقت كجا بودى ؟ گفت : سفارشى از خانم داشتم . آمدم به شما بگويم و آن اين بود كه دلمه‌اى كه براى من فرستادى رسيد » .\r\n\r\n\r\n","description":"","footnote":"\r\n( 1 ) - كتاب خاطرات و خطرات چاپ دوم صفحه 60\r\n( 2 ) - كتاب افكار الامم چاپخانهء مجلس ص 214\r\n( 3 ) - ميرزا محمود خان ، قمى نبود بلكه مازندرانى بود\r\n","page_name":" مقدمه 27 ","page_number":29},
  {"content":"\r\n\r\nموضوع دهرى بودن ميرزا خانلر خان به كلى بىاساس است . چنانچه خوانندگان اين سفرنامه‌ها ملاحظه خواهند فرمود ، هيچگاه عبادات او ترك نمىشود . در عنفوان جوانى به تحصيل علوم دينى مىپردازد ، جهت زيارت به عتبات مىرود . در بيرجند با اهل تسنن مناظره داشته است . ولى چون مردى جهان‌ديده و روشن‌فكر بود ، گفتار و كردار او با موازين و معيارهاى انديشه‌هاى اشخاص فناتيك و قشرى آنزمان مباينت داشت .\r\nفى المثل هنگام اقامت در بيرجند مىنويسد :\r\nروز دوشنبهء نوزدهم جمادى الثانى 1294 ق : رفتم كلاته .\r\nميرزا علينقى منجم آنجا بود . قدرى در باب ابطال علم نجوم با او حرف زدم . اهل مجلس همه حيران شدند و تا دو سه روز اين گفتگو در بيرجند منتشر بود كه ميرزا علينقى خيلى معتبر بود .\r\nپرواضح است كه مقصودش از علم نجوم در اينجا ، اعتقاد به سعد و نحس ايام و خوب و بدى كارها در روزهاى هفته و سال و ماه است . اين خرافات در آن‌زمان جزو معتقدات مردم شده بود . چنانچه ناصر الدين شاه به ميرزا محمود خان مشاور الملك كه تازه از اروپا برگشته و علم نجوم خوانده بود ، تكليف مىكند تقويمى برايش بنويسد . ميرزا محمود خان طبق اصول علمى تقويمى نوشته به نظر شاه مىرساند . ناصر الدين شاه پس از مطالعه آن را به گوشه‌اى پرت مىكند و مىگويد ، اينكه سعد و نحس ندارد . از آن به بعد مشاور الملك ديگر اسم نجوم و تقويم را بر زبان نياورد .\r\nغرض از نقل اين حكايات اين است كه تباين انديشه‌هاى او نسبت به همگنان مشخص شود و همين افكار روشن‌بينانه‌اش بود كه قشريها او را دهرى مىپنداشتند .\r\n* * * ميرزا خانلر خان تا سال 1315 ه - ق كه سال درگذشت اوست ، نايب اول و مدير ادارهء انگليس در وزارت امور خارجه بود .\r\n\r\n","description":"","footnote":"","page_name":" مقدمه 28 ","page_number":30},
  {"content":"\r\n\r\nاز زن اولش بنام بالا خانم كه هنگام اقامت در تبريز گرفت ، يك پسر داشت بنام ميرزا محمد على خان ميرپنج كه سالها رئيس تلگرافخانهء سمنان بود . و يك دختر داشت بنام نصرت بيگم كه به عقد ازدواج پسر عمه‌اش ميرزا مهديخان بصير السلطنه رئيس تلگرافخانهء شاهرود درآمد .\r\nاز زن دومش شاهزاده خانم بىبى جهان هشت فرزند بهمرسانيد كه فقط چهار نفر از آنان به ثمر رسيدند .\r\nاولى ميرزا حسينخان محمودى ملقب به اعتصام الملك ثانى ( 1286 - 1355 ق ) در ابتداى ورود به خدمت وزارت امور خارجه ، منشى ادارهء تحريرات انگليس شد . بعد به معاونت جنرال كنسولگرى قفقاز منصوب گرديد و به تفليس رفت . هنگام فوت پدر به تهران آمد و تا سال 1317 ق در تهران اقامت داشت . در اواسط اين سال كارگزار خواف گرديد كه مركزش در تربت حيدريه بود . پس از دو سال كارگزار سرخس گرديد . در سال 1333 ق كارگزار بيرجند شد . پس از چندى كارگزار دزداب ( زاهدان ) شد و تا زمان بازنشستگى در اين سمت باقى بود .\r\nدومى ميرزا ابو الحسنخان خانلرى ملقب به اعتصام الممالك .\r\n( 1288 - 1349 ق ) پس از تحصيلات مقدماتى به مدرسهء دار الفنون رفت و رشتهء طب را انتخاب كرد . ولى بنا به امر پدرش از اين رشته صرف‌نظر كرده به تحصيل حقوق پرداخت . بدوا در وزارت عدليه وارد خدمت دولت شد ، سپس به وزارت امور خارجه منتقل گرديد . سال 1316 ق در سن بيست و هشت سالگى از طرف وزارت امور خارجه مأمور سفارت ايران در روسيه شد و به پترزبورگ رفت . مدت ده سال به سمتهاى مختلف در تفليس و پترزبورگ خدمت كرد و به نيابت سفارت نيز نائل آمد . در مدت اقامت در روسيه به زبان روسى كاملا مسلط گرديد و زبان انگليسى و فرانسه را به خوبى آموخت .\r\nدر سال 1326 ق به ايران فراخوانده شد . هنگاميكه به رشت رسيد ، قضيهء توپ بستن مجلس شوراى ملى از طرف محمد على شاه پيش آمد و راهها مسدود شد . ناچار در رشت بيكار ماند . براى رفع بيكارى ، مدرسه‌اى تأسيس\r\n\r\n","description":"","footnote":"","page_name":" مقدمه 29 ","page_number":31},
  {"content":"\r\n\r\nكرد . سال بعد به تهران آمد و به رياست محكمهء تفتيش وزارت امور خارجه منصوب گرديد و هم در اين سال تاهل اختيار كرد . در سال 1329 ق كه مستر شوستر آمريكائى در رأس هيأتى به مستشارى مالى ايران آمد ، اعتصام الممالك كه در آنسال رياست تشريفات وزارت امور خارجه را داشت از طرف وزارت متبوعه به مهماندارى موقت او برگزيده شد . اعتصام الممالك ديگر به مسافرت نرفت ، جز اينكه مدت كوتاهى كارگزار قزوين شد و يك بار هم مأمور بردن فرزندان شعاع السلطنه به اروپا گرديد .\r\nسه دختر و يك پسر از او باقى ماند كه پسرش آقاى دكتر پرويز خانلرى مىباشد .\r\nسومى ميرزا على اصغر خان محمودى ( 1299 - 1375 ق ) تمام عمر در خراسان و قائن و سيستان از طرف وزارت خارجه كارگزار بود و بعد در اداره حكومتى سيستان خدمت مىكرد .\r\nفرزند چهارم هما خانم محمودى متولد 1301 ق ، با پسرعموى خود مرحوم ميرزا عباسقليخان محمودى مشير علوم ، پدر نگارنده ازدواج كرد و اكنون سرپرست و سرور ما هستند .\r\nميرزا خانلر خان چندسال پس از درگذشت شاهزاده خانم كه به سال 1302 ق روى داد ، با دخترى بنام سكينه خانم ملقب به خانم گلين از اهالى تهران ازدواج مىكند كه يك دختر از او باقى است بنام طوبى خانم متولد 1315 ق ، كه با آقاى ميرزا محمود خان سالارى ازدواج مىكنند .\r\nطوبى خانم از مدرسهء دار المعلمات تهران فارغ التحصيل شدند . سپس به بيرجند نزد برادر بزرگ خود ميرزا حسينخان رفتند . از طرف امير شوكت - الملك حكمران قائن جهت تدريس و ادارهء مدرسه شوكتيهء بيرجند استخدام شدند .\r\nپس از چندى در مشهد و بعد در تهران به خدمت وزارت آموزش و پرورش درآمدند . اكنون بازنشسته مىباشند .\r\nارديبهشت 1351 مطابق ربيع الاول 1392 و مه 1972\r\nمنوچهر محمودى\r\n\r\n","description":"","footnote":"","page_name":" مقدمه 30 ","page_number":32},
  {"content":"\r\n . \r\n","description":"","footnote":"","page_name":" مقدمه 31 ","page_number":33},
  {"content":"\r\n . \r\n","description":"","footnote":"","page_name":" مقدمه 32 ","page_number":34},
  {"content":"\r\n\r\n\r\nفصل دوم روزنامهء سفر لندن\r\n\r\n","description":"","footnote":"","page_name":" 1 ","page_number":35},
  {"content":"\r\n . \r\n","description":"","footnote":"","page_name":" 2 ","page_number":36},
  {"content":"\r\n\r\nميرزا خانلر خان اعتصام الملك اين عكس را در سن 37 سالگى ، ماه صفر 1281 ه . ق ، در لندن گرفته است\r\n\r\n","description":"","footnote":"","page_name":" 3 ","page_number":37},
  {"content":"\r\n . \r\n","description":"","footnote":"","page_name":" 4 ","page_number":38},
  {"content":"\r\n\r\nصفحه اول روزنامهء سفر لندن\r\n\r\n","description":"","footnote":"","page_name":" 5 ","page_number":39},
  {"content":"\r\n . \r\n","description":"","footnote":"","page_name":" 6 ","page_number":40},
  {"content":"\r\n\r\nروزنامهء سفر لندن\r\n\r\nروز شنبهء هفدهم شهر محرم الحرام\r\n« 1 » ، چهار ساعت از روز رفته ، از تبريز به همراهى جمعى از صاحب‌منصبان اين دولت پاينده كه از جانب سنى - الجوانب نواب مستطاب اشرف ارفع و الا ، شاهنشاهزادهء اعظم ، وليعهد دولت عليه « 2 » ، والى مملكت آذربايجان ايد اللّه جيشه و ابد عيشه ، براى تهنيت نواب شاهزادهء اكرم ، « ميخائيل » برادر اعليحضرت امپراطور دولت بهيهء روس ، به ايالت مملكت قفقاز سرافراز شده بود ، مامور تفليس گرديده بودند . و اسامى آنها بر اين فصل است :\r\nمقرب الخاقان پاشا خان شجاع الملك ، « 3 » سرتيپ اول كه از حضرت گردون بسطت ايالت عليه ، به رياست مأموريت مزبوره مأمور شده‌اند .\r\nعاليجاه قلى خان ، نايب آجودان دايرهء چهارم خارجهء تبريز ، به نيابت اول مأموريت مزبوره .\r\nعاليجاه ميرزا موسى ، مستوفى نواب مستطاب اشرف و الا وليعهد ، روحنا فداه ، منشى اول مأموريت مزبوره .\r\n\r\n\r\n","description":"","footnote":"\r\n( 1 ) - هفدهم محرم سال 1280 قمرى برابر 13 تيرماه 1242 شمسى و 4 جولاى 1863 ميلادى .\r\n( 2 ) - مظفر الدين ميرزا پسر دوم ناصر الدين شاه ، ( 1269 - 1324 ق ) در سال 1277 ق در سن هشت سالگى به ايالت آذربايجان فرستاده شد . در 9 سالگى به ولايت - عهدى برگزيده شد و در 25 ذيحجهء 1313 ق به سلطنت رسيد .\r\n( 3 ) - پاشا خان شجاع الملك ، برادرزادهء عزيز خان مكرى ملقب به سردار كل پيشكار وليعهد .\r\n","page_name":" 7 ","page_number":41},
  {"content":"\r\n\r\nعاليجاه فتحعلى خان ، نايب اول آجودان‌باشى وزارت جنگ ، نايب دويم مأموريت مزبوره .\r\nعاليجاه عباسقلى خان كه از نجباى تبريز است و صاحب نشان از مرتبهء چهارم سرهنگى خارجه است .\r\nعاليجاه اساطور خان ، از نجباى مسيحيان تبريز و آجودان دايرهء چهارم خارجهء آن مملكت ، اتاشهء اول مأموريت معزى اليهاست .\r\nعاليجاه مسيو انطوان ، از نجباى نصاراى تبريز . مترجم مأموريت مزبوره .\r\nسليمانخان ، ياور فوج فرمانيه .\r\nحاجى آقا بيك ، ياور سوارهء كمرى ، آجودان رئيس مأموريت معزى اليها .\r\nروانه شده وقت عصر به قريهء صوفيان شش فرسخى شهر تبريز رسيديم .\r\nاهل آن قريه به لوازم احترام و تشريفات ، مقدم مأمورين معظم اليهم ، از قربانى و نزل بزم اقدام كرده . شب را آنجا با كمال راحت بسر برديم .\r\n* * * \r\nروز يكشنبهء هيجدهم محرم\r\nاز صوفيان روانه و قريب به ظهر وارد قصبهء مرند كه چهار فرسخ مسافت داشت شديم . در بين راه بساط نهار گستردند .\r\nرئيس مأموريت معظم اليها به خوان خويشم دعوت كرد . حاضر شدم ، تلطف فرمود ، شكرانه بجا آوردم . يك فرسخ به منزل مانده ، رستم خان پسر مهديخان قاجار كه از طرف پدر نايب الحكومهء مرند بود ، با همه اعيان و ارباب مناصب آن ولايت استقبال كردند ، حين ورود كرة بعد اخرى ، قربانيها نموده ، هيچ از ملزومات تكريم و تعظيم فرونگذاشتند . آن شب همهء مأمورين را از رئيس و مرئوس در باغ شيخ الاسلام ضيافت كردند و يك رأس اسب عربى پيشكش دادند .\r\n\r\n","description":"","footnote":"","page_name":" 8 ","page_number":42},
  {"content":"\r\n\r\nمرند قصبه‌ايست باصفا ، معتدل الهوا ، مشتمل بر دو هزار خانه رعيت تقريبا .\r\n* * * صبح روز دوشنبهء نوزدهم ، از مرند روانه شده ، پس از طى مسافت شش فرسخ به قريهء كلن‌قيه كه از راه بر كنار و در دامنهء كوه واقع و آخر خاك مرند است رسيديم . آن روز گرمى هوا و طول مسافت خالى از زحمت نبود . شب به فضل خدا به خوبى گذشت . ميرزا مهدى مهندس كه براى ساختن مهمانخانه ، از جانب جناب سردار كل پيشكار آذربايجان مأمور كنار ارس و در آنجا مشغول خدمت خود بود ، به اتفاق ميرزا حسن مباشر تذكره ، به آنجا آمده و رسم استقبال بجا آورده ، وقت طليعهء صبح براى تهيهء تشريفات مأمورين رجعت كرد .\r\n* * * \r\nروز سه‌شنبه بيستم\r\n، از كلن‌قيه روانهء كنار ارس شديم . بعد مسافت زياده از پنج فرسخ نداشت ولى اغلب سنگلاخ و ناهموار است . اكثر راه از ميان كوه است . آن دره ، معروف به درهء دزد ، اكثر اوقات خطرناك و محل قطاع الطريق ناپاك است . در پناه خدا آن مسافت هم طى شد . بعد از ظهر به كنار ارس رسيديم . كنار آب چند باب چادر زده بودند . قراولان سرحد با عبد العظيم بيك حاكم كركر استقبال و قربانيها كردند . پس از ورود ، عاليجاهان ميرزا موسى و قلى خان براى ملاقات مهماندارى كه از جانب ايالت قفقاز پيش‌باز آمده بود ، از رود گذشتند . از كيفيت مأموريت و طرز پذيرائى آنها مطلع شده ، مراجعت كردند . آن شب را در قراولخانهء دولتى به منزل ميرزا مهدى ، مهمان بودم به آسودگى گذشت .\r\n* * *\r\n\r\n","description":"","footnote":"","page_name":" 9 ","page_number":43},
  {"content":"\r\n\r\nروز چهارشنبهء ، بيست و يكم ، چهار ساعتى روز ، پس از صرف نهار دو كرجى حاضر كردند . با حضرات مأمورين نشسته از آب عبور كرديم . در اين روى آب ، جماعتى از مأمورين دولت روس كه اسامى آنها بدين موجب است ، تكريم مقدم مأمورين دولت جاويد آيت را پذيره شدند :\r\nكينياز ابامليكوف ، از شاهزادگان گرجستان است و در اين اوان نچلنيك نخجوان بود .\r\nنجف آقا ، از نجباى نخجوان و اهل اسلام آنجاست ، نايب يك محال از محلات نخجوان بود . بحسب شغل او را مقرو مىگفتند . چنانچه حاكم را نچلنيك مىگويند .\r\nهارطون بيك ، از كاركنان مهام خارجهء تفليس است . رتبه سلطانى دارد . از تفليس به مهماندارى مأمورين تعيين شده ، با دو دستگاه كالسكه و دو دستگاه فركن آمده بود .\r\nكوارطانوف ، مباشر گمرك سرحد ، با چهار نفر سواره .\r\nجعفر قلى بيك ، مباشر سوارهء چاپارخانهاى سرحد ، با بيست و پنج نفر سواره .\r\nرومايكز قمصر ، رئيس مأمورين سرحد ، منصب ياورى دارد .\r\nميرزا كيورك منشى قمصر مزبور .\r\nسوارهء كنكرلو .\r\n* * * در كنار آب لازمهء تهنيت بجا آورده ، مأمورين را به اطاقى كه به اصطلاح خودشان كازوتين مىگويند بردند . شيرينى و چاى و قهوه آوردند .\r\nبعد از يك ساعت ، از آنجا به كالسكه نشسته روانهء نخجوان شديم . سى و پنج ورس كه هرورس سبع فرسخ است مسافت دارد . در مدت سه ساعت و نيم آمديم .\r\nيك فرسخ به منزل مانده ، احسانخان پسر كلبعلى خان كه جوانى به سن سيزده\r\n\r\n","description":"","footnote":"","page_name":" 10 ","page_number":44},
  {"content":"\r\n\r\nسالگى است ، با بيست و پنج نفر سواره استقبال كرد . وقت ورود نخجوان .\r\nاشخاص مفصله با اهالى نخجوان از آبادى بيرون آمده ، استقبال و احترام كردند :\r\nنيكولا نيكولاويچ كه پوليس ميسر يعنى كلانتر نخجوان است ، رتبه سرهنگى دارد .\r\nطانكىنيكى . حكيم‌باشى مريضخانهء نخجوان كه رتبهء سرهنگى دارد .\r\nبه خانهء كلبعلى خان پسر احسانخان نخجوان فرود آمديم . مشار اليه از اجلهء خوانين اين حدود است . مردى متمول و خراج نان‌بدهى است . در دولت بهيهء روس اعتبارى دارد . در فوج سوارهء خاصهء امپراطورى كه هوسار مىگويند به منصب سلطانى برقرار است . سوارهء اين سرحدات نيز ابو ابجمع اوست .\r\nمقدم مأمورين دولت ابدآيت را گرامى داشت . شب را به قانون متداول ايران ضيافت كرد . بساط انبساط گسترد .\r\n* * * \r\nروز پنجشنبه\r\nهم به خواهش كلبعلى خان در نخجوان توقف شد . آن روز و آن شب را نيز به لوازم ضيافت كوشيد و بطور فرنگستان نهار و شام را با صندلى و ميز و ملزومات آن دادند . آنشب صاحب‌منصبان روس از قبيل ناچالنيك و غيره هم ، حاضر بودند و به اصطلاح خود تهنيتها گفته او را « 1 » كشيد . سايرين هم كردند آنچه كردند .\r\nاما بلدهء نخجوان قصبه‌ايست زياد باصفا . كوه و صحرا ، باغ و رود و سبزه‌اش به همه جهت جمع و مصفاست . آبادى معموره‌اش تخمينا سه هزار خانوار مىشود . دو هزار مسلمان شيعه ، هزار خانه ارمنى . حمام و بازار و مسجد و كليسا باندازهء خود دارد . هرچيزش با حالت اختصار ناتمام نيست .\r\n\r\nروز دويم\r\nورود ، كينياز ناچالنيك خواهش بازديد كرد . به اتفاق صاحب -\r\n\r\n\r\n","description":"","footnote":"\r\n( 1 ) - هورا\r\n","page_name":" 11 ","page_number":45},
  {"content":"\r\n\r\nمنصبان مأمور تفليس به خانهء مشار اليه رفتيم . زياد احترام كرد . بعد از طى تعارفات رسمى اظهار كرد كه آيا شما ميل داريد با خانم من دوستى كنيد . همه با كمال امتنان گفتند بلى ! كينياز رفت خانم را برداشت آورد . خانم وارد مجلس شد . با كمال تبختر و غنج و دلال به روى تختى كه در صدر مجلس بود نشست و با كمال خوش‌روئى و بشاشت با هريك از اهل مجلس تعارفات كرد و صحبتها داشت . بعد كينياز خود مشغول خدمت مجلس شد . چندين قسم شيرينى و مربى و مشروبات و چاى و فواكه « 1 » ، بتدريج و ترتيب آوردند . تا قريب غروب مجلس طول كشيد و خوب گذشت . از آنجا به منزل كلانتر رفته او را هم بازديد كرده به منزل آمديم . خدمت سركار رئيس رسيديم . از وضع آن مجلس جويا شدند .\r\nنايب اول به بسطى تمام شرح داد . زبانها بشكرانه .\r\n* * * \r\nروز بيست و سيم\r\nاز نخجوان حركت كرده ، بعد از طى سه منزل به ايروان آمديم . بعضى از ارباب مناصب آنجا ، از قبيل كلانتر و غيره‌ها ، استقبال كردند . در ورود به منزل ، تشريفات مقرره از قبيل شيرينىآلات معموله در منزل نبود . حاكم شهر هم شهر نيامده در ييلاق بود ، رسم ديدن به عمل نياورد .\r\nرئيس مأمورين متردد شد كه آيا بايد متغير شود يا موافق عهدنامه نخواهد بود .\r\nيا اگر متغير شود بايد از كى شكايت كند . با اجزاى مأموريت خود مشورت كرد . هريك مصلحتى انديشيدند و آن موهنات واقعه را راجع به كسى دانسته .\r\nيكى گفت : جنرال قونسولگرى قفقاز مقصر است كه كليه دستورالعمل مأمورين را به نحو اكمل و اتم نداده . ديگرى گفت : تقصير از مدير امور خارجهء آذربايجان است كه همتاى شأن اين‌چنين مأمورى را در نظر رجال اين دولت ننموده . ديگرى گفت : متصدى مهام خارجهء قفقاز محض هواى نفسانى پرده - پوشى كرده و گل بر آفتاب اندوده . جلالت قدر سركار شجاع الملك را به مأمورين\r\n\r\n\r\n","description":"","footnote":"\r\n( 1 ) - جمع فاكهه بمعنى ميوه است .\r\n","page_name":" 12 ","page_number":46},
  {"content":"\r\n\r\nخود معلوم نداشتند . ديگرى گفت : خير ! به سر شما اينها نيست . آب از سرچشمه گل‌آلود است . كارهاى دولت ما همه همين‌طور مغشوش است . اگر از وزارت امور خارجه شرحى كافى در لوازم اين مأموريت و معرفى مثل اين اميركبير به اولياى دولت روس نوشته شده بود ، هيچ اين محذورات كه منتج نتايج و خيمه و مفاسد عظيمه خواهد بود ، وارد نمىآمد . نايب اول گفت : رد اين اقوال نمىكنم . همه صحيح است . ليكن اينها تكليف شخص ميرزا يوسف خان « 1 » است كه در تفليس نشسته است . چرا بايد به كارگزاران قفقاز حالى نكرده باشد كه تا حال به اين شأن مأمورى از اين مملكت عبور نكرده . بعد خطاب كرد به شجاع الملك كه به سر شما و به نمك سردار كل « 2 » تا حال به شأن تو سفيرى به اين دولت نيامده . هرنوع تصرفى در امور سرحديه و ساير امور راجعه به دولت عليه بفرمائى در جميع دول سند و حجت است . كدام وقت صاحب‌اختيار يك مملكت مثل آذربايجان ، به سفارت مأمور شده است تا همسنگ تو باشد .\r\nميرزا يوسف خان بايستى اين مراحل را به همهء اين مردم معلوم كند ، تا كار به اينجا نكشد . بعد از اينكه در اين باب شقوقات و بيانات به آخر رسيد ، رئيس گفت :\r\nعلى اى حال چارهء كار چيست ، چه بايد كرد ؟ در اين باب هم گفتگوها شد ، خيالها قصه فى شرحها طول . بالاخره قرار بر اين شد و آراى اجزاء متفق گرديد كه شجاع الملك به ورود تفليس به اختيار شخص خود ، شخص ميرزا يوسف خان را از مداخلهء امور قنسولگرى منع و خلع نمايد تا عبرت خارجه و داخله شود .\r\n\r\n\r\n","description":"","footnote":"\r\n( 1 ) - ميرزا يوسف خان تبريزى ملقب به مستشار الدوله عموى مرحوم صادق صادق مستشار الدوله ، از سال 1279 ق كارپرداز ايران در پطرزبورگ و سپس كارپرداز اول ( سركنسول ) ايران در تفليس شد و مدت چهار سال در آنجا مشغول بود . براى اطلاع بيشتر دربارهء احوال اين مرد به صفحه 490 جلد چهارم تاريخ رجال ايران تاليف مهدى بامداد مراجعه شود .\r\n( 2 ) - عزيز خان مكرى ملقب به سردار كل ( 1207 - 1285 ق ) داماد ميرزا تقى خان اميركبير . در اين زمان پيشكار وليعهد در آذربايجان بود .\r\n","page_name":" 13 ","page_number":47},
  {"content":"\r\n\r\nشجاع الملك نيز اين ترتيب را پسنديد و گفت : الا در اين باب استعمال نكند .\r\nپولطيكى نيز لازم است و فكرى به سزا كرده‌ام و آن اينستكه هنگام ملاقات نواب جانشين ، البته خواهد پرسيد كه در راه بر شما چگونه گذشت ؟ ! خواهم گفت از تبريز تا كنار ارس و حالا كه خدمت نواب و الا رسيده‌ام ، بسيار خوش است و اين جواب منتج اين خواهد بود كه همه مأمورين و ناظرين امور خارجه و داخلهء اين سرحد مورد مؤاخذه و موافق زاگون دولتى به سياست برسند . همه اجزاء تحسين و تصديق كردند .\r\nچون شب شد و وضع مجلس تبديل يافت ، خيالات شوراى مجلس روز نيز تغيير پذيرفت . رئيس رو به مهماندار و از او مؤاخذه كرد كه چرا حاكم\r\n\r\n\r\n","description":"","footnote":"\r\nبعد از حركت از نخجوان به منزل اول كه رسيديم قريه‌اى بود كم‌آبادى . در خانهء خالى از اسباب ، وقت شام به جهت گرمى هوا به بام برآمديم . فرش درستى نبود .\r\nپاره‌گليم و نمد وصل به يكديگر انداختند . رئيس و اجزا نشستند . لاله و اسباب چراغ نبود . شمعدان محقرى افروخته در فانوس چوبى كه يكطرف پرده نداشت ، گذاشتند .\r\nآنطرف را با دستمال وصله كردند . ملزومات شب رئيس و اتباع منقصتى تمام داشت .\r\nمأمورين با كمال دلتنگى هريك بزبانى اظهار نارضائى و شكايت از مهماندار مىكردند و او در معذرت بود . رئيس گفت : از امشب به بعد خرج از تو قبول نخواهم كرد .\r\nناظرش را خواست و گفت : فردا ديگر از خود تدارك ببين . مهماندار از خجالت ساكت شد .\r\nپاسى از شب بتغير و سكوت گذشت . بعد رئيس خلسهء درويشى و عرفانش طلوع كرد . رو به اجزاء كرد و گفت :\r\n جام سفالينه هست و كنج خرابات * كاسهء زرگو مباش و كاخ زراندود \r\nو اتباع تبعيت كردند . كم‌كم آتش دلها سرد و سرها گرم شد و قضاى كذائى از مهماندار گذشت . وقت شام غذا آوردند . به وضع ايرانى با كمال اختصار و خودمانى خيلى بارغبت و ميل صرف و آن شب از حسن اطوار و اخلاق رئيس از هرشب بر اتناع و مهماندار خوشتر گذشت . بعد از صرف غذا رئيس از بابت تكميل رسوم درويشى در ميان سفره به سجده رفت و شكرانه بجا آورد و اين معنى بيشتر مايهء خوشوقتى و مسرت مهماندار گرديد .\r\n","page_name":" 14 ","page_number":48},
  {"content":"\r\n\r\nايروان به شهر نيامد و مرا استقبال نكرد ؟ اين نكته در اين مملكت پوشيده است كه شأن من در دولت ، موازى نواب جانشين قفقاز است . تا حال شنيده مىشد كه اهل فرنگستان بر وقايع هرمملكت و اركان هردولت خبرت و اطلاعى تمام دارند . حال به خلاف آن معلوم مىشود . همه دولتها مىدانند كه من پنجاه نفر مثل « كبرناطور » ايروان نوكر دارم . بعد رو كرد به اجزاى خود كه شما را به فلان و فلان قسم مىدهم اينطور نيست ؟ همه با ايمان مغلظه تصديق كردند . از اين قماش گفت آنچه گفت و جوابى نشنيد . تو گفتى مهماندار ملحد زبان در كام ندارد . يا ندابت « 1 » الخائن و خائف در فكر روز پس و كيفر اعمال خود مبهوت مانده بود . على الجمله شب گذشت .\r\n* * * \r\nروز شنبهء بيست و چهارم ،\r\nسياحت اوچ كليسا كه در سه فرسخى ايروان و از راه بر كران است رفتيم .\r\nقصبه‌ايست بغايت معمور . سكنهء آنجا كلا ارامنه‌اند . اصل كليسا بنايى است سخت استوار و بغايت محكم . بانى آن را مىگويند جرجيس نبى بوده است .\r\nپايه و سقف و ستون جمعا از سنگهاى تراشيده ، فضائى وسيع و عماراتى منيع دارد . ششصد خليفه و كشيش و رهبان آنجا ساكن‌اند . كارخانهء باسمه‌خانه و معلم‌خانهاى متعدد دارد كه هميشه پنجاه نفر از اطفال ارامنه آنجا مشغول تحصيل‌اند و از آنجا موظف‌اند تا به حد رشد رسند از خليفهء بزرگ مجاز و به منصب كشيشى ممتاز و مأمور اطراف ولايت و متصدى امور شرايع ارامنهء هربلد مىشوند . درون گنبد كليسا انباشته است از صور انبيا و حواريين و رهبانهاى سابق و لاحق و صليبهاى مرصع و ساير اسبابهاى مكلل و مرصع . خليفه كه رئيس خلفاى آنجاست ، پيرمردى است صدساله . بسيار منحنى و زياد مجلل با لباسهاى زرى و مكلل .\r\nگويند بر جميع كشيشها و رؤساى ملت نصاراى هرمملكت شيخ و صاحب امر است\r\n\r\n\r\n","description":"","footnote":"\r\n( 1 ) - گريه و زارى\r\n","page_name":" 15 ","page_number":49},
  {"content":"\r\n\r\nو اطاعت او را واجب مىشمارند و از همه‌جا وجوه بر ملت نصارى پيش او مىآيد و به اطلاع او بهر مصرف بايد برسد و سالى مبالغ گزاف به آنجا مىآيد و دولت زياد ، در خزانهء او گرد آمده است كه نظير خزانهء يك دولت است . وقت عصر از آنجا مراجعت كرده ، شب را در ايروان بسر برديم .\r\n* * * \r\nروز يكشنبهء بيست و پنجم ،\r\nاز ايروان روانه شده ، بفاصلهء هفت روز وارد تفليس شديم . شش منزل است . همه باصفا و جاهاى خيلى باروح . از جمله كنار درياچهء « كوكره » از جاهاى ممتاز باصفاى عالم است . درياچه‌ايست .\r\nاطرافش همه كوه . در كنارش قريه واقع است . اهلش طايفه‌اى از ايلات ساكنند معروف به ملكان . مذهب و مليت معينى ندارند . همه زردمو و زشتند نادرا خوشرو و متوسط الخلقه دارند . اغلب كريه‌منظرند . در ميان ملت روس نظير « فيوج » « 1 » اند در ملت اسلام . ديگر قريه « چبقلو » ست كه در آخر خاك آذربايجان است . در دامنهء كوهى واقع شده زياد جاى باصفائى است . از آنجا كه مىگذرد به كوهى مرتفع بالا مىرود . از كوه آنچه به سمت تفليس واقع است جزو تفليس و خاك گرجستان است و تا « چبقلو » جزو ايروان . در آن كوه و دره جنگلها و مكانهاى بسيار بسيار باصفا هست . دهات بسيار واقع است .\r\nدر دامنهء دشت چبقلو چمنى باصفا و خرم دارد . وقت عصر سركار شجاع از منزل بيرون آمد . همراهان را برداشته به سر چمن رفت صحبت مىداشت و اظهار رقت نمود كه يادم از جنگ روس آمد و غيرتم هيجان دارد . از اين سفر كه برگردم به خاكپاى مبارك شاهنشاه عرض خواهم كرد كه سى هزار قشون به من بدهند تا تفليس را از روس استرداد مىكنم و ملتزمم كه تا هستم ، از اين طرف عللى بهم نرسد به شرط اينكه ساير سرحدات را ساير سرداران نگاهدارند .\r\n\r\n\r\n","description":"","footnote":"\r\n( 1 ) - كلمه فيوج هنديست و نام طايفه‌ايست در هندوستان كه به زشتى معروف‌اند .\r\nو در ايران به كولى گفته مىشود .\r\n","page_name":" 16 ","page_number":50},
  {"content":"\r\n\r\nاگر نتوانستم ، خانه و ولايتم را ضبط كنند و قسمها ياد كرد كه اين عرض را خواهم كرد و در دار الشورى به همهء وزراء مدلل خواهم كرد كه مصلحت دولت هم هست و دولت را بر آن خواهم داشت كه به اين امر اقدام كند . بلى !\r\n* * * \r\nروز دويم ماه صفر .\r\nوارد تفليس شديم . كلانتر شهر با چند نفر از اهل نظام و غيره تا خارج شهر استقبال كردند و مأمورين را از اول شهر در كالسكه‌هاى مخصوص نشانده به عمارت ديوانى منزل دادند . « غراف صاحب » متصدى مهام خارجه با نايب حاكم تفليس ديدن كردند . روز دويم حاكم شهر ديدن آمد . يكنفر آجودان هم در ييلاق از جانب جانشين به احوالپرسى آمد و مأمورين را احضار به حضور جانشين نمود . روز سيم مأمورين با لباس رسمى ييلاق رفته ملاقات كردند . شب را آنجا ماندند . لازمهء التفات از جانشين مبذول افتاد . كمال احترام بجا آورد . روز دويم بر خوان خاصه دعوتشان كرده ، پس از صرف نهار با نهايت مهربانى مرخص كرد ، مراجعت به شهر نمود . شب چهارم ورود شهر تفليس ، چند نفر از صاحب‌منصبان روس كه از جمله « غراف صاحب » و « جنرال ليسلى » و « هلكروف » بودند حضور داشتند .\r\nشجاع الملك فقرهء ايروان را به ميان آورد و همان مضامين ايروان را اعاده كرده ، به غراف صاحب و جنرال ليسلى گفت : رسما به شما مىگويم و خواهش مىكنم كه به دولت بگوئيد « كبر ناطور » ايروان را معزول كند و الا ديگر از اين ببعد هرمأمورى از شما به دولت ما بيايد ، اصلا اعتنا به او نخواهد شد . من آدم كوچكى نبودم كه به دولت شما آمدم . همه كس مىداند كه پنجهزار نوكر ابوا بجمعى از خاك و ملك خودم دارم و فتحهاى بزرگ و جنگهاى سخت كرده‌ام . داماد پادشاه هستم . برادرزاده بلكه پسر سردار كل عساكر دولت ايران هستم . صاحب‌اختيار آذربايجان هستم . اگر مىخواستم روزى سى نفر را گردن بزنم مىتوانستم . چنين‌وچنان نسقها كردم . صحبت آنشب نيز به طول انجاميد .\r\n\r\n","description":"","footnote":"","page_name":" 17 ","page_number":51},
  {"content":"\r\n\r\nاما همه مسائل بىجواب ماند و صاحب‌منصبان روس را مجال يك كلمه جواب اگرچه ناصواب هم باشد نماند . گويا آنها نيز به حالت مهماندار ايروان افتاده بودند .\r\nشب ديگر باز صاحب‌منصبان مزبور جمع بودند و مشغول بازى بودند .\r\nسركار شجاع فقرهء جنگ مرو و كيفيت شكست آنجا و برائت ذمهء خود را ، از تقصيرات آن فترات و اثبات خدمات و جلادتهاى خود ، و فرار كردن بجا ، و خريدن چندين فوج و تقصيرات ساير سركرده‌ها ، و فضايح اعمال مرتضى خان « 1 » .\r\nبرادر سپه‌سالار و پسرش كه هنوز اسير است و سپه‌سالار پول نمىدهد او را بخرند بيارند ، بيان كرد . اهل مجلس همه تحسين او و اظهار كمال تعجب مىكردند .\r\nشبى از شبها ، خان رئيس مايل صحبت همخوابه كرد . گرجيهء لطيف اندامى را به سى مناط راضى كرده ، حاضر داشتند . شنيدم كه ملاقاتش چنان مبتهج « 2 » و مهيج شد كه عنان اختيارش از كف ربود . تنگش در آغوش كشيد .\r\nاستخوانهاى پهلوى هماره درهم پيچيده ، از آن مالش به نالش آمد و از خويش رفت .\r\nپرستاران را خبر به خانه‌اش بردند . از آن پس خبرى بازنيامد .\r\nيكى از روزها ، خان رئيس را با يكى از خادمان مجلس مضيف « 3 » اتفاق مغازله افتاد . دست راحتى به مو و رويش كشيد . استخدامش كرد و گفت :\r\nاز ضعف « 4 » آنچه در اين دولت جيره و جامه‌دارى مضايقه نمىشود . خادمك بخنديد . حضرتش تبسم را حمل بر قبول همه مراتب كرده ، شب كه هنگام خواب شد به بستر خويشش خواند . با كمال ملايمت امتناع كرد . باز ملايمت را محمول به ناز داشت ، مبرم شد . شنيدم در آن اقتضاء و امتناع شلوار خادمك دريد .\r\nمتوحشانه بيرون دويد . شكايت به مترجم قونسولگرى برد . وى به اصلاح ذات - بين كوشيد و بر آنچه رفته بود ، پرده پوشيد و العهدة عليه .\r\n\r\n\r\n","description":"","footnote":"\r\n( 1 ) - مرتضى خان شهاب الدوله فرزند امير خان سردار قاجار دولو و برادر ميرزا محمد خان سپهسالار اعظم .\r\n( 2 ) - خوشحال‌كننده\r\n( 3 ) - ميهمانى\r\n( 4 ) - دوچندان - دو برابر\r\n","page_name":" 18 ","page_number":52},
  {"content":"\r\n\r\nاما شهر تفليس شهريست در كمال قشنگى و بزرگى . همه عماراتش عالى مملو است از گرجى و گرجيه . بغايت لطيف‌اندام . با نهايت آزادى و بى قيدى . قيدى كه دارند به پول است و چيزىكه ندارند ملاحت . رودخانه « كر » از وسط شهر جارى است . سيزده روز آنجا توقف داشتم و غرايب آنجا را ديدم - از جمله آسيائى در كنار رود براى قشون ساخته‌اند كه چهار مرتبه دارد . غله را در مرتبهء بالا مىريزند ، در ميان چرخها پاك مىشود . به مرتبهء دويم مىريزد ، گردش گرفته مىشود . به مرتبهء ، سيم مىآيد ، بلغور مىشود . در مرتبه چهارم آرد مىشود و روزى هشت خروار آرد بيرون مىآيد . غرابت در اين است كه همه اين چرخهاى چهار مرتبه متحرك به حركت يك چرخ است و آن چرخ با آن عظمت و قطر ، بپايه و ستونى استوار نيست . بلكه آويخته است و مقدار معينى از آن هميشه در آب است . هرچه آب زياد شود و بالاتر آيد ، به همان مقدار چرخ بالا مىآيد و اگر كم شود و پائين‌تر رود ، به همان اندازه پائين مىرود كه ميزان قوت و حركت چرخ در هيچ حالت تغيير ندارد . از اين قبيل دقايق زياد به كار رفته است كه در اين مختصر مجال تحرير آنها نيست . بايد به فرنگستان رفت و بيش از اين معطل نشد .\r\n* * * \r\nروز چهاردهم صفر\r\nبه اتفاق جناب فضايل‌مآب طريقت آداب آقا ميرزا جعفر كه به سياحت اسلامبول مايل و عزيمت مكهء معظمه داشت از تفليس روانه شديم . روز پانزدهم به قصبهء « كر » كه در . . . . . ورسى تفليس و در كنار رود « كر » واقع است گذشتيم . قصبهء بسيار منقحى است . تقريبا دوهزار خانه دارد همه عالى و قشنگ . بازار منظم خيلى تميزى دارد . در وسط آبادى كوهى واقع است به تركيب باستيان كه از همه طرف خطوط واصله از قاعده به قله‌اش عمود بر زمين است الا يك طرف كه بتدريج سرآشيب مىآيد و به همين تركيب قلعه در كمال استحكام بالاى آن ساخته شده است . تمام سطح بالاى آن كوه داخل قلعه\r\n\r\n","description":"","footnote":"","page_name":" 19 ","page_number":53},
  {"content":"\r\n\r\nاست . از تفليس تا اين قصبه همه‌جا راه در كنار رود « كر » است . چند ورس كه از اينجا مىگذرد از رود عبور مىكند و مىگذرد . همه‌جا از دهات و آباديهاى گرجستان عبور مىشود . ديگر تفصيل صفا و بهاى راهها و كوهها و رودها و جنگلها و بدايعى كه دولت روس در ساختن آن راهها از بريدن و تراشيدن كوهها و جنگلها و بستن سدها و پلها به كار برده به تحرير نمىآيد . بايد رفت و ديد .\r\nبعد از طى دويست و بيست و هفت ورس به قصبه‌اى رسيديم ، مسمى به « كوتائيس » كه مىتوان گفت شهر بسيار معمور معتبرى است . حاكم‌نشين گرجستان است ، بعد از تفليس . معموره‌اى به اين آبادى از قراريكه گفته‌اند ندارند . در كنار رود « رين « 1 » » واقع شده ، كمال صفا و لوازم معموريت دارد . اما رطوبت هوايش زياد و آبش ناگوار و ناسازگار است . در شب ورود آنجا تب و نوبه عارضم شد . از آنجا روز ديگر به « ماران » آمديم كه سى و پنج ورس بود . راهى دارد كه از جاهاى خوب عالم است . گويا مخصوصا خيابانى ساخته‌اند ، ابدا انحراف ندارد ، الا يك‌جا به قدر هزار قدم اندكى مورب مىشود . بقيه در يك خط مستقيم است و دو طرف راه جمعا جنگلهاى خيلى باصفا مىآيد ، تا ماران . از تفليس تا آنجا دويست و شصت و دو ورس است . هرهفت ورس يك فرسخ است . در هرفرسخى براى سه راس اسبى كه به يك عراده مىبندند ( يك ريال و چهارصد و سى و پنج دينار « 2 » ) كرايه معمول است . ماران قريه‌ايست به وضع قراء گيلان . بسيار بدآب‌وهوا . در كنار رود « رين » واقع است .\r\n* * * \r\nروز هفدهم صفر\r\nوارد « ماران » شديم . در رودخانهء « رين » كشتى بخار كوچك كار مىكند . حاضر نبود . شب هيجدهم آنجا مانديم .\r\n* * * \r\nروز هيجدهم ،\r\nدر ماران نوبهء شديدى عارض شد . شب نوزدهم را نيز\r\n\r\n\r\n","description":"","footnote":"\r\n( 1 ) - ريون\r\n( 2 ) - به سياق نوشته است\r\n","page_name":" 20 ","page_number":54},
  {"content":"\r\n\r\nبه انتظار كشتى در كمال بدحالى بسر بردم . شبانه كشتى از « پطى » آمد .\r\n* * * \r\nروز نوزدهم\r\nبه كشتى سوار شده در مدت پنج ساعت به پطى آمديم .\r\nآنجا نيز قريه‌ايست بزرگتر از ماران ، مىتوان قصبه گفت . آبادجانيست . سر حد مملكت روس و آخر گرجستان است . از دولت روس در آنجا دو دفترخانه مستقر است . انبار بسيار بزرگى براى گمرك ساخته‌اند كه امتعهء خارجه و داخله در آن انبار ضبط و گمرك مىشود . آن دو دفتر يكى متعلق به عمل گمرك است ، ديگرى براى ملاحظه و ثبت و امضاى « باشبرت » « 1 » يعنى تذكره . مترددين اگر كسى باشبرت نداشته باشد ، از آنجا اذن عبور نمىدهند ، نه به داخله و نه به خارجه . مگر از راهى كه آمده معاودت نمايد ، و اين قريه در كنار قراردنگيز « 2 » واقع است . همانجا رود رين به دريا داخل مىشود .\r\n* * * \r\nروز بيستم\r\n، باز بواسطهء حاضر نبودن كشتى بخار در پطى توقف كرديم روز نوبه بود . نوبه به كمال شدت آمد . آن روز و آنشب را كه شب بيست و يكم بود ، مدهوش افتاده بودم . هم در آن شب كشتى كه از كشتى سابق بزرگتر بود و سير او منحصر است به همان كنارهء دريا . از « باتم » آمد .\r\n* * * \r\nروز بيست و يكم\r\n، از پطى حركت كرده به كشتى رفتم . به قدر يك ساعت در آخر رود رين آمد تا وارد قرادنگيز شد . در ملتقاى آب رود و دريا . تلاطم از حد زياد است . حالت اهل كشتى همه منقلب بود . بد نبود حالت حضورى دست داد . فىالجمله رايحه‌اى از مصداق كريمه  « فَإِذا رَكِبُوا فِي الْفُلْكِ دَعَوُا اللَّهَ \r\n\r\n\r\n","description":"","footnote":"\r\n( 1 ) - پاسپورت\r\n( 2 ) - قرادنگيز درياى سياه است .\r\n","page_name":" 21 ","page_number":55},
  {"content":"\r\n\r\n مُخْلِصِينَ »  « 1 » به مشام جان رسيد . خدا همه دوستان را نصيب كند . بالجمله چهار ساعت كه گذشت به اسكلهء « باتم » رسيديم . باتم قريه معمورى است در كنار دريا واقع است ، متعلق به دولت عثمانى .\r\nكشتى بسيار بزرگى از روس كه متعلق به كمپانى صاحب همان كشتى كه از پطى آمده بود ، حاضر و منتظر ايستاده ديديم . نه اين كشتى از آنجا مىتوانست به سمت دريا برود ، نه او مىتوانست به سمت پطى بيايد . بارهاى هر يك را حمل‌ونقل به ديگرى كردند . آدمها نيز از آن به اين و از اين به آن متحول شده ، نصف شب با آن كشتى بزرگ از باطم روانه شديم .\r\n* * * \r\nروز بيست و دويم\r\n، روز نوبه بود . نوبه آمد ، در كشتى حالت خيلى بدى رو داد . وقت عصر در بين تب‌وتاب به اسكلهء « طرابزن » رسيديم . از كشتى بيرون آمده به قونسولگرى رفتيم . لايعقل افتادم . شب گذشت .\r\n* * * \r\nروز بيست و سيم\r\nبه حكم استخاره مسهلى خوردم . روز ديگر باز نوبه آمد ، قدرى خفيف‌تر از روزهاى گذشته . روز ديگر باز مسهلى از نمك و سنا خورده ، روز بيست و ششم گنه‌گنه خوردم . به حمد إله شفاى كامل حاصل شد .\r\nاز منزل به بازار رفته گردشى كرديم . طرابزن شهرى است در دامنهء كوه واقع شده . مسلط بر دريا ، به وضعى كه همه خانها و منازل ناظر به درياست . جاى بسيار باصفاى خوش‌هوائى است . قونسول دولت عليه ، حافظ مرتبه بود و بس آدم بسيار مظلومى است . وقت ورودم پاره‌اى رخوت « 2 » و اسبابى كه همراه بود ، مباشرين گمرك بر حسب معمول به گمرك بردند . براى عوض كردن لباس\r\n\r\n\r\n","description":"","footnote":"\r\n( 1 ) -  « فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ »  آيهء 64 از سورة العنكبوت . ترجمه : و چون بكشتى سوار شوند خدا را بخوانند و دين خاص او كنند و چون به خشكيشان رساند ، آنوقت همانها شركت مىآورند .\r\n( 2 ) - رخوت جمع رخت آورده است .\r\n","page_name":" 22 ","page_number":56},
  {"content":"\r\n\r\nلازم شد . قونسول آدمى به طلب اسباب به گمرك فرستاد . ابا كردند . قونسول گفت :\r\nاگر واقعا عوض كردن لباس لازم است ، خود به گمرك برويد ، لباس را همانجا عوض كرده به منزل بياييد . القضه آدم به آن خوبى و بيچارگى نديده بودم .\r\n* * * \r\nروز پنجشنبهء بيست و هفتم\r\n، با كشتى آتشى نمسه « 1 » عازم و روانهء اسلامبول شديم . آن‌روز و روز ديگرش تا ظهر آسوده آمديم . از آن به بعد دريا بناى تلاطم گذاشت . دو روز و دو شب حالتى بود كه نعوذ باللّه . احدى آنى ايمن و آسوده نبود . خير از مفاد آيهء شريفه نماند مگر اينكه به راى العين مشهود افتاد و اكنون نيز مشهود است كه در آق‌دنگيز « 2 » داعى مخلصم و از هيچ طرف ساحلى به نظر نمىآيد . منت خدا را كه بركت همت بزرگان ، از اين ورطه جان به سلامت بردم . كشتى مزبور در قرادنگيز على الرسم ، در چهار اسكله قدرى توقف كرد .\r\nاول قريه‌ايست مسمى به « اردو » در دامنهء كوه و مشرف به دريا ، جاى بسيار با صفايى است . ساعتى در آنجا مانده دادوستدى كه لازم بود كرد . دويم قريه‌ايست مسمى به « سامسون » از اولى معمورتر . ميوه‌هاى خوب دارد . اغلب توتونهاى اسلامبول از آنجا و محال قريب به آنجا مىرود . تجارت عهده از توتون آنجا مىشود . چنانچه با همان كشتى پانصد بار حمل شد . سيم « سيناپ » . آن نيز قريه‌ايست نظير سامسون . اما بحسب تجارت از آن كمتر است . چهارم « ايناب اولى « 3 » » قريهء محقر منقحى است . اما بحسب صفا و قشنگى نظير آنهاست . همه متصل به دريا و در دامنهء كوه از يك طرف همه منازلشان ناظر به دريا و از ساير اطراف به كوه و جنگلهاى خيلى باصفا . گويا اهالى و سكنهء آنها جميعا متمول و صاحب مكنتند كه يك عمارت و خانهء مخروبه يا خانه كه به نظر پست\r\n\r\n\r\n","description":"","footnote":"\r\n( 1 ) - نمسه يعنى آلمان .\r\n( 2 ) - آق‌دنگيز يعنى درياى اژه يا مديترانه .\r\n( 3 ) - اينه‌بلو\r\n","page_name":" 23 ","page_number":57},
  {"content":"\r\n\r\nو غير عالى بيايد ديده نشد . هريك از عمارات چنان مىنمود كه از صاحب - منصب بزرگى است . معلوم نشد كه رعايا و فقراى آن قراء در كجا به سر مىبرند .\r\n* * * \r\nروز يكشنبهء سلخ صفر\r\n، وقت عصر به يارى خدا و توجه اولياء ، سالما به بوغار اسلامبول رسيديم . توصيف وضع اسلامبول از حيز تحرير خارج است .\r\nاز قراريكه از جمعى معتبر شنيدم ، آنطور مكان بحسب خلقت طبيعى در كرهء خاك وضع نشده . اول بوغاز دو طرف كوه است و دامنهء كوه هردو طرف ، متصل به يكديگر عمارت ساخته شده ، به وضعى كه فضا و گلستان و اطاقهاى جميع عمارات در وسط بوغاز پيدا است و جميع مناظر عمارات ، ناظر بوغاز است . وضع عمارات قريب به عمارات فرنگستان است . كسى كه به فرنگستان نرفته از تصور آن قاصر است . اما امتداد اين بوغاز از قرادنگيز تا آق‌دنگيز با همان وضعيت از قراريكه وزيرمختار و جمعى ديگر از معتبرين گفتند ، دوازده فرسخ است .\r\nآنچه خود ديدم كشتى بخار هفت ساعت در آن سير كرد . بالجمله همه روزه تقريبا ده دوازده كشتى بخار كوچك و دويست سيصد قايق مخصوص بزرگان و مال رعيتى كه كرايه مىدهند ، متصل در بوغاز حركت مىكنند و مردم را از محله‌اى به محلهء ديگر مىبرند ، و به قدر سى چهل كشتى بزرگ هميشه از هردولتى در بوغاز لنگر انداخته ، مشغول انجام كار و تبديل بار است . هريك يكى دو شب مىمانند ، يا به فرنگستان مىروند يا به روسيه و طرابزن . و هريك مىروند دو تاى ديگر آمده‌اند . پنج فروند كشتى جنگى با توپخانه و قورخانه كه متعلق به دولت عثمانى است ، هميشه در برابر يكى از عمارات سلطانى كه در كنار بوغاز ساخته‌اند ، لنگر انداخته ، ايستاده‌اند . روز ورود ، به سفارت عليه رفتيم . جناب\r\n\r\n","description":"","footnote":"","page_name":" 24 ","page_number":58},
  {"content":"\r\n\r\nوزيرمختار حاجى ميرزا حسين خان « 1 » ، در عمارت ييلاق كه آنجا را « يالى » مىگويند و در تابستانها اشراف و اعيان دولت به آنجا مىروند تشريف برده بودند . روز ديگر كه از ورودم مطلع شدند ، احضارم فرمودند . به كشتى بخار كوچكى نشسته ، از بوغاز روانه شدم . دو ساعت در بوغاز به سمت قرادنگيز رفتيم . به محلى از يالى كه آنجا را « اميركان » مىگويند شرفياب خدمت جناب وزيرمختار و به شرف ملاقات ميرزا ملكم خان « 2 » نهايت انبساط حاصل كردم . از مراسم شفقت و تلطف چيزى فروگذار نفرمود . بسيار خوش گذشت .\r\nهمان ساعت ملاقات ، اعلام ورودم را به قلم ميرزا ملكم خان با تلگراف خدمت جناب خدايگان وزيرمختار مقيم لندن ، ناصر الملك دام مجده ، معروض داشت . چون شب شد ، بعد از صرف شام از آنجا در خدمت ايشان به قايق نشسته به منزل شهر كه سفارتخانه باشد مراجعت كرديم . ديگر تفصيل صفا و تماشاى شهر و چراغهاى عمارات كه در بوغاز تماما نمايان است و نغمات سازها كه از هرسمتى به گوش مىرسد به تحرير نمىآيد . بايد رفت و ديد .\r\nديگر از غرائب اسلامبول كه از غرائب دنيا شمرده مىشود ، مسجد ايا - صوفى است كه مىگويند از بناهاى يكى از سلاطين رومى است و كليسا بوده .\r\nبعد از اينكه سلطان محمد عثمانى بر رومى غلبه كرد و قسطنطنيه را با بعضى از\r\n\r\n\r\n","description":"","footnote":"\r\n( 1 ) - حاجى ميرزا حسين خان مشير الدوله ، سپهسالار ( 1243 - 1298 ه . ق ) از سال 1275 ه . ق الى 1283 وزيرمختار ايران در دربار عثمانى بود . بعد به تهران آمد و عضو دار الشوراى كبرى گرديد . در سال 1285 ه . ق با رتبهء سفيرى مجددا به اسلامبول رفت . براى كسب اطلاع بيشتر دربارهء اين مرد به كتاب تاريخ رجال ايران تأليف مهدى بامداد جلد اول صفحهء 406 مراجعه شود .\r\n( 2 ) - ميرزا ملكم خان ناظم الدوله ( 1249 - 1326 ه . ق ) در اين زمان كه ميرزا خانلر خان به اسلامبول رفته است ، ميرزا ملكم خان در اسلامبول بيكار و مغضوب درگاه بود . در همين سال با كمك و مساعدت ميرزا حسينخان از طرف دولت مأمور كنسول‌گرى مصر مىشود جمادى الثانيه 1280 ه . ق .\r\n","page_name":" 25 ","page_number":59},
  {"content":"\r\n\r\nمملكت روم از تصرف رومى انتزاع نمود ، كليساى مزبور را تبديل به مسجد كرد . خلاصه اينطور بنا به تصور نمىآيد . بعد از اينكه جميع جزئيات اوصاف آن را شخص بنويسد ، بلكه نقشهء آن را بكشد ، باز كسى كه نديده نمىداند چه طور بايد تصور كرد . العظمة لا لله فتبارك احسن الخالقين كه در خلقت اين انسان چه مايه استعداد علم و قدرت ابداع و اختراع فرموده كه منشاء و مصدر چه آثار و صنايع مىتواند شد . شب پنج‌شنبهء چهارم ربيع الاول باز به يالى رفتم و آنشب را براى مرخصى و وداع در خدمت جناب وزيرمختار بسر رفت . كمال التفات را بجا آورد . الحق معنى مردى و انسانيت را بدست آورده . وجودش براى خدمت دين و دولت مغتنم است . آنچه در آن چند روزهء توقف آنجا تجسس كردم احدى از تبعهء دولت عليه را منكريك حالت و حركت او نديدم و از قراريكه مخالف و موألف ، تبعه و غير تبعه مىگفتند ، در هرمهم و هرمرحله گوى سبقت از جميع سفراى خارجهء مقيم اسلامبول ربوده . سلطان و اولياى دولت عثمانى طوعا او كرها روى گفت‌وگو با او و گوش به قول او دارند . تبعهء دولت عليه در پناه كفالت و كفايت او چنان آسوده و با عظم حركت مىكنند كه به تصديق همه ، خودشان در خانه‌هاى خودشان آنطور عظم و اعتبار و احترام ندارند .\r\n* * * \r\nروز پنج‌شنبهء چهارم ربيع الاول\r\n، دو ساعت به غروب مانده از سفارت اسلامبول نقل به « واپور « 1 » » فرانسه كرده ، دو ساعتى شب حركت كرديم .\r\nاولا اجمالى از وضع واپور اينكه يك دستگاه عمارت عالى معظمى ساخته‌اند از چوب و آهن ، مشتمل بر سه مرتبه . تحتانى منقسم است به سه قسمت : قسمت وسط كارخانه معظمى است مملو از چرخهاى غريب و عجيب و دو دستگاه ديك بخار كه آن دستگاه مبدا حركت كشتى است . فرش و دروديوار و سقف آن فضا همه آهن و مفرغ و برنج است . در قسمت جنبين اين‌كه در مقدم و مؤخر\r\n\r\n\r\n","description":"","footnote":"\r\n( 1 ) - كشتى\r\n","page_name":" 26 ","page_number":60},
  {"content":"\r\n\r\nكشتى واقع است انبار امتعه و ذغال‌سنگ و ما يحتاج و ضروريات كشتى است .\r\nمرتبهء وسط نيز منقسم است به سه قسمت : قسمت وسط فضايى است مثل خلوت سرپوشيده . اطراف ، راهرو و محل گردش است . صندليها گذاشته ، گاهى مىنشينند .\r\nاسبابى كه جزو امتعه و لايق انبار نباشد ، از قبيل لباس و غيره در آنجا مىگذارند كه براى صاحبش دسترس باشد . وسط اين فضا پنج ذرع در پنج ذرع ، به مرتبهء تحتانى به محازات چرخها و ترنبه‌هاى ( تلمبه ) متحرك ، باز است و به آن دستگاه ديگ و چرخها و ميلها ناظر است . دو قسمت جنبين آن را كه در مقدم و مؤخر كشتى واقع است ، قمره « 1 » مىگويند . آن را ( كه ) در مقدم كشتى است قمرهء دويم و قسمت مؤخر را قمرهء اول مىگويند . هريك از اين دو قمره اطاق است وسيع . در وسط ميزى گذاشته ، اطراف متصل به يكديگر نيم‌تخت و صندلى چيده‌اند ، در كمال نظافت و پاكيزگى كه ابدا به قدر يك نقطه در هيچيك از اسباب و در و ديوارش نمىتوان پيدا كرد كه بىجلا باشد . هرفقره از اسباب منقوله و منصوبه‌اش كه شخص مىبيند ، يقين مىكند كه تازه ساخته شده و امروز اول استعمال آن است . در قمرهء اول هشتاد نفر در سر ميز مىنشينند و غذا مىخورند .\r\nدر قمرهء دويم پنجاه نفر . در قمرهء اول شش چراغ لامپه آويخته . در قمرهء دويم سه چراغ ، و اين دو مجلس محل غذا خوردن است . صبح كه اهل كشتى از خواب برمىخيزند ، در اين دو اطاق در سر ميز حاضر شده ، پيشخدمتها هر آدمى را يك پياله قهوهء شيرين مىدهند . بعد از صرف قهوه متفرق شده هركس به هرجا و هرحالت مايل است مشغول مىشود . چهار ساعت كه گذشت پيشخدمتها اسباب نهار در سر ميزها حاضر كرده ، براى هرشخص يك دستمال تازهء بسيار پاكيزهء كتان سفيد با كارد و چنگال و قاشق مفضض « 2 » و سه بشقاب خالى روى يكديگر چيده ، مىگذارند . در اطراف ميز و مقابل هر شخص يك بطرى شراب سربسته و يك تنگ بلور آب خوردن و يك استكان\r\n\r\n\r\n","description":"","footnote":"\r\n( 1 ) - تالار يا سالن\r\n( 2 ) - آب نقره داده‌شده\r\n","page_name":" 27 ","page_number":61},
  {"content":"\r\n\r\nنيز مىگذارند . در متن ميز ظرفهاى ترشى و دو سه قسم ميوه و ادويه‌آلات و ظرفهائى كه پارچه‌پارچه نانهاى بيك اندازه بريده گذاشته‌اند ، مىچينند . ( الآن كه به اينجا رسيدم چون در قمره مشغول تحرير بودم ، وقت شام خوردن شده .\r\nپيشخدمتها آمده مشغول تهيهء شام شده‌اند . سفره روى ميز انداخته . ملتفت شدم كه از سفره ذكرى نشد . بلى ! اولا سفره از كتان گل‌دار سفيد روى ميز مىاندازند كه از لطافت فرقى با اطلس ندارد . روز اول هركس مىبيند عزم جزم مىكند كه در فرنگستان اول از اين پارچه يك دست لباس براى عروس يا فلان معشوق يا فلان عيان عزيز خودم خواهم گرفت . )\r\nبعد از چيدن اين اسباب ، يكى از پيشخدمتها از قمره بيرون رفته زنگ بزرگى آنجا آويخته ، آن را براى اعلام مىزند . هركس اهل هرقمره هست ، از گوشه كنار مطلع شده به محل خود ، روى صندلى خودش كه روز اول براى او معين شده است مىنشيند . بعد از آن غذا مىآرند . اما اينجا ديگر از جانب همه فرنگيها خدمت اهالى ايران با كمال شرمندگى عذر مىخواهم . مسلمان نشنود كافر نبيند . اكثر غير مأكول . اغلب مهوع . غالب متعفن . تمامش نامطبوع است چيزى از آنها را كه بلااكراه مىتوان خورد . همان نان است كه خوب و لطيف است و اگر گاهى به ندرت ميوه پيدا شود . چنانچه پنج روز است غذايم منحصر است به نان و ترشى و كمى انگور بد . از جمله امروز در نهار چيزى مأكول نيافتم .\r\nنان و آلوى سياه تازه خوردم . خلاصه دو سه رنگ غذاى مطبوخ مىآرند . به همان وصفهايى كه در ايران بسيار ديده شده و متداول شده است . بعد از غذا يكى دو رنگ ميوه مىآرند . هركس يك دانه ، دو دانه برمىدارد . بعد از آن هرشخصى را يك پياله قهوهء شيرين مىدهند . وقت عصر ، دو ساعت به غروب مانده ، باز به همين دستور شام مىدهند . و در اطراف اين دو قمره و اطراف دالانها و راهروها حجراتى واقع است براى خوابگاه كه منازل مخصوص و آرامگاه اهل كشتى در آنهاست . هريك از آن حجرات منزل دو نفر است . مشتمل بر دو\r\n\r\n","description":"","footnote":"","page_name":" 28 ","page_number":62},
  {"content":"\r\n\r\nخوابگاه و يك نيم‌تخت براى نشستن و يك صندوقى كه سه مرتبه دارد . هرمرتبه عليحده بيرون مىآيد ، باز مىشود و بسته مىشود . براى جاى خورده اسباب مثل قلمدان ، كتاب ، پول و غيره . روى آن صندوق از سنگ مرمر است . در كمال جلا و صفا . روى آن سنگ ظرفى از چينى هميشه پر از آب با يك قدح چينى گذاشته . پهلوى آن ظرف چينى سرپوش‌دارى براى جاى ليف و صابون . ظرف چينى ديگرى براى جاى مسواك و شانه گذاشته است . در يك گوشهء اطاق هم كه اغلب پس پرده و پشت در است ، ظرفى از مس و روى آن ظرفى از چينى گذاشته است . وسطش سوراخى دارد براى ادرار كه در نيم‌شب حاجت بيرون آمدن و به مبال رفتن نباشد . اما خوابگاه داراى يك تشك پر در كمال نرمى ، كتان سفيد تميزى روى آن كشيده ، بالش پر بسيار نرمى با روكش كتان سفيد نظيفى گذاشته ، يك كتان بسيار لطيف تميزى هم با يك پتوى سفيد كركى خيلى نرمى براى روانداز بالاى آن كشيده‌اند . يك جام آينهء بزرگى بالاى صندوق به ديوار نصب است . شب را وقت خواب در آنجا شخص با راحت تمام مىخوابد .\r\nصبح كه برخاست ، دست را با صابون و ليف مىشويد . سر و ريش شانه كرده با دستمالهاى سفيد لطيف مىخشكاند . لباس پوشيده به اطاق بزرگ آمده ، سر ميز نشسته قهوه مىخورد . به هرطرفى كه مايل است مىرود و به هركارى ميل دارد خودش را مشغول مىكند . در اين واپور ، نود اين‌طور خوابگاه دارد .\r\nفرقى كه ميانهء قمرهء اول و دويم است اينست كه اسباب قمرهء اول نفيستر است .\r\nبخارى از سنگ مرمر دارد . مجلسش وسيع‌تر است . اگر دريا متلاطم شود و كشتى به حركت بيايد ، حركت قمرهء اول كمتر است . ساعت مجلسى قيمتى در آنجا گذاشته است . ساكنين آنجا محترم‌ترند . قيمت كرايهء آنجا هم بيشتر است چنانچه در اين واپور براى يك نفر از اسلامبول تا « مارسيل « 1 » » كه هشت روز راه است در قمرهء دويم سى تومان مىگيرند ، در قمرهء اول چهل و دو تومان .\r\n\r\n\r\n","description":"","footnote":"\r\n( 1 ) - مارسى بندر جنوب فرانسه\r\n","page_name":" 29 ","page_number":63},
  {"content":"\r\n\r\nدر هردو قمره خرج اكل و شرب هم به عهدهء رئيس كشتى است . مگر اكل و شربى كه خارج العاده باشد از قبيل تنقل و غيره كه آن را بايد شخص عليحده پول بدهد بخرد .\r\nمرتبهء فوق كه مسطحه و بام كشتى است ، يك فضاى مسطح پاكيزهء تميزى است . فرشش از تخته ، اطرافش به ارتفاع يك ذرع و چارك ديوار دارد بر روى هريك از قمره‌ها پنجره‌هاى آينهء اعلى كه روى آنها را شبكهء آهن گذاشته‌اند نصب است . در وسط كشتى تنوره از آهن بسيار قطور و مرتفع نصب است كه دودكش كوره‌هاى ديگ بخار است . در جنبين آن دو اطاق مسطح دارد . هريك مخصوص يك قمره . بالاى بام آنها را چوب و تخته انداخته به عرض واپور ، راهروى ساخته‌اند كه بالاى آن را با كتان پوشيده‌اند . آنجا جاى رئيس و حكمران واپور است . دو قطب‌نما در آنجا نصب است كه متصل رئيس واپور كه به اصطلاح اينها « كماندان » مىگويند يا نايب او كه « كپيتان » مىگويند در آنجا راه مىروند و با دوربين ملاحظهء اطراف و گاهى ملاحظهء قطب‌نما ، استنباط حالت دريا و استقامت راه مىكنند . در مؤخر كشتى هم دو دايره نصب است . در اطراف دايره دسته‌ها دارد . دو نفر از عملهء كشتى هميشه آن دايره‌ها را گرفته بر حسب اشاره و فرمان رئيس يمينا و شمالا مىگردانند . پيش روى هر يك از آن دو نفر يك قطب‌نما نصب است . هميشه چشمشان متوجه قطب‌نما و گوششان مراقب فرمان كماندان است . زمام انحراف و استقامت حركت و رفتار كشتى منوط به حركت آن دايره است . يكى از غرائب و صنايع بديعهء اين نوع بشر اينجا ظاهر شده است كه اين دستگاه به اين عظمت را با اين مقدار احمال و اثقال در ميانهء امواج دريائى كه هشت روز در سواحلش كشتى سير مىكند و ساحلى نمىبيند ، به گردش يك دايره چنان به اختيار و در تحت اقتدار خود آورده كه هيچ‌اسب باتعليمى در دست هيچ‌سوار قابل كرد و بختيارى ابدا به اين درجه تمكين ندارد . پيش از اين شنيده بودم كه شخص انگليسى بر اسبى\r\n\r\n","description":"","footnote":"","page_name":" 30 ","page_number":64},
  {"content":"\r\n\r\nسوار بود ، رفتار اسب بطور شايسته مطبوع او نمىافتاد ، به اسب گفت : « از تو چه توقع مىتوان داشت ، واپور نيستى كه زمام اختيار و رفتارت در قبضهء اقتدار من باشد » اين مضمون را حمل بر اغراق شاعرانه مىكردم . بعد از ديدن اين اوضاع معلوم شد كه نتوانسته‌اند به عبارت متل و مثل هم بيان قدرت و استيلاى اينها را در اين باب كما هو حقه بكنند . جل الخالق بما ابدع و عظم القادر بما اخترع .\r\nاز اين فضاى مسطحه آنچه در مقدم كشتى است محل طنابها و پاره‌اى اسباب كشتى و محل پاره‌اى از عمله‌جات كشتى است و آنچه در مؤخر كشتى است ، در اطرافش صندليها و نيم‌تختها گذاشته‌اند ، براى نشستن و تفرج اهل كشتى . هرروز بعد از قهوه يا بعد از غذا در هواهاى سالم خوب ، از قمره‌ها بيرون آمده ، روى آن صندليها و تختها مىنشينند و سياحت آب و رفتار كشتى مىكنند و صحبت مىدارند . بالاى سر آن مجلس ، از كتان سايه‌بان كشيده‌اند كه از آب و باران محفوظ است . بعضى اشخاص هم براى صرفه در همان مسطحه ساكن مىشوند . از آنها قيمت نازلى مىگيرند و مخارج آنها هم بعهدهء خودشان است . شب و روز همانجا بسر مىبرند و در نظر اهل كشتى ، شأن فعلجات دارند .\r\nهمه‌روزه صبح پيش از آنكه مردم از خواب برخيزند عمله‌جات كشتى بالاى مسطحه را اول جاروب مىزنند . بعد از آن مىشويند ، بعد از آن پاك مىكنند و مىخشكانند . ديوارها را كه محل تكيهء مردم مىشود ، همه را با ابر و صابون ليف مىزنند و بعد از آن مىخشكانند . تا اين اعمال كرده شود ، مردم قهوه خورده بيرون مىآيند . عمله‌جات مشغول پاك كردن و صيقل دادن اسباب و آلات آهنى و برنجى كه به واپور نصب است مىشوند . اول با پارچهائى كه چرب است و گرد سنباده دارد ، بعد از آن با دستمالهاى پاك چنان صيقل مىدهند كه همه آينه و حاكى عكس است . پيشخدمتهاى قمره‌ها نيز آنوقت مشغول تنظيف اطاقهاى خوابگاه و مجلس عام مىشوند . جاهاى خواب را درست مىكنند . ظرفهاى آب را كه خالى شده پر مىكنند ، بجايش مىگذارند . طرف ادرار را بيرون برده\r\n\r\n","description":"","footnote":"","page_name":" 31 ","page_number":65},
  {"content":"\r\n\r\nمىشويند ، بجايش مىگذارند . زمين و دروديوار را دستمال مىكشند . ساير عمله - جات مشغول صيقل دادن و پاك كردن چرخها و ميل‌ها و ميخها و آنچه آلات آهنى و برنجى كه در ميان كشتى از منصوب و منقول هست مىشوند و آنى فراغت ندارند . عيان و مشهود شاهد بر اين مطلب است كه آقا محمد كاظم ، و اللّه بالقطع قلمتراش خودش را مدت العمر يك روز به اين صفا و جلاى ميخهاى واپور نتوانسته است نگاهدارد . با اين‌همه اهتمام در تشريفات در بعضى به اندازه‌اى قبول كثافت دارند كه مافوقى بر آن متصور نيست . در اين مورد باز بايد با كمال احترام چشمشان درآيد و عذر بخواهند . در اين واپور كه هستم چند زن از خانوادهء نجبا هستند در كمال لطف اندام و تقطيع لباس و تشريفات زيادشان محترم . صبح كه از خواب برمىخيزند بزك و تغيير لباس كرده با نهايت تبختر و طنازى به سطحهء كشتى مىآيند . هريك سگ كوچكى در بغل دارند . مىآيند روى تختها نشسته ، اول پيش از اعتنائى با هركس ، دستمال كتان يا ابريشمى بسيار لطيف از جيب خود بيرون آورده ، قيهاى چشمهاى سگش را با رطوبتهاى پك و پوزش پاك مىكند و همان دستمال را به روى خودش مىمالد . بعد از آن چند بوسه از چشم و پوز سگ مىكند . نوازشات مادرانه يا عاشقانه به او كرده در بغل خود راحتش مىكند ، آنوقت رو به اصحاب كرده مشغول تعارف و صحبت مىشود .\r\nديروز ديدم سگى از يكى از اهل كشتى آمد پهلوى يكى از خانمها ايستاد و به دامن شلوار او بول كرد . خانم ملتف شد . دستمال خود را بيرون آورده پاك كرد و خشكاند و دستمال را در جيب گذاشت . مردى ديگر از اهل ايطاليا همراه است . شبها در وسط اطاق بزرگ قمره بالاى ميز مىخوابد . سگى دارد قوىگردن كه در ايران كپك مىگويند . شبها وقت خواب اين سگ را مثل معشوق خيلى عزيز در آغوش گرفته ، پوزش به صورت و دهن خود مىچسباند ، سينه‌اش را به سينه‌اش مىگذارد و مىخوابد . اگر كسى بگويد وقتى كه در مذهب خود پاك بداند جاى بحث نيست ، نامربوط است . در ايران هيچ كرد بيابانى بىتربيتى با بره اين معامله\r\n\r\n","description":"","footnote":"","page_name":" 32 ","page_number":66},
  {"content":"\r\n\r\nرا نمىكند . اهل شهرستان احدى كثافات طفل خود را به اين گوارائى قبول نمىكند اين هم يكى از غرائب است كه خداوند عجب محبتى از سگ به قلب عموم اهل اين ممالك انداخته . هركس مىخواهد با كسى خيلى اظهار اخلاص و خصوصيت كند ، سگ آن شخص را بغل گرفته مىبوسد و نوازشات پدرانه مىكند .\r\n* * * \r\nروز جمعهء پنجم\r\n، بعد از ظهر به اسكلهء « پير » رسيديم - چهار ساعت واپور آنجا توقف كرد . از كشتى بيرون آمده سوار قايق شديم . از آنجا تا شهر « آتينه » « 1 » كه پايتخت دولت روم است هشت ورس است كه يك فرسخ و سبع فرسخ باشد . به درشگه سوار شده آنجا رفتم . شهرى است در نهايت قشنگى و صفا ، زياد بزرگ نيست . سوادش به قدر تهران است . كوچه و بازار و عماراتش همان وضع فرنگستان است . طرز لباسشان اغلب به طرز شاطرهاى شاهى است ، الا اينكه كلاهشان فرنگى است . لسانى مخصوص دارند اما اغلب تركى اسلامبولى و فرانسه هم مىدانند . يكسال بود سلطان مملكت را اجماع كرده بيرون كرده بودند . گفتند : مفقود الخبر است ولى با وصف اين تنظيمات مملكتى بجاى خود بود . كاركنان مملكت هريك بجاى خود مشغول عمل بودند . از قراريكه گفتند ، اهل اين ملك بسياربسيار شرير و هرزه‌اند .\r\nاز كنار دريا تا شهر ، خيابانى ساخته‌اند كه معبر كالسكه است . چون زمين آنجا خاك نرم است ، سفيد مثل گچ ، غبار و گرد زياد مىشود . در كنار راه دو سه جا چاه آب دارد متصل در سر هرچاهى چند نفر عمله آب مىكشيد و در راه مىپاشيد كه گرد نشود و مترددين به راحت عبور كنند . دو طرف راه باغستان است . در باغها جز درخت انگور و زيتون و تك‌تك درخت انجير و انار درخت ديگر نديدم . هوايش گرم است و مجاورت دريا رطوبت ندارد .\r\n\r\n\r\n","description":"","footnote":"\r\n( 1 ) - مقصود پايتخت يونان است اينكه نوشته است پايتخت دولت روم شايد منظورش دولت روم بزرگ بوده كه شامل يونان هم مىشده است .\r\n","page_name":" 33 ","page_number":67},
  {"content":"\r\n\r\nهمه كوچه‌ها و معابر شهر خشك و پرگرد . بامها و دروديوار شهر اغلب گردآلود بود . در بازار شهر هرقسم ميوهء گرمسيرى و سردسيرى زياد بود .\r\nهندوانهء خيلى خوبى دارد زياد . ساير ميوه‌جاتش نيز خوب و ارزان بود . اين دولت سى هزار قشون دارد و در كمال آسودگى در ميانهء دولت عثمانى و فرنگستان زندگانى مىكند . از هردولت ، از عثمانى گرفته تا ساير دول قريب و بعيد فرنگستان ، يك كشتى جنگى با توپخانه و قشون در كنارهء دريا مقابل اين شهر لنگر انداخته ، هميشه ايستاده‌اند و از كشتىهاى خود بيرون نمىآيند مگر به قدر ضرورت و دادوستد كه لازم داشته باشند . اين كشتىها آنجا مقيم‌اند و هريك با نشان و بيدق دولت متبوعهء خود هستند و ناظر حالت يكديگر و مراقب حالت مملكت .\r\nتقريبا سى كشتى به اين وضع و حالت آنجا اقامت دارد .\r\n* * * \r\nروز شنبه و يكشنبه\r\n، ساحلى به نظر نمىآمد مگر گاهى از دور كوهى ديده مىشد و مىگذشت .\r\n* * * \r\nروز دوشنبهء هشتم\r\n، از سه ساعتى روز كوهستان مملكت ايطاليا نمودار شد تا قريب به غروب واپور همه‌جا از كنار دريا قريب به دامنهء آن كوهستان سير كرد . تمام اين دامنهء كوهستان جنگل و باغستان تك‌تك عمارات بود ، به طرز غريبى . نه شهر بودند نه ده ، خانهائى كه به نظر مىآمد البته هريك از ديگرى دو هزار قدم ، سه هزار قدم فاصله داشت . هيچ دو خانه متصل به يكديگر نبود .\r\nالبته از اول آن كوهها تا به شهر صد هزار خانه اينطور ساخته‌اند . در اين بينها دهات آباد هم واقع شده است كه هريك پانصد خانه ، هزار خانه يا بيشتر يا كمتر دارد . بالجمله دو ساعت به غروب مانده به اسكلهء شهر « مسينه » كه از شهرهاى معتبر ايطاليا است رسيدم . واپور آنجا لنگر انداخت . نصف‌شب آنجا ماند .\r\nاما شهر مسين به غايت خوش‌وضع ، الحاق افتاده . كوههاى آن\r\n\r\n","description":"","footnote":"","page_name":" 34 ","page_number":68},
  {"content":"\r\n\r\nاطراف قدرى از كنار دريا را احاطهء خاص كرده است كه قريب به شهر بطور دهنه و بغاز واقع شده . داخل آن محوطه كه مىشود ، سه كوه در آن دهنه و اول آن محوطه هست كه روى آنها را هموار كرده قلعه‌ها و عمارات سخت براى توپخانه و غيره ساخته‌اند . آخر آن محوطه كه مواجه دريا و بغاز باشد ، شهر مسين بطور هلالى و قوسى عماراتش دور و كنار آب واقع شده است . چراغهاى گاز در همه معابر ، خاصه شارعى كه كنار آب و جلو عمارات است به نظم تمام گذاشته روشن است ، به الوان و انواع مختلف . عكس همه در آب نمودار است . از صفا و قشنگى و آبادى كسر و نقصانى نداشت . از آنجا تا شهر رم كه پايتخت دولت ايطاليا و مقر سلطنت پاپ باشد ، چهار روز با واپور و بعضى جاها با شمندفر مىروند .\r\n* * * \r\nروز سه‌شنبهء نهم\r\n، به جائى رسيديم كه ميان دريا از دو طرف معبر واپور كوهستان زياد بود . معبر واپور مثل رودخانه يا بغاز اتفاق افتاده بود . در آنجا مسير واپور رو به نقطهء مغرب است در كوهستانى طرف شمال دريا كه مملكت « كرس » است ، شهرى نمودار شد ، خيلى قشنگ و منقح در كنار دريا و مشرف بر آب . اسم آن شهر را « سنت‌مادلند » مىگويند : چون واپور توقفى نكرد ، بيش از اين اطلاع از وضع آنجا حاصل نشد . كوهستان طرف جنوب از مملكت « سردانيا » ست . در آن كوهستان عمارات و آباديهاى خوب و جنگلها و قراولخانه در كنار دريا بسيار ديده شد ، اما شهر معروفى از آن مملكت در آن ساحل نبود . - چيز تازه كه آنجا ديده شد ، اين بود كه بالاى يكى از كوهها به وضع طبيعى بدون تصرف صنعت ، سنگ كوه به تركيب خرس مجسم شده و به نظر مىآيد .\r\n* * * \r\nروز چهارشنبه\r\n، بهيچ‌وجه ساحلى به نظر نمىآيد و فضل خداوندى شامل حال بود كه دريا ابدا حركت نداشت و كشتى با نهايت سرعت مىرفت و گاهى\r\n\r\n","description":"","footnote":"","page_name":" 35 ","page_number":69},
  {"content":"\r\n\r\nدر ميان قمره ، بر شخص مشتبه مىشد كه كشتى ساكن است يا متحرك . آب را ملاحظه مىكرديم معلوم مىشد كه با كمال سرعت مىرود . اگر در آن مكانها انقلابى باشد وحشت و دهشتى دست مىدهد كه نعوذ باللّه . خداوند هرگز به هيچ كس ننمايد و دوستان ما را جميعا از اين سياحت معاف فرمايد و در هيچ‌فصل هم كه دريا نهايت آسودگى را داشته باشد ، نصيبشان نكند كه بدسياحتى است .\r\n* * * \r\nروز پنجشنبهء يازدهم\r\nپيش از طلوع آفتاب از فضل خداوند و توجه بزرگان سالما به ساحل و اسكلهء « مارسيل » رسيديم . كپيتان مرا برداشته به اتفان خود به قايق برد ، از دريا بيرون آمديم ، بگمرك‌خانه رفتيم . اسباب مرا بگمرك داد و به يكى از رؤساى كمرگخانه معرفى مرا كرده مراجعت كرد . رئيس گمرگخانه آدمى همراه من كرد تا مرا به منزل قونسول دولت عليه راهنمائى كرد . قونسول ما فرانسه « 1 » بود ، فارسى نمىدانست . چنانچه من هم فرانسه نمىدانستم . مدتى صحبت با اشاره داشتم .\r\nآدم مهربانى بود . بعد از شناختن ، اصرار داشت كه بمانم ، قبول نكردم و خواهش نمودم كه هرچه ممكن است تعجيل در حركتم كند ، بىتأمل آدمى همراهم كرد ، آمد اسباب را از گمركخانه گرفت . به اتفاق يكنفر مأمور از گمركخانه مرا برداشته به كالسكه نشسته ، به عمارتى كه در اينجا كرايهء راه‌آهن را مىگيرند و بليط مىدهند بردند و به مباشرين آنجا سپرده ، مراجعت نمودند تا اول زوال آنجا ماندم . كرايهء راه‌آهن را داديم بليط گرفته وقت ظهر از آنجا با جمعى ديگر كه هم از آن كشتى مىآمدند به كالسگه نشسته به عمارت ديگر رسيديم . سه فقره اطاق بود . هردسته از مردم به ترتيب و مراتب نمرهء بليطى كه داشتند جداجدا در آن اطاقها پذيرائى كردند و ساعتى نشاندند . بعد از آن درب اطاقها را از طرف ديگر كه محازى و مقابل كالسگهاى راه‌آهن بود باز كردند . اهل هراطاقى به كالسگه‌هاى مقابل اطاق خودشان داخل شدند . همه جابجا شدند كالسگه‌ها روانه شد . اما وضع كالسگه‌ها اين بود كه\r\n\r\n\r\n","description":"","footnote":"\r\n( 1 ) - فرانسوى بود .\r\n","page_name":" 36 ","page_number":70},
  {"content":"\r\n\r\nيكدستگاه اسباب ديك آب و كورهء آتش و دودكشى كه همه اسباب آنها آهن بود بر روى عرادهء آهنى در جلو بود . و چهل و دو كالسگهء سرپوشيده كه دو طرف كالسگه‌ها آغشقه « 1 » و آينه داشت ، عقب يكديگر به آن دستگاه ديك بخار بواسطهء پيچها و قلابها ربط داده و بسته بودند . همهء آنها را همان عرادهء ديك بخار با خود مىكشيد . در آن كالسكه‌ها هريكى هشت نفر آدم نشسته بود . در سقف هركالسگه چراغى قرار داده بودند كه دودش بىآنكه بهواى ميان كالسكه برسد ، بيرون مىرفت و روشنى آن تماما ميان كالسگه مىافتاد . وقت حركت كالسگه كه ظهر بود ، چراغها را روشن كردند . در خيال بودم كه اين ميان روز و هواى روشن چه حاجت به چراغ است . ساعتى نگذشت يك دفعه ديدم هوا تاريك و شب شد . ملتفت شدم كه كالسگه به جائى رسيده است كه راه از زير كوه است . آنوقت فايدهء چراغها معلوم شد . به قدر يك ربع ساعت كالسگه در زير كوه مىرفت كه هيچ آثار روشنى در هيچ طرف پيدا نبود . به قاعدهء حركت كالسگه كه در ربع ساعت آن ظلماب را طى كرد ، بايد از ابتدا تا انتهاى آن راه زير كوه ، سه فرسخ باشد كه همه‌جا كوه را تراشيده سوراخ كرده‌اند و راه‌آهن ساخته‌اند و همچنين تا پاريس رسيديم ، سيزده موضع همينطور كالسگه‌ها از زير كوه آمد . بعضى جاها ده دقيقه يا پنج شش دقيقه و كمتر و زيادتر ، اين راههاى تاريك زير كوه را طى مىكرد و باز به فضاهاى روشن بسيار باصفا مىرسيد . اما زيادتر و دور تر از همه آن بود كه پانزده دقيقه بود . قدرت و استطاعت مخلوق را اينجا بايد ديد كه چه كار سخت را از پيش برده ، و چه‌قدر خرج كرده‌اند و به چه‌اندازه مراقبت دارند كه تمام آنراهها در روشن و تاريك به وضعى تميز و شسته و روفته بود كه از مارسيل تا پاريس در وسط راه يك‌پارچه سنگ و خاك و خاشاك ديده نشد . همه روز گويا عمله‌جات مخصوص مراقبند كه راه را بروبند . در صحرا و كوههاى اطراف آن راه جز سبزه و درختهاى جنگلى و گلهاى\r\n\r\n\r\n","description":"","footnote":"\r\n( 1 ) - آغشقه كلمه روسى است كه ترك‌زبانان نيز استعمال مىكنند به معنى پنجره آمده . آتوشقه يا آتشغه هم آمده است .\r\n","page_name":" 37 ","page_number":71},
  {"content":"\r\n\r\nالوان و خانهاى عالى و قشنگ چيزى ديده نمىشد . اگرچه در ميانه مارسيل كه خود شهر بسيار بزرگ و معتبرى است و پاريس كه پايتخت فرانسه است ، يك شهر بيشتر نيست و باقى آباديها و عمارات دهات است ، ولى اغلب باهم بطورى اتصال دارند كه ده از شهر و شهر از ده تميز داده نمىشود . خلاصه كالسگهء بخار با آن سرعت سير كه اسب پردو ، در تاخت به او نمىرسد ، از مارسيل تا پاريس در مدت بيست و هشت ساعت آمد . مسافت آن به اصطلاح فرانسه هشتصدهزار مطر است كه ذرع فرانسه باشد . هرشش هزار ذرع تقريبا يك فرسخ ايرانى است كه تماما بالتقريب هفتاد و پنج فرسخ مىشود . بالجمله روز ديگر كه جمعهء دوازدهم ربيع الاول بود ، وارد شهر پاريس شدم ، در ساعت چهار بعد از ظهر .\r\n* * * \r\nروز جمعهء دوازدهم شهر ربيع الاول\r\n، چهار ساعت از ظهر گذشته به شهر پاريس وارد شدم كه عاليجاه عبد الرسولخان « 1 » سرهنگ كه رئيس متعلمين مأمور پاريس بود ، صبح آن روز را برحسب فرمايش جناب حسنعلى خان « 2 » وزيرمختار مقيم پاريس با كالسگه مخصوص براى افتخار و رهنمونى بنده به سفارت سنيه ، بر سر راه‌آهن آمده ، از ورودم اثرى نديده ، مراجعت كرده بودند . معهذا يكى از كالسگه‌هائى را كه رسم است در سر راه‌آهن براى كرايه دادن حاضر دارند گرفته و در آن نشستم و همين كه به كالسگه‌چى اسم سفارت دولت عليه را حالى كردم روانه شد . پس از ساعتى به سفارت سنيه رسيدم و بشرف خدمت جناب وزيرمختار فائز\r\n\r\n\r\n","description":"","footnote":"\r\n( 1 ) - عبد الرسولخان نورهء حاج محمد حسينخان صدر اعظم اصفهانى اولين سرپرست محصلين ايرانى در كشور فرانسه بود .\r\n( 2 ) - حسنعلى خان گروسى ( 1237 - 1317 ه . ق ) ملقب به اميرنظام ازجملهء رجال لايق و ارزندهء دورهء قاجاريه است . از سال 1276 الى 1282 ه . ق وزيرمختار ايران مقيم پاريس بود . براى اطلاعات بيشتر دربارهء او به تاريخ رجال ايران تأليف مهدى بامداد جلد اول صفحه 359 مراجعه شود .\r\n","page_name":" 38 ","page_number":72},
  {"content":"\r\n\r\nشده ، از نعم غير مترقبه ، جناب بندگان خدايگان ناصر الملك « 1 » دام مجده نيز كه چند روزى پيش از اين به پاريس تشريف آورده بودند ، هم در آنجا تشريف داشتند و در حضور ايشان اكتساب شرف و اطمينان و انبساطى به نهايت حاصل شد و هم از ملاقات برادر عزيز و نور چشم گرامى ميرزا محمود « 2 » كه پنجسال بود به مفارقتش مبتلا بودم و در آنجا مشغول تحصيل علوم بود ، مبتهج و مسرور شدم . از جانب جناب خدايگان و جناب حسنعلى خان وزيرمختار ، لوازم التفات و مرحمت مبذول شد و بفرمايش ايشان منزل مخصوص برايم در ميهمانخانه كه قريب به سفارت بود معين گرديد .\r\nولى تا ساعت نصف‌شب را در سفارت بودم و بعد از صرف شام در خدمت جنابان معظم اليهما به گردش شهر و تماشاى يكى از مجالس بال كه معروف است به « شاتودوفلر » رفتيم . تعريف و توصيف وضع شهر و كوچه‌ها و چراغها و قهوه‌خانه‌ها از حيز تحرير و تقرير خارج است و هرقدر به دقت نوشته شود ، باز ناقص است و تا كسى نبيند نمىتواند تصور كند كه چه وضع است .\r\nاما مجلس بال كه مسمى بود به « شاتودوفلر » اجمالش اينكه ، باغى است مملو از انواع گلها و رياحين ولى به نزاهت و وضعيتى كه تا كسى نبيند نمىتواند از تحرير و تقرير تصور صورتى نمايد و در خلال گلها و درختها به وضعهاى مختلف خيابان است ، در نهايت پاكى و پاكيزگى . در هرپنج قدم فاصله نيم‌تختها و صندليها كنار خيابان نصب است ، براى نشستن مردم . و نيز در ميان درختها و گلها\r\n\r\n\r\n","description":"","footnote":"\r\n( 1 ) - محمود خان ناصر الملك در سال 1279 ه . ق به سمت وزيرمختار ايران در دربار انگلستان مأمور گرديد . در سال 1281 موقتأ به تهران آمد و سال بعد به لندن بازگشت . براى اطلاع بيشتر دربارهء او به تاريخ رجال ايران تأليف مهدى بامداد جلد چهارم صفحهء 54 مراجعه گردد .\r\n( 2 ) - ميرزا محمود خان مشير الوزاره و بعد مشاور الملك . برادر كوچك ميرزا خانلر خان از شاگردان دار الفنون و جزو اولين دستهء محصلينى بود كه در سال 1275 ه - ق جهت ادامهء تحصيل به پاريس اعزام گرديد .\r\n","page_name":" 39 ","page_number":73},
  {"content":"\r\n\r\nو خيابانها ، بقدرى چراغ‌گاز روشن است كه چشم خيره مىشود . و وسط باغ عمارتى به وضع كلاه‌فرنگى ساخته شده است ، ولى مزين به انواع زينت . درون و بيرونش از بنيان تا سقف مملو است از چراغهاى به تركيب مختلف و بلورهاى به الوان مختلف .\r\nدر آن عمارت جمعى كثير از اهل طرب نشسته ، بقانون موسيقى به اشاره و ايماى يكنفر معلم كه پيش روى همه نشسته است ، ساز و موزيكال مىزنند . اطراف اين عمارت را فضاى وسيع احاطه كرده كه از تخته مفروش است و هنگام ساز قريب هزار نفر يا متجاوز ، زن و مرد مىرقصند ، با كمال نظم . هرزنى دستى در گردن جوانى حمايل كرده به معاونت او متمايل است و هرمردى پرىپيكرى را در آغوش كشيده با ضرب اصول پاىكوبان و چرخ‌زنان است و در اطراف اين فضا نيز صندليها و تختها گذاشته ، تماشائيان نشسته هركسى سيمين‌بدنى را در كنار گرفته ، و از هردرى راز مىگويد و گاهى از هرقسم شرابى كه بخواهد در برابر او حاضر مىشود ، ترطيت « 1 » دماغ كرده و عند التقاضا لعل مىآلود جليس انيس را مىبوسد . نه از كسى پرهيزى نه كسى را از كسى گريزى است . زيرا كه در آن دار السرور دست تعرض از دامن هركس دور است . بالجمله از اول شب تا نصف شب ، اين بساط گسترده بود و البته سه هزار مرد و زن در آن باغ بگردش و صحبت و تغنى « 2 » و تجرع « 3 » و رقص و سماع و مطايبه و معاشقه و مغازله و معاهده و مواعده و مساحقه « 4 » و معانقه و ملامسه مشغولند . عجب اينست كه در مجمع كذايى و آزادى چنانى ، از احدى صدائى كه بوى نفاق و شتاق « 5 » داشته باشد ، بلند نمىشود ، و هيچكس صدا به صحبت بلند نمىكند تا به نزاع و خشونت چه رسد . بالجمله دوازده روز در پاريس توقف نموده سياحت وضع و طرز آنجا را بقدرى كه ميسر شد كرديم كه تفصيل آن از حيز تحرير خارج است .\r\n\r\n\r\n","description":"","footnote":"\r\n( 1 ) - تر و تازه\r\n( 2 ) - آوازخوانى\r\n( 3 ) - جرعه‌نوشى\r\n( 4 ) - كف‌زدن\r\n( 5 ) - مخالفت و دشمنى\r\n","page_name":" 40 ","page_number":74},
  {"content":"\r\n\r\nروز بيست و چهارم ربيع الاول در خدمت جناب ناصر الملك ، اخوى ميرزا محمود را برداشته روانهء لندن شدم . شش ساعت در راه‌آهن رفتيم ، در كنار درياى محيط شهرى واقع است مسمى به « بولن » كه از اين سمت منتهاى خاك فرانسه است .\r\nچون دريا منقلب بود ، آنشب را در مهمانخانهء بولن بسربرده به راحت گذرانديم .\r\nصبح ديگر به سياحت آن شهر و كنار دريا رفتيم . شهرى است با كمال بها و صفا اهلش فرانسه‌اند « 1 » ولى بواسطهء قرب جوار با انگليس از هردو طايفه در آنجا بسيارند . ماهرويان هردو فرقه در آنجا مجمعى دارند و پريشانى عالمى را ضامنند و فرض خود مىشمارند . شب ديگر نيز آنجا بسر رفت .\r\n* * * \r\nروز بيست و پنجم\r\nبه توقف و سياحت بولن گذشت\r\n* * * \r\nروز بيست و ششم ربيع الاول\r\nاز آنجا روانه شده دو ساعت در درياى محيط و دو ساعت در خاك انگليس كه اولش شهرى بود مسمى به فوكستن سير كرده ، بواسطهء راه‌آهن وقت عصر وارد لندن شده در ويكتوريه استيشن كه يك منزلگاه راه‌آهن است فرود آمديم . كالسكهء سفارت در آنجا حاضر بود و عاليجاه محمد على خان نايب اول سفارت تا آنجا استقبال نموده ، بالاتفاق روانهء سفارت شديم و مدت چهارده ماه تمام در لندن توقف شد .\r\nاما وقايع زمان توقف شهر لندن و اوضاع آن مملكت طورى است كه بعد از آنكه شخص با كمال شعور و حواس ، چندسال آنجا زندگانى كند باز نمىتواند بفهمد چه كرده‌اند . دروديوار مملو است از ثروت و حشمت و علم و صنعت و قدرت . زمين را اگر تا گاوماهى بشكافند ، چرخها و لوله‌ها و آثار صنعت بقدرى ديده مىشود كه حواس را واله و مختل مىكند . عظمت شهر طورى است كه مسلما اولين شهر دنياست و اهلش از حيث دولت و علم و تدبير\r\n\r\n\r\n","description":"","footnote":"\r\n( 1 ) - فرانسوى\r\n","page_name":" 41 ","page_number":75},
  {"content":"\r\n\r\nملكى و حسن جمال و لطافت اندام بزرگترين و اولين ملت دنيا .\r\nيكى از شبها به پارلمنت رفتيم . پارلمنت گفتگو و مشاوره است ، و در اصطلاح انگليسى مجلسى است كه براى گفتگوى امور دولتى و ملكى منعقد مىشود كه به اصطلاح ايران دار الشوراى كبرى باشد . عمارتى در كمال حشمت و عظمت در معمورهء شهر لندن كه آنجا را « سيتى » مىگويند ، در كنار رود طمس ساخته‌اند و مىگويند قريب به هزار سال است اصلش ساخته شده ، ولى از وقتى كه وضع آن را تغيير داده چنان كه حالا هست ساخته‌اند ، تاكنون ششصد سال است .\r\nبناى غريبى است كه از تقرير و تحرير نمىتوان تصور كرد . بعد از وضع جاهاى خالى كه براى مردم متفرقه و اشخاصى كه بايد منتظر وقت دخول بشوند و دفتر خانها و هزار چيز ديگر ، اجمالا مشتمل است بر دو مجلس . يكى را « هوس آف لارد » مىگويند ، يعنى خانهء لاردها كه محل اجتماع امراى مملكت است .\r\nدر آن مجلس محل معينى كه هم خارج و هم داخل آن مجلس محسوب مىشود ، مخصوص پادشاه است . در اطراف مجلس ، امرا و وكلاى دولت نشسته در حل و عقد امور دولتى گفتگو مىكنند و در هرمسئله رأيشان به هرچه قرار گرفت ، صورت صوابديد خود را به آن مجلس ديگر كه متعلق به رعيت است ، مىفرستند تا به امضاى آنها برسد . مجلس ديگر را « هوس كامون » مىگويند يعنى خانهء عامه كه محل اجتماع وكلاى رعيت و ملت انگليس است .\r\nاز جانب اهل هرشهر و هرقريهء انگليس وكيلى به رضا و ميل عامهء رعيت آن محل معين شده ، در آن مجلس جاى مخصوص دارد و عدد آنها تا حال كه سال هزار و دويست و هشتاد و يك هجرى است ، به هزار و ششصد رسيده است . اين مجلس فضائى است با كمال وسعت و مسقف . اطراف آن بطور - منبر ، نيم‌تختها متصل يكديگر گذاشته‌اند تا چهار مرتبه و آنها محل نشيمن اجزاى مجلس است . مرتبهء فوقانى هم دارد كه آن نيز تا زير سقف منبر مانند نيم‌تخت گذاشته شده است ، براى متفرقه كه اذن دخول داشته باشند ، و در\r\n\r\n","description":"","footnote":"","page_name":" 42 ","page_number":76},
  {"content":"\r\n\r\nيك سمت مجلس روبروى اهل مجلس منبرى سرپوشيده با زينتهاى فاخر نصب است . يكى از مشايخ قوم كه رتبهء كشيشى و رياست مذهبى دارد با لباسهاى زربفت و تشريفات مخصوص بر آن منبر نشسته . پيش روى او تختى گذاشته‌اند .\r\nتاج و تبرزين مرصع كه ادوات و علامات سلطنت است ، روى آن تخت گذاشته شده است و اين فقره مشعر بر اين است كه سلطنت حق عموم ملت است .\r\nربطى به شخص واحد ندارد . هركس را عامهء مردم صلاح دانند و اهل آن مجلس كه وكلاى رعيتند شايسته بدانند ، بر خود پادشاه مىكنند . و در اطراف مجلس وكلاى رعيت و وزرائى كه از سلسلهء امرا هستند نشسته در امور داخله و مصالح و مفاسد مملكت گفتگو مىكنند و اگر كسى ايرادى بر امور دولتى داشته باشد ، بيان مىكند كه مثلا فلان وزير در فلان امر كه فلان قسم اقدام كرده ، چنان به نظر مىآيد كه خطا كرده . يا آنكه معلوم نيست چه صلاح ملاحظه كرده است ، بايد صلاح‌ديد خود را در اين مجلس اظهار كند ، تا معلوم شود كه عمل او مقرون بصرفهء ملت انگليس بوده يا نه . آن وزير اگر حاضر است با كمال ادب برخاسته دلايل صحت عمل خود را بيان مىكند و اگر حاضر نيست به او اخبار مىكنند در روز ديگر حاضر مىشود ، يا نايب و وكيلى از جانب خود معين كرده به آن مجلس مىفرستد و مدعى خود را مجاب مىكند . اگر از عهدهء جواب برنيامد و مجلس پارلمنت تصديق بر قصور يا تقصير او كردند ، همان سال معزول مىشود . اما نه بخفت و افتضاح ، بلكه همين كه كار به اينجا رسيد ، خود از خدمت استعفا مىكند .\r\nو اما طرز مكالمه اينست كه آنكس كه مطلبى ، حرفى دارد پيش از وقت ، مطالب و دلايل خود را ترتيب كرده مىنويسد و يادداشت مىكند و وقت گفتگو از جاى خود برخاسته مىايستد و رو به منبر كرده به آن رئيس مجلس خطاب مىكند و خيالات خود را مىگويد تا آخر . همين كه تمام شد آن يادداشت تقريرات خود را مىدهد مىبرند پيش روى رئيس مجلس مىگذارند . بعد آن\r\n\r\n","description":"","footnote":"","page_name":" 43 ","page_number":77},
  {"content":"\r\n\r\nوزير مدعى عليه برمىخيزد و شروع به جواب مىكند .\r\nفقره‌به‌فقره جواب مىگويد تا آخر . در اين بين احدى تكلم نمىكند .\r\nبعد اجزاى مجلس تقريرات طرفين به عقلهاى خود صرافى كرده ، هركس عقيدهء خود را نوشته مىدهد . بعد از اتمام تصديقات مصدق و تكذيب طرفين را مىسنجد . مصدق هرطرف بيشتر شد قول او معتبر است . بعد از آنكه به اينجا منتهى شد ، صورت‌مجلس را به عرض ملكه مىرسانند ، او نيز قول غالب را امضاء مىكند و نيز در آن مجلس در يك سمت چندين محرر نشسته با خط رمز مخصوصى با كمال سرعت تقريرات اهل مجلس را مىنويسند و همان ساعت فقره‌به‌فقره به تلگرافخانه مىفرستند و فى الفور به دفترخانهء روزنامه اعلام مىكنند و بلافاصله چاپ مىشود و قبل از آنكه مجلس منقضى شود آن گفتگوها در همه شهر لندن منتشر مىشود و به فاصلهء چهار پنج ساعت آن روزنامه‌ها به جميع شهر و دهات مملكت انگليس مىرسد و كل آحاد رعيت مطلع مىشوند كه امروز يا امشب در پارلمنت چه گفتگو شده است .\r\nدر آن شب كه ما بوديم يكى از وكلاى رعيت در چند مسئله ايراداتى بر آرل رسل كه وزير امور خارجهء دولت انگليس بود داشت . در بين مكالمهء او « لارد - پالمرستان » كه صدراعظم آندولت بود نيز حضور بهمرسانيد . اما طريقهء دخول او به مجلس مثل يكى از آحاد رعيت بود . با كمال ادب و خفض جناح كلاهش را برداشته به دست گرفته بود . وقتى كه داخل شد احدى ملتفت او نشد ، آمد و در كنار مجلس بدون ملاحظهء صدر و ذيل نشست و مثل ساير مردم تقريرات آن مرد را سامع و مستمع شد . طرفه اينكه لارد پالمرستان با آرل رسل كه وزير امور خارجه بود در تدابير و امور دولتى متحد الخيال و همرأى و متفق بودند ، بلكه همه وزراى آن‌وقت در همه امور متفق الرأى هستند كه اگر بر هريك ايرادى وارد آيد ، در حقيقت همه خاطى خواهند بود و همه بايد استعفا كنند و طبقهء ديگر منصوب مىشوند . اينست كه وزارتهاى\r\n\r\n","description":"","footnote":"","page_name":" 44 ","page_number":78},
  {"content":"\r\n\r\nدولت انگليس هميشه داير بين دو فرقه است . يكى را « لارد دربى » مىگويند كه رئيس آنها خود لارد دربى است و وقتى كه وزارت به آنها برسد ، لارد دربى صدراعظم مىشود و ساير اتباع او متكفل ساير وزارتها مىشوند . طايفهء ديگر را « فمرنرى » مىگويند كه رئيس آنها « لارد پالمرستان » است كه در آن سنوات صدراعظم بود ، آرل رسل وزير امور خارجه بود .\r\nخلاصه ايرادهاى آن مرد وكيل رعيت بر آرل رسل اجمالا يكى اين بود كه جزاير سبعه كه مال دولت يونان بود و چندين سال است حوادث عالم آنها را به تصرف دولت انگليس داد و دولت انگليس انواع تصرفات مالكانه در آنجا كرد و استحكامات در آنجا از قبيل قراولخانه و توپخانه و قورخانه‌ها و باستيانها ساخت ، سال گذشته كه ملت گرك از سلطان سابق آنجا شاكى و از سوء سلوك او متعرض شدند و مراتب اعتراض خود را به عرض او رسانيدند و او نيز از سلطنت آنجا استعفا كرده به مملكت نمسه كه موطن اصلى او بود رفت و پس از آن ملت گرك از دولت انگليس و ساير دول بزرك يرپ استدعاى تعيين يك پادشاه عاقل كامل كافى تربيت‌يافته نمودند و دولت انگليس شاهزاده « سر كريستيان » پادشاه دانمارك را كه برادرزن وليعهد دولت انگليس است به پادشاهى آنجا مقرر كرد و ساير دول نيز امضا داشتند و بعد از آن بواسطهء قرابتى كه اين پادشاه جديد با وليعهد اين دولت داشت و مناسب بود كه دربارهء آن دولت و آن ملت از جانب دولت انگليس مكرمت شايسته به ظهور آيد .\r\nرجال اين دولت صلاح در آن ديدند كه جزاير سبعه را به دولت معزى اليها واگذارند . آرل رسل مقرر داشته است كه اين ابنيه و استحكامات را از آنجا خراب كرده بعد از آن به تصرف دولت يونان بدهند و اين معنى دليل بين است بر پستى همت و دنائت دولت انگليس و هم دلالت بر اين مىكند كه دولت انگليس خائف است از اينكه مبادا در تصرف دولت يونان ، اهل جزاير را با آن استحكامات ، اسباب ضعفى در آن حدود براى انگليس حادث شود ، يا آنكه\r\n\r\n","description":"","footnote":"","page_name":" 45 ","page_number":79},
  {"content":"\r\n\r\nدول ديگر وقتى آن جزاير را تصاحب كنند و مؤسس يك طرحى شوند كه منافى پلتيك دولت انگليس باشد و اين دولت از تدارك آن قاصر آيد . هريك از اين شقوق كه از اين عمل او متبادر به اذهان باشد ، مناسب شأن و شوكت دولت انگليس نيست و ملت انگليس قبول چنين خفتى را براى دولت خود نمىكند .\r\nراى صواب اين بود كه اگر رد جزاير سبعه منافى با پلتيك حاليه و يا ماليهء دولت انگليس است ، اين عطيه را به عاطفتى دگر تبديل كنند و الا با همين حالت حاليه به رفع سبب و انكسار منضمات اين واگذارند .\r\nمسئله ديگر اينكه بعد از اينكه اهل « پلنى » كه اهل « لهستان » باشد از اطاعت دولت روس سر باز زد و خواهش آزادى كرد و امپراطور روس از اين معنى مضايقه نمود و آنها را مثل ساير رعيت و ملت خود اسير و ذليل احكام اوامر و نواهى خود خواست و آنها عرض حال خود به دولت انگليس كردند و دولت انگليس آنها را محق دانست و بواسطهء نوشتهء رسميه كه در السنه و افواه همه ملل منشر است ، دولت روس را از اين سلوك ناپسنديده منع كرد و امپراطور روس جواب سخت نوشت و اين تكليف منصفانهء دولت انگليس را رد كرد ، چرا دولت انگليس آن جواب ناگوار را متحمل شد و به حمايت پلنىها برنخاست تا كارشان به آنجا كشيد كه جمعى كثير از بندگان خدا به اطمينان حمايت اين دولت ايستادگى كردند . بعضى به دست ملت روس كشته و برخى به كمال ذلت اسير و محبوس « سيبر » شدند و اغلب بيچاره ، پايمال مراكب بيرحمى و بىتربيتى قشون روس گرديدند و اينك كاغذها و مراسلات خون‌آلود آن بيچاره‌هاست كه در اطراف عالم از مصائب و ظلمهايى كه بر آنها رفته و از بىحميتى و بىغيرتى دولت انگليس حكايت مىكند . ملت انگليس از قبول اين نسبت براى دولت خود ابا دارد .\r\nمسئله ديگر ، در باب دانمارك بود و تقرير اين گفتگو منوط به مقدمه‌ايست كه عرض شود تا مطلبى از گفتگوى آن مرد وكيل در پارلمنت به دست آيد .\r\n\r\n","description":"","footnote":"","page_name":" 46 ","page_number":80},
  {"content":"\r\n\r\nاما آن مقدمه اينست كه دولت دانمارك سلطنتى است مستقل كه تابع هيچ دولتى نيست و سابق بر اين خيلى قوى بوده . در اين زمان نيز خود بالاستقلال دولتى است صاحب همه چيز و از طرفى حد و سيرش متصل است به حدود نمسا ، و ممالك نمسا وسعتى بغايت عريض و طويل دارد كه در اين زمان چندين پادشاه مقتدر معتبر در آن ممالك سلطنت مىكنند و چندين ايالت نيز در آن ملك داير است كه آنها اگرچه دولت معتبر هستند ولى در قبول اطاعت و حمايت هر دولت و عدم قبول مختارند . دو دولت مشهور بزرك قوى در آن ممالك است يكى دولت « پروس » ، ديگرى دولت « اتريش » . مابقى دول كوچك و ايالتها را دوش مىگويند و كليه اهل نمسا را در يرپ ، آلمان و ژرمان و به اصطلاح انگليسى « جرمن » مىگويند . و در يكى از پاىتختهاى قديم آن ممالك مجلسى دارند مثل مجلس پارلمنت انگليس كه سالى چند ماه به وقت معين ، آن مجلس باز مىشود و وكلاى همه دول قوى و ضعيف و ايالتهاى ممالك آلمان در آن مجلس جمع شده قرار كليهء امور ممالك و دولتهاى خود را مىدهند و تكاليف سايره ميانهء خودشانرا معين نموده متفرق مىشوند . و آن مجلس را كنفدراسيون ژرمانيك مىنامند ، يعنى مجلس شوراى ژرمانيها كه رجوع همه دول و ايالتهاى ممالك نمسه به آن مجلس است ، و در واقع همه تابع احكامى هستند كه از آن مجلس به صلاح و صوابديد وكلاى همه ملت آلمان صادر شود . پس از عرض اين مقدمه ، دانستن اين فقره نيز لازمست كه دو ايالت از ايالتهاى نمسا در حدود دانمارك واقع است يكى را « هولستن » ، يكى را « شلزويك » مىنامند و اينها مثل ساير دول و ايالتهاى آلمان ، هميشه رجوعشان به همان مجلس كنفدراسيون ژرمانيك بود ، تا اينكه سلطنت دانمارك به فردريك رسيد و او در سال پانزدهم جلوس ميمنت مأنوس اعليحضرت اقدس ظل اللهى ابو النصر و الظفر شاهنشاه اسلام‌پناه ناصر الدين شاه خلد اللّه ملكه و سلطانه كه اين سفارت سنيه « 1 » حسب الامر\r\n\r\n\r\n","description":"","footnote":"\r\n( 1 ) - مقصود خودش است .\r\n","page_name":" 47 ","page_number":81},
  {"content":"\r\n\r\nالاقدس الاعلى بر آن ممالك مأمور شد ، عالم فانى را بدرود كرد . چون آن پادشاه خود از سلطانزادگان آلمان بود و صاحب تخت و تاج مملكت دانمارك شد ، آن دو ايالت آلمان هم كه « هولستن » و « شلزويك » باشد به اختيار ميل خود ربقه طاعت و رعيتى او را زيب رقبهء مفاخرت خود دانسته ، سالها بر اين برآمد و « فردريك » بلامزاحم بر دانمارك و آن دوش‌ها حكم رانده ، رفته‌رفته رجوع آن دوش‌ها از كنفدراسيون ژرمانيك موقوف و منقطع شد و مثل ملت دانمارك تصرفات و تدابير فردريك و اجزاى دولتش از براى مصالح امور خود كافى ديدند و چون فردريك بلا وارث بود ، ولايت‌عهد را به « كريستيان » كه يكى از احفاد سلاطين قديم دانمارك بود و به رزانت رأى و طبع سليم و مراتب تربيت او را شايسته ديد ، تفويض كرد . و در عهدنامه تصريح شد كه كريستيان وليعهد فردريك است و آنچه در تحت سلطنت و حكومت فردريك است بعد از او موافق اين عهدنامه بايد در تحت قلمرو سلطنت كريستيان باشد و چنانچه رسم است آن عهدنامه به امضاى همه دول بزرك يرپ خاصه دولت انگليس و فرانسه با قيد ضمانت حفظ فصول آن رسيده ، در دولت دانمارك محفوظ بود .\r\nبعد از انتقال فردريك كه سلطنت دانمارك و مضافات به حكم ولايت‌عهد به كريستيان تعلق گرفت . دوش‌ها خودسرى و آزادى سابق خود را سند كرده از اطاعت پادشاه دانمارك معرض شده ، خواستند كما فى السابق در امور خود رجوع به كنفدراسيون ژرمانيك نمايند . كريستيان به نص عهدنامه متمسك شده خود را مالك بالاستحقاق دوشىها دانست و به فرستادن قشون بحرى و برى و تهيهء جنگ اسباب استقلال و آثار سلطنت خود را در هولستن و شلزويك استحكام داد .\r\nاهل آنجا ملتجى به دول پروس و اتريش كه دول قويهء آلمانند شدند . آنها نيز بواسطه اهليت و اتفاق ملتى بحمايت آنها برخاستند . به دولت دانمارك اعلام كردند كه يا دوشىها را واگذار ، يا براى جنگ حاضر شو . كريستيان داورى به دولت انگليس و فرانسه برد و از آنها تصديق خواست . هردو دولت بر حقانيت\r\n\r\n","description":"","footnote":"","page_name":" 48 ","page_number":82},
  {"content":"\r\n\r\nكريستيان تصديق كردند و بر خطاى دولت پروس و اتريش تصريح نمودند و طورى نوشتند كه كريستيان به حمايت آنها مخصوصا به دولت انگليس اطمينان حاصل كرده با استعدادى كه در مقابل پروس و اتريش قليل بود آمادهء جنگ شد و نائرهء حرب در بروبحر زبانه كشيد . هماره چندين جنگ نمايان مردانه كرد . بالاخره جمعى كثير از قشون و ملت دانمارك به كشتن رفت و دوشىها از تصرف كريستيان انتراع يافت و از طرف دولت انگليس بهيچ‌وجه آثار حمايت و اظهار حياتى ناشى نشد . اين بود كه آن شخص در پارلمنت بر آرل رسل ايراد كرد كه بعد از اين‌كه دولت دانمارك وضع بىاعتدال دول پروس و اتريش را به دولت انگليس اظهار كرد و دولت انگليس او را محق دانست و تصديق او كرد و طورى جواب داد كه دولت دانمارك بحمايت او معتقد و اميدوار شد ، چرا حمايت نكرد و ساكت شد تا آنهمه مردم دانمارك تلف شد و دوشىها به غير حق از سلطنت دانمارك موضوع و مفروز شدند . ملت انگليس اين بىثباتى را مناسب شأن دولت خود نمىداند . و همچنين چندين فقرهء ديگر از قبيل سوء سلوك و بيرحمى مأمورين انگليس كه در ژاپن بوده و جواب مراسلهء امپراطور فرانسه كه بطور خوش نوشته نشده بود و مايهء رنجش ملت فرانسه شده كه تفصيل هريك شرحى طويل لازم دارد و مورث كلال است ، بيان كرد و بجاى خود نشست . « مستر ليارد » كه مستشار و معاون وزارت امور خارجه بود برخاسته از جانب آرل رسل شروع به جواب كرد و براى هريك از ايرادات شروحى مفصل محتوى بر تواريخى مبسوط بيان نمود كه اجمالش اين بود :\r\nاما در باب رد كردن جزاير سبعه بعد از خراب كردن ابنيه و استحكامات آنجا گفت : از وقتى كه دولت و ملت يونان مايل به تربيت و انسانيت شدند ، دولت انگليس محض رعايت حقوق انسانيت ، در هرعصرى دربارهء آنها به هر درجه كه وقت مساعدت داشت كوتاهى ننمود و آن ملت را هميشه از تطاول دول همجوار بواسطهء گماشتن كشتىهاى جنگى و تحمل خرجهاى گزاف مضايقه\r\n\r\n","description":"","footnote":"","page_name":" 49 ","page_number":83},
  {"content":"\r\n\r\nنكرد . چنانچه در فلان عصر گذشته ، فلان تقويت را كرد كه آن تفصيلى به لاطايل دارد و كذلك فلان و فلان . و همچنين سال گذشته كه از پادشاه خودشان ناراضى شدند و او به ولايت خود رفت ، دولت انگليس اهتمامات حسنه در حفظ منظمات صيانت قواعد ادارهء ملكى آنها به كار برد تا اينكه به خواهش خود آنها پادشاه نجيب تربيت‌يافتهء خيرخواه براى آنها معين نمود . سخن كه به اينجا رسيد آن شخص وكيل كه مدعى بود از جا برخاست . كلاه برداشت گفت : من از شما طلب عفو مىكنم . بلى آن پادشاه كه معين كرده ، جوان و كم‌تجربه و بىعقل است . باز بالاى نيم‌تخت دراز كشيد و به خوردن پرتقال مشغول شد . مستر ليارد گفت : اما رد كردن جزاير سبعه براى اين بود كه در حق دولت گرك از جانب دولت انگليس ، يك اكرام بزرگى شده باشد و آشكار است كه براى آن دولت اكرام و احسانى بزرگتر از اين فقره متصور نبود و براى دولت انگليس جز تحصيل يك شأن بزرك و نام نيك ، نتيجه‌اى نمىشد . اين بود كه وزراى عظام دولت انگليس ، اين عمل را امضاء داشتند .\r\nاما تخريب ابنيه و استحكامات آنجا مىتواند مشعر بر يك مأل‌انديشى نيك و خيرخواهى نسبت به دولت يونان باشد و دولت انگليس خواسته باشد كه اكرام خود را نسبت به دولت گرك بواسطهء اين عمل تكميل كرده باشد . چه دولت گرك بواسطهء قربى كه به آن جزاير دارد براى تصاحب آنجا از داشتن اين نوع تهيه و استعداد حربى على الدوام مستغنى است و عند الضروره به قدر كفاف مىتواند آنچه لازم است برساند و بر تقدير استيلاى دول ديگر بر آن جزاير با بودن اين استحكامات حاضره ، دولت گرك را ميسر نمىشد كه در مقام استرداد برآيد و اگر دولت انگليس هم بخواهد در اين باب بمقام حمايت برآيد ، بعد از تحمل اشكالات ، مقصود بحصول مىپيوست .\r\nپس اين فقره دليل خيرخواهى و حزم دولت انگليس است نه اظهار عجز .\r\nو در خصوص پلنى جواب اينست كه بعد از اينكه نوشتجات شكايت آميز پلنى يعنى اهل لهستان از سلوك بيرحمانهء دولت روس به اولياى دولت\r\n\r\n","description":"","footnote":"","page_name":" 50 ","page_number":84},
  {"content":"\r\n\r\nانگليس و ساير دول رسيد ، دولت انگليس از آنجايى كه هميشه در هرمورد در حق هركه باشد جز تصديق به حق نمىكند و خير هركس را مىگويد و نشر تربيت را در همه‌جاى عالم طالب و رفاهيت همه مخلوق را راغب است و خير هردولت را در آن مىداند كه با رعيت و ملت خود به رأفت رفتار كند و خلق خدا را از قيد مذلت عبديت برهاند ، بر سبيل نصيحت به دولت روس نوشت كه صلاح و خير تو در اين است كه پلنى آزاد باشد . سخن به اينجا رسيد ، وكيل مدعى ثانيا برخاست كلاه برداشت گفت : من از شما طلب عفو مىكنم كه اول نوشتجات بر سبيل الزام و تكليف بود . پس از آنكه كيسهء وزراى ما از پول امپراطور روس پر شد ، نوشتجات موعظه و نصيحت شد . اين گفت و باز دراز كشيد . مستر ليارد گفت :\r\nعلاوه بر اين ما در اين نصيحت تنها هم نبوديم ساير دول هم با ما در اين نصيحت شريك بودند و منظورش دولت فرانسه بود . زيرا كه او هم در آزادى پلنى اصرار داشت . خلاصه گفت ، اولا همين كه ما نصيحتى به كسى بكنيم و خير او را بگوئيم و او نشنود و قرض ما نيست كه پول و قشون خود تلف كنيم و ملت خود را متضرر نمائيم ، براى اجراى مصلحت ديگرى . خاصه در صورتى كه در آن نصيحت شريك هم داشته باشيم و شريك ما هم اقدامى به اجراى آن نصيحت نكند . باز اگر او مىكرد و ما تقاعد مىكرديم خالى از ورود ايراد نبود . و در باب دولت دانمارك و فقرهء دوشىها ، نظر تصريح عهدنامه بيان صدق مطلب و حق مسئله كرديم كه چنانچه همه دول يرپ مستحضرند . دوشىها حق كريستيان است كه وليعهد فردريك است . دولت انگليس از تصديق به راستى و صواب در هرمسئله باشد مضايقه ندارد ، ولى مكلف و مجبور نيست كه اگر كسى رأى ناصوابى اختيار كند ، دولت انگليس پول و قشون خود را صرف اجراى مطلبى كند كه نفع و ضررش بهيچ‌وجه عايد ملت انگليس نمىشود . دول پروس و اتريش اگر خلاف انصاف و حق كردند و باعث ارهاق دماء جمعى از بندگان خدا شدند شئامت اين عمل منسوب به خود آنهاست . دولت انگليس را چه چيز مجبور كرده است كه ملت خود را متضرر\r\n\r\n","description":"","footnote":"","page_name":" 51 ","page_number":85},
  {"content":"\r\n\r\nكند و قشون خود را به كشتن بدهد كه كريستيان مالك دوشىها باشد يا نباشد .\r\nباز آن مرد وكيل برخاست ، كلاه برداشت . ثانيا گفت : من از شما طلب عفو مىكنم . كسى كه مقصودش بيان واقع نوشتن و تصديق حق مسئله است به كريستيان نمىنويسد كه در باب دوشىها حق با شما است و دول پروس و اتريش حق ندارند و اگر بخواهند در اين باب با شما بجنگند شما تنها نخواهيد جنگيد . اين به گفت و دم دركشيد . خلاصه آنچه در آن مجلس و ساير مجالس در پارلمنت سئوال و جواب شد زياد از آن است كه در اين مختصر بگنجد . اين چند فقره را براى نمونه عرض كردم كه طرز گفتگو و مكالمات آنجا به دست آيد .\r\nيكى هم از گفتگوهايى كه در پارلمنت مىشود ، قرار مهمات عمده‌ايست كه در سال آينده بايد بشود . از قبيل جنك يا صلح يا تجارت بزرگى يا بناى عمده‌اى و از اين قبيل ، و همچنين اگر بخواهند تغيير و تبديلى در وضعى كه هست يا قانون جديدى رسم كنند ، در آنجا طرح كرده بعد از رضاى وكلاى رعيت و امضاى اولياى دولت ، برحسب امر اعليحضرت ملكه حكم مىكنند و بعد از بيرون آمدن آن حكم از مجلس جميع آحاد و افراد انگليس در اجراى آن حكم نفس واحد و متفق الكلامند .\r\nديگر از گفتگوهايى كه در پارلمنت مىشود قرار امر ماليات است و آن بر اين نهج است كه مملكت انگليس ماليات معينى ندارد و هميشه بر يك ميزان نيست .\r\nبلكه تا حدى مثل بنيچه براى زراعات و دكاكين و سرانه و ستاق « 1 » و گمرك و ساير چيزها بسته‌اند و مخارج معينى هم از قبيل مواجب نوكر و وظايف و قورخانه و جباخانه و كشتىسازى و ساير تداركات برى و بحرى و غيره دارند ، و هرساله كه پارلمنت باز مىشود وكلاى ملت و امناى دولت مىنشينند و آن مخارج را بر آن بنيچه وارد مىآورند و تشخيص مىدهند كه صاحب فلان قدر بنيچه چه بايد بدهد ، تا ميزان مخارج را وافى باشد ، و مىشود كه در بين آن سال خرج خارج العاده\r\n\r\n\r\n","description":"","footnote":"\r\n( 1 ) - سرشمارى ، اين لغت بيشتر براى چارپايان به كار مىرفته .\r\n","page_name":" 52 ","page_number":86},
  {"content":"\r\n\r\nبراى دولت پيدا مىشود كه وقت قرار و مدار معاملهء آن سال در نظر نبوده و منظور نشده است . وكلاى دولت به قدر كفاف آن خرج ، تنخواه نقد از بانك قرض مىكند ، آخر سال كه ثانيا پارلمنت باز شد جهت لزوم آن خرج را در مجلس مدلل مىكنند . اگرچه اين گزاف نيست ، رعيت قبول مىكند و در آن سال بعد ، معادل آن وجه را علاوه بر ماليات سال گذشته با منفعتش كارسازى مىكند و اگر مبلغ خطيرى و رعيت نمىتواند از عهده برآيد ، آن وجه علاوه بر قرض دولت مىشود و رعيت همه‌ساله منفعت آن را به بانك مىدهد . اين در صورتى است كه آن خرج خارج العاده ، لازم فورى باشد و اگر فورى نباشد ، در پارلمنت گفتگوى آن را مىكنند و راه دخلى براى آن خرج مىنمايند تا وفاى به انجام آن امر كند .\r\nمثل اينكه پانزده سال قبل از مأموريت اين سفارت سنيه « 1 » به لندن براى انجام مهمى وجهى لازم شده بود ، راه دخلى كه براى آن معين كرده بودند ، اين بود كه ذغال‌سنگ كه به شهر لندن وارد و مصرف مىشد خرج و باجى نداشت . به هرتنى كه هرتن سه خروار ديوانى است ، يك پول سياه كه اندك كمتر از صد دينار پول رايج ايران است ، باج مقرر كرده بودند . سال پانزدهم كه همان سال اقامت اين چاكران در آنجا بود ، آن مهم بانجام رسيده بود و موافق قانون بايد موقوف شود . وزير عمارات در پارلمنت گفت : رودخانهء طمس كه از وسط شهر لندن مىگذرد ، اطرافش اگرچه سنك بست است و ساخته‌اند ، ولى طورى ساخته نشده است كه لايق شهرى مثل لندن باشد . اطراف اين رودخانه در اين شهر سزاوار است طورى ساخته شود كه چنانچه اين شهر اولين شهر دنياست و اين رودخانه اولين رودهاى دنياست ، اطرافش هم اولين خيابان و تفرجگاه دنيا باشد .\r\nو اين بنا ملزومات زياد از قبيل صورتهاى مجسم « 2 » و چراغهاى الوان و مشعله‌هاى مربع و درختها و باغچه‌ها و گلستانها و محل نيمكتهاى به رديف ، بايد داشته باشد .\r\nو آن‌وقت مسلما بهترين خيابانها و محل تفرجهاى همه ربع‌مسكون خواهد شد .\r\n\r\n\r\n","description":"","footnote":"\r\n( 1 ) - مقصود خودش است .\r\n( 2 ) - مجسمه .\r\n","page_name":" 53 ","page_number":87},
  {"content":"\r\n\r\nو من حساب كرده‌ام ، اين كار پانزده ميليون ليرهء انگليسى خرج دارد كه هرميليون دو كرور و هرليره دو تومان و دو هزار دينار رايج ايران است ، كه شصت و سه كرور تقريبا به پول ايران مىشود . و گفت : اين باج ذغال‌سنك كه هرتنى يك پول سياه باشد بر كسى نمودى ندارد . آن را نيز من حساب كرده‌ام ، اگر رعيت قبول كنند و بدهند ، در پانزده سال اين ميزان را پر مىكند . حال اگر وكلاى رعيت و ملت انگليس صلاح مىدانند ، اجازت دهند تا اقدام به اين عمل بشود . از او تفصيل حساب اين دو فقره را خواستند ، مدلل كرد . اجزاى پارلمنت تصديق كردند و اذن دادند كه مشغول شود و باز تا پانزده سال باج ذغال‌سنك را از قرار هرتنى يك پول سياه بگيرند . جمعيت و آبادى و هواى دودآلود شهر لندن را از اين فقره مىتوان تصور كرد كه چه قرار ذغال‌سنك در اين شهر سوخته مىشود كه با اينكه كارخانه و قورخانه و امثال ذلك در شهر لندن نيست و همه اين ذغال در خانها و بخاريها مصرف مىشود و آن هم در زمستان كه هوا سرد است ، تابستان منحصر است به مطبخ ، و اين‌قدر مىشود كه از هرسه خروار يك پول سياه مىگيرند ، در پانزده سال شصت و سه كرور مىشود .\r\nديگر از گفتگوهاى پارلمنت ، رسيدگى به حساب سال گذشته است كه هريك از وزرا و مباشرين مهام دولتى هرقدر تنخواهى كه از خزانه ماليات گرفته‌اند ، بايد حساب جمع و خرج خود را در مجلس بنمايند . اگر باقى دارند ، مثل آنكه عرض شد يا اضافه بر ماليات سال آينده مىكنند ، يا علاوه بر قرض دولت مىشود .\r\nو اگر فاضل دارند ، يعنى آن سال مخارج كمتر بوده و از ماليات كه گرفته شده است وجهى در خزانه ماليات باقى مانده است ، آن را به قرض دولت مىدهند .\r\nاما قرض دولت عبارت از وجوهى است كه در اوقات ضرورت و سنوح « 1 » ، حوادث غيرمترقبه براى مصارف قشون و غيره از بانك‌ها گرفته خرج كرده‌اند و از بس زياد شده است نتوانسته‌اند ادا كنند . گرچه تحقيقا معلوم نيست كه قرض\r\n\r\n\r\n","description":"","footnote":"\r\n( 1 ) - جمع سانحه\r\n","page_name":" 54 ","page_number":88},
  {"content":"\r\n\r\nدولت الى حال به چه مبلغ رسيده است ، ولى چيزى كه به اعتقاد همه اهل اروپا و دولتهاى آن صفحات مسلم است ، اينست كه قرض دولت انگليس بقدرى است كه هيچوقت نمىتواند از عهدهء اداى آن برآيد . با اين حالت جاى حيرت است كه دولتى به اعتبار آن دولت در دنيا نيست و تمسكات قروض آن دولت مرغوبتر است و سببش اينست كه منافع قروض را بدون حرف به قاعده به ارباب طلب مىرساند . هركس تمسكى « 1 » از دولت انگليس در دست داشته باشد ، در هرمملكت پيش هرتاجر و صرافى ببرد ، بدون تأمل مىگيرد و به هرسكه پول بخواهند مىدهد .\r\n* * * حركت از لندن ساعت هفت و نيم صبح پنج‌شنبهء 25 جمادى الاول سنهء 1281 .\r\nورود پاريس ساعت هشت شب جمعهء 26 بود .\r\nحركت از پاريس ساعت هشت شب 27 بود .\r\nورود مارسيل ساعت دو بعد از ظهر روز شنبه بود .\r\nحركت از مارسيل ساعت شش و نيم‌شب يكشنبهء 28 جمادى الاول .\r\nوصول به مسينه ساعت دو از نصف شب سه‌شنبهء غره جمادى الثانى\r\nورود اسلامبول عصر شنبهء پنجم شهر جمادى الثانى\r\nخروج از اسلامبول شنبهء دوازدهم جمادى الثانى\r\nورود به طرابزان شب شنبهء 19 جمادى الثانيه\r\nحركت از طرابزان شب يكشنبهء 20 سه ساعتى شب .\r\nوصول به پطى وقت غروب روز يكشنبهء 20 جمادى الثانيه . به فضل خدا و عنايت اولياء از خطرات دنيا خلاص شدم . از طرابزان تا باطم يك شب . از باطم تا پطى چهار ساعت . توقف در پطى سه شب و دو روز .\r\n\r\n\r\n","description":"","footnote":"\r\n( 1 ) - تمسك بمعنى دستاويز است و در اينجا بمعنى برات است .\r\n","page_name":" 55 ","page_number":89},
  {"content":"\r\n\r\nحركت از پطى يك ساعت قبل از طلوع صبح روز چهارشنبهء 23 جمادى الثانيه .\r\nورود به ماران وقت غروب چهارشنبه . سير در رود رين دوازده ساعت شد .\r\nحركت از ماران دو ساعتى شب پنجشنبهء 24 . ورود به كوتائيس نصف شب مزبور .\r\nتوقف در كوتائيس به انتظار اسب چاپارخانه دو شب و يك روز .\r\nحركت از كوتائيس صبح جمعهء 25 جمادى الثانيه . شب شنبهء 26 در چاپارخانهء دوم كوتائيس به جهته اسب معطل شدم . حركت از چاپارخانهء دوم كوتائيس صبح شنبهء 26 . ورود تفليس دوم رجب . خروج از تفليس نهم رجب ورود به تبريز بيست و هشتم رجب . خروج از تبريز هشتم رمضان . ورود به كن دوم شوال . ورود به تهران دهم « 1 » شوال .\r\n\r\n\r\n","description":"","footnote":"\r\n( 1 ) - اين مسافرت كه شروعش از تبريز بود و به تهران ختم شد ، از 17 محرم 1280 ه . ق شروع و به 10 شوال 1281 ه . ق ختم گرديد . يكسال و 9 ماه و 23 روز طول كشيد .\r\n","page_name":" 56 ","page_number":90},
  {"content":"\r\n\r\n\r\nفصل سوم روزنامهء سفر عتبات\r\n\r\n","description":"","footnote":"","page_name":" 57 ","page_number":91},
  {"content":"\r\n . \r\n","description":"","footnote":"","page_name":" 58 ","page_number":92},
  {"content":"\r\n\r\nروزنامهء سفر عتبات عاليات بسم اللّه خير الاسماء و صلى اللّه على محمد خير الانبياء و وصية خير الاوصياء و عترته و اللّه النجباء النقباء سيما رابعهم خامس اهل الكساء ابى عبد اللّه سيد الشهداء ارواحنا له و الابائه و ابنائه الفداه .\r\nبندهء ضعيف شرمنده ، كمتر خانه‌زاد دولت قوى قدرت پاينده ، خانلر ، منشى وزارت جليلهء امور خارجه ، معروض مىدارد : كه چون بعد از مراجعت از مأموريت و سفر فرنگستان و تقديم خدمت تحريرات سفارت سنيهء دولت عليهء روزافزون ، بخاطر فاتر « 1 » رسيد كه اگر تصميم سفر عتبات عاليات و زيارت قباب « 2 » طاهر ، آسان آيد ، يحتمل كه هرگاه قصورى در خدمت بوده ، به دعاگوئى وجود مسعود همايون اعليحضرت اقدس ، ولىنعمت دين‌پناه خلد اللّه ملكه و سلطانه ، تكميل يابد و جبر كسرى كه در عبادات حاصل شده ، به عمل آيد و بعون اللّه و حسن توفيقه اين مأمول بحصول پيوست و اين مسئوول در وزارت جليله به اجابت مقرون گرديد . خدمت دعاگوئى ذات اقدس اشرف اعلى ارواحنا له الفداه را ، اهم از همه خدمات دانسته و مرخص فرمودند .\r\nچنانچه وقايع و تفصيل اوضاع آن سفر و آن مأموريت را بطور روزنامه ، كتابچه عرض كرده بود ، نخواست كه وقايع اين سفر باسعادت مكتوم ماند و ياد داشتن از مواقع دعاگوئى در ميان نباشد . لهذا روزنامهء اين سفر را نيز على الاجمال بعرض مىرساند :\r\nپس از مرخصى از پايگاه خلافت كسرى و سلطنت عظمى ، تقبيل « 3 » آستان\r\n\r\n\r\n","description":"","footnote":"\r\n( 1 ) - ضعيف\r\n( 2 ) - قباب به كسر قاف جمع قبه\r\n( 3 ) - بوسيدن\r\n","page_name":" 59 ","page_number":93},
  {"content":"\r\n\r\nمبارك حضرت عبد العظيم عليه آلاف التحيه و السلام ، بجا آورده ، مراسم دعاگوئى تقديم شده ، عازم منزل كنار كرد « 1 » گرديد . آن منزل بعموم عابرين بواسطهء پريشانى محل سكنى بد گذشت . با اينكه كاروانسرائى در كمال استحكام دارد ، ولى بواسطهء بىنظمى و عدم توجه مستأجر و مباشر آنجا ، همه حجرات كاروانسرا طويله و مزبله شده ، كسى نمىتواند ساكن شود . جزئى تعمير و اهتمالى در تنقيهء فضاى كاروانسرا و حجرات آن بشود ، موجب آسايش مترددين خواهد بود . از آنجا به منزل حوض سلطان و از آنجا به قم شرف زيارت آستان حضرت فاطمه سلام اللّه عليها حاصل گرديد . به حمد اللّه و منه ، توفيق دعاگوئى دوام دولت قاهره كرامت شد و شرايط دعا به عمل آمد .\r\nآبادى شهر قم بالنسبه بسنوات قبل كه اين اقل خانه‌زادان آن دولت پاينده ديده بود ، به مقدار ربعى تخمينا افزوده و مردمش بغايت آسوده ، مشغول دعاگوئى دولت ابدآيت بودند . اختلالى كه در آن شهر بود ، همين از جهت ناسازگارى آقا سيد جواد بود كه يكى از ملازادگان آنجاست ، با نواب و حكام آن ولايت .\r\nكه به اين واسطه آن اوقات امر حكومت آنجا بطور شايسته بنظام نبود . از آنجا روانهء مقصد شد ، همه منازل به حمد اللّه به يمن دولت بىزوال ، به كمال فراغت و آسودگى گذشت . همه‌جا نهايت امنيت و وفور نعمت و ارزانى و فراوانى بود . طرق و شوارع از هرجهة سهل المسالك « 2 » است . الا اينكه پل رودخانهء ديزآباد شكستگى بهمرسانيده ، به اندك توجه و جزئى تعميرى به اصلاح مىآيد و اگر چندى بگذرد ، به كلى منهدم خواهد شد و لا بد مبالغ خطيرى براى ساختن آن صرف و خرج لازم خواهد افتاد . بعد از طى مراحل ، وارد دار الدولهء كرمانشاهان گرديد . چند روزى براى مرمت سازوبرك سفر ، آنجا اقامت شد و فى الجمله استحضارى از وضع آنجا حاصل گرديد .\r\nآبادانى و معمورى شهر كرمانشاهان درخور خودش به حد كمال است .\r\n\r\n\r\n","description":"","footnote":"\r\n( 1 ) - كناركرد نام قريه‌ايست در 40 كيلومترى تهران به قم .\r\n( 2 ) - راهها\r\n","page_name":" 60 ","page_number":94},
  {"content":"\r\n\r\nبازار و دكاكين معمور و مملو از انواع امتعه و همه قسم نعمت است و از ازدحام بايع و مشترى در اغلب بازارها عبور و مرور كمال صعوبت دارد . اطراف و توابع آن ولايت به همه جهت امنيت و رفاهيت داشت .\r\nالا اينكه امر طوايف كلهر بواسطهء سوء رفتار و عدم كفايت مصطفى - قليخان ، حاكم آن طوايف كه تازه به حكومت آنها مأمور شده بود ، خالى از اختلال نبود . بسيارى از طوايف آن ايل را بواسطهء بستگى آنها به محمد حسن خان ، حاكم سابق آن ايل ، چاپيده بود و افواها مذكور بود كه به قدر سى هزار تومان اموال آن طوايف را بغارت برده‌اند و عشرى از آن عايد خود مصطفى - قليخان نشده . بواسطهء اين حركت او جمعى كثير از آن ايل به اطراف و جوانب متفرق شده بودند و بسيارى بنواحى كرند و ذهاب به ملك نيازخان سرهنك و حاكم كرند ، پناهنده بودند كه هنگام عبور از آن نواحى اين خانه‌زاد ، بعضى از آنها را ملاقات نمود و از حالشان مستحضر شد . امر كرند منظم بود . سرحددار و سرهنك‌فوج آنجا ، ملك نياز خان آدم عاقل درست‌كارى است و در خدمت محولهء به خود باكفايت است . آن منازل را تا قصرشيرين كه كمال امنيت داشت ، به كمال آسودگى و فارغ البالى طى كرده ، در هرحال و هرجا و هرمنزل نعمت امنيت را از ميامن ارادات خاطر دريا مقاطر اقدس همايون روحنا و روح العالمين فداه و حسن اهتمام اولياى دولت عليهء روزافزون ادام اللّه اقبالهم ، ديده و دانسته .\r\nشكرانهء نعمت را دعاى وجود مسعود عاقبت محمود اقدس همايونى ، واجب شمرده ، به حمد اللّه دقيقه و نكته‌اى فروگذاشت نشد .\r\nاز قصرشيرين الى منزل خانقين ، مذكور بود كه خالى از امنيت است .\r\nولى به اين خانه‌زاد و همراهان به حمد اللّه آسيبى نرسيد . با احتياط گذشته ، داخل عراق عرب گرديديم . بعضى از آن منازل را مىگفتند هميشه پرخطر بوده و كمال اغتشاش از قطاع الطريق داشت . ولى از زمان استيلاى نامق پاشا « 1 » دو سه سالى\r\n\r\n\r\n","description":"","footnote":"\r\n( 1 ) - حاكم دولت عثمانى در عراق\r\n","page_name":" 61 ","page_number":95},
  {"content":"\r\n\r\nاست امنيت دارد . قراء و نواحى عرض راه همه معمور و آباد بود . ولى عامهء اهالى و رعاياى آن نواحى از تعديات نامق پاشا شاكى بودند و هيچ ترديد نداشتند كه اگر قوام او دوامى بهمرساند ، اغلب آباديها رو به خرابى خواهد نهاد .\r\nسلوك مباشرين عثمانى در هرموردى كه بهانهء تعرض داشتند ، از قبيل دادن تذكره در سرحد خانقين و هنگام عبور از جسر يعقوبيه و مصيب و بغداد و غير ذلك ، با تبعهء دولت عليه بسيار بد و از روى كمال بىاعتنائى و نخوت بود و قلوب زوار و شيعه را متأثر مىنمود و اغلب كار به بدگوئى و طعن و سب « 1 » دين و مذهب مىرسيد .\r\nبالجمله به آستان ملايك پاسبان امامين همامين كاظمين عليهما سلام مشرف شده ، ده روز در آن درگاه دعاى وجود مسعود اقدس همايون شاهنشاه اسلام‌پناه ، روحنا و روح العالمين فداه را فاتحه و خاتمهء هرفريضه و نافله « 2 » قرار داده ، بطوريكه از هرخانه‌زادى دولتخواه ولىنعمت‌پرست شايد و بايد . به حمد اللّه با صدق نيت و خلوص عقيدت ، لوازم دعاگويى تقديم شد .\r\nتعميرات آن بقعهء مقدسه كه حسب الامر الاقدس باهتمام جناب شيخ المشايخ ، شيخ عبد الحسين محول شده بود ، همه در كمال رونق و بها و صفا بپايان رفته بود . ايوان مبارك در نهايت رفعت و صفاست . ناتمامى در آن نمانده بود . اين اوقات در سمت قبلى حرم محترم ، يكى از تجار شوشترى كه بواسطهء دادوستد و معاملهء هندوستان معروف به هندى است ، از روى همان نمونه و طرح ايوان ، ايوانى بنا كرده مشغول ساختن است . تعميرات و بناهاى عاليهء دولت ابدآيت روزافزون ، در آن اماكن مشرفه ، علاوه بر منزلتى كه به نفسها دارند ، دستورالعمل بزرگى براى عموم خلق از خارجه و داخله است . تا سر « الناس على دين ملوكهم » آشكار گردد .\r\nپس از انقضاى مدت ده روز تقبيل آستان عرش بنيان ائمهء هدى حضرات\r\n\r\n\r\n","description":"","footnote":"\r\n( 1 ) - سب به فتح سين و تشديد با يعنى دشنام دادن .\r\n( 2 ) - عبادت غير واجب\r\n","page_name":" 62 ","page_number":96},
  {"content":"\r\n\r\nعسكرين و حجة زمان عليهم سلام اللّه الملك المنان ، مرزوق « 1 » افتاد . سه روز در آن دربار كونين « 2 » به ياد خدا و دعاى دوام دولت سايهء خدا گذشت .\r\nتعميرات آن صحن مقدس نيز به اقبال بىزوال ملوكانه ، به حمد اللّه بپايان رفته بود . تذهيب گنبد مبارك تا به منتصف ، بلكه اندكى بيشتر رسيده بود و همان ايام بقيهء خشتهاى مطلا رسيد و مشغول اتمام آن شدند . ولى با كمال اطمينان ميتوان ادعا كرد و از عهده برآمد كه در اين عالم ، گنبدى به اين شكوه و اندام و صفا ، تا اين زمان بر هيچ قبه بنا نشده است . چه بزرك‌آثارى است كه بنام نامى اقدس همايون با بقاى اين عالم توأم و با لواى دين حضرت خاتم صلى اللّه عليه و إله برپا خواهد بود . همهء ملزومات حشمت اين بارگاه عرش پايگاه فراهم آمده و مىآيد . جزئى مطلبى كه به نظر اين اقل خانه‌زادان رسيد كه توجهى به آن نشده ، اين است كه چون سردابهء مقدسه كه محل غيبت حجة غائب عجل اللّه فرجه بوده ، دو سردابه است كه يكى از آنها بمنزلهء كرياس آن سردابهء منوره است كه شخص زائر بايد در اين سردابه توقفى كرده ، پاره‌اى ادعيه و زياراتى كه بمنزلهء اذن است بخواند . بعد از آن به آن سردابهء ديگرى كه اصل محل غيبت است داخل شود . در اين سردابهء اولى ، چراغ ملا تقى « 3 » روشن نمىشود . شبها يك عدد از چراغهاى شيشه كه معروف به راحتى است و با روغن مىسوزد ، اغلب در اطراف عمارات براى چراغانها مىآويزند ، در كنار اين سردابه مىگذارند و اين‌طور چراغ بهيچوجه لايق آن مكان مقدس نيست . اگر يك چهل چراغ كوچك يا پنج شش لالهء ديواركوب در آنجا نصب شود ، خيلى مناسب و مايهء شكوه خواهد بود .\r\nاما اهل آنجا از سكنه و خدام همه متعصب و بدرفتارند و با كمال فضاحى و شناعت ، اخاذ و طماعند و در آن حرم محترم با سوء ادب از زوار شيعه تكدى مىكنند . به حمد اللّه تعالى در آن آستان مبارك نيز مراسم دعاگوئى به عمل آمد .\r\n\r\n\r\n","description":"","footnote":"\r\n( 1 ) - روزى داده شده\r\n( 2 ) - دو عالم\r\n( 3 ) - نوعى چراغ فتيله‌دار نفت‌سوز\r\n","page_name":" 63 ","page_number":97},
  {"content":"\r\n\r\nاز آن آستان معاودت به كاظمين و عازم كربلاى معلى گرديد . در اوايل رمضان شرف تقبيل آن سدهء « 1 » سنيه « 2 » مايهء افتخار دارين شد . چهل روز تمام در آن تربت طاهره معتكف « 3 » و در اوقات مخصوصه دعاى دوام دولت جاويد عدت روزافزون را ، اهم مقاصد دنيا و دين دانست . و به حمد اللّه قصورى در اين باب نشد .\r\nتعميرات روضهء مقدسه و صحن مبارك و بناى جديدى ( كه ) در يك سمت صحن مبارك شده ، با ايوان مقدس ناصرى و مساجد و حجرات چنين ايوان و ماهتابيها كلا و طرا « 4 » بعون الهى و عزم جزم اعليحضرت اقدس ظل اللهى روحنا فداه ، در غايت استحكام به اتمام رسيده ، بهيچوجه نقصى و ناتمامى ندارد .\r\nجناب شيخ صالح كه از اجلهء علما و از اكابر ائمهء جماعت آن آستان و در زهد و ورع مسلم كل است ، در مقابل ايوان مبارك ، در سر همان ماهتابى اوقات خمسه را به جماعت مشغول است و اغلب دو سه هزار نفر در جماعتش حاضرند و پس از نماز ، هرروضه‌خوان و واعظ مشهور معتبر موثقى كه در آن آستان مشرف است ، پس از وعظ و ذكر مصيبت ، دعاى دولت روزافزون را از فرايض مىشمارند .\r\nاز تعميرات اين آستان چيزى كه به اتمام نرسيده بود ، حجارى روضهء مطهرهء حضرت عباس بود كه هم در آن ايام مشغول بودند و قريب به اتمام بود .\r\nبعد از اكمال اربعين و تكميل دعاگوئى در آن آستان ، عزيمت آستان بوسى حضرت شاه اولياء ، سيد الاوصياء سلام اللّه عليه نصيبم شد و به حمد اللّه اين افتخار سرآمد نعماى الهى گرديد . چهل روز متوالى نيز در آن دربار خلافت مدار ، ولىنعمت دنيا و سلطان دين خود را ، ثناجو و دعاگو بود . در اين ايام\r\n\r\n\r\n","description":"","footnote":"\r\n( 1 ) - سده ، به ضم سين و فتح دال مشدد بمعنى پيشگاه .\r\n( 2 ) - سنيه ، به فتح سين و كسر نون و فتح ياى مشدد بمعنى بلندمرتبه .\r\n( 3 ) - گوشه‌نشينى براى عبادت .\r\n( 4 ) - طرا يعنى همگى\r\n","page_name":" 64 ","page_number":98},
  {"content":"\r\n\r\nمتواليا خبر رسيد كه از طرف قرين الشرف دولت اسلام ، حكم محكم به ترك مراوده با دولت عثمانى شرف نفاذ يافته و عزل نامق پاشا را از ايالت عراق عرب بطور حتم از دولت عثمانى خواسته‌اند . نظر به اينكه نامق پاشا مردى بود در عراق عرب ، با كمال قدرت و تسلط و به رزانت « 1 » رأى و فكر صائب و عزم متقن « 2 » و خيالات بزرگ و نفاذ « 3 » امر معروف و مسلم شده بود ، و به اين واسطه نخوتى حاصل كرده ، اظهارات كارپردازى دولت عليه را مهما امكن وقعى نمىنهاد ، و عامهء اهل آن مملكت چنان مىدانستند كه در دربار دولت عثمانى سردارى به آن كفايت نيست كه تواند آن سرحد را به آن مايه منظم دارد ، و نيز اعتقاد داشتند كه رجال دولت عثمانى از حضور نامق پاشا در دربار دولت بر جاه و اعتبار خود خائفند و به اين دو ملاحظه عزل نامق پاشا را محال عقلى مىپنداشتند و از اين طرف خبر اصرار و تأكيد اولياى دولت عليهء روزافزون كه در اين باب متواترا مىرسيد و راه آمدوشد زوار و قوافل بالمره مسدود شد ، كليهء اهل آن مملكت معتقد شدند كه گفتگوهاى دايره بين الدولتين منتج سلم و صلاحى نخواهد شد و عما قريب كار به استعمال سلاح خواهد رسيد . اعراب بدوى و شهرى آنچه اثنى عشرى بودند ، علانيه اظهار مسرت مىكردند و آشكارا نصرت و فيروزى دولت عليه دين‌پناه را در هرگاه و بيگاه مسئلت مىكردند و بسيارى از اين چاكر دربار گيتىمدار ، استفسار مىنمودند كه كى شروع به جنك خواهد شد كه ما در ركاب لشگر اسلام ، جان‌نثارى كنيم و از قيد عبوديت خارجى برهيم و از آن جائى كه نامق پاشا در تعصب مفرط و در معاملات منال ديوانى متعدى بود ، به‌طوريكه در مقام تعصب اظهار عداوت با خاندان رسالت مىكرد . چنانچه از قول او معروف بود كه وقتى گفته است : كاش على عليه السلام اين چندروزه را هم خلافت نمىكرد كه اين گفتگوها بدست و زبان عجم بيفتد . و در معاملات با رعيت يك\r\n\r\n\r\n","description":"","footnote":"\r\n( 1 ) - بردبارى و وقار\r\n( 2 ) - متقن به ضم ميم و فتح قاف به معنى سخت و محكم\r\n( 3 ) - جارى بودن حكم .\r\n","page_name":" 65 ","page_number":99},
  {"content":"\r\n\r\nرشته عملش اين بود كه جميع غله و جنس را از رعيت به قيمت نازل مىگرفت و به هرقيمت مىخواست مىفروخت .\r\nاين هردو فقره باعث شده بود كه رعاياى اهل سنت نيز از او دلتنگ بودند و از اين اخبار افواهى كه قشون دولت به تسخير بغداد و تصرف عراق عرب مأمور است ، اظهار سرور و شادمانى مىكردند . اما مباشرين ديوانى و عسگرى مأمور و مقيم آن صفحات به نخوت و غرور نامق پاشا مستظهر « 1 » و از روى كمال استكبار « 2 » رفتار داشتند . چندى نگذشت كه نامق پاشا اندكى به حالت خود تنبيه شده در مقام چارهء كار برآمد . استشهادى نوشته بمحضر علماى نجف اشرف و كربلاى معلى فرستاد و بر حسن سلوك خود نسبت به تبعهء دولت عليهء روزافزون ، از علماى اثنى عشرى تصديق خواست و ايشان بعضى تقيه و برخى مجبورا تصديقى در آن مجله نوشتند . از اين فقره اجمالا پريشانى كارش آشكار شد . تبعهء عثمانى كه خيرخواه و بستگان او بودند ، شهرت دادند كه دولت عثمانى عزل نامق پاشا را به شرط عزل عماد الدوله از سرحد عراقين و كارپرداز بغداد قبول كرده است . چندى هم به اين گفتگو گذشت تا اينكه حكم عزل نامق پاشا مجانى و بلاعوض رسيد و احضار به اسلامبول شد و شرش از سر هربر و قاصر « 3 » مرتفع گرديد . عارف و عامى ، شيعه و سنى ، فقير و غنى ، مؤمن و كافر آن مرزوبوم رفع اين بليه را از حسن اهتمام اولياى دولت عليه روزافزون دانسته و همه متفق الكلمه به دعاى دولت قاهره مىپرداختند . بعد از اين مقدمه ، تبعهء عثمانى حد خود را شناختند و رفته‌رفته از سر آن نخوت برخواستند و تغييرات در سلوك و رفتارشان بهم رسيد . ازجمله ايامى كه تهيه و تدارك عاشورا در كربلاى معلى در ميان بود ، كسان جناب شيخ المشايخ شيخ عبد الحسين ، حسب الامر الاقدس اسباب\r\n\r\n\r\n","description":"","footnote":"\r\n( 1 ) - پشتگرم .\r\n( 2 ) - تكبر و غرور\r\n( 3 ) - بر ، به ضم با و تشديد را يعنى صالح و نيكوكار قاصر يعنى كوتاهىكننده .\r\n","page_name":" 66 ","page_number":100},
  {"content":"\r\n\r\nتعزيه‌دارى در ايوان مبارك ناصرى فراهم مىآوردند . ازجمله روزى مشغول برپا كردن چادرپوش بودند .\r\nاين خانه‌زاد نيز براى كسب سعادت در آن خدمت با آنها حاضر شده ، مواظب خدمت بود . سعيد نام خواهرزادهء ميرزا حسن كليددار كه جوانى خالى از شرارت نيست ، از روى تحكم و استكبار آغاز مخالفت كرد كه ميخهاى چادرپوش ، اطراف بامهاى صحن مقدس و رواق مبارك را خرابى مىرساند .\r\nكسان جناب شيخ نيز از در خشونت سخن گفتند ، جمعى اجامر « 1 » از تبعهء عثمانى جمع شدند . كار به مشاجره كشيد بلكه به زدوخورد رسيد . جناب شيخ را اطلاع دادند . جناب شيخ امر به مراجعت كسان خود كرده به ميرزا حسن كليددار پيغام كردند كه اين عمارات مقدسه ، همه به امر اقدس همايون شاهنشاه اسلام‌پناه روحنا فداه برآمده ، مأمورين و منتسبين دولت عليه اولى و احق به حفظ و حراست آنها هستند . اين اجامره و اوباش را چه رسيده است كه مرتكب اين جسارت مىشوند ، وانگهى خدام اين آستان مبارك از رئيس و مرئوس از دولت ابدآيت جيره و جامه دارند . اين ناسپاسى چه مناسبت دارد . ميرزا حسن بعد از اطلاع به آن مقدمه و استحضار از پيغام جناب شيخ ، مضطرب شده ، سعيد خواهرزاده و ساير آدمهاى خود را برداشته و با چوب و فلكه بخانهء جناب شيخ آمد كه به امر شيخ آنها كه مرتكب جسارتى شده‌اند ، در خدمت شيخ تنبيه شوند و خود كمال خضوع و خشوع و عذرخواهى به عمل آورد . جناب شيخ از زلالت « 2 » آنها عفو فرمود . بعد از آن ميرزا حسن خود مواظب انجام خدمات تعزيه شد . چادرپوش را در جلو ايوان مبارك برپا كردند و سقاخانهء مقابل ايوان مبارك ، در نهايت صفا و بها بسته ، در ايام عاشورا كه كربلاى معلى قيامت كبرى است ، از صبح تا شام و از شام تا بام ، در اين تكيهء دولتى بقدرى جمعيت تعزيه‌دار و دستهاى سينه زن متراكم بود كه احدى را مجال حركت ارادى نبود .\r\n\r\n\r\n","description":"","footnote":"\r\n( 1 ) - اوباش ، آشوب‌طلب\r\n( 2 ) - لغزشها\r\n","page_name":" 67 ","page_number":101},
  {"content":"\r\n\r\nفرياد دعاگويان دوام دولت روزافزون ، با نالهاى عزاداران بر هرآوازى سبقت مىجست . الحق مىتوان يقين كرد كه قدر و قيمت دعاهاى آن مجلس به هرملاحظه شرف دارد بر جميع مجالس دنيا . مراقبت جناب شيخ نيز به انتظام اين خدمات پايهء رفيع و قدرى منيع دارد كه شخص شريفش مقام شرع ملت و مصالح پلتيك دولت را آگاه و جامع است ، و بواسطهء مأموريت خاصى كه از طرف قرين الشرف اين دولت پاينده دارد و مراحم خاطر خطير ملوكانه دربارهء ايشان و وثوق خاطر اقدس نسبت به ايشان معروف شده است ، اظهارات ايشان نزد مأمورين عثمانى و ساير دول كه در آن صفحاتند وقعى تمام دارد . به خلاف ساير علما كه بعضى را به چشم تبعيت خود مىبينند و پاره‌اى را به آن درجه محل وثوق خاطر اقدس نمىدانند و آنقدر قدر نمىگذارند و از اين جهت است كه بقاعده ، كليهء حضرات علما ، غالبا با ايشان مخالفت مىورزند و بر خلاف مقصودات جناب شيخ متفق مىشوند . مع ذلك به خواست خدا و تأييد سايهء خدا ارواحنا له الفداه ، بر همه مقدم است و پيشرفت مقاصد و مآربش « 1 » بر همه سابق است .\r\nيكى از ايام توقف كربلاى معلى در محضر جناب شيخ زين العابدين مازندرانى كه از اجلهء مجتهدين و فقهاى معتبر است ، مجمع درس و صفوف جماعتش زياده از سايرين محل وثوق همه فضلا و مقدسين است ، از اخبار تازه جناب شيخ فرمود كه شيخ مهدى نام ملقب به شيخ انصار كه از جملهء زهاد و عباد عزلت‌گزين اين آستان است و هيچ احتمال غرض و خيالى دربارهء او نمىدهم و يقين به صدق اقوال او دارم ، حكايت كرد كه ، شبى از اين شبها در خواب ديدم كه در وادى السلام مجمعى از ائمه طاهرين سلام اللّه عليهم اجمعين منعقد است و در يك سمت ، سراپرده‌ها و اردوى باشكوهى واقع شده . ديدم حسب الاحضار يكى از ايشان كه سرحلقهء آن سلسله و شمع آن جمع بود ، اعليحضرت اقدس ظل اللهى خلد اللّه ملكه ، شرف حضور آن بزم را دريافت فرموده ، با كمال خضوع و ادب در كنارهء مجلس برپا ايستادند . مير منير مجلس مقرر فرمود : خلعتى بتشريف\r\n\r\n\r\n","description":"","footnote":"\r\n( 1 ) - آرزوها .\r\n","page_name":" 68 ","page_number":102},
  {"content":"\r\n\r\nوجود مسعود همايون اعطا شود . بندگان اقدس اعلى روحنا فداه ، معروض داشتند كه من استدعاى التفات و خلعت از اين بزرگوار دارم و اشارت به سمت حضرت قائم عجل اللّه فرجه فرمودند . آن حضرت تبسم فرموده برخواستند و شمشيرى كه در كمر مبارك داشتند ، باز كرده به دست مبارك بر كمر مبارك اعليحضرت شهريار تاجدار خلد اللّه ملكه ، بسته ، فرمود اسب حاضر كنند و به دست مبارك بازوى مباركش را گرفته بر اسب نشاند و به آن اردو خطاب فرمود كه ملتزم ركاب او باشند ، تشريف بردند و من بيدار شدم . چون از مبشرات عالم غيب و مردهء « 1 » بىريب « 2 » براى اهل اسلام بود ، ايرادش را در اين روزنامه لازم و مايهء سعادت دانست .\r\nو از وقايع اتفاقيهء آن ايام اين بود كه ميرزا بزرك خان كارپرداز ، ميرزا على خان نايب كربلا را كه مردى مقدس و در كمال حسن سلوك و ملايمت بود و با علما و صلحا مؤانست و مصاحبت داشت و عامهء مردم از رفتار او راضى و شاكر بودند معزول كرده ، حاجى محمد على نامى را كه حالتش به كلى بر خلاف ميرزا على خان بود به اين خدمت گماشت . اين معنى مخالف رضاى علماى كربلاى معلى بود و از حاجى محمد على كمال نفرت داشتند . در اين بين شخص طبيبى از اهل گيلان كه مدتى در آن خاك پاك سكنى گزيده ، به كسب خود مىپرداخت و مال مىاندوخت ، در ارتكاب پاره‌اى مناهى شرع اصرار كرد و آن تربت طاهره را بلوث اعمال شنيعه آلوده داشت . شرح حالش به محضر جناب شيخ المشايخ عبد الحسين رسيد .\r\nپاس شريعت و حرمت آن آستان مقدس را جناب شيخ حكم به تنبيه و طرد ميرزاى طبيب فرمود . حاجى محمد على نايب جديد ، ميرزاى طبيب را\r\n\r\n\r\n","description":"","footnote":"\r\n( 1 ) - مرده به فتح ميم و را و دال به معنى سركش و متكبر است كه در فارسى به جاى جمع مريد استعمال شده .\r\n( 2 ) - ريب ، شك - تهمت .\r\n","page_name":" 69 ","page_number":103},
  {"content":"\r\n\r\nتنبيه كرد و تفصيل حالش را به كارپرداز خانه نوشت . ميرزا بزرك خان مأمورى فرستاد كه او را به بغداد ببرند . ميرزاى طبيب به خانهء ميرزا حبيب اللّه گيلانى كه در سلك علماى كربلاست پناه برد . او به مقام حمايت و شفاعت برآمد .\r\nفايده نبخشيد . بالاخره او را به كارپرداز خانه بردند و ميرزا حبيب اللّه از كربلا به نجف اشرف رفت . علماى آنجا را نيز با خود متفق كرده از ميرزا بزرك خان شاكى شدند و علىرغم جناب شيخ عبد الحسين ، در اين باب كمال اهتمام و ايستادگى كردند و عرايض شكايت‌آميز ، از سوء رفتار كارپرداز به دربار همايونى فرستادند تا در اين باب حكم اولياى دولت عليه بر چه نهج شرف صدور يابد .\r\nدر اين هنگام كه زمان محرومى خانه‌زاد از خدمات وزارت جليله به طول انجاميده ، مراتب دعاگوئى به حمد اللّه كاملا تقديم شده بود . از عتبات عاليات مرخص و عازم تقبيل سده سنيهء خلافت و سلطنت گرديد . و چون مدت غدغن زوار طول كشيد و احدى از سمت ايران به آن صفحات نمىآمد ، امر معاش مجاورين و كسبهء آن اماكن متبركه ، سخت به عسرت كشيده بود . بسيارى از مجاورين نيز طاقت زيست نياورده عازم ايران شدند . منازل عرض راه از عدم مترددين رو به پريشانى داشت . اهالى منازل طورى با مسافرين ايرانى گرمى و نرمى داشتند و به احترام سلوك مىكردند كه گفتى ميهمانى عظيم القدر بخانهء رعيتى مؤدب درآمده و در هرمنزل جويا مىشدند كه آيا اولياى دولت عليهء قاهرهء ايران ، رأى آن دارند كه با دولت عثمانى كار به رفق و مدارا فرمايند و باب مراودات را مفتوح دارند .\r\nبالجمله از ميامن و حسن اهتمامات اولياى دولت عليهء روزافزون ادام اللّه اقبالهم ، به خلاف ايام ذهاب با كمال فراغت و عزت تا به كرمانشاهان رسيد . امور آن مملكت به همه جهة در كمال انتظام بود . نواب عماد الدوله « 1 » اغلب در عماديه مشغول بنائى و فلاحى و ساير مهمات رعيتى و رسيدگى املاك خود بودند .\r\n\r\n\r\n","description":"","footnote":"\r\n( 1 ) - امامقلى ميرزا عماد الدوله پسر ششم محمد على ميرزاى دولتشاه ( 1230 - 1292 ه . ق ) والى كرمانشاهان و عموى عيال ميرزا خانلر خان .\r\n","page_name":" 70 ","page_number":104},
  {"content":"\r\n\r\nصارم الدوله و ميرزا بزرگ پيشكار ، در شهر كرمانشاهان مراقب امور حكومتى و نظم امر جمهور رعيت و انجام خدمات ديوانى بودند و در مهمات ، كليهء رجوع به سركار عماد الدوله داشتند .\r\nمحمد حسن خان سرتيپ ، حاكم كلهر در آن ايام از كرمانشاهان مرخص و روانه به محال خود گرديد . بعد از ورود او بر ايل و الوار كلهر خبر رسيد كه بناى بدرفتارى و تلافى با طوايفى كه بستگى با مصطفى قليخان حاكم سابق داشته‌اند ، گذاشته و اكثرى را مبالغ گزاف ترجمان كرده ، نواب عماد الدوله احكام مؤكد به او فرستاد كه ترك اغراض نموده ، از اين سوء سلوك اعراض كند .\r\nاز آنجا به همدان رسيد . چند روزى هم به جهة ناخوشى عيال در آنجا توقف نمود . شهر همدان در كمال نظم و معمورى بود . رعايا از فرط رأفت و رحمتى كه از حالت مشكوة الملك بروز و ظهور داشت و مراتب بىطمعى كه در هرمورد از او آشكار بود ، كمال دلخوشى و شكرگزارى داشتند و با فراغ خاطر به دعاى ذات كامل الصفات اقدس همايونى ارواح العالمين فداه مشغول بودند .\r\nافواج ثلاثه عاشقلو در چمن اندانچين مشغول مشق نظام بودند و معروف بود كه حسينعلى آقاى معلم در آن مدت كم طورى آنها را مشق داده و مواظبت كرده است كه ترقيات كلى كرده‌اند . از آنجا در پناه حفظ الهى و در سايهء معدلت اعليحضرت اقدس ظل اللهى روحنا و روح العالمين فداه مأمونا مصونا قطع مراحل نموده ، دوازدهم شهر رجب المرجب 1285 به تقبيل آستان معدلت بنيان خلافت كبرى و سلطنت عظمى ادام اللّه بقائها و قوامها الى يوم التناد ، شرفياب و مشغول خدمت و جان‌نثارى گرديد . اميد كه دعاها در درگاه خدا مستجاب و خدمات و جان‌نثاريها در پيشگاه اقدس سايهء خدا ارواحنا له الفداه پايگاه قبول پذيرد و يرحم اللّه عنه ، آمين .\r\n\r\n","description":"","footnote":"","page_name":" 71 ","page_number":105},
  {"content":"\r\n . \r\n","description":"","footnote":"","page_name":" 72 ","page_number":106},
  {"content":"\r\n\r\n\r\nفصل چهارم روزنامهء سفر قائن\r\n\r\n","description":"","footnote":"","page_name":" 73 ","page_number":107},
  {"content":"\r\n . \r\n","description":"","footnote":"","page_name":" 74 ","page_number":108},
  {"content":"\r\n\r\nروزنامهء سفر قائن . . . « 1 » گذشتيم . يك ساعت به غروب مانده به شهر سبزوار رسيديم .\r\nمعلوم شد نه ساعت در راه بوده‌ايم . يكساعت براى نهار و غيره معطل شديم ، هشت ساعت اتصالا راه رفته بوديم . از اين قرار يقينا هشت فرسخ بوده است .\r\nاينكه مىگويند هفت فرسخ است ، يقين فرسخ خراسانى است . خلاصه بعد از ورود ، در كاروانسراى جناب حاجى ميرزا ابراهيم مجتهد سبزوار كه اينجا معروف به شريعتمدار است ، منزل كرديم . نماز كرده ، چاى خورده ، اينك روزنامه مىنويسم .\r\n\r\nروز جمعهء بيست و ششم\r\n« 2 » . در سبزوار لنگ كرده ، صبح زود به حمام رفتم . وقت نهار بيرون آمده ، نهار خوردم و بيرون رفته ، قدرى سياحت بازار و شهر نموده به تلگرافخانه رفتم . عباسقليخان سرهنگ رئيس تلگراف سبزوار بود . بيرون آمد ، قدرى نشستيم صحبت كرديم ، چاى خورديم ، به طهران تلگرافى كرده ، از حسين قلى خان مطالبهء جواب تلگراف به رشت را نمودم .\r\nگفتند : حسين قلى خان ناخوش است ، جواب رشت هم نيامده است . يك ساعت به غروب مانده برخاسته ، از دروازهء نيشابور بيرون رفته ، به مزار مرحوم\r\n\r\n\r\n","description":"","footnote":"\r\n( 1 ) - متأسفانه نسخهء اصلى اين روزنامهء سفر به دست نيامد . نسخهء موجود رونوشت دقيقى است از آن به خط آقاى عبد الحسين محمودى . چند صفحهء اول اين روزنامه سفر افتاده است . به قرارى كه از متن آن برمىآيد روز هشتم ذيحجه 1293 ه - ق از تهران حركت كرده است . بنابراين وقايع هجده روز اول اين سفر در دست نيست .\r\n( 2 ) - بيست و ششم ذيحجه 1293 ه - ق مطابق با 13 ديماه 1255 شمسى\r\n","page_name":" 75 ","page_number":109},
  {"content":"\r\n\r\nحاجى ملا هادى « 1 » اعلى اللّه مقامه رفتم . فاتحه خواندم . نماز كرده مراجعت به منزل نمودم . حسينعلى مكارى آمد ، گفت : كى مىرويد ؟ گفتم : فردا صبح . گفت : اختيار داريد ، صبح مال مىفرستم بنه را بار كنند برويد . كمال چاپلوسى را كرد . بعد پول خواست . يك تومان به او دادم رفت . رفيقش را كه ملك نام داشت برداشته آمد كه ما خود نمىتوانيم بيائيم . آدم هم نداريم با شما بفرستيم . بايد شما هم فردا بمانيد . هرچه اصرار كردم مفيد نيفتاد .\r\nبالاخره گفت : من مال نمىدهم ، از مكارى ديگر بگيريد برويد . وقت مغرب مراتب را خدمت شاهزادهء محمد امين ميرزا « 2 » حاكم سبزوار نوشتم . جواب نوشتند : درست نيست شما سبزوار بيائيد ، ما را ملاقات نكرده برويد . صبح بيائيد اينجا ، محصل مىفرستم بنهء شما را باز كند ، فردا برويد ، منزل نزديك است . تا صبح چه شود . امروز در حمام سيدى را ديدم كه معلوم شد از اهل مدرسه است . از او سراغ مركب كردم وعده كرد عصر مركب براى شما مىفرستم . حالا كه مشغول تحرير روزنامه بودم خودش پيالهء مركبى آورد كه خلف وعده نكرده باشد . اينست كه به دوات ريختم ، خيلى كم‌رنگ است .\r\nاسم سيد ، ميرزا عبد الوهات پسر جناب ميرزا عبد الرحيم امام مسجد پامنار است\r\n\r\n\r\n","description":"","footnote":"\r\n( 1 ) - حاج ملا هادى سبزوارى متخلص به اسرار ( 1212 - 1289 ه . ق ) از استادان فلسفهء اسلامى و حكمت و عرفان معاصر ايران است . يكى از شاگردانش بنام ملا محمد كاظم معروف به روغنى سبزوارى در رثاء او اين رباعى را ماده تاريخ سروده كه در لوح سنگى سردر مقبره‌اش موجود است .\r\n اسرار چو از جهان به در شد * از فرش به عرش ناله برشد\r\nتاريخ وفات او چو پرسند * گويم ( كه نمرده زنده‌تر شد ) \r\n( 2 ) - محمد امين ميرزا پسر چهل و پنجم فتحعليشاه متولد 1234 ق مدتى از طرف برادرش اعتضاد السلطنه نايب الحكومهء ملاير و تويسركان بود . در سال 1290 ق به حكومت گلپايگان و خوانسار رسيد و سپس به حكومت سبزوار نائل آمد .\r\n","page_name":" 76 ","page_number":110},
  {"content":"\r\n\r\nو خالوى مرحوم حاجى ملا هادى است . الان هم سيد تاريخ بيهقى را مطالعه مىكند و من روزنامه مىنويسم .\r\n\r\nروز شنبهء بيست و هفتم\r\n. صبح زود برخاسته ، اول فرستادم پيش مكارى كه مال بنه را بيآرند ، باز نداد . برحسب وعده ، شب رفتم خدمت شاهزاده . حاكم زود از اندرون بيرون آمد . خيلى اظهار لطف كرد . چاى خواست ، آوردند . قهوه آوردند . فراش فرستاد مالهاى بنه را بردند ، بنه را بار كردند ، راه انداختند . اما مكارى پدرسوخته هيچ آدمى با مالهايش نفرستاد كه در راه متوجه شود . به قدر سه ساعت در منزل شاهزاده ماندم . از هرقبيل صحبت كرد . از ايالت خراسان و عباسقلى خان رئيس تلگراف زياد شكايت كرد . وعده خواست كه در مراجعت دو سه شب مهمان ايشان باشم . ساعت پنج از دسته گذشته ، شاهزاده مرا وداع كرده ، روانه شدم . در يك فرسخى شهر به حاجى خان و آدم‌ها رسيدم . سه ساعت و نيم به غروب مانده ، در قريهء رباط كه چهار فرسخ تا سبزوار ، و دو فرسخ تا « زعفرانى » است نهار چلو و قرمه‌سبزى و گوشت كوبيده با حاجى خان خورده ، روانه شديم . در راه اسمعيل خان برادرزادهء آقا بيگلر عشق‌آبادى كه از آقايان و نجباى نيشابورند ملحق شده ، گفت : رفته بودم سبزوار قيمت پنبه از شخصى طلب داشتم ، گرفتم .\r\nحالا به خانه مىروم . بعد از صحبت ، آشنا درآمديم گفتگو از كله‌جوش شد ، وعده خواست كه فردا در دو فرسخى كه مزرعه‌اى از آنها واقع است ، به كله‌جوش مهمان او باشم . يك ساعت به غروب مانده ، به رباط زعفرانى رسيدم . اسمعيل خان خداحافظ كرده ، رفت . ما منزل كرديم . گفتند ، اين منزل هندوانهء خوب دارد . يك دانه آوردند ، دو من بود ، به دو عباسى خريدم .\r\nبا حاجى خان خورديم ، بد نبود تعريفى هم نداشت . الان كه دو ساعت از شب گذشته است ، نشسته‌ايم در كنار آتش ، در سكوى . طويله پر است از اسب و قاطر و اولاغ و شترهاى حامل قورخانه .\r\n\r\n","description":"","footnote":"","page_name":" 77 ","page_number":111},
  {"content":"\r\n\r\nبرف بشدت مىبارد . تا فردا خدا چه خواهد . اما منزل زعفرانى مشتمل است به رباط خوبى و قلعه و يك حياطى كه سه اطاق دارد و كلانتر آنجا ، براى مترددين محترم ، پشت چاپارخانه ساخته و اسمش را مهمانخانه گذاشته ، و يك چاپارخانه كه بالاخانه و اطاقش در نداشت و قلعه‌اش مشتمل است تقريبا به صد خانه رعيت . نهر آبى پهلوى رباط جارى بود . ولى مىگفتند در تابستان قطع مىشود . به اين واسطه زراعت نداريم . و كسب ما همين معامله با مترددين است . سالى نود تومان ماليات دارد اما مىگفتند امسال به اسم دزدى مال زوار و غيره ، به قدر دويست تومان از رعيت آنجا گرفته‌اند .\r\n\r\nروز يكشنبهء بيست و هشتم\r\n. طلوع صبح برخاسته ، چاى خورديم .\r\nاول طلوع آفتاب سوار شده ، در يك فرسخى خرابه‌اى بود بىآبادى ، در سر دو فرسخى قلعه و رباط سرپوشيده بود . اسم قريه « سنكليدر » مال همان برادر آقا بيگلر عشق‌آبادى كه اسمش خان آقا سلطان و پدر اسمعيل خان مزبور است .\r\nخود او هم آنجا بود . با اسمعيل خان آمدند اظهار خصوصيت كردند . كله‌جوش غير ممتاز با پنير و شيره و نان تازه آوردند ، خودمان هم مرغ‌پلو داشتيم . روى سكوى رباط نشسته ، با حاجى خان نهار خورديم ، سوار شديم . يك ميدانى كه آمديم ، راه دو تا شد . خان آقان سلطان و پسرهايش خداحافظ كرده به سمت عشق‌آباد رفتند . ما به راه « شورياب » آمديم . سه ساعت به غروب مانده به منزل « شورياب » رسيديم . در راه همه‌جا برف بسيار جزئى در صحراها ديده مىشد كه در شب باريده بود . اما هوا بسيار خوب بود . منزل شورياب قلعه‌اى دارد ، مشتمل بر سى چهل خانوار رعيت و دو قنات و رباط بسيار خوب قشنگ خوش‌طرح پر ، يورتى « 1 » از زمستانى و تابستانى كه تازه\r\n\r\n\r\n","description":"","footnote":"\r\n( 1 ) - مأخوذ از تركى : منزل - خانه - اطاق - مسكن\r\n","page_name":" 78 ","page_number":112},
  {"content":"\r\n\r\nحاج ميرزا محمد رضاى مستشار الملك « 1 » پيشكار خراسان ساخته است ، و يك چاپارخانهء وسيعى كه از همه چاپارخانه‌هاى ممالك محروسه بزرگتر است .\r\nاز زعفرانى تا شورياب مىگويند چهار فرسخ است ، اما ما در پنج ساعت آمديم . گويا پنج فرسخ باشد . پهلوى رباط مستشار الملك حمامى و آب‌انبارى هم هست ولى هردو بىآب و آتش بود .\r\n\r\nروز دوشنبهء بيست و نهم\r\n. وقت طلوع آفتاب از منزل شورياب روانه شده ، ظهر در نصرآباد كه دو فرسخى شهر نيشابور است ، و شش سهم آن مال حاجى ميرزا ابو القاسم مجتهد نيشابور ، و سه سهم مال رعيت است ، و در قلعهء آن چهل پنجاه خانوار رعيت دارد ، و سى تومان ماليات دارد ، نهار چلو و قورمه‌سبزى و گوشت كوبيده خورديم و روانه شديم . حاجى محمد خان سرتيپ فوج عرب عجم را ديديم كه با فوج از خراسان برگشته به شاهرود مىرود .\r\nخلاصه سه ساعت به غروب مانده به شهر نيشابور رسيديم . مسافت شش فرسخ بود . در شهر نيشابور كاروانسراى ميرزا محمد حسين مستوفى نيشابورى كه اين اوقات نايب الحكومهء تربت است ، منزل كرديم . حاجى على بيك آدم جناب مؤتمن الملك متولىباشى ارض اقدس ، آنجا تحصيلدار ( است ) .\r\nشش هزار تومان مواجب جناب معظم اليه بود . خيلى خدمتگذارى كرد . ما را به حجرهء خودش برد ، چاى داد ، آدم فرستادم ميرزا اسمعيل را كه رئيس تلگرافخانهء آنجا بود خبر كردند ، آمد تا غروب نشست . اصرار كرد كه به تلگرافخانه برويم . اول قبول نكردم ، به ملاحظهء همراهى با حاجى اسكندر خان .\r\n\r\n\r\n","description":"","footnote":"\r\n( 1 ) - حاجى ميرزا محمد رضاى مستوفى سبزوارى ابتدا لقبش مستشار التوليه بود .\r\nدر سال 1284 ملقب به مستشار الملك گرديد . در سال 1300 ه . ق ملقب به مؤتمن السلطنه شد . چندين سال پيشكار ماليه يا به اصطلاح آنزمان وزير مملكت خراسان بود در سال 1308 ه . ق درگذشت .\r\n","page_name":" 79 ","page_number":113},
  {"content":"\r\n\r\nبعد شاهزادهء نير الدوله « 1 » حاكم نيشابور كه با حاجى خان سابقه داشت ، آدم فرستاد او را خواست . من هم كه تنها شدم دعوت ميرزا اسمعيل را قبول كرده با او به تلگرافخانه رفتيم . بعد از ساعتى آدمى از شاهزاده آمد با خيلى اظهار مهربانى و التفات كه من حالا از آمدن شما مطلع شدم و اگر زودتر مطلع مىشدم استقبالى مىفرستادم و اينك منتظر ملاقات شما هستم . برخاستم خدمت شاهزاده رفتم . زياد اظهار التفات فرمود ، اظهار قوم و خويشى كرد پس احوالات پرسيد . دو ساعت نشستيم . بعد برخاستم ، وعده فردا شب خواستند ، به اتفاق حاجى خان به تلگرافخانه آمديم . دو سه ساعت با ميرزا اسمعيل صحبت كرديم .\r\nتلگرافى از على اصغر خان از رشت رسيد كه صالح در رشت نبود . كربلائى احمد را پنج تومان داده روانه كردم . بعد از سه چهار ساعت شام پلو مرغ و خورش مسمى آلو خورده خوابيديم .\r\n\r\nروز سه‌شنبهء سلخ ذيحجه\r\n. صبح زود برخاستيم ، چاى خورديم ، به اتفاق حاجى رفتيم به حمام بازار كه گفتند بهترين حمامهاى نيشابور است ، و تعريفى نداشت . رنگ و حنا بستم خوابيدم . بچه‌دلاكى كه اسمش محمد ابراهيم بود مرا مالش مىداد و ضمنا مغازله مىكرد و به اعتقاد خود دلربائى مىكرد . نرم نرمك از مسكن و مولدم پرسيد ، و از مقصدم جويا شد . جوابها از در صدق گفتم . طالب همسفريم شد و به رضاى پدرش مشروط كرد . رفت و پس از لمحه‌اى آمد كه پدرم رضا نمىدهد . گفتم :\r\n سببى ساز خدايا كه به زودى * اين طفل شكرخنده بگريد به پدر بر \r\nخلاصه فرستادم از تلگرافخانه هندوانهء آوازهء نيشابور آوردند . پاره كردم توزرد درآمد ، تعريفى نداشت . وقت ظهر از حمام بيرون آمده به تلگرافخانه رفتيم كه موعود بود . ميرزا اسمعيل منتظر بود . نهار مرغ‌پلو ،\r\n\r\n\r\n","description":"","footnote":"\r\n( 1 ) - شاهزاده پرويز ميرزا نير الدوله پسر فتحعليشاه ، سالها حكومت سبزوار ، نيشابور و ترشير ( كاشمر ) را داشت در سال 1305 ه . ق درگذشت .\r\n","page_name":" 80 ","page_number":114},
  {"content":"\r\n\r\nكله‌جوش ، آب‌گوشت ، شامى خورديم . بعد سوار شده به اتفاق حاجى خان و ميرزا اسماعيل به مزار جناب شيخ عطار كه خارج دروازهء مشهد ، ما بين جنوب و مشرق راه مشهد ، در نيم فرسخى شهر نيشابور واقع است رفته زيارت كرديم ، فاتحه خوانديم . مزارش بقعه‌ايست سفيد ، هزارهء كتيبه‌اش با آجر ساخته شده ، اما ناقص مانده است . ميان بقعه قبرى است از گچ ساخته ، در سر قبر مناره‌مانندى مثمن ، از سنگ سياه تراشيده به ارتفاع سه زرع ، و در يك سمت آن رو به قبر ، تركيب محراب از سنگ برآمده ، تراشيده ، روى آن قصيده‌اى به خط ثلث نوشته‌اند كه در زمان سلطان حسين « 1 » ، به امر امير عليشير « 2 » كه وزير بوده ، اين سنگ و بقعه را ساخته‌اند . وقت مغرب از آنجا رجعت به شهر نموده ، در تلگرافخانه نماز كردم ، چاى خورديم . ساعتى از شب گذشت .\r\nشاهزادهء نير الدوله آدم فرستاد كه چرا نمىآئيد ، رفتم . ميرزا اسمعيل را هم خواستند ، من و حاجى خان و ميرزا اسمعيل خان رفتيم . سركار شاهزاده خيلى تفقد فرمودند . صحبتهاى خودمانى از هرمقوله گذشت . شرحى از كثرت اولاد شاهزاده‌ها و عياشى عيال آنها فرمودند . من‌جمله از دختر محمد طاهر ميرزا كه زن شيخ حسن شده بود ، ناله كرده از شمس جان خانم ، آه و ناله كرد كه آنها از نجباى شاهزاده‌ها هستند . عرض كردم : هيچ مىفرمائيد كه شمس جان خانم هيچ نجات ندارد ؟ فرمود بلى ! كاش مرده بود كه اين اولاد را پيدا نمىكرد . خلاصه صحبتهاى آن شب سركار و الا خيلى طولانى است كه مجال تحرير آنها نيست . اجمالا شاهزادهء بسيار خوب خوش‌خلق مهربان رفيقى است . خدا حفظش كند . اهل نيشابور هم كمال رضامندى از حسن اخلاق و اطوارش داشتند . ساعت چهار شام خورديم . پنج و شش آمدم منزل . ديدم جوانكى در منزل نوكرهاى من نشسته است . سئوال كردم . گفتند : سبزوارى است . نوكر تاجرى بوده اربابش رفته است . الواط نيشابور طمع در او بسته ،\r\n\r\n\r\n","description":"","footnote":"\r\n( 1 ) - سلطان حسين بايقرا - 916 - 842\r\n( 2 ) - امير عليشير نوائى - سال 906\r\n","page_name":" 81 ","page_number":115},
  {"content":"\r\n\r\nلذا پناه به ما آورده است كه اولا اينجا نوكر باشد و اگر قبول نكنى تا مشهد با ما بيايد ، آنجا عقب كار خود برود . اسمش رجبعلى است . گفتم : بيايد اگر كارآمد باشد و الا در مشهد برود . رفتم خوابيدم .\r\nشهر نيشابور خيلى خراب است . جلگه و خارج شهرش مستغنى از توصيف است . مزار شيخ عطار « 1 » و فضل ابن شادان « 2 » و عمر خيام « 3 » در نيم‌فرسخى شهر ، ميانهء مشرق و جنوب است . مزار شيخ ابو الحسن خرقانى « 4 » و غار ابراهيم ادهم « 5 » ، در دو فرسخى واقع است .\r\n\r\nروز چهارشنبهء غرهء محرم 1294\r\n« 6 » . اول طلوع آفتاب از نيشابور سوار شده بيرون دروازهء مشهد در چهارطاقى قبر مرحوم ملا باقر ابهرى كه\r\n\r\n\r\n","description":"","footnote":"\r\n( 1 ) - شيخ فريد الدين ابو حامد محمد بن ابو بكر ابراهيم بن اسحق عطار كدكنى نيشابور شاعر و عارف نامى ايران قرن ششم و اوايل قرن هفتم هجرى . متولد سال 537 يا 513 و يا 512 ق وفاتش به سال 637 يا 627 ثبت گرديده است .\r\n( 2 ) - فضل ابن شادان عالم علوم فقه و علم قرأت قرآن حدود قرن سوم هجرى مىزيسته است .\r\n( 3 ) - خواجه امام حجة الحق ، حكيم ابو الفتح عمر بن ابراهيم الخيامى ( الخيام ، خيام ) نيشابورى از حكما و رياضىدانان و شاعران بزرگ ايران در اواخر قرن پنجم و اوايل قرن ششم است . تاريخ ولادتش معلوم نيست . تاريخ وفاتش حدود سال 506 يا 517 ثبت گرديده است .\r\n( 4 ) - شيخ ابو الحسن على بن جعفر ( يا احمد ) خرقانى . از بزرگترين مشايخ و يكى از نامدارترين اقطاب صوفيان است ( 352 - 425 ق )\r\n( 5 ) - ابو اسحق ابراهيم بن ادهم بلخى از بزرگان زهاد نيمهء اول قرن دوم هجرى است . متولد 160 يا 166 ق . وى از بلخ به مكه رفت و مجاور گرديد . سپس چندى در شام اقامت گزيد و در جنگ دريائى بر عليه بيزانس به شهادت رسيد . در كتاب تذكرة الاولياء شيخ فريد الدين عطار صفحه 104 از انتشارات زوار چينى آمده است كه ! « از بلخ به نيشابور رفت . گوشه‌اى خالى مىجست تا به طاعت مشغول شود . غاريست آنجا مشهور .\r\nنه سال در آن غار ساكن بود » . بعد به مكه رفت .\r\n( 6 ) - اول محرم 1294 ه - ق مطابق است با 17 دىماه 1255 شمسى .\r\n","page_name":" 82 ","page_number":116},
  {"content":"\r\n\r\nاز آشنايان قديم بود فاتحه خوانده ، رانديم . وقت ظهر به منزل قدمگاه رسيديم .\r\nمسافت چهار فرسخ بود آنجا نهار خورديم . بعد با حاجى خان رفتيم به زيارت قدمگاه . در بيرون صحن ، اهل قريه تعزيه‌دارى مىكردند . مجلس شهادت امام حسين عليه السلام بود . گوش داديم و گريه كرديم . سربازهاى فوج سمنان و دامغان آنجا خيلى بودند كه از خراسان مرخص شده به ولايت مىرفتند .\r\nاز نرسيدن جيره و مواجبشان زياد شكايت داشتند . مىگفتند : يك سه ماهه را محمود خان سرهنگ خورد ، بقيه را نمىدانم . و مىگفتند : از اول اين سال كه حالا ده ماه است به هرسربازى دوازده هزار دينار پول داده‌اند . از حاجى ظهير الدوله اظهار رضامندى مىكردند .\r\nحاجى خان يك گوسفند به هشت هزار دينار خريد قربانى كرد كه نذر است . منزل قدمگاه بقعه و گنبد كاشى و ايوانى دارد كه دويست و دو سال قبل از اين شاه سليمان صفوى « 1 » ساخته . صحنى باغ‌مانند دارد . درختهاى كاج كهن زياد دارد ولى سابق بر اين بيشتر داشت . گفتند بعضى را باد انداخته است . كاروانسراى خوبى هم دارد از بناهاى صفويه . اما پربزرگ نيست .\r\nچاپارخانه هم دارد . در بالاى تپه كه مشرف بر صحن و قدمگاه است قلعه‌اى دارد كه مشتمل بر صد و پنجاه خانه تقريبا هست . به قدر پنجاه يا شصت خانه هم در خارج قلعه ساكنند . حاصل ابريشم به قدر صد من گفتند عمل مىآيد و گفتند امسال يك من دوازده تومان فروختيم . زراعت گندم و جو هم دارند اغلب هم ساداتند و از قديم از منال ديوانى معافند . همه به قدر خود بابضاعتند . در بالاى همان تپه در شمال قلعه باغات زياد دارند . از آنجا تا « دررود » نيم فرسخ است . آب از رودخانهء « دررود » مىگيرند . قنات هم دارند .\r\n\r\n\r\n","description":"","footnote":"\r\n( 1 ) - شاه سليمان صفوى پسر شاه عباس دوم ( 1077 - 1105 ه . ق ) روى اين مأخذ تاريخ ساختن گنبد كاشى قدمگاه به سال 1901 مىباشد .\r\n","page_name":" 83 ","page_number":117},
  {"content":"\r\n\r\nروز پنجشنبهء دويم محرم . نيم ساعت قبل از طلوع صبح ، از قدمگاه سوار شده بعضى قلعه‌جات و قراء در راه ديده شد . وقت ظهر رسيديم به رباط « فخرداود » كه در چهار فرسخى قدمگاه است . رباطى است سرپوشيده و ده پانزده خانوار رعيت هم در جنب رباط ساكنند . آب‌انبارى هم دارد . نهر آبى ، زراعت مختصرى دارند . اين‌جا ، نهار خورديم . پيشخدمتى از شاهزادهء ركن الدوله آنجا بود كه براى رفع نزاعى مأمور نيشابور بود . شرحى از استيلاى مستشار الملك و راه ندادن به شاهزاده و عمله‌جاتش حكايت كرد . از آنجا هم گذشتيم دو ساعت و نيم به غروب مانده ، به شريف‌آباد رسيديم . مسافت هفت فرسخ بلكه هشت فرسخ بود . چاى خوردم حمام رفتم ، نماز كردم . اينك دو ساعتى شب است ، روزنامه مىنويسم .\r\nمنزل شريف‌آباد قلعه دارد مشتمل بر بيست سى خانوار تقريبا . يك رباط سرپوشيدهء محكم خوبى با يك حمام خيلى خوب ، مرحوم اسحق خان قرائى آنجا ساخته . يك ثلث از اين قريه و قنات آن را هم خريده ، وقف بر رباط و حمام كرده كه صرف تعمير و مواجب حمامى و غيره بشود . اگر چيزى زياد بيايد ، به فقراى زوار بدهند . توليت آن را به امام‌جمعهء مشهد داده است . چاپارخانه‌اى دارد . يك رباط خوش‌طرح نيمه يورتى هم مرحوم نظام - الدوله حسين خان شاهسون بنا كرده است كه دو سمت جنوب و شرقى آن حجراتش ناتمام مانده ، نظام الدوله مرحوم شده است . كاش اولادش از اين ميراث بنا را تمام كنند .\r\n\r\nروز جمعهء سيم .\r\nكه در مشهد چهارم قرار داده ، غرهء ماه را سه‌شنبه دانسته بودند . دو ساعت به طلوع صبح مانده از منزل شريف‌آباد سوار شده دو ساعت از روز گذشته به طرق كه دو فرسخى مشهد است رسيديم . نهار قليانى خورده ، رفقا قليان و من چپقى كشيديم . از آب طرق كه گواراترين آبهاست خورديم . از آنجا محمد جعفر را براى تعيين منزل پيش فرستادم و خودمان بر\r\n\r\n","description":"","footnote":"","page_name":" 84 ","page_number":118},
  {"content":"\r\n\r\nاثر او آمديم . در راه قدرى تعطيل كرديم تا او برسد . قريب به ظهر به حمد اللّه سلامت وارد شهر شديم . معلوم شد ميرزا حيدر على خان سرتيپ تلگراف برحسب تلگرافى كه من از نيشابور كرده بودم ، منزلى تعيين كرده است . خودش از تلگراف براى راهنمائى به دروازه آمده بود . بنه و آدمهاى مرا بردند به آن منزل . خودم با دو نفر آدم به ارك رفتم . نواب شاهزاده محمد تقى ميرزا ركن الدوله « 1 » حكمران خراسان حمام بودند . رفتيم منزل علينقى ميرزاى پسرش كه ملقب به اميرزاده است . منزلش در واقع مكتب‌خانه بود . دو سه نفر معلم عربى و فرانسه و قدرى كتاب در اطراف اميرزاده جمع بود . حاجى اسكندر خان خيلى مبالغه در معرفى من كرد . با اميرزاده خيلى صحبت از حكايات و امثال عرب كرديم . اميرزاده به اندازهء سن خودش كه زياده از شانزده هفده نبود ، خوب با كمال و سواد و خط خوش و حسن خلق است . قصيدهء عربى در مدح شاهزاده ركن الدوله و مدح حضرت رضا سلام اللّه ساخته به خط خود نوشته بود ، به من دادند خواندم . خيلى خوب و فصيح و روان ساخته‌اند . آنجا قهوه و چاى خورديم تا دو ساعت به غروب مانده نشستيم . يك دفعه خبر آوردند كه نواب و الا از حمام بيرون آمده به تكيهء دولت به تعزيه رفته‌اند . گفتم : تكليف مأموريت و نوكرى اين بود كه اول ورود شرفياب حضور و الا شوم . اين تكليف به عمل آمد . ديگر فردا صبح خواهم آمد . خداحافظ كرده ، روانهء منزل شدم . وقتى كه به منزل رسيدم ديدم در خيابان سفلى در زير دالان تاريك دور و درازى خانهء عبد الوهاب نامى را معين كرده‌اند كه اطاقها و بالاخانه‌هاى بزرگ غالبا بىدروپنجره دارد . براى سكنى بسيار بد و خودش مايهء آسايش نيست . از آنجا بيرون آمده ، سيدبچه‌اى كه زيارت‌نامه‌خوان و ميرزا اسمعيل نام بود ، ما را دعوت و دلالت به خانهء سيد حسين زيارت‌نامه‌خوان ،\r\n\r\n\r\n","description":"","footnote":"\r\n( 1 ) - شاهزادهء محمد تقى ميرزا ركن الدوله برادر ناصر الدين شاه ( 1262 - 1318 ه . ق ) نوشته‌اند بسيار چاق ، بىعرضه و اخاذ بود .\r\n","page_name":" 85 ","page_number":119},
  {"content":"\r\n\r\nعموى خود كرد كه آن هم در خيابان سفلى در كوچهء متصل به چوب بست كه كاروانسراى تقى بنكى در آنجاست ، واقع است ، آنجا آمديم . راهش از آن خانه بهتر و خانه هم از آن جمع‌تر بود . فرستادم بنه را از آن خانه به اين خانه نقل كرده تا غروب مشغول قرارداد منزل بودم . وقت مغرب روانهء حرم مطهر شدم . وارد صحن مبارك كه شدم فراشى از سركار و الا آمد كه سركار و الا از تكيه مراجعت فرموده ، ورود شما را شنيده ، احضار فرمودند . رفتم به حرم مشرف شده ، نماز كردم . از حرم بيرون آمده ، در كشيك‌خانه خدمت جناب مؤتمن الملك « 1 » متولىباشى رسيدم . زياد اظهار مسرت از آمدنم فرمود ، و زياد اظهار التفات كرد كه فردا منتظر شما هستم . گفتم البته شرفياب مىشوم . روانهء ارك شدم و با خود خيال مىكردم كه يقين سركار و الا كه به محض شنيدن ، در اين وقت و اين راه دور احضار فرمودند و فرصت ندادند صبح بشود كه خود شرفياب بشوم ، خيال اظهار التفات و تعيين منزل و مهماندارى دارند . وقتى رسيدم به دار الاياله ، ديدم مجلس روضه دارند . جمعى از علما و طلاب در حضور و الا نشسته استماع ذكر مصيبت مىكنند ، موقع شرفيابى نيست .\r\nصاحب‌منصبان دربار و الا به اطاقى كه پيشخدمتها نشسته و اسباب چاى و شربت گسترده بودند دعوتم كردند . ديدم غيراز آنجا هم در آن عمارت اطاق مسكون روشنى نيست آنجا رفته نشستم . مجلس روضه تا سه ساعت طول كشيد . سه و نيم شام آوردند . چهار و نيم از شام فارغ شدند . بعد ديدم چند\r\n\r\n\r\n","description":"","footnote":"\r\n( 1 ) - ميرزا سعيد خان مؤتمن الملك از سال 1269 الى 1290 ه . ق به وزارت امور خارجه منصوب بود . در سال 1290 ه . ق كه ميرزا حسين خان مشير الدوله سپهسالار بعد از صدارت وزير امور خارجه شد ، مؤتمن الملك را به توليت آستان قدس رضوى برگزيدند و تا سال 1297 به اين سمت باقى بود . در اين سال كه سپهسالار از وزارت امور خارجه معزول گرديد و حكمران قزوين شد ، مؤتمن الملك مجددا به وزارت امور خارجه منصوب گرديد و تا آخر عمر سال 1301 ه . ق در اين سمت باقى بود .\r\n","page_name":" 86 ","page_number":120},
  {"content":"\r\n\r\nنفر از پيشخدمت و فراش خلوت آمدند كه برخيزيد برويم بالاخانه . من خيال كردم كه آنجا نشيمن خاص سركار و الا است ، مرا آنجا مىبرند كه سركار و الا هم بعد از انقضاى مجلس آنجا تشريف مىآرند و از مأموريت و تكليف من و بروز تفقدات ملوكانه ، اظهار خواهند فرمود . وقتى كه بالاخانه رفتم ، ديدم چند ظرف پلو و چلو و خورش نيم‌خوردهء يخ كردهء ماسيده ، آن هم خيلى كم در هرظرفى البته ربع آنچه داشته نمانده ، گذاشته‌اند و ده بيست نفر پيشخدمت فراش خلوت دورش را گرفته به من به اصرار تكليف كردند . با اينكه آن‌روز مجال نهار خوردن نكرده بودم ، طبيعت هيچ‌اقدام و ميل نكرد . گفتم امروز نهار را دير خوردم ميل ندارم به كنارى نشسته خود را به كتابى مشغول كردم .\r\nدر اين بين آمدند كه نواب و الا احضار فرموده است . رفتم . اطاق بسيار طولانى بود . از در كه داخل شدم رعايت كمال ادب را ، همان دم در تعظيم كرده ، ايستادم . فرمودند : كى آمدى ؟ گفتم : امروز ظهر . گفتند : چند روز است از طهران بيرون آمدى ؟ گفتم : بيست و چهار روز است . گفتند : چرا دير آمدى ؟ گفتم با مال خودم آمدم . گفتند : خيال مىكردم به چاپارى مىآئى .\r\nشاه طهران تشريف داشتند ؟ گفتم : بلى ! گفتند : سپهسالار شهر بود ؟ گفتم :\r\nبلى ! گفتند : احكامت را آورده‌اى ؟ گفتم حاضر نيست . گفتند : كجا منزل كرده‌اى ؟ گفتم : خانهء سيد زيارت‌نامه‌خوانى . گفتند صبح بيار به‌بينم ، زود بايد به روى ! گفتم : بسيار خوب ! برخاستند به اندرون رفتند . من به منزل برگشتم . ساعت شش شام خورده خوابيدم .\r\n\r\nروز شنبهء پنجم .\r\nصبح برخاسته ، نماز كرده ، به حمام شاه وردى خان رفته ، غسل زيارت كرده ، روانهء حرم شدم ، زيارت كردم ، مراجعت به منزل نمودم . ميرزا محمد خان كاشى و ميرزا حيدر على خان و ميرزا فتح اللّه ميرزاى تلگراف با چند نفر سادات مشهدى به منزلم آمدند . ميرزا حيدر على خان گفت :\r\nديروز با مصطفى قلى خان ميرپنجه رئيس قشون خراسان بودم . ورود شما را شنيدم عازم منزل شما شدم . ميرپنجه گفت : از من سلام برسانيد ، خودم هم\r\n\r\n","description":"","footnote":"","page_name":" 87 ","page_number":121},
  {"content":"\r\n\r\nبه ديدن خواهم آمد . بعد عبد الوهاب صاحب‌خانهء اولى گفت : خانهء ديگر دارم ، بهتر از آن خانه و مفروش ، آنجا بيائيد منزل كنيد . گفتم حالا بايد درب خانه برم . بعد از مراجعت مىآيم مىبينم ، اگر خوب و بهتر از اينجاست خواهم آمد . برخاستم ، احكام را برداشته خدمت نواب و الا رفتم . احكام را ملاحظه فرمودند . پرسيدند : شما از اجزاى وزارت خارجه هستيد ؟ گفتم :\r\nبلى ! بعد فصلى از اخبار طهران جويا شدند . هرچه مىدانستم گفتم . چون يكى از احكام در باب استخلاص ملا محمود نام مازندرانى بود ، از اسيرى بخارا ، فرمودند اين آخوند خودش آمده است . گفتم : بفرمائيد او را بيارند ببينم .\r\nفرمودند فراش برود او را بيارد . تا ظهر آنجا ماندم ، آخوند نيامد . نواب و الا نهار خواستند . من مرخص شده به منزل آمدم ، نهار خوردم به سراغ منزل و خانهء عبد الوهاب برآمدم ، او را نيافتم . رفتم مسجد گوهرشاد نماز كردم قدرى در اطراف صحن گردش كردم . دو ساعت به غروب مانده روانهء منزل متولىباشى شدم . در بين راه ديدم در كالسكه نشسته مىآيند . اظهار لطف كرده ، فرمودند : من به جاى خوبى مىروم . اگر جائى كارى ندارى بيا برويم .\r\nدر خدمت ايشان رفتيم به منزل سيدى از بنى اعمام مرحوم مشير الدوله .\r\nآنجا فصلى از احوالات طهران و اوضاع وزارت خارجه پرسيدند ، و آنچه مىدانستم گفتم . پس از ساعتى ميرزا مصطفى خان پسرش كه نايب التوليه است آمد . به او فرمود : آمدن ميرزا خانلر خان خيلى مغتنم است . بعد استفسار از سبب مأموريت اين سفرم كردند . تفصيل را گفتم . فرمود اين كارها همه با مأموريت شما انجام مىگيرد . بعد شرحى از امير قاين و كفايت او بيان كردند ، و گفتند :\r\nبا ما در ميانهء حكام جزء خراسان همان يكى آشنائى و مراوده و مكاتبه دارد و اين دليل است كه از روى قاعدهء ذاتى و عقلى و معقوليت اوست . شما كه مىرويد ، به او كاغذى مىنويسم و او را تهنيت مىگويم از مأموريت شما به آنجا .\r\nاظهار امتنان كردم . وقت مغرب از آنجا برخاسته ، من و ميرزا مصطفى خان به\r\n\r\n","description":"","footnote":"","page_name":" 88 ","page_number":122},
  {"content":"\r\n\r\nقهوخانهء مباركه رفتيم و قهوه خورديم . از آنجا آمديم به كفشخانهء مباركه .\r\nديدم متولىباشى روى سكوى كفشدار نشسته به رتق‌وفتق امور آستانهء مقدسه مشغول است . آنجا نشستيم . چاى آوردند ، خورديم . شخص زوارى از بادكوبه يك قبضه قمه ، كار داغستان كه غلافش نقره سوار كرده بود ، به‌عنوان وقف براى پيشكش آستانهء مقدسه آورده بود ، تماشا كرديم . ثبت كردند . قبض آن را به شخص حامل دادند . قمه را به خازن سركارى سپرده برخاستند . خداحافظ كرده به منزل آمدم . سه ساعت از شب گذشته بود اين روزنامه را نوشتم .\r\nشام خوردم ، خوابيدم .\r\n\r\nروز يكشنبهء ششم\r\n. صبح برخاسته نماز كرده ، به حمام پاچنار رفتم .\r\nغسل كرده بيرون آمدم . خانهء عبد الوهاب را ديدم جاى خوبى است . گفتم بنه را از خانهء سيد حسين به آنجا نقل كنند . به حرم مشرف شدم . پس از زيارت ، روانهء تلگرافخانه شدم . آنجا آدمى فرستادم ملا محمود اسير را بيارند ببينم .\r\nمنزلش نبود . ميرزا حيدر على خان سرتيپ تلگراف نگاهداشت . نهار آوردند .\r\nآب‌گوشت ، آش زرشك ، آش كشك ، نيمرو ، كباب كبك بوده ، خورديم .\r\nبعد از نهار به منزل جديد آمدم ، يعنى خانهء آقا عبد الوهاب . فراشى از شاهزاده آمد . ملا محمود را آورد . از سرگذشت او مطلع شدم . وقت عصر مصطفى قليخان ميرپنجه كه رئيس قشون خراسان است با عزيز اللّه سرتيپ سوارهء شاهسون اينانلو و سرتيپ تلگراف و ميرزا محمد على منشىباشى شاهزاده و ميرزا اسمعيل منشى مستشار الملك و ميرزا حسنعلى سررشته‌دار ، به ديدن آمدند . تا بعد از مغرب بودند ، چاى خوردند . عزيز اللّه خان خيلى گله كرد كه چرا منزل من پياده نشدى ؟\r\nمعلوم شد شاهسون عراق هم رسوم انسانيت را از حاكم و پيشكار اين مملكت خراسان بهتر مىداند . در اين بين قهوه سينى مشتمل بر دو كله‌قند و يك كاسه نبات آوردند كه عبد اللّه خان سرهنگ فوج فدوى قراگزلو پسر اعتماد السلطنه منزل مباركى داده است . بعد از رفتن حضرات مفصله ، عبد اللّه خان خودش\r\n\r\n","description":"","footnote":"","page_name":" 89 ","page_number":123},
  {"content":"\r\n\r\nآمد . خيلى انسانيت ، تعارف ، مهربانى باادب كرد . با اصرار وعده خواست كه بايد اين چندروزهء توقف اينجا را ، منزل من منزل كنيد . معلوم شد انسانيت قراگزلو از سايرين مأمورين بيشتر است . قريب دو ساعتى بود . بعد از رفتن او عازم حرم مبارك شدم . درب خانه « 1 » آمدم . آدمى آمد كه ميرزا محمد حسن امين وظائف و محمد حسين خان پسر محمود خان كلانتر سابق طهران مىخواهند اينجا بيايند . گفتم حالا زيارت مىروم ، فردا صبح بيايند . رفتم به حرم ، نماز و زيارت كردم ، اينك مراجعت كرده مىنويسم .\r\n\r\nروز دوشنبهء هفتم\r\n. قبل از صبح برخاسته به حمام آستانهء مقدسه رفته غسل كرده ، بيرون آمدم . به حرم مشرف شده ، زيارت كردم . تسبيح يسر خيلى قشنگى كه يادگار رفيقى از اهل گيلان بود ، در حرم گم كرده ، در پشت سر مطهر ، زيارت عاشورا خوانده ، مشغول لعن و سلام بيرون آمده ، به منزل آمدم . چاى خورديم . آقا عبد الوهاب صاحب‌خانه آمد قدرى صحبت كرديم .\r\nآدم خوب كارآمدى است . بعد ميرزا محمد حسن امين وظايف خراسان و محمد حسين خان پسر محمود خان كلانتر كه پيشخدمت ركن الدوله است آمدند .\r\nمدتى نشسته چاى خوردند ، صحبت كردند ، رفتند . رقعه‌اى از ميرزا اسمعيل منشى مستشار الملك رسيد كه مستشار الملك بعد از عذرخواهى ، از بىاطلاع بودن و اشتغال به تعزيه‌دارى ، امشب را وعده خواسته‌اند به مجلس روضه و ملاقات مخصوص . ساعت شش از دسته رفته از منزل حركت كرده به قصد منزل متولىباشى روانه شدم . در صحن مبارك با ميرزا مصطفى خان پسر ايشان كه نايب التوليه است ملاقات كردم . گفت : جناب‌عالى اندرون هستند ، عصر مىتوان ملاقات كرد ، روانهء تلگرافخانه شده ، آنجا تلگرافى از استخلاص\r\n\r\n\r\n","description":"","footnote":"\r\n( 1 ) - مقصود از درب خانه دار الحكومه يا به اصطلاح امروزى استاندارى است .\r\n","page_name":" 90 ","page_number":124},
  {"content":"\r\n\r\nملا محمود از بخارا و بقتل رسيدن فروشندهء او خدمت حضرت اجل « 1 » عرض كردم . ميرزا حيدر على خان و ميرزا على محمد پسر مستشار الملك كه آنجا آمده بودند ، تكليف كردند كه برويم به تكيهء دولتى و تعزيه . در اين بين مسموع شد كه جنب تلگرافخانه و در صحن جديد ، كاغذى به ديوار چسبانيده‌اند . شرحى مبسوط از تعديات و سوء رفتار مستشار الملك در آن نوشته شده . پسر مستشار فرستاد كاغذها را كندند ، آوردند . از آنجا به اتفاق رفتيم به تكيه كه در خيابان عليا در كاروانسراى مرحوم ميرزا فضل اللّه وزير نظام وقفى سركار فيض آثار ، بسته‌اند . در يكى از غرفات آنجا نشستيم . بعد از ساعتى نايب التوليه و مصطفى قلى خان ميرپنجه و عزيز اللّه سرتيپ و اصلان خان سرتيپ توپخانه و جمعى از صاحب‌منصبان نظامى و عبد اللّه خان سرهنگ ، محمد حسين ميرزاى تلگرافچى نبيرهء مؤيد الدوله ، كوچك ميرزاى پسر حاجى محمد ولى ميرزا هم آمدند . دو ساعت به غروب مانده شاهزاده ركن الدوله هم تشريف آوردند به غرفهء مخصوص خودشان در پشت آغشقه آينه نشستند .\r\nتعزيه به مجلس آوردند . مجلس شهادت طفلان زينب و شهادت حضرت على اكبر سلام اللّه عليهم بود . وضع تكيه و تعزيه همه خوب و مرغوب بود .\r\nپس از انقضاى مجلس ، ميرپنجه وعدهء فردا شب را خواست . وقت غروب برخاسته به حرم مشرف شده ، زيارت كرده ، به منزل آمدم . ميرزا اسمعيل منشى مستشار الملك آمده منتظر من بود . ميرزا صادق پسر ميرزا كاظم و سيدى از اهل مشهد هم به ديدن آمده بودند . اسب حاضر كردند ، سوار شده به اتفاق ميرزا اسمعيل روانهء منزل مستشار الملك شديم . باران مىباريد .\r\nزمين‌ها بسيار گل بود . به زحمت رفتيم . مستشار الملك در اطاقى خلوت با پسر ميرزا على محمد و دو نفر ديگر نشسته منتظر من بود . داخل شدم . مستشار الملك برخاست . خيلى اظهار مسرت و مهربانى از ورودم كرد ، و عذرخواهى از\r\n\r\n\r\n","description":"","footnote":"\r\n( 1 ) - مقصود از حضرت اجل در اين سفرنامه همه‌جا ميرزا حسين خان مشير الدوله سپهسالار است كه در اين زمان وزير امور خارجه بوده و امور خراسان نيز زير نظر او بود .\r\n","page_name":" 91 ","page_number":125},
  {"content":"\r\n\r\nاينكه بىاطلاع از ورود من بود ، و گله كرد كه با آنهمه دوستىهاى سوابق ايام ، چرا اينجا پياده نشديد منزل شما اينجا بود . بعد از تعارفات رسمى ، احكام را دادم خواند . قدرى صحبت از امير قاين و فقرهء جنس داشت و گفت :\r\nدر طهران مشتبه شده است . امير قاين در اصل اين جمع حرف دارد . اين بيست و دو هزار خروار را محمد جعفر خان حاكم سابق سيستان و ميرزا محمد على مستوفى قاين قلمداد كرده‌اند ، و او مىگويد : اگر بخواهم اين معامله را بكنم ، بسيارى از سكنهء آنجا به آن سمت رودخانه فرارى مىشوند و من مورد سخت مىشوم . اگر اذن مىدهيد و من مقصر نمىشوم ، اين معامله را من هم مىكنم . كتابچهء جزء جمع اين جنس ايجاست . گفتم : بايد به من بدهيد . به ميرزاهايش گفت صورتى براى من بنويسند . برخاستيم به اطاق بزرگى كه مجلس روضه بود ، رفتيم . جمعى سادات و علما و طلاب بودند . در شاه‌نشين اين اطاق پتوى فرنگى انداخته بودند . من و خودش نشستيم .\r\nدر آن شاه‌نشين يك جار و هفت و هشت لاله بود . همه جرزها ديواركوب دوشاخه بود . چهار روضه‌خوان ، خواندند . شام آوردند . ده خوانچه بود . بعد از شام طلاب تعظيم و كرنش كرده ، رفتند . مستشار الملك بعضى احوالات از طهران پرسيد . بعد گفت : چند نفر آدم همراه داريد ؟ گفتم : چهار نفر همراهند ، دو نفر هم عقب مانده‌اند ، خواهند آمد . گفت : كم است ، ده سوار هم از اين‌جا همراه مىكنم . با شوكت برويد ، وضع آنجاها اينطور است . گفتم : هرطور صلاح اينجاها را مىدانيد ، آنطور مىكنم . بعد باز تعارف كرد كه هرچه از هرقبيل ملزومات لازم باشد به خودم اطلاع بدهيد مهيا كنيم . خداحافظ كردم . گفت :\r\nاين دوروزه كه تاسوعا و عاشورا است . بعد از عاشورا بايد به تهيهء حركت شما برآئيم . انشاء اللّه پنج شش‌روزه برويد . به منزل آمده خوابيدم .\r\n\r\nروز سه‌شنبهء هشتم\r\n. صبح برخاسته به حمام پاچنار غسل كرده ، مشرف شدم . زيارت كرده ، به منزل آمدم . حاجى ميرزا محمد على وزير سركار\r\n\r\n","description":"","footnote":"","page_name":" 92 ","page_number":126},
  {"content":"\r\n\r\nفيض آثار و يك شاهزاده از اولاد شاه زمان افغان آمدند . بعد كوچك ميرزا به ديدن آمدند ، صحبت كرديم . كوچك ميرزا شرحى از اظهار خصوصيت‌هاى غايبانهء مستشار الملك بيان كرد ، رفتند . بعد ملا عبد الخالق برادرزاده و داماد مرحوم ملا عبد الرحمن شيخ الاسلام آمد . مدتى نشست ، صحبت كرديم . برخاستيم درب منزل صندوقدار مستشار الملك آمد كه مستشار سلام مىرساند و پس از تعارفات و منزل مباركى ، پنجاه تومان فرستاده است براى مخارج اين چند روزهء اينجا . گفتم : محمد جعفر بگيرد و رفتم به منزل متولىباشى . باران مىآمد .\r\nاندرون بودند . به اطاقى نشستم . مستوفى سركار فيض آثار هم آمد . چاى آوردند . جناب متولىباشى هم بيرون آمدند . وقت تنگ بود . به منزل شاهزادهء والى موعود بودند . مدتى در دالان ايستاده صحبت داشتند .\r\nجمعى از خافىها براى اينكه درويشعلى خان حاكم آنجا را گرفته حبس كرده بودند ، و ميرزا محمد حسين مستوفى هراتى را به حكومت خاف فرستاده بودند ، به منزل متولىباشى بست آمده بودند . صحبت آنها را به ميان آورده ، فرمودند :\r\nميرزا خانلرى خان ! امر خراسان خيلى مغشوش و محل احتياط است . بعد فرمودند :\r\nامر خراسان . . . و دستشان را به بالا و پائين حركت مىدادند . ديدم جوياى يك عبارتى هستند كه خالى از بداعت نباشد . عرض كردم مترجرج است . فرمودند :\r\nبلى ! مترجرج است . فرمودند : شما را هيچ محلى بطبع نديدم . شما هم زود مىخواهيد برويد . امروز فردا هم كه عاشورا است . عرض كردم : دو سه روزى بعد از عاشورا هرطور است طفره مىزنم شرفياب مىشوم . فرمودند : بلى ! البته طفره بزنيد ، شما را خوب ببينم . تشريف بردند . من رفتم تلگرافخانه .\r\nاسب آوردند ، با ميرزا حيدر على خان سوار شده رفتم بخانهء ميرپنجه . عزيز اللّه خان سرتيپ سوارهء شاهسون اينانلو هم آنجا بودند . هردو خيلى از اغتشاش امر معاملهء خراسان و تعديات و تقلبات مستشار الملك مذاكرات كردند ، و شرحى از تعديات و استيلاى امير قائن و يأس از اينكه اين مأموريت من انجام\r\n\r\n","description":"","footnote":"","page_name":" 93 ","page_number":127},
  {"content":"\r\n\r\nبگيرد گفتند . بعد گفتم : آخر شاهزاده شما را گماشته است كه اطلاعات از قائن به من بدهيد گفت : بلى ! من چهار پنج سفر به قائن مأمور شده‌ام . اطلاعات من همين‌ها بود كه گفتم . گفتم : خوب حالا تكليف چيست ؟ اگر شما بجاى من باشيد چه مىكنيد ؟ هردو گفتند : تسليم مىشديم پيش امير قائن . به غير اين اگر بكنيد ، ده روز يك دفعه هم او را ملاقات نخواهيد كرد . شام خورديم و روانهء منزل شده ، خوابيدم .\r\n\r\nروز چهارشنبهء نهم\r\n. صبح برخاسته به حمام پاچنار رفته ، غسل كرده ، مشرف شدم . نماز ، زيارت كرده به منزل آمدم . چاى خورده ، آقا عبد الوهاب آمد ، دو سه نفر از اهل طبس آمده متاعى دارند ، مىفروشند . گفتم : بيايند ! آمدند كه پاره‌اى اجناس داشتند ، گران گفتند ، معامله نشد ، رفتند . وقت عصر كربلائىنامى دلال آمد كه بعضى اجناس و قماش كابلى دارم ، اگر طالبيد بيارم ؟ گفتم بيار ببينم ، رفت . وقت مغرب آمد گفتم : منزل بمان تا من مشرف شده برگردم . او ماند . من به حرم مشرف شدم ، برگشتم اجناسش را آورد . ديدم پربد نبود .\r\nاما خيلى گران مىگفت . برك را توپى ده تومان گفت ، نخريدم . من هم شام خورده ساعت پنج از شب باز به حرم مشرف شدم . ميرزا مصطفى خان نايب التوليه و صاحب - منصبان آستانهء مباركه و خدام ، در ايوان طلاى قديم جمع شده ، ساعتى نشستند .\r\nبعد برخاسته ، از جلو ايوان تا درب صحن مقدس ، از طرف خيابان سفلى ، هرنفرى يك شمع گچى به دست گرفته ، يك حوزهء بزرگى ايستاده ، مدتى نوحه مىخواندند و سينه مىزدند . من با كوچك ميرزا كنار ايوان نشسته صحبت مىكرديم .\r\nبعد نايب التوليه و سايرين هم از سينه زدن خلاص شده ، آمدند . منقلها را آتش كرده ، چاى دادند ، شربت دادند ، تا ساعت هشت از شب آنجا مشغول به اين قسم تعزيه‌دارى بوديم . بعد زيارت كرده ، به منزل آمده ، خوابيدم .\r\n\r\nروز پنج‌شنبهء ، عاشورا\r\n. صبح حمام رفته ، غسل كرده مشرف شدم .\r\nزيارت كرده به منزل آمدم . خانهء حاجى محمد رضا كه پدر عبد الوهاب صاحب\r\n\r\n","description":"","footnote":"","page_name":" 94 ","page_number":128},
  {"content":"\r\n\r\nخانه باشد ، روضه مىخواندند رفتم . پس از روضه به منزل آمدم . بعد از ظهر حاجى محمد كاظم خان ، آدم امير قائن كه همان‌شب از قائن آمده بود ، منزل من آمد . مدتى نشست . احوالات قائن را قدرى گفت . پنج ساعت به غروب مانده تكيهء دولتى براى تعزيه رفتيم . حجرهء حاجى نصر اللّه طهرانى نشسته تعزيه گوش كردم . مجلس شهادت امام عليه السلام بود . قريب به غروب بيرون آمده در صحن مقدس شنيدم ، رستم خان پسر جعفر قلى خان « 1 » عمه‌زاده ، كه از طرف سركار وليعهد خلعت براى امير قائن برده بود ، آمده در يكى از خلوت‌هاى صحن مبارك منزل كرده ، به منزل او رفتم . زياد اظهار مسرت كرد . تا بعد از مغرب آنجا بودم . چاى خورديم . عبد الحسين برادرش هم همراهش بود . وعدهء فردا شب را خواست كه آنجا بمانم ، شام بخورم . از آنجا برخاسته به حرم مشرف شدم .\r\nجناب متولىباشى در بالاسر مبارك نماز مىكرد . بعد از نماز تكليفم كردند به روضه . درب حرم مبارك رفتيم . آنجا تا ساعت سه به ذكر مصيبت مشغول بوديم . بعد برخاسته تا درب كفشخانهء مباركه ايشان را مشايعت كردم . درب كفشخانه صندلى گذاشته جناب ايشان به قدر يك ساعت و نيم آنجا روى صندلى نشسته به رسيدگى و جواب عرايض بعضى از منتسبين آستانهء مباركه مشغول شدند . من هم آنجا با نايب التوليه و فراشباشى سركار كه ميرزا داود نام است نشسته ، چاى خورديم . چهار ساعتى شب برخاسته از ايشان خداحافظ كرديم . نايب التوليه گفت : جنابعالى فرموده‌اند در اين دو سه شب ، شبى را كه نزديك‌تر باشد از شما دعوت كنم به منزل كه محلى بطبع ، شما را ملاقات كنند . گفتم : نيك آمد . به منزل آمده ، شام خورده ، خوابيدم .\r\n\r\nروز جمعهء يازدهم\r\n. صبح به حمام پاچنار غسل كرده به حرم مشرف و از آنجا به منزل عبد اللّه خان سرهنگ فوج فدوى قراگزلو ، ببازديد رفتم . چاى خورده ، مدتى نشستم . از آنجا ببازديد عزيز اللّه خان سرتيپ سواره شاهسون\r\n\r\n\r\n","description":"","footnote":"\r\n( 1 ) - جعفر قلى خان پسرعمهء ميرزا خانلر خان و پسر ذو الفقار خان سردار .\r\n","page_name":" 95 ","page_number":129},
  {"content":"\r\n\r\nرفتم . حسين خان پسر اصلان خان سرتيپ توپخانه كه براى هفت هزار تومان بقيهء اقساط قائن رفته بود و مراجعت كرده آنجا آمد . بعضى اخبار قائن را گفت .\r\nازجمله گفت كلات نصير خان را انگليس به غلبه گرفت . از آنجا به بازديد ميرزا محمد حسن امين وظايف و حاجى اسكندر خان كه منزل او نازل شده بود رفتم . پنج ساعت به غروب مانده به منزل آمدم . يكى از خانزاده‌هاى كابل به منزل من آمده نشسته بود ، به دلالت يكى از نوكرهاى سابق من كه در مشهد مىزيست . خيلى اظهار خصوصيت و مهربانى كرد . شب را منزل من ماند .\r\nفرستادم از رستم خان عذر خواستم كه امشب مهمانى رسيد نتوانستم منزل شما بيايم . خانزادهء كابلى قليان ترياك بسيار مىكشيد . شب را به صحبت‌هاى افغانستان گذرانديم .\r\nصبح روز شنبهء دوازدهم . حمام رفته غسل كرده بيرون آمدم . در بام خانه زيارت عاشورا خواندم . خانزادهء كابلى رفت ، وعده كرد كه كنيز كرد خيلى ممتازى كه گفت دارم ، براى من بيارد ، بخرم . بعد از رفتن او ، منهم سوار شده به درب خانه خدمت نواب و الا ، شاهزادهء والى رفتم . مستشار الملك آنجا در حضور ، يعنى پيش روى نواب و الا نشسته ، مشغول تحرير بود . محمد باقر خان نامى كه به رسولى به هرات رفته و آمده بود ، ايستاده اطلاعات خود را عرض مىكرد . محمد تقى خان ، برادرزن متولىباشى هم كه در خدمت و الا جنرال آجودان حضور است ، ايستاده بود . من كه داخل شدم ، نواب و الا به جائى كه بالادست آنها بود ، اشاره كرد . آنجا ايستادم . فرمودند احكام فلانكس را برطبق احكام دار الخلافه بنويس . بعد مستشار الملك براى منشى تقرير كرد .\r\nخلاصه اينكه فقرهء حساب سه‌ساله كه در احكام طهران نوشته شده ، دو سالش كه با شما نبوده ، با محمد جعفر خان و صمصام الملك بوده است . حساب يك سال ديگر را هم كه شما پرداخته ، مفاصا داريد . صورت آن مفاصاها را ممهورا به ميرزا خانلر خان بدهيد به طهران بفرستد و عمل جنس دوساله را هم\r\n\r\n","description":"","footnote":"","page_name":" 96 ","page_number":130},
  {"content":"\r\n\r\nبا او بگذرانيد . بعد فقرهء بقيهء ماليات هذه السنهء قائن به ميان آمد كه حشمت الملك مبلغى نگاهداشته ، براى مواجب فوج جديد مىخواهد ، محسوب دارد . مستشار الملك عرض كرد : به خرج ما نيامده است . خوب است آن را هم به ميرزا خانلر خان رجوع كنيد . فرمودند ، آدم حشمت الملك آمده است و به ما نوشته است .\r\nهمين‌جا آدمش مىپردازد . من عرض كردم ، استدعا دارم كارهاى آدم حشمت الملك را زودتر انجام فرموده مرخص فرمايند ، كه من در راه به او حاجت دارم و هم در قائن وجودش لازم است . فرمودند : او كار ، خيلى دارد .\r\nمشكل است با شما بيايد . عرض كردم : مىگفت بيش از يكى دو فقره كارى ندارم و آنها در يك روز انجام مىگيرد . فرمودند : اگر كارش تمام شود البته با شما بيايد بهتر است .\r\nحكايت ملا محمود اسير بخارا را عرض كردم كه استدعاى خرجى دارد كه برود طهران ، و از آنجا به عتبات . فرمودند چه عيب دارد . در اين بين فوج قرائى را كه از سرخس مراجعت كرده بودند ، ميرپنجه به حضور آورد . چهار نفر تركمان هم اسير آورده بودند . اسرا را فرمودند به فراش‌باشى بسپارند . نواب و الا نهار خواستند . من مرخص شده ، به منزل آمدم نهار خورده ، در اين بين گوهر خانم دختر حاجى شاهقلى ميرزا آمد . اظهار تعارف و مهربانى و احوالپرسى كرد . گفت : اگر كارى ، خدمتى داشته باشيد بگوئيد كه نظر به نسبتى كه هست ، من حاضرم و مضايقه نمىكنم . گفتم :\r\nالبته زحمتى باشد اطلاع مىدهم . خيلى از روزگار و پريشانى خودش آه و ناله كرد و رفت . وقت عصر بيرون آمده بازار رفتم . قدرى گردش كردم . بعضى اسباب سفر خريدم . شيشهء ساعتم شكسته بود ، دادم به ساعت‌ساز شيشه بيندازد .\r\nآمدم به حرم مشرف شدم . به محمد جعفر گفتم ، برو ساعت را بگير و بيار .\r\nرفت گرفت . از حرم بيرون آمدم . ديدم محمد جعفر پيدا نيست . از صحن بيرون آمدم . ديدم در بالا خيابان گردش مىكند . گفتم ساعت را بيار . ساعت را از بغلش بيرون آورد ، زنجير ساعتم را گم كرده بود . زنجير با دو كليد و حلقه\r\n\r\n","description":"","footnote":"","page_name":" 97 ","page_number":131},
  {"content":"\r\n\r\nو قلاب همه طلا و خيلى ممتاز بود كه دوازده تومان خريده بودم . گفتم : حالا كجا بودى ؟ گفت : دكان دلاكى رفته بودم . غريب اين است كه مىگويد ساعت را از ساعت‌ساز با زنجير گرفته در بغلم گذاشتم و هيچ بيرون نياوردم تا حالا و معذلك زنجير پيدا نيست . خلاصه شب را به منزل آمده ، از اهل خراسان دو سه نفر آمدند تا آخر شب بودند . شام خورده خوابيدم .\r\n\r\nروز يكشنبهء سيزدهم\r\n. صبح برخاستم ، حمام رفتم . به منزل آمدم .\r\nباز شاهزادهء گوهر خانم آمد . مدتى نشست ، چاى خورد . از من پول خرجى و قيمت يك قالى ميان فرش خواهش كرد گفتم : انشاء اللّه پولى برسد مىدهم ، رفت .\r\nمن هم سوار شده به درب خانه رفتم ، خدمت نواب و الا رسيدم . از منزلم سئوال كردند . گفتم : در خيابان سفلى . فرمودند اسم صاحت خانه‌ات چيست .\r\nگفتم : آقا عبد الوهاب . فرمودند سابقا هم خراسان بوديد ؟ گفتم : بلى ! زمان حكومت فرمانفرما و وزير نظام . شرحى از آن ايام صحبت شد . مستشار الملك آمد ، از حركت من سئوال كردند . گفتم : كارى ندارم مگر اينكه كار حاجى محمد كاظم خان را تمام كنيد با من بيايد ؟ گفتند : او هم كارى ندارد . او را احضار كردند كه بيايد مطالبش را بگويد ، جواب بشنود ، با من روانه شود .\r\nعرض كردم : ديروز فرستادم مال بنه كرايه كنند . مىگويند : از اينجا به قائن هيچ‌قافله و مكارى عبور و مرور ندارد . فرمودند : مگر مىترسى ؟ عرض كردم :\r\nخير ! مال بنه مىخواهم . فرمودند ، ده سوار همراه مىكنم . زيادتر هم اگر بخواهى مىفرستم . عرض كردم : سوار كه بنهء مرا نمىتواند حمل كند . جعفر قلى ميرزا پسر حاجى محمد ولى ميرزا هم حاضر بود . گفت : بلى : ! از اينجا به قائن مال پيدا نمىشود ، مگر گاهى شتردار قائنى مىآيد .\r\nبعد نواب و الا از جعفر قلى ميرزا وقايع ايام ياغىگرى سالار را جويا شدند ، و او مشغول شد به گفتن . از ظهر تا سه ساعت به غروب مانده صحبت طول كشيد . سه به غروب مانده نواب و الا به قورخانه تشريف بردند . من و مستشار الملك\r\n\r\n","description":"","footnote":"","page_name":" 98 ","page_number":132},
  {"content":"\r\n\r\nو ميرپنجه هم بوديم . در قورخانه حاجى محمد كاظم خان را آوردند . دو تعليقه از حضرت اجل ابراز كرد براى سند خرج . شاهزاده فرمودند : از اينها چيزى نفهميدم .\r\nدادند ديدم . عرض كردم : يكى از اينها در باب چهار صد و پنجاه تومان قيمت اسب توپخانه است ، سند است و بايد به خرج امير قائن بيايد . آن ديگرى كه مخارج ساختن طويله است ، بايد سركار و الا امينى را بفرستيد بازديد كند ، به عرض برساند تا حكم آن شود . فرمودند : بسيار خوب . قرار شد حكمى به عهدهء من بنويسند كه من در قائن رسيدگى كنم و آنچه تصديق كردم ، آنوقت حكم آن را بفرمايند و به خرج قائن بيارند . در باب مواجب فوج جديد قائن هم قرار شد حاجى محمد كاظم خان برود خدمت حضرت اشرف تلگراف كند اگر حكم فرمودند ، به خرج بيارند و الا فلا .\r\nحاجى محمد كاظم خان رفت تلگرافخانه . من با حاجى اسكندر خان رفتيم منزل اميرزاده . قدرى صحبت از شعر و ادب كردم . حاجى اسكندر خان گفت : سركار و الا خيال كرده‌اند شما را طهران وكيل خودشان بكنند كه به امورات ايشان رسيدگى كنيد . اميرزاده هم اظهار كردند كه جناب اجل به من وعدهء مواجبى فرموده‌اند و ديگر دنباله‌اش پرسيد خواهش دارم در اين باب يادآورى كنيد .\r\nگفتم : اگر خدمات سركار و الا به من رجوع شد ، انشا اللّه اين خدمت را بلكه بتوانم انجام دهم . از آنجا برخاسته به تلگرافخانه رفتم ، نماز كردم و حاجى محمد كاظم خان هم آمد تلگرافى در باب مواجب فوج جديد برايش نوشتم .\r\nآنجا گذاشت كه فردا بگويند . مغرب از اينجا برخاسته به حرم مشرف شدم .\r\nزيارت و نماز كرده به منزل آمدم . رستم خان باز آدمى فرستاد احوال‌پرسى كرد . قرار ملاقات به فردا داده ، شام خوردم و خوابيدم .\r\n\r\nروز دوشنبهء چهاردهم\r\n. صبح برخاسته ، حمام رفتم بيرون آمدم .\r\nبه منزل رستم خان رفتم . مجلس روضه بود . تا قريب به ظهر آنجا بودم . بعد برخاسته در بازار يك بند ساعت و كليد ساعت به هزار دينار خريدم . ظهر به منزل آمده ، نهار خوردم ، به حرم مشرف شده ، نماز و زيارت كرده ، مراجعت\r\n\r\n","description":"","footnote":"","page_name":" 99 ","page_number":133},
  {"content":"\r\n\r\nكردم . يك ساعت به غروب مانده ، ميرزا مصطفى خان نايب التوليه با ميرزا محمد على آمدند . حاجى محمد كاظم خان آدم امير قاين آمد . تا دو ساعتى شب بودند . مذكور شد بند و كليدهاى ساعت مرا شخصى سبزوارى پيدا كرده ، خواسته است به شخص صرافى درب صحن مقدس بفروشد . آن شخص صراف به حاجى نصر اللّه دربان كشيك دوم اطلاع داده ، دربان آن سبزوارى را شناخته و روانه كرده است و حالا مىگويد منزل سبزوارى را نمىدانم . نايب التوليه فرستاد آن صراف و دربان را آوردند . تقريرات آنها كه معلوم شد ، به دربان گفتند : تو بايد يا زنجير را بدهى يا شخص سبزوارى را ، آنها رفتند . دو ساعتى شب هم از طرف جناب متولىباشى وعدهء شب چهارشنبهء شانزدهم را از من خواسته تشريف بردند . آخر شب شام خورده ، خوابيدم .\r\n\r\nروز سه‌شنبهء پانزدهم\r\n. صبح برخاستم . ميرزا على محمد پسر مستشار هم آدم فرستاده بود كه عصر مىآيم و بمانم . حمام رفتم ، سركيسه كرده ، رنگ و حنا بستم ، خوابيدم . قريب به ظهر بيرون آمده ، نهار خورده ، عصر محمد كاظم خان ، آقا عبد الكريم ناظر مستشار الملك را برداشته به منزل من آورد كه از اخوان است و مايل ملاقات شما شد . مدتى با آنها طريق اخوت پيموديم .\r\nبعد از چاى و قليانها ، رفتند . خالى الذهن نشسته بودم ، ديدم كسى آمد . پردهء اطاق را برچيد كه جناب متولىباشى خلعت التفات كرده‌اند . حبيب پيشخدمت جناب متولىباشى پيدا شد . بقچهء ترمه به روى دست گرفته آورد پيش من گذاشت باز كردم ، ديدم سردارى سلسله ، تن‌پوش است كه از روى كمال محبت قلبى التفات كرده‌اند . ولى از طرف من بهيچوجه همچو گمان و انتظارى نبوده . بارى جواب اظهار التفات ، اظهار تشكر كردم . سردارى را پوشيده به حرم مشرف شدم . نماز و زيارت كرده روانهء منزل متولىباشى شدم . عصر اين‌روز تلگرافى از جناب سپه‌سالار آوردند كه بعد از ورود مشهد احكام قاين را به امانت خدمت نواب و الا بگذار و به موجب احكامى كه با چاپار مىفرستم ، اول\r\n\r\n","description":"","footnote":"","page_name":" 100 ","page_number":134},
  {"content":"\r\n\r\nتربت برو . دو فقره كار آنجا را انجام داده مراجعت كن ، بعد به قاين برو . خلاصه خدمت متولىباشى رفتم . تا ساعت پنج و نيم از شب خدمتشان بودم . خيلى اظهار التفات و صحبت‌ها فرمودند . من‌جمله سئوال كردند حالت و كار من بهتر است يا آنها كه طهرانند ؟ گفتم : اشهد باللّه كار شما از كار شاه بهتر است تا چه رسد به وزراء ، و در اين باب شرحى طويل گفته شد . ساعت پنج و نيم برخاسته منزل آمدم و خوابيدم .\r\n\r\nروز چهارشنبهء شانزدهم\r\n. صبح برخاستم . فرستادم عقب رستم خان آمد مشغول صحبت شديم . چاى خورديم ، صحبت‌ها كرديم . برخاسته رفت .\r\nمن هم سوار شده به ارك خدمت نواب و الا رسيدم . فرمودند شما كى مىرويد ؟\r\nخوب است منتظر حاجى محمد كاظم خان نشويد . عرض كردم تلگرافى رسيده است كه منتظر احكام تربت باشم و بعد از انجام خدمت تربت به قائن بروم .\r\nفرمودند : خدمت تربت چه خواهد بود ؟ گفتم : معلوم نيست ! فرمودند : از اين قرار تا ده پانزده روز خواهيد بود ؟ ! گفتم : شايد ! فرمودند : هرطور است حكم است بايد اطاعت كرد . مرخص شدم . به منزل آمده ، ساعتى تكيه كردم ، چرت مىزدم .\r\nديدم آدمى داخل اطاق شد و گفت : فراش آمده مىگويد خان فراشباشى سركار و الا شما را خواسته است . وحشت كردم . با خود گفتم : البته از طهران حكمى رسيده است كه مرا به مقام مؤاخذه ببرند . تأملى كرده ، گفتم : فراش را بگوئيد بيايد ببينم . فراش آمد ، گفت : خان‌باشى دعا رساند كه شما امشب بيائيد منزل من . گفتم : چه مطلب است . گفت : مهمانى كرده است . گفتم : خان‌باشى كه با من سابقهء آشنائى ندارد منزل مرا نديده است . وضع دعوت مهمانى قبل از آشنائى كه اينطور نمىشود . بلكه ضمنا مطلب ديگر هم هست ؟ گفت : آن را نمىدانم .\r\nگفتم : غيراز من ديگرى هم هست ؟ گفت : بلى ! چند نفر را هم بايد بروم خبر كنم . گفتم : آيا در قبول اين دعوت رضاى من هم مدخليت دارد ؟ گفت : بلى ! گفتم : پس من نمىآيم . قبول كرد و رفت ، و من خوشوقت و آسوده شدم و شكر\r\n\r\n","description":"","footnote":"","page_name":" 101 ","page_number":135},
  {"content":"\r\n\r\nكردم كه الحمد اللّه بخير گذشت . وقت عصر به منزل مستشار الملك رفتم چاى خورديم . قدرى صحبت متفرقه كرديم . از فقرهء تلگراف كار تربت جويا شد .\r\nگفتم : از تلگراف معلوم نمىشود . به منزل مراجعت كرده عريضه‌اى از ورود خودم تا شانزدهم محرم اجمالا به جناب نصير الدوله « 1 » نوشته ، نزد ميرپنجه فرستادم كه به چاپار بدهند ببرند . شب شد ، شام خورده خوابيدم .\r\n\r\nروز پنجشنبهء هفدهم\r\n. صبح برخاسته نماز كردم ، زيارت عاشورا خواندم . پس از ساعتى ميرزا داود ، فراشباشى سركار فيض آثار و بعد از آن ميرزا على محمد مستوفى پسر مستشار الملك و بعد از او حاجى اسكندر خان آمدند تا قريب ظهر نشستند . همه رفتند حاجى اسكندر خان ماند ، نهار خورديم . خواهش كرد دو مسوده عريضه از قول او به وزير دفتر و معاون الملك بنويسم ، و رفت .\r\nمن فرستادم منزل كوچك ميرزا كه اگر هست بازديد كنم نبود . رفتم تلگرافخانه مسوده‌هاى حاجى اسكندر خان را آنجا نوشتم . وقت عصر به بازديد حاجى ميرزا محمد على وزير سركار فيض آثار رفتم . حاجى محمد كاظم خان هم بود . آنجا چاى خورديم نماز كردم . وقت مغرب به حرم مشرف شده ، درب حرم به روضه نشستم . جناب متولىباشى و نايب التوليه هم بودند . ساعت سه برخاسته به منزل رستم خان كه در صحن مقدس بود ، رفتم ، نوكرها را روانه كرده ، آنجا شام خورديم . همانجا خوابيديم . از ساعت پنج شب باران شروع كرد تا صبح ، بلكه تا فردا شب باريد . حاجى آغا احمد على خواجهء سركار فيض آثار هم بود .\r\n\r\nروز جمعهء هيجدهم\r\n. صبح وقت اذان برخاسته ، چاى خورديم .\r\nحاجى آغا احمد على به توسط رستم وعدهء مهمانى شب يكشنبه را خواست . شب قبول نكردم . به اصرار روز يكشنبه نهار را وعده گرفت . بعد مجلس روضه منعقد شد . كاكا سياهى با تاج و لباس درويشى به مجلس روضه آمد . گفتند : پسر\r\n\r\n\r\n","description":"","footnote":"\r\n( 1 ) - ميرزا عبد الوهاب خان نصير الدوله وزير تجارت .\r\n","page_name":" 102 ","page_number":136},
  {"content":"\r\n\r\nحاجى صاحبقران ميرزا « 1 » است . از اسمش پرسيدم ، گفت : اسم طريقتم شمس على است . اسم شريعت ندارم . خلاصه ، مجلس گذشت . قريب به ظهر برخاسته با حاجى اسكندر خان به حمام حضرت رفته ، غسل جمعه كرده ، به حرم مشرف شده ، به منزل آمدم . سه ساعت به غروب مانده منزل عبد اللّه خان سرهنگ به روضه رفتم . شاهزاده معين التوليه هاشم ميرزا و حاجى ميرزا طاهر متولى مسجد گوهرشاد هم آمدند . وقت مغرب از آنجا به منزل و از منزل به حرم به روضه نشستم . نايب التوليه آمد . پس از روضه به اطاق كشيك‌خانه رفتيم . آنجا شرحى در باب خلعت جناب متولىباشى به او گفتم كه اينطور خلعت ايشان مناسب نبود كه فرقى ميان من و فلان آدم نماند . بهتر بود هيچ نمىكردند . چنانچه من هم هيچ‌متوقع نبودم و اگر مىكردند ، به وضع و لباس ديگر بود . اين فقره خيلى به خاطر من نامناسب آمد . تا ساعت چهار نشسته ، صحبت‌ها كرديم . بعد برخاسته به حرم مشرف شده به آن نظم و ترتيب مقرره درب حرم را بستند . به منزل آمده ، شام خورده ، اين روزنامه را نوشتم و اينك قريب به ساعت شش است مىخوابم .\r\n\r\nروز شنبهء نوزدهم\r\n. صبح زود برخاسته به مهمانخانهء سركار فيض آثار كه مجلس روضهء شاهزادهء هاشم ميرزاى معين التوليه بود ، رفتم . شاهزادهء شيخ الرئيس « 2 » كه برادر كوچكتر از معين التوليه است به منبر رفته ، مدتى طويل تحقيقات احاديث و مواعظ و آخر گريز به مصيبت كردند ، با لسانى طلق و بيانى\r\n\r\n\r\n","description":"","footnote":"\r\n( 1 ) - صاحبقران ميرزا پسر چهل و نهم فتحعليشاه . در تاريخ قاجاريهء سپهر نوشته است او را يك پسر است كه محمد حسن خان نام دارد و مادرش دختر ابراهيم خان دولوى قاجار است . معلوم مىشود يك پسر ديگر هم داشته كه لا بد مادرش كنيز سياه بوده .\r\n( 2 ) - شاهزادهء ابو الحسن ميرزا معروف به شيخ الرئيس و متخلص به حيرت پسر محمد تقى ميرزا حسام السلطنهء پسر فتحعليشاه از فضلا و ادبا و خطباى قاجاريه است .\r\nو در سال 1264 ه . ق در تبريز متولد شد و در سال 1336 ه . ق در تهران درگذشت .\r\n","page_name":" 103 ","page_number":137},
  {"content":"\r\n\r\nروشن و فصيح . قريب به ظهر منزل آمدم . آدمى از جانب ميرزا خاور شاعر طبسى آمد كه مىخواهد اين‌جا بيايد . محمد ابراهيم را فرستادم كه او را وقت عصر بيارد . خودم نهار خورده به بازديد كوچك ميرزا رفتم ، نبود به بازديد حاجى غلامحسين تاجر معروف به صراف كه همسايه بود ، رفتم . چاى خورديم .\r\nسر قليان طلا و مرصع به فيروزه و ياقوتى آورد ، تماشا كردم . گفت : سيد خادم سركار كه نايب حضرت وليعهد است ، براى وليعهد به چهل تومان تمام كرده است كه ببرد . رقعه‌اى از محمد تقى خان آوردند كه باز در باب ادعاى قديمش نوشته بود . قلمدان حاضر نبود جواب را وعده به فردا دادم . از آنجا به منزل آمدم . ميرزا خاور آمده بود . جوانى است به سن شانزده هفده سال . خيلى خوش محاوره و خوشگل باكمال . در اين سن شعر مىگويد مثل امير معزى . صحبتش را خيلى غنيمت شمردم كه رفيق صحبتى نداشتم . ديدم او هم خيلى مايل ببودن در منزل من است . گفتم : همين‌جا بمان . به منت قبول كرد ، مانديم ، شب شد .\r\nهمه‌شب با صحبتهاى خيلى مطبوع ميرزا مشغول بودم . شام خورده ، خوابيدم .\r\n\r\nروز يكشنبهء بيستم\r\n. صبح زود برخاسته ، به حمام پاچنار غسل كرده ، به صحن مقدس زيارت خوانده ، منزل رستم خان رفتم . عبد الحسين خان يك شيشه مركب تبريزى به من داد دو نسخه دوا يكى براى بواسير ، يكى براى قوهء باه حاجى حسين اصفهانى گفت . پشت كتاب زياراتم نوشتم . بعد به اتفاق رستم رفتيم خدمت سركار و الا . فرمودند : بايد شما برويد . عرض كردم منتظر احكام مأموريت هستم . بعد ، از وضع كارهاى وزارت خارجه و حالت و وضع سفارتها و مجلس شوراى دولتى و فرنگستان و فصلى از ميرزا ملكم خان جويا شدند . مفصلا عرض كردم . صحبت خيلى طول كشيد . قريب به ظهر بيرون آمده ، ميرزا محمد على منشىباشى را بازديد كرده ، وقت ظهر برحسب وعده ، به منزل حاجى آغا احمد على رفتم ، نهار خورديم .\r\nباغ باصفائى در جنب ميدان ارك دارد . تا عصر آنجا بودم . وقت\r\n\r\n","description":"","footnote":"","page_name":" 104 ","page_number":138},
  {"content":"\r\n\r\nعصر به صحن و حرم مشرف شده ، نماز و زيارت كرده به منزل آمدم . آدم محمد تقى خان آمده جواب رقعه‌اش را گرفت ، رفت . ميرزا خاور قدرى انار خريده منزلى گرم كرده بود . الان هم كنار بخارى نشسته ، پف مىكند و گاهى شعر مىخواند . انار هم پاره كرده است كه من بخورم و متغير است كه چرا من خودم را مشغول كرده‌ام و نه انار مىخوردم و نه صحبت مىدارم .\r\n\r\nروز دوشنبهء بيست و يكم\r\n. صبح زود رفتم حمام . در سر حمام ملا محمود آمد . ده تومان براى او خرجى از سركار و الا گرفته بودم كه به طهران برود . دستخط آن را به او دادم ، رفت بگيرد . از حمام كه بيرون آمدم ، تلگرافى از حضرت اجل اشرف آوردند كه احكام مأموريت تربت با چاپار فرستاده شد بىمعطلى به تربت برويد . بعد از انجام كار آنجا ، مراجعت به مشهد نموده ، بعد به قاين برويد . به منزل آمدم . زين العابدين ميرزا وعده كرده بود بيايد . مدتى انتظار كشيدم نيامد . فرستادم خبر كنند بروم بازديد كوچك ميرزا ، دوا خورده بود . قرار شد فردا بروم . از منزل بيرون آمده احوالى از رستم خان پرسيدم .\r\nرفتم منزل حاجى اسكندر خان . آقا عبد الكريم ناظر هم در راه ملحق شد . به او گفتم : يكى از خانه‌هاى عماد الملك را براى من بگيرد ، كه هروقت در مشهد هستم آنجا باشم . فرستاد ملا محمد على وكيل عماد الملك را آورد . يكى از عمارات را كه خودش مىدانست خوب است از او خواست . گفت : آنجا سيد متولى طبس منزل دارد . اين‌روزها مىرود . من هم گفتم : براى معاودت از تربت حاضر خواهد بود . قرار شد آن را بگيرد . به منزل آمديم نهار خورده ، به نصر اللّه گفتم :\r\nمالها را بيرون بيار ، آفتاب ببند . بيرون آورد . ديدم دست و پا ، جل و نمد مالها كثيف است . با اينكه هرروزه به او سفارش مىكردم ، ديدم هيچ‌اثر نكرده به او تغير كردم . او هم به اعتقاد خودش قهر كرده ، رفت . به نوكرها گفتم : مواجب يك ماهش را كه پيشكى گرفته است از او پس بگيرند ، بيرونش كنند . بعد ، از منزل رفتم مسجد گوهرشاد ، نماز كرده ، بازار رفتم . يك نمد آبدارى كرك همدانى ،\r\n\r\n","description":"","footnote":"","page_name":" 105 ","page_number":139},
  {"content":"\r\n\r\nسيزده هزار خريدم ، روانهء منزل جناب متولىباشى شدم ، براى روضه . در بين راه در بالا خيابان قريب به چوب‌بست ، خانه‌هاى عماد الملك بود ، رفتم تماشا كردم . حياطى كه سيد متولى منزل داشت ديدم . بدمنزلى نيست . اگر در مراجعت از تربت در مشهد زياد توقف شود ، آنجا خواهم رفت . خلاصه مجلس روضهء متولىباشى رفتم . تا بعد از مغرب مجلس طول كشيد . وقت آمدن ، جناب متولى باشى باز اظهار تفقد فرمودند كه تا زمان حركت به تربت ، هرروزه مىخواهم شما را ببينم و هرحكمى برسد ، آنچه مرا خوشنود كند خبر بدهيد . گفتم : البته به عرض مىرسانم . آمدم به منزل . ديدم ميرزا خاور كنار بخارى نشسته زمزمه مىكند . معلوم شد آوازكى هم دارد . نماز كرده ، دعاى علقمه را خواندم .\r\nمشغول شدم به نوشتن روزنامه . خاور دستى زير چونه زده فكر مىكند .\r\n\r\nروز سه‌شنبهء بيست و دوم\r\n. صبح برخاسته ، حمام رفتم . بيرون آمدم .\r\nدر منزل ساعتى بودم . بعد وعدهء منزل كوچك ميرزا . مدتى نشستم . بعد رفتم به ارك خدمت سركار و الا رسيدم . احوالپرسى فرمودند . تلگراف حضرت اجل را دادم ملاحظه فرمودند . قريب به ظهر مراجعت به منزل نهار خوردم . قدرى پهلوى كرسى كه خاور ترتيب كرده بود ، دراز كشيده ، عصر رفتم منزل ميرزا محمد خان كاشى به بازديد . رجبعلى بيك تفنگدار سركار و الا كه با من سابقه داشت ، آنجا پيدا شد . اظهار حقوق سابق كرد ، رفت . شفيع بيك چاپار را كه گفتند براى من كاغذ دارد ، پيدا كرده ، آورد . كاغذى از شاهزاده « 1 » خانم داشت ، مشعر بر سلامتى احوال بچها . آنجا چاى خورده مقارن غروب آمدم به صحن مقدس .\r\nمنزل رستم خان وضو ساختم . عبد الحسين خان آنجا بود . شيشهء مركب را از او گرفتم . به حرم مشرف شده ، نماز و زيارت كرده ، الان كه دو ساعتى شب است به منزل آمده‌ام . ميرزا خاورى بخارى را آتش كرده ، منتظر است كه من از تحرير فارغ شوم ، چونه بزند .\r\n\r\n\r\n","description":"","footnote":"\r\n( 1 ) - شاهزاده بىبى جهان خانم عيال ميرزا خانلر خان .\r\n","page_name":" 106 ","page_number":140},
  {"content":"\r\n\r\nروز چهارشنبهء بيست و سيم . صبح به حمام رفته ، بيرون آمدم .\r\nزين العابدين آمد . مدتى نشست . چاى خورده ، رفت . من مشرف شدم . رفتم منزل رستم خان . تا قريب به ظهر آنجا بودم . از آنجا به منزل ميرزا حسن امين وظايف رفتم كه موعود بوديم . حاجى اسكندر خان ، آقا عبد الكريم ناظر مستشار ، محمد حسين خان پسر محمود خان كلانتر هم بودند . محمد حسين خان تفصيل رقعه و ادعاى محمد تقى خان را از خود او روايت كرد . نهار خورديم خيلى تدارك خوبى ديده بود . ميرزا حسن پسر مرحوم ميرزا ابو القاسم شمس‌آبادى اصفهانى است . بسيار آدم معقول نجيبى است . بعد از نهار به اتفاق حاجى اسكندر خان ببازديد ميرزا داود فراشباشى سركار فيض‌آثار ، رفتيم مجلس روضه هم داشتند . تا غروب آنجا بودم . جمعى سادات هم بودند . ميرزا هاشم پسر كوچك مرحوم امام‌جمعه هم كه داماد فراشباشى است آنجا بود . جوانك خوشروئى بود . ريش نداشت . فراشباشى . خيلى از بىمبالاتى او شكايت داشت خيلى پريشان شده است . خانه‌هاى موروثى را بيع شرط كرده ، حالا در خانهء فراشباشى با عيالش منزل دارد . وقت غروب از آنجا به حرم مشرف ، نماز و زيارت كرده به منزل آمدم . خاور يك مهمان طبسى هم آورده كنار بخارى ، چونه مىزند و من مىنويسم .\r\n\r\nروز پنجشنبهء بيست و چهارم\r\n. صبح حمام رفته ، بيرون آمدم . در صحن مقدس زيارت خوانده ، رفتم تلگرافخانه . از آنجا ميرزا على محمد مستوفى پسر مستشار الملك را بازديد كرده ، خدمت نواب و الا رسيدم . فرمودند : پاكت احكام شما رسيد ؟ عرض كردم ، بلى ! حكم مأموريت تربت را دادم ملاحظه فرمودند . فرمودند : چه بسيار خوب كه شما هم از طرف سپه‌سالار و هم از طرف من امين هستيد ، رسيدگى به عرايض اهل تربت بكنيد . عرض كردم : خداوند توفيق دهد ، طورى خدمت كنم كه خدمت سركار و الا بهمين‌طور معروف شوم .\r\nفرمودند : هستيد ! بعد از ساعتى بيرون آمده به دفتر رفتم . ساعتى گذشت ، مستشار الملك\r\n\r\n","description":"","footnote":"","page_name":" 107 ","page_number":141},
  {"content":"\r\n\r\nآمد . به او گفتم ملزومات رفتن چه چيزهاست ؟ گفتند : به چشم همه را مهيا مىكنم . نهار خورده روانهء منزل شدم . بعضى اسباب سفر را گفتم بردند مرتب كردند . اسبها را نعلبندى كردند . وقت عصر رفتم به مجلس روضهء متولى باشى ، تا غروب آنجا بودم . از آنجا آمدم منزل رستم خان وضو ساختم به حرم مشرف شده ، نماز و زيارت كرده ، حالا كه دو ساعت و نيم از شب رفته است به منزل آمدم . خاورى بخارى را آتش كرده ، نشسته چرت مىزند و من روزنامه مىنويسم .\r\n\r\nروز جمعهء بيست و پنجم\r\n. قبل از طلوع صبح به حمام رفته ، رنگ و حنا بسته خوابيدم . بعد از طلوع آفتاب بيرون آمده به حرم مشرف شدم . مهر ثبت حسين را تبرك كردم . بيرون آمده رفتم منزل رستم خان . مشغول جمع‌آورى و بستن باروبنهء خودش بود . اللّه محمود بخارائى آنجا آمد . عريضه‌اى با او براى معرفى او خدمت حضرت اجل اكرم سپه‌سالار « 1 » اعظم نوشتم ، او رفت .\r\nكاغذى هم به حسين « 2 » نوشته مهر ثبت او را ميان پاكت گذاشته به عبد الحسين خان دادم كه برساند . آنجا بودم تا نهار آوردند . دو مجموعه حاضرى ، يعنى\r\n\r\n\r\n","description":"","footnote":"\r\n( 1 ) - ميرزا حسينخان مشير الدوله ( سپهسالار ) پسر ميرزا نبى خان قزوينى در سال 1286 ق سفير ايران در دربار عثمانى بود . عبد اللّه مستوفى در كتاب « شرح زندگى من » جلد اول چاپ دوم صفحه 109 شرحى از حسن رفتار او نقل مىكند . ميرزا خانلر خان در روزنامهء سفر لندن 1280 ق از حسن سلوك ميرزا حسينخان مشير الدوله بسيار تمجيد مىكند . سپهسالار در سال 1288 ق به صدارت مىرسد . در سال 1290 ق بواسطهء سعايت جمعى از شاهزادگان كه منافع شخصيشان بخطر افتاده بوده ، با توطئهء قبلى همين كه شاه از سفر اروپا به بندر انزلى مىرسد ، عزل او را از صدارت خواستار مىشوند . ناصر الدين شاه اجبارا با استعفاى او موافقت مىكند و او را به وزارت امور خارجه و جنگ منصوب مىنمايد .\r\n( 2 ) - ميرزا حسينخان پسر ميرزا خانلر خان كه در اين سال هشت‌ساله بود .\r\n","page_name":" 108 ","page_number":142},
  {"content":"\r\n\r\nماست و پنير و مربا و ترحلوا از مطبخ سركار فيض‌آثار ، و يك قاب ته‌چين پلو از كارخانهء خود جناب متولىباشى بود ، خورديم . از آنجا پائين آمده رفتم سر طويلهء رستم خان . اسبهايش را تماشا كردم . او رفت حمام . من رفتم منزل آقا عبد الكريم تا قريب غرب آنجا بودم . بعد آمدم به صحن مبارك ، رفتم به مطبخ خدام كه در صحن جديد واقع است . سه نفر آشپز داشتند ، شبى هفده هجده من برنج براى اهل كشيك آستانهء مباركه طبخ مىشود . از آنجا بيرون آمده به مدرسهء ميرزا جعفر رفتم . مدرسه را تعمير كرده ، ملك كيس‌آباد را هم به چهار هزار تومان خريده وقف مدرسه نموده ، توليت آن با محمد رضا خان برادرش است از آن بابت به صد و پنجاه نفر طلبه كه ساكن مدرسه هستند ، نفرى چهل من گندم چهل من جو ، شانزده هزار دينار در سال مىرسد . از آنجا به حرم مشرف شدم .\r\nنماز و زيارت كرده به منزل آمدم . حاجى محمد كاظم خان آمد . قدرى صحبت كرد ، رفت . آقا ميرزا عبد اللّه خادم سركار فيض آثار رقعه نوشت ، وعدهء فردا شب را خواست كه در صحن مبارك منزل او شام بخورم و فردا بعد از ظهر هادى خان قرائى را برداشته به منزل من بيايند . وعدهء شب را عذر خواستم و آمدنشان را فردا بعد از ظهر قبول كردم . ديگر تازه‌اى نبود . در باب برقرارى آقا عبد الوهاب خادم سركار كه معزول شده بود و از متولىباشى مستدعى شده بودم ، امروز حكم برقرارى حاجى محمد رضاى پدرش را بجاى او ، متولى سركار فيض‌آثار فرستاده بود به او دادند ، قبول شد . حالا حيدر بك آش رشته و نان شيرينى براى من فرستاده است .\r\n\r\nروز شنبهء بيست و ششم\r\n. صبح برخاسته ، حمام رفته ، نماز كردم . رفتم منزل رستم خان ، رفته بود خدمت شاهزاده مرخص شود . به حرم مشرف شده ، به منزل آمدم . دو سه نفر از سادات و علما و كدخدايان تربت آمدند كه از شاهزادهء انوشيروان ميرزا « 1 » عارض و شاكى بودند . مطالب خودشان را گفتند . گفتم : با من يا\r\n\r\n\r\n","description":"","footnote":"\r\n( 1 ) - شاهزادهء انوشيروان ميرزا ضياء الدوله فرزند محمد رحيم ميرزا پسر عباس ميرزا نايب السلطنه ، حاكم سابق تربت بود .\r\n","page_name":" 109 ","page_number":143},
  {"content":"\r\n\r\nپيش از من تربت بيائيد كه من بايد حسب الحكم آنجا بروم و رسيدگى به عرايض شماها بكنم . آنها رفته ، آدم هادى خان آمد . چهار كله‌قند و يك گيروانكه « 1 » چاى سى چهل دانه نارنج منزل مباركى آورد . بعد از ظهر هم خود او با ميرزا عبد اللّه كه خادم سركار فيض‌آثار و پسر ميرزا على اكبر خادم‌باشى كشيك چهارم است آمدند ، مدتى نشستند . وعدهء فردا شب را هادى خان و پس‌فردا شب را ميرزا عبد اللّه به اصرار گرفته ، رفتند . برادرزادهء هادى خان گفت : ميرزا موسى مستوفى كه داماد مستشار است ، سلام رساند و خواهش كرد يك مجلس معين كنيد خلوت اينجا بيايد . گفتم : پس‌فردا صبح بيايد ، رفته آدم مستشار الملك آمد به احوال‌پرسى گفتم : عزم داشتم خدمتشان برسم و اينك مىآيم . او رفت . من هم رفتم .\r\nمستشار الملك بيرون آمد خيلى گرم و نرم ، چم خم كرد و گفت : نواب و الا پنجاه تومان و يك اسب براى شما التفات كرده است . مخارج تربت شما را هم مىنويسند نايب الحكومه بدهد ، و بعد همه تكليفات پاى من است . انشا اللّه چنين و چنان مىكنم و يك خيالى كرده‌ام كه بنويسم به سپه‌سالار شما را اينجا نگاهداريم .\r\nانشا إله از اين كار فارغ شويد ، به تهيهء آن كار برمىآئيم . اين مطلب ميانهء من و شما باشد . براى اين سفر هم اگر چيز ديگر لازم باشد ، بگوئيد من خودم تهيه مىكنم . گفتم يك يابوى آبدارى خوب لازم است . گفت به چشم بندگى مىكنم قدرى صحبت متفرقه كرديم . برخاستم به منزل آمدم . اينك روزنامه مىنويسم .\r\nخاورى دماغش خون مىآيد .\r\n\r\nروز يكشنبهء بيست و هفتم\r\n. صبح يعنى دو ساعت پيش از صبح برخاسته حمام حضرت رفتم . غسل كرده بيرون آمده ، به حرم مشرف شدم ، زيارت كرده بعد از نماز صبح بيرون آمدم . قدرى در كشيكخانه نشسته ، هوا روشن شد . به منزل آمدم . بعد از دو ساعت رفتم ارك خدمت نواب و الا رسيدم . احوال‌پرسى فرمودند و سئوال كردند كى مىروى ؟ عرض كردم چهارشنبه ، پنجشنبه .\r\n\r\n\r\n","description":"","footnote":"\r\n( 1 ) - يك گيروانكه 500 گرم است كه فقط در مورد چاى به كار برده مىشد .\r\n","page_name":" 110 ","page_number":144},
  {"content":"\r\n\r\nفرمودند : خوب است . بعد مستشار الملك رفت . مجلس را خلوب كردند .\r\nفرمودند : بنشين ، نشستم . از حالات و سفارشات حضرت اجل جويا شدند .\r\nعرض كردم كه مأموريت من نه تنها وصول جنس سيستان است ، بلكه در هر مورد بايد اسباب استقلال سركار باشم . فرمودند : بلى البته اينطور است .\r\nبعد قدرى شكايت از بىاعتنائىهاى امير قاين كردند . عرض كردم انشاء اللّه آنجا كه رفتم به ادله و برهان او را از اين سبك برمىگردانم ، فرمودند :\r\nالبيه با بيانات و پلطيك شما ، نتايج خوب حاصل مىشود . نهار آوردند ، مرخص شدم . آمدم منزل نهار خورده ، آدم آقا عبد الكريم ناظر آمد . يك بره و يك سبد به آورد . چهار هزار انعامش دادم ، رفت . رفتم منزل متولىباشى . بعد از انقضاى مجلس روضه ، مدت دو ساعت خدمت متولىباشى نشستم . شاهزاده شيخ الرئيس و معين التوليه پسرهاى مرحوم محمد تقى ميرزاى حسام السلطنه هم بودند . هردو خيلى معقول و باكمالند . بخصوص شيخ الرئيس كه خيلى فاضل و اديب و محدث و شاعر است . ميرزا صبورى « 1 » شاهر قصيدهء خوبى ساخته تقاضاى لقب العجمى كرده بود .\r\nبعد از اين وقايع من گفتم احكام تربت من رسيده است . تا دو سه روز ديگر مىروم . جناب متولىباشى تلگرافى دادند . ديدم جناب نصير الدوله در جواب محمد تقى خان گفته‌اند كه ميرزا خانلر خان حالا به تربت رفته ، در مراجعت او جناب متولى او را بخواهند ، اگر امر شما با او گذشت خوب و الا اسناد خودتان را بفرستيد طهران ، آنچه معلوم شد حق شما گرفته مىشود . بعد از ديدن تلگرام ، برخاستم . متولىباشى فرمودند ساعتى هم بنشينيد شما را ببينم . گفتم جمعى تربتى را منتظر گذاشته‌ام ، بايد بروم . فرمودند پس كى يك مجلس شما را\r\n\r\n\r\n","description":"","footnote":"\r\n( 1 ) - ميرزا محمد كاظم متخلص به صبورى پسر حاجى محمد باقر كاشى ( 1270 - 1322 ه . ق ) ملك الشعراى آستان قدس رضوى . پس از درگذشت او فرزندش محمد تقى متخلص به بهار ملك الشعراى آستانه گرديد .\r\n","page_name":" 111 ","page_number":145},
  {"content":"\r\n\r\nببينم . گفتم : هروقت بفرمائيد . قرار شد فردا شب همانوقت آنجا بروم ، در اطاق مخصوصش تنها بنشينم ، حرف بزنيم . آمدم منزل هادى خان قرائى مشرف باشى سركار و ميرزا عبد اللّه خادم بهادر خان درجزى ، ميرمعصوم ايشيك آقا باشى شاهزاده و هادى خان و ميرزا محمد على مستوفى قاين و ابو القاسم خان برادرزادهء هادى خان ، آنجا بودند . خيلى اظهار خلوص و خصوصيت كردند و اهل مجلس هريك به زبان تمجيد از هادى خان و برائت ذمهء او از تعدى و شكايت اهل تربت كردند ، سه ساعتى ، شام آوردند . خيلى تكلف كرده بود . من اشتهائى نداشتم . قدرى نان و ماست خوبى بود ، خوردم . بعد آمديم منزل خوابيدم .\r\n\r\nروز دوشنبهء بيست و هشتم\r\n. صبح برخاسته نماز كردم . خاورى رفت پى كار خودش . من ماندم سماور آتش كرده . مدتى گذشت . ميرزا موسى و ابو القاسم خان قرائى آمدند . قدرى صحبت داشتند . ميرزا محمد خان كاشى آمد سرخر شد . صحبت آنها قطع شد به هزار مصيبت عذر ميرزا محمد خان را خواستيم . باز بر سر صحبت آمدند . ميرزا موسى خيلى نستعليق مىگفت . آنچه از مفاد كلامش برمىآيد اين بود كه مردم مأيوسند از اينكه مأموريت و رسيدگى شما براى كسى مفيد باشد . شما بايد به مردم بفهمانيد كه اعتنا به شاهزاده نداريد .\r\nخصوصيت با مستشار نمىكنيد و مطالب را مستقيما به طهران رجوع خواهيد كرد و ضمنا مىنمود كه دل پرى از مستشار دارد ، و از وضع او دل‌تنگ بود و تعرضات مىكرد . آنچه استنباط كردم ، هم مىخواست خيال مرا بفهمد و هم مىخواست ببيند اگر من با مستشار مخالفتى دارم ، او راه خصوصيتى باز كند .\r\nقريب به ظهر رفته ، نهار خورديم . آبگوشت بره و كله‌برهء خوبى داشتيم . بعد از نهار خوابيدم . عصر حاجى كاظم خان آمد . بعد از آن چند نفر از اهل اخلمد چناران آمدند ، شكايت از حاكمشان كه پسر يار محمد خان هراتى است كردند گفتم : عريضه بنويسيد ، بياوريد . رفتند قريب غروب دستخطى از سركار و الا به\r\n\r\n","description":"","footnote":"","page_name":" 112 ","page_number":146},
  {"content":"\r\n\r\nاحضارم با احكام مأموريت قاين رسيد . رقعه‌اى خدمت متولىباشى نوشته عذر خواستم كه بواسطهء احضار نمىتوانم به وعدهء ديشب وفا كنم و رفتم خدمت سركار و الا . خلوت كرده و فرمودند نشستم . فرمودند : منزل وزير يعنى متولى باشى بودى ؟ عرض كردم ديروز آنجا بودم . فرمودند از مقدمهء محمد تقى خان مطلع شدى ؟ عرض كردم بلى ! اول به من عارض شد ، من گفتم اگر سپهسالار هم بنويسد ، من اقدام در اين كار ندارم كه فلانكس بايد حواسش جمع باشد .\r\nبعد ، از تفصيل آن جويا شدند شرح دادم ، فرمودند : معلوم است اين محمد تقى خان خيلى شوخ آدمى است . بعد ، فرمودند اينجا باز كه آمد ، عمدهء مطلبش موقوفى مأموريت شما بود به قاين . گفتم بلى ! به خودم هم اشعارى كرده‌اند و من منتظر وقت خاصى بودم كه احكام را بيارم خدمت حضرت و الا بسپارم فرمودند : به من نوشته‌اند كه شهرت بدهم كه من خود استدعا كرده‌ام كه موقوف شود ، شما هم اينطور بگوئيد . حالا كى مىرويد به تربت . گفتم : پنجشنبه . احكام خود قاين را خدمت و الا داده يك رقم معافى براى شخص عطارى خواستم .\r\nفرمودند : به چشم . به منشىباشى دادند بنويسد . فقرهء اخلمديها را عرض كردم .\r\nفرمودند : عريضهء آنها را با خودشان بياوريد ، رسيدگى كنم . فردا با خودتان بياريد . مرخص شدم آمدم منزل ديدم متولى جوابى خيلى به مهربانى نوشته‌اند كه فردا عصر منتظر ملاقات شما هستم . امروز صبح باز هادى خان شش قطعه كبك و ده گرده نان خانه‌پزى فرستاد .\r\n\r\nروز سه‌شنبهء بيست و نهم\r\n. صبح به حمام رفته ، بيرون آمدم . شاهزادهء هاشم ميرزاى معين التوليه آمد . مدتى نشست ، صحبت كرده ، عريضه خدمت حضرت اجل و جناب نصير الدوله . از رسيدن حكم مأموريت تربت و اينكه هروقت سركار و الا روانه كنند مىروم و احكام قاين را حسب الامر به نواب و الا سپردم نوشته ، نزد ميرپنجه فرستادم كه بدهند . هاشم ميرزا رفت . حاجى ميرزا معصوم كه يكى از سادات رضوى ارض اقدس است به‌عنوان ديدن من آمد . جمعى هم\r\n\r\n","description":"","footnote":"","page_name":" 113 ","page_number":147},
  {"content":"\r\n\r\nاخلمدى آمده ، عريضهء مطالب خودشان را آوردند . بعد ، حاجى كاظم خان آمد گفت : سركار و الا ديشب به من فرمودند مأموريت فلانكس را محض خاطر حشمة الملك موقوف كردم ، ولى من به حشمة الملك نوشتم كه نگذارد موقوف شود كه آمدن تو به قاين براى ما فايدهء زياد دارد . خلاصه آنها هم رفتند . نهار خورده به ارك رفتم . خدمت ساكار و الا رسيدم . عريضهء اخلمديها را خواستند دادم . دستخط مفصلى خطاب به ديوان‌بيگى نوشته كه با اطلاع ، ميانهء آنها و پسر يار محمد خان كه سردار امير خان است رسيدگى كرده ، عرض كند تا حكمش بشود . مراجعت كرده به منزل ميرپنجه رفتم . منزل نبود . از آنجا به منزل و مجلس روضهء متولىباشى برحسب رقعه و احضار خودشان براى حرف محمد تقى خان رفتم . در اين مجلس رقعه‌اى از ميرپنجه رسيد . معلوم شد به منزل من رفته بودند ، من نبودم . مجلس روضه مفصل شد . تا يك ساعت و نيم از شب رفته نشستم . موقع نشد كه جناب متولىباشى با من صحبتى بدارد . يعنى مشغله زياد بود ، فرصت نكردم . عذر خواسته بيرون آمديم . به منزل ميرزا عبد اللّه پسر خادم‌باشى كه در اطاقى در جنب سقاخانه ميانهء ايوان طلا و دار السعاده است برحسب وعده ، رفتم . جمعى از خدام و جناب عطا اللّه خان تيمورى بودند .\r\nاز هرجا صحبت شد ولى منظور حضرات بيشتر صحبت مأموريت من و شهادت در بىگناهى هادى خان و اينكه ارباب غرض از اقوام خودش او را متهم كرده‌اند ، بود .\r\nعطا اللّه خان هم واهمه كرده بود كه مبادا كوه سرخىها هم از تعديات او پيش من شكوه كنند . پيش‌گيرى مىكرد و از تعديات رعيت بر خودش حكايتها مىگفت . بعد شام از كارخانهء مباركه آوردند . ده دوازده دورى پلو ، چلو با همه ملزومات آن . پس از شام برخاستم .\r\nميرزا عبد اللّه به نجوى گفت : هادى خان عرضش اين است كه هرچه شما پيشكش و تعارف بخواهيد معين كنيد به توسط من بدهد . گفتم : نمىدانم\r\n\r\n","description":"","footnote":"","page_name":" 114 ","page_number":148},
  {"content":"\r\n\r\nعمل او چيست . و از من چه نحو رعايت مىخواهد . اگر تصديق خلاف مىخواهد دربارهء او ، هرقدر بدهد نمىكنم . اگر واقعا متهم است و مىخواهد از تهمت بيرونش بيارم ، مضايقه ندارم . باز اصرار ورزيد و گفت : تصديق خلاف نمىخواهد . گفتم : مجلس ديگر مشروح‌تر بگوئيد تا جواب مفصل‌تر بگويم .\r\nبه منزل آمده خوابيدم .\r\n\r\nروز چهارشنبهء سلخ .\r\nصبح به حمام رفتم . غسل كرده ، به حرم مشرف شدم . زيارت كرده ، در صحن مقدس به حجرهء طبيب رفتم . دواى حرقة البول خواستم . گفت : شيشه بفرستيد بسازم بدهم . به منزل آمدم . ميرزا اسمعيل رئيس تلگراف نيشابور و ميرزا محمد خان و ميرزا مهدى ميرزاى تلگراف آمده بودند .\r\nمدتى با آنها نشستيم . آنها رفتند آقا عبد الكريم ناظر مستشار آمد ، با جلودارى و يك رأس يابوى آبدارى اوزبكى ، كه مستشار الملك داده است . دو تومان به جلودارش انعام دادم ، رفتند . ناظر گفت ؛ فردا حاجى اسكندر خان گفته است سه ساعت به غروب مانده منزل من مىآيد ، شما هم بيائيد . گفتم : مىآيم . بعد برخاسته بالاخانه آمدم . خاورى هم بود . نهار آبگوشت و كباب و كله‌بره خيلى خوبى آوردند ، خورديم . بره را هادى خان فرستاده بود . در بين نهار آمدند كه سركار و الا اسبى التفات فرموده‌اند . پائين آمدم ، ديدم اسب كرنگ تيرهء شش سالى از تخم يموت تركمانى خيلى خوب ، التفات شده ، تشكر كردم . دو نفر جلودار آورده بودند . نفرى دو تومان هم به آنها انعام دادم ، رفتند . دواى حرقة - البول را طبيب فرستاد . حقنه كردم خيلى سوزاند . بعد از ساعتى به تلگرافخانه رفتم . سرتيپ ، ميرزا اسمعيل ، شاهزادهء محمد حسين ميرزا بودند . بعد ميرزا حسينعلى خان نواب كه به زيارت آمده بود با عباس خان كه در مشهد وكيل انگليس است آمدند . عبد اللّه خان سرهنگ قره‌گزلو هم آمد . قدرى با آنها صحبت كردم . بعد رفتم منزل ميرپنجه ، با او هم مدتى صحبت كردم ، چاى و قهوه خورديم . وقت مغرب به منزل آمدم . گفتم ، دواى خوراكى حرقة البول بسازند ،\r\n\r\n","description":"","footnote":"","page_name":" 115 ","page_number":149},
  {"content":"\r\n\r\nبخورم بلكه در اين دو سه روز بهبودى حاصل شود كه بتوانم سفر كنم . هنوز كه دو ساعت از شب رفته است حاضر نشده است . حرقة البول به شدت بروز كرده ، آزار مىدهد .\r\nامروز صبح اخلمديها آمدند . عريضه‌شان را گرفته ، رفتند . بعد از آنها جمعى ديگر آمده بر خلاف آنها از حاكمشان اظهار رضامندى داشتند .\r\nمايهء تعجب شد .\r\n\r\nروز پنجشنبهء غرهء صفر\r\n. صبح حمام رفته به حرم مشرف شدم . مراجعت به منزل ، آدمى از سركار و الا آمد . صد تومان انعام و خرج راه تربت التفات كرده بودند تحويل كرد . دو تومانش كم بود . گفت : ناظر گفته است اين دو تومان را انعام دادم ، من حساب كنم . گفتم : البته عيب ندارد . اگر برنمىداشت هم من مىدادم . بارى او رفت و ما هم بيست تومان آن را تحويل محمد ابراهيم كرده ، روانهء بازار شدم و به خريد زين و يراق و پالان آبدارى و غيره مشغول شديم . بيست تومان تماما اساس سفر خريده شد . ظهر به منزل آمدم . اخلمديها آمدند . عريضه و دستخط را گرفته رفتند . بعد جمعى ديگر از اهل اخلمد آمده به عكس آنها گفتند و از حاكمشان رضامندى داشتند ، و گفتند : آن آخوند و سيد كه در ميان آن شاكىها بودند ، محرك آنها هستند . خلاصه نهار خوردم ، رفتم ارك . معلوم شد نواب و الا آن‌روز را هيچ بيرون نيامده ، در اندرون مشغول تحرير عرايض بوده‌اند .\r\nاز آنجا برگشته برحسب وعده رفتم منزل ناظر حاجى اسكندر خان .\r\nحاجى كاظم خان هم بودند . چاى خورديم . وقت غروب برخاستم . ناظر وعدهء فردا نهار گرفت . به حرم مشرف شده ، به منزل هادى خان به خواهش و اصرار ميرزا عبد اللّه رفتم . تا ساعت چهار مرا نشاند و قصه‌هاى قديم و جديد گفت ، و اظهار خصوصيت را از حد برد . اصرار كرد بنشينم شام بخورم .\r\nعذر خواسته به منزل آمدم . يك مجموعه شام به منزل فرستاد . دواى حرقه را هم\r\n\r\n","description":"","footnote":"","page_name":" 116 ","page_number":150},
  {"content":"\r\n\r\nخوردم و هم حقنه كردم . دواى خوراكى آن گويا خوب نبود ، اثرى از آن نفهميدم . اما دواى حقنه معقول افاقه داده است . ساعت شش از شب خوابيدم .\r\n\r\nروز جمعهء دوم\r\n. صبح برخاسته ، يك كاسه دوغ خوردم . بعد رفتم منزل هاشم ميرزاى معين التوليه ، ببازديد . او در خانهء برادرش ، شيخ رئيس بود ، آنجا رفتم . رضا قلى خان مستشار ديوانخانه هم آنجا بود . مدتى نشسته چاى خورديم . صحبت‌ها را كردم از آنجا آمدم به حمام حضرت . غسل جمعه و زيارت كرده ، به حرم مشرف شدم . پس از زيارت به حسب وعده ، رفتم منزل ناظر . حضرات منتظر بودند . علاوه بر رفقاى ديروز ، ميرزا اسمعيل تلگراف ، ميرزا محمد حسن امين وظايف هم بودند . نهار خيلى مطبوعى آورده ، خورديم .\r\nو برخاسته به منزل آمدم .\r\nحاجى محمد اسمعيل تاجر طهرانى ساكن مشهد مقدس با من بود .\r\nذكرى از خوبى هوا شد . گفت ، اگر ميل داريد ، سوار شويم . گفتم :\r\nعيب ندارد . او هم آمد ، سوار شديم به كوه سنگى كه نيم‌فرسخى شهر است رفتيم . يك ايوان و محرابى در زمان شاه صفى صفوى آنجا ساخته‌اند كه يك قبر مجهول الحال ميان ايوان هست . قبر مرحوم ميرزا خليل منشىباشى هم آنجا در جلو ايوان است . يك سنگ تاريخ سياهى به جرز ايوان نصب كرده‌اند .\r\nقطعه مرثيه و ماده تاريخ فوت آن مرحوم را سرخوش شاعر ساخته ، در آن نصب كرده‌اند . قريب به غروب برگشته ، نماز خواندم . براى مغرب به حرم مشرف شدم . نماز شام و زيارت كرده ، اينك به منزل آمده‌ام . بر پدر هرچه نوكر است لعنت كه هنوز با هزار سفارش ، دواى مرا حاضر نكرده‌اند . امروز مال بنه هم كرايه كردم كه انشاء اللّه فردا روانهء تربت شويم .\r\n\r\nروز شنبهء سيم\r\n. صبح حمام رفته ، به حرم مشرف شدم . به منزل برگشتم ابو القاسم خان برادرزادهء هادى خان آمد كه هادى خان براى شما شالى داده است بقچه را باز كردم . يك طاقهء خليل خانى بود . قبول نمىكردم ، با خيلى اصرار\r\n\r\n","description":"","footnote":"","page_name":" 117 ","page_number":151},
  {"content":"\r\n\r\nگذاشت و رفت . بعد سوار شده خدمت نواب و الا رسيدم . احكام مأموريت تربت را صادر و التفات فرمودند . با خيلى سفارش كه از مقولهء حالات تربت اگرچه خارج از مأموريت خود هم باشد بنويس . مرخص شدم ، به منزل آمدم .\r\nفرستادم آقا خان قرائى را كه از جملهء عارضين و بستى بود آوردند . اطمينان دادم كه با من بيايد تربت ، امرش را بگذرانم . رفت كه تهيهء حركت نمايد . وقت عصر پيرمردى از تربت آمد كه ما ده نفر از اهل فخرآباد تربتيم . شنيديم تو آمده‌اى . آمديم به شهر و شكايت ما اين است كه ميرزا محمد حسين نايب الحكومهء تربت مبالغى زياده از عمل پارسال حواله كرده ، محصل بر سر عيال ما گذاشته است . گفتم : برويد خدمت نواب و الا عرض كنيد . اگر به من حكمى صادر فرمودند ، شما را آسوده مىكنم . دعا كرده و رفت .\r\nوقت مغرب مكارى ما آمد . يك تومان پيش‌كرايه گرفت و رفت كه صبح فردا مال بياورد ، برويم . بعد از آن خبر آوردند كه مشهدى حسين را كه مىخواست نوكر شود و با ما بيايد تربت ، داروغه گرفته است . محمد ابراهيم را فرستادم كه آدم داروغه را بياورد . رفت و بازآمد و گفت : مشهدى حسين را فراش‌هاى حكومت و ايالت به ارك برده . ساعتى گذشت ، دو نفر فراش‌هاى ايالت ، مشهدى حسين را آوردند .\r\nاز فراش‌باشى عرض سلام رساند و اين روزنامهء شهر مشهد را هم داد كه به نظر شما برسد و گفت : اين مشهدى حسين اگر آدم شماست در خدمت خودتان باشد ، فردا بيايد در باب اين نسبت دزدى كه به او داده‌اند تحقيقات شود . گفتم : به فراشباشى دعا برسان . بگو اين آدم را من نمىشناسم . تازه آمده خواهش كرده است با من به تربت بيايد . حالا شما خود او را نگاهداريد . من صبح مىروم . شما خود كار او را رسيدگى كنيد . اگر معلوم شد دزد است به كار من نمىآيد . اگر بىگناهى او ثابت شد او را روانه كنيد از عقب من بيايد . گفتند كه فراشباشى هم خودش خدمت شما مىآيد . گفتم : بگوئيد زحمت نكشد .\r\nمن امشب مهمانم . رفتند ، من آمدم بالاخانه مشغول حقنه و دوا شدم .\r\n\r\nروز يكشنبهء چهارم\r\n. صبح زود به حمام رفته ، بيرون آمدم . زيارت\r\n\r\n","description":"","footnote":"","page_name":" 118 ","page_number":152},
  {"content":"\r\n\r\nكردم . الهيار بيك كدخداى قرائى آمد . آقا خان آمد بيست تومان از من خواست كه بدهد تمسكات مطالباتش را كه نزد كسى گرو بود ، بيرون بياورد كه با من بيايد تربت . عذر خواستم رفت كه تهيهء خودش را ديده بيايد به من برسد . حاجى محمد اسمعيل تاجر طهران آمد نشست . تا وقتى كه ما سوار شديم حاجى محمد كاظم خان هم آمده بود . ما سوار شديم ، مشايعت كرد تا خارج شهر . قريب به ظهر از شهر حركت كرده در طرق نهار خورديم . مغرب به شريف‌آباد رسيده ، نماز كردم . الان كه دو ساعتى شب است ميرزا اسمعيل رئيس تلگراف نيشابور از مشهد آمد . نشسته صحبت مىدارد .\r\n\r\nروز دوشنبهء پنجم\r\n. صبح برخاستم ، ديدم باران به شدت مىبارد .\r\nمايهء ترديد شد كه آيا حركت كنيم يا اقامت . رفتم به منزل ميرزا اسمعيل .\r\nشاهزادهء عباسقلى ميرزا كه رئيس تلگراف استرآباد بود و حالا مرخص شده به زيارت مشهد مقدس مىرفت ، آنجا بود . مدتى نشستم ؛ باران ساكت نشد .\r\nدو ساعت به ظهر مانده متوكلا على اللّه روانه شديم . تا نيم‌فرسخ با ميرزا اسمعيل باهم بوديم . بعد او به نيشابور رفت و ما به راه تربت . مبلغى از راه ، باران و برف خورديم . بعد از طى دو فرسخ به كافرقلعه رسيديم . نهار خورده سوار شديم . دو ساعت به غروب مانده به رباطسفيد رسيديم . هوا خوب شده بود .\r\nديدم رباط سفيد به قدر نيم فرسخ از آبادى دور است كه بايد جمع آذوقه را بروند از نيم‌فرسخى بياورند ، بدمنزلى بود . آنجا توقف نكرده ، روانه شديم .\r\nدو ساعت از شب گذشته به قلعهء شاهزاده مسمى به اسدآباد و از بناهاى اسد اللّه ميرزا نايب الايالهء حاكم سابق تربت است رسيديم . مسافت هفت فرسخ بود .\r\nاسدآباد قناتى دارد كه در تابستان خشك مىشود . به اين جهت حاصل و زراعتى ندارد . بيست و دو سه خانوار رعيت كه در قلعهء آنجا ساكنند و در اطراف رعيتى كرده ، آذوقه هم براى بيع و شراى مترددين تحصيل‌كرده ، به معامله با زوار و غيره امر خود را مىگذرانند . غفار بيك نام آدم حسام السلطنه براى سرپرستى رعيت آنجا و همانجا ساكن است و از شاهزاده مواجب دارد .\r\n\r\n","description":"","footnote":"","page_name":" 119 ","page_number":153},
  {"content":"\r\n\r\nمحض اينكه آنجا را مسكون و آباد نگاه دارد كه مايهء آسايش مترددين و براى مرحوم اسد اللّه ميرزا ، خيراتى باشد . سه ساعت از شب گذشته بنه رسيد . شب را به كله‌جوش ماش گذران كرده خوابيدم .\r\n\r\nروز سه‌شنبهء ششم\r\n. صبح از قلعهء شاهزاده سوار شده ، در رباط كسكك و كرونه نهار خورده ، رقعه‌اى به ميرزا محمد حسين نايب الحكومهء تربت براى اعلام ورود و تعيين منزل در خانهء حاجى محمد ميرزا نوشته ، محمد جواد را پيش فرستادم . از عقب ، خودمان هم روانه شديم . دو فرسخ به شهر مانده سوارى آمد پاكتى از ميرزا محمد حسين آورد كه خبر ورود شما رسيد . در تربت منزلى كه قابل شما باشد نيست ، مگر خانهء حاجى محمد ميرزا و باغ نظر كه دار الحكومه است .\r\nهردو حاضر است . هريك را مىفرمائيد براى منزل شما حاضر كنند . آمديم نزديك به شهر . محمد جواد هم آمد . گفت كاغذ را كه دادم ميرزا محمد حسين خود برخاست به منزل حاجى محمد ميرزا آمده ، آنجا را فرش كردند و منتظر ورود شما است .\r\nآمديم نزديك به دروازه ، سيدى دوان‌دوان آمد جلو اسب مرا گرفت و از روى كمال تظلم گفت : از روزى كه مژدهء آمدن شما رسيده است نايب الحكومه و اجزاى حكومت مشغول‌اند استشهاد تمام مىكنند . ملاها را جمع مىكنند كه شكايت از انوشيروان ميرزا بكنند ، و بدانيد كه انوشيروان ميرزا خوب حاكمى بود . اين اسباب از هادى خان است . مردم رعيت دردها دارند ، عريضه‌ها نوشته‌اند و جرأت نمىكنند به شما بدهند . گفتم : به مردم اطمينان بده ، هركس عريضه دارد بياورد بدهد ، گفت : مىترسند . گفتم :\r\nبعد از اينكه رعيت از ترس مطلب خود را پنهان كند و به اطلاع من نرساند ، من تكليفى ندارم . علم غيب با من نيست . هركس مطلب خود را به من برساند انجامش با من است . خيلى دعا كرد و رفت . دم دروازه رسيدم . پنج نفر از فراشان حكومت آنجا بودند . پيش‌رو افتاده ما را به منزل رساندند . حياطى مثل خانهء كدخداى يكى از دهات قم . و اين خانهء حاجى محمد ميرزا و بهترين عمارات\r\n\r\n","description":"","footnote":"","page_name":" 120 ","page_number":154},
  {"content":"\r\n\r\nتربت بود . مشتمل است بر يك سه قسمتى و يك اطاق ، روبروى آن . و يك حوض وسط حياط . يكى از اطاقهاى سه قسمتى را فرش قالى و نمد انداخته ، يك مجموعه شيرينى و يك مجموعه دو كلمه قند روسى گذاشته بودند . به مجرد ورود ، ميرزا محمد حسين با سيد وكيل الرعايا و پسر ميرزا محمد حسين و سررشته‌دار تربت آمدند . تا ساعتى شب نشسته ، صحبتها داشتند . ميرزا محمد حسين آدم فقير محجوب كهنه عاقلى به نظرم آمد . خيلى مؤدب حركت كرد و خيلى تعارف كرد كه هرفرمايشى باشد بفرمائيد . تدارك شب را هم از برنج و روغن و گوشت و كاه و جو و غيره ، آدمش آورد ، و باز بعد از بيرون رفتن به آدمهاى من سپرد كه هرچه لازم باشد از آدمى كه اينجا پيش شما مىگذارم بخواهيد حاضر كند و رفت . من اين روزنامه را نوشتم . حالا شام حاضر است مىخورم و مىخوابم .\r\n\r\nروز چهارشنبهء هفتم\r\n. صبح از خواب برخاسته به حمام حاجى باقر كه يكى از ملاك تربت است و تازه ساخته ، خيلى تميز و پاكيزه و آب پاك صاف گرم داشت رفتم . سركيسه كرده رنك و حنا بسته ، ساعتى خوابيدم . هواى حمام چون تازه ده بيست روزى است داير شده سرد بود . قريب به ظهر بيرون آمدم به منزل . آدم شاهزاده حاجى محمد ميرزاى صاحب‌خانه آمده پنج كله قند روسى ، يك قهوه سينى نارنج با يك رقعهء خيلى با تعارف چم و خمى از منزل مباركى و اشتياق ملاقات و خواهش اينكه از اين منزل به عمارت حكومتى نقل و تحويل نكنيد . جوابى گرم و نرم و اظهار تشكر نوشتم . يك كاسه افشرهء آب نارنج خوردم . شاهزاده با حكيم‌باشى و حسين خان برادر هادى خان آمدند .\r\nخيلى تعارفات كرد بسيار شاهزادهء معقول مقدسى است . بعد صدر العلما و دو سه ملاى ديگر آمدند . دو قليان كشيده رفتند . بعد آقا سيد كاظم جلگه‌اى كه از سادات معتبر آنجاست آمد ، ساعتى نشست و رفت . پسر ميرزا محمد حسين نايب الحكومه آمد . نهار آوردند ، خورديم . خيلى كسل شده بودم . قدرى پهلوى بخارى زير\r\n\r\n","description":"","footnote":"","page_name":" 121 ","page_number":155},
  {"content":"\r\n\r\nپوستينى خوابيدم . عصر برخاستم . آمدند كه ميرزا محمد باقر مجتهد مىآيد .\r\nگفتم : بيايند ، آمدند . سيد و چند نفر ملا آمدند . قدرى صحبت از انوشيروان ميرزا و غيره به ميان آمد . از حالت هادى خان پرسيدم . همه گفتند كسى از هادى خان شاكى نيست . او در مدت عمر دو سال در حكومت اسد اللّه ميرزا و محمد شريف ميرزا پيشكار بوده است . بعد ميرزا محمد حسين و محمد خان سركردهء سوارهء قرائى آمدند . رقم و الا و حكم حضرت اجل را دادم ديد . گفت : هرچه بفرمائيد اطاعت كنم . گفتم به اطراف و نواحى بلده و بلوك ، آمدن و مأموريت مرا اعلام كنيد . هركس با انوشيروان و هادى خان و ميرزا عبد العظيم يا ديگرى حرفى دارد ، با سند بيايد بگويد و الا بعد از اين ديگر حق تشكى ندارد . ميرزاى او مسوده كرده ، داد اصلاح كردم رفت كه امشب بنويسد صبح بيآورد .\r\nبه محمد خان هم گفتم غلام و سوار حاضر كند ، صبح ببرند . سوارى هم حاضر كند كه فردا عريضه خدمت و الا نوشته به مشهد به‌فرستم . آنها رفتند . من رفتم سر طويله ، ديدم از وجود محمد جعفر هم در طويله هيچ اثرى بروز نكرده . نظم و ترتيب دادم ، بيرون آمدم . آدم محمد خان آمد كه خان عرض مىكند بفرمائيد مالها را ببرند به ده ، كاه و يونجه ، فراوان است متوجه شوند يا اگر اذن مىدهيد كاه و يونجه از ده بيآورند . گفتم : همه چيز اينجا هست . محبت شما زياد ، رفت . من آمدم به اطاق نهار كرده مشغول روزنامه شدم .\r\n\r\nروز پنجشنبهء هشتم\r\n. صبح برخاسته نماز كردم . به طويله رفتم سركشى به اسبها كردم . آمدم به منزل ، عازم بازديد حاجى محمد ميرزا شدم . ملا عبد الجواد مجتهد تربت به ديدن آمد . مدتى با او نشستم . بعد از رفتن او رفتم منزل حاجى محمد ميرزا . جمعى هم بودند . همه صحبت از خرابى تربت و اجحاف بر مردم ، خاصه از عشريهء جنس كه بر املاك مردم بسته‌اند و آن مأخذ نصف و ثلث به عمل نمىآيد . مع ذلك آن را هم به پنج تومان مسعر كرده ، پول\r\n\r\n","description":"","footnote":"","page_name":" 122 ","page_number":156},
  {"content":"\r\n\r\nمىگيرند و حال آنكه الان جو خروارى يك تومان و گندم دوازده الى چهارده هزار است .\r\nخلاصه از آنجا به بازديد ميرزا محمد حسين نايب الحكومه آمده ، شيرينى و شربت آوردند . وقت ظهر به منزل آمدم ، نهار خوردم . آدم صدر العلما آمد دو قرابه آبغوره يك قهوه سينى انگور ، يك مجموعه نان خانه‌پزى آورد .\r\nوعده كردم عصر به منزل بازديد بروم . بعد جمعى سادات و كسبه آمدند . اظهار رضامندى از انوشيروان ميرزا و در پرده شكايت از حكومت حاليه كردند و گفتند :\r\nمردم جرأت ندارند منزل شما بيآيند و شما هم كه بيرون مىآئيد ، آدمها و فراشهاى حكومت در اطراف شما هستند ، مردم وحشت دارند . جوابى به آنها دادم ، رفتند .\r\nسه چهار ساعت به غروب مانده وضو ساخته ، به مسجد جامع رفتم و آدمها را متفرق كرده نماز خواندم و تنها روانه شدم . مدرسهء اسحق خان را ديدم ، خراب شده . از آنجا به بازار رفته ، گردش‌كنان رفتم تا از دروازهء « كاريز ديوانه » خارج شدم . بيرون شهر محله‌اى به نظرم آمد . از شخصى پرسيدم اينجا كجاست .\r\nگفت : محلهء آقا محمد على زرگر مىگويند . پرسيدم با اينكه شهر خرابه زياد دارد ، چرا مردم اينجا سكنى كرده‌اند . گفت : براى نزديكى به باغ توت و تسهيل امر نوغان . بعد اين شخص از حالت من پرسيد . معرفى خود كردم و رو به صحرا رفتم .\r\nبعد از مدتى برگشتم ، ديدم جمعى كثير جمع شده سر راه مرا گرفته مشغول به عرضحال شدند . درب يك حمامى كه در آن محله خارج شهر بود نشستم . به قدر دويست رعيت جمع شدند ، و همه متفق الكلمه رضامندى از انوشيروان ميرزا و شكايت صريح از ميرزا محمد حسين كردند . حاجى محمد نام ، ريش‌سفيد چرخ‌تاب و جمعى ازين صنف گفتند ، جمع چرخ هميشه سيصد و كسرى بود . بعد چرخ زياد شد . انوشيروان ميرزا پانصد و كسرى گرفت . امسال ميرزا محمد حسين نهصد و پنجاه تومان گرفته است ، و حال آنكه هفتاد و پنج چرخ بيشتر نداريم ، و انوشيروان ميرزا\r\n\r\n","description":"","footnote":"","page_name":" 123 ","page_number":157},
  {"content":"\r\n\r\nچرخى هفت تومان زيادتر گرفته است ، و همچنين جمعى ديگر از اهالى قراء زياد شكايت از تعديات امساله كردند . در اين بين جمعى ملا از مجلس ختمى برخاسته ، از آنجا عبور مىكردند . مرا ديدند ، آمدند پيش من . ساعتى نشسته . خواستند تهيهء چاى نمايند ، برخاستم . گفتم خانهء صدر العلما وعده كرده‌ام . رو به شهر روانه شدم . اين جمعيت همراه من شدند . قريب به شهر همه را متفرق كرده به خانهء صدر العلما رفتم . شربت و چاى خورده ، غروب برخاسته تنها به منزل آمدم . گفتند : ميرزا محمد حسين دو دفعه آمده بوده است من نبودم ، مراجعت كرده . نماز كردم . حسينعلى آدم خودم آمد . سه چهار كاغذ آورد . گفت :\r\nدرب حياط افتاده بود . ديدم همه سرتاپا شكايت از ميرزا محمد حسين و مستشار الملك و هادى خان و رضامندى از انوشيروان ميرزا است . ولى عرايض نه مهر دارد و نه اسم‌ورسم . معلوم نيست كى نوشته است . بعد از خواندن آنها مشغول روزنامه شدم .\r\n\r\nروز جمعهء نهم\r\n. صبح به حمام رفته ، غسل جمعه كرده ، به مزار جناب قطب الدين حيدر « 1 » كه از اجلهء مشايخ عرفا بوده و در خارج شهر تربت واقع است و دويست و هشت « 2 » سال قبل از اين به امر شاه عباس صفوى بر آن بقعه و گنبد و صحنى ساخته‌اند ؛ و در جنب غربى آن مسجد جامعى در صد و نود و هشت سال قبل از اين به امر شاه صفى صفوى ساخته‌اند رفتم . فاتحه خوانده ، بيرون آمدم .\r\n\r\n\r\n","description":"","footnote":"\r\n( 1 ) - قطب الدين حيدر از عرفا و مشايخ قرن ششم هجرى است .\r\nپدر شيخ فريد الدين عطار موسوم به ابراهيم بن اسحق عطار كدكنى مريد قطب الدين حيدر بود . شيخ عطار در ايام شباب كتاب حيدرنامه را بنام او به نظم درآورد . وفاتش به سال 597 ق اتفاق افتاد .\r\n« از تاريخ ادبيات در ايران تأليف دكتر ذبيح اللّه صفا جلد دوم چاپ چهارم صفحه 861 »\r\n( 2 ) - از اين قرار بناى بقعهء قطب الدين حيدر به سال 1086 ق انجام يافته و به سال 1096 ق تعمير گرديده است .\r\n","page_name":" 124 ","page_number":158},
  {"content":"\r\n\r\nدر قبرستان كه بالاى تلى ، جلو بقعه و مسجد است زيارت عاشورا خواندم .\r\nچند نفر رعاياى تربتى جمع شدند . خواهش كردند از ميان دهى كه در پشت مزار واقع است و اتصال به شهر دارد ، به شهر بيآيم . از همان راه روانه شدم .\r\nرعايا كم‌كم جمع شدند . باز بناى شكوه از ميرزا محمد حسين نايب الحكومه و مستشار الملك گذاشتند گفتم : هركس هرمطلبى و شكوه‌اى در هرمسئلهء مخصوص دارد ، بايد مطلب خود را به اسم‌ورسم خودش واضح و مختصر بنويسد و به من بدهد . من يا در مشهد و يا در طهران ، اگر بتوانم علاج كنم ، و الا به حرف مبهم سربسته گوش نمىدهم . عرايض بىاسم و رسم را نمىخوانم به بخارى مىاندازم .\r\nاز آنجا به شهر آمدم . جمعى سادات و ملا و كدخدا و غيره آمدند .\r\nامام‌جمعه به ديدن آمد . عذر خواست كه در شهر نبودم . اين بود كه دير آمدم .\r\nشخصى ملا صالح نام كه مباشر و مستأجر احمدآباد وقفى سركار فيض‌آثار است شكايت زياد از انوشيروان ميرزا كرد كه شبى با صد سوار به من وارد شد . ده تومان خرج مهمانى از من گرفتند . مرا به مجلس خود خواست . بساط شرب داشت . مرا نشاند و گفت : يك دختر خود را به من و يكى را به جناب رفيق من بده . تا قريب به صبح ، به اين مطالبه و درخواست مرا نگاهداشت . و مبلغ ده تومان ادعا كرد كه از او به من تعدى رسيده است . گفتم : از روى دليل بايد معلوم كنى ، رفت كه دليل بياورد .\r\nشخصى ديگر مبلغ فلان ادعا كرد كه از انوشيروان ميرزا به من تعدى رسيده ، يعنى ده سه از حق مباشرى گرفته است . گفتم : برو مفاصاى خود را بيار ببينم ، جمع و خرج تو چه بوده ، تا معلوم كنم چه تعدى كرده است ، رفت كه بياورد . در اين بين آدم آقا سيد كاظم جلگه‌اى كه خود هم در مجلس حضور داشت آمد . نه قطعه خروس ، دو بار هيزم ، دو مجموعه نان تعارف آورد ، در حقيقت مرد خرجى براى نواب و الا شاهزادهء والى بود . زيرا كه به امر ايشان از دستگاه حكومت داده مىشود .\r\nبعد بره آوردند كه ميرزا محمد على سررشته‌دار داده است . بعد ، يك مجموعه نان و يك سينى آلوبخارا ، ملا عبد الجواد مجتهد داده بود . بعد ، يك مجموعه\r\n\r\n","description":"","footnote":"","page_name":" 125 ","page_number":159},
  {"content":"\r\n\r\nنان ، شاهزادهء حاجى محمد ميرزا داده بود . همه مرد خرج ، نواب و الا بود .\r\nبراى من فرقى نداشت . بعد ، حضرات رفتند ميرزا محمد حسين ماند . نهار آوردند ، خورديم . او هم رفت . دو ساعت خوابيدم . برخاستم نماز كردم .\r\nرفتم به بازديد ملا عبد الجواد . تا يك ساعت از شب گذشته آنجا بودم . خيلى صحبت كرديم . به منزل آمده ، نماز كرده ، مشغول روزنامه شدم . ديگر تازه‌اى نيست .\r\n\r\nروز شنبهء دهم\r\n. صبح ، هنوز در رخت‌خواب بودم ، ديدم سيدى پرده برداشت كه داخل اطاق شود . گفتم : سيد نمىبينى خوابيده‌ام ؟ برگشت .\r\nسيد مجهولى بود كه قائد رعيت ياوه‌گوست . برخاستم به طويله رفتم . آدم قهرمان ميرزا آمد كه شاهزاده ديشب از ده به شهر آمده ، مىخواهد اينجا بيايد .\r\nگفتم : تشريف بياورند . آمدند . زياد اظهار بشاشت از ملاقات و تعارفات كردند . مدتى مديد نشسته ، شرحى از تعديات و بىاعتدالى انوشيروان ميرزا و بيگناهى هادى خان بيان كردند . ايشان رفتند ، ملا على اكبر پيشنماز و دو سه نفر ديگر آمدند . كاظم خان كدكنى هم آمد . شرحى از حالت خودش و ضررهائى كه الهيار بيك مباشر بلوك رخ بر او وارد آورده ، بيان كرد . گفتم : مىنويسم الهيار بيك را از مشهد بفرستند ، محاكمه مىكنيم . آنها رفتند .\r\nحاجى محمد ميرزا و آقا سيد كاظم جلگه‌اى آمدند . صحبت زياد داشتيم .\r\nمنجمله صحبت نمد سركش به ميان آمد كه در محولات خوب مىسازند . شاهزاده فرستاد يك نمد باسلق عمل محولات آوردند . تعارف كرد و گفت : مىنويسم دو نمد سركش هم به‌مالند ، بيارند . آنها هم رفتند . نهار خوردم . در ايوان دو كاغذ ، يكى خدمت ركن الدوله ، يكى به مستشار نوشتم . نماز كرده ، وقت عصر يك بره محمد خان سركرده ، فرستاد . يك مجموعه نان هم حاجى محمد ميرزا فرستاد . قريب به غروب به بازديد شاهزادهء قهرمان ميرزا رفتم . ضعيفه‌اى هم يك كاغذ مجهول بىمهر آورده بود ، مشحون بر طعن و لعن مستشار و هادى خان\r\n\r\n","description":"","footnote":"","page_name":" 126 ","page_number":160},
  {"content":"\r\n\r\nو تعريف انوشيروان ميرزا . اين كاغذ دستم بود . رفتم منزل قهرمان ميرزا . گفت :\r\nچيست ؟ دادم خواند . گفتم به هادى خان بگوئيد ، چند روز است مشغول خواندن اين كاغذها هستم . كاغذهاى مشهد را هم دادم به قهرمان ميرزا كه فردا عازم مشهد است ببرد . تا دو ساعتى شب آنجا بودم . حالا به منزل آمده ، روزنامه نوشتم .\r\n\r\nروز يكشنبهء يازدهم\r\n. صبح برخاستم . حاجى محمد ، رئيس جماعت پيله‌كش آمد با عريضهء شكايت از هادى خان و رضامندى از انوشيروان ميرزا و شكوه از مستشار و ميرزا محمد حسين نايب الحكومه . اما شكايتهايش مأخذ صحيح نداشت . جوابهاى به قاعده به او گفتم او رفت . ميرزا محمد حسين آمد .\r\nعريضهء او را ديد ، از جوابهاى من خيلى مشعوف و ممنون شد . كاظم خان كدكنى آمد . دو فقره شكايت از تعدى ، انوشيروان ميرزا كرد . از او سند خواستم ، رفت كه سند خود را بياورد . ظهر با ميرزا محمد حسين نهار خوردم . او رفت .\r\nمن ساعتى راحت كرده ، وقت عصر به بازديد حاجى سيد محمد ازغندى رفتم .\r\nمغرب به منزل آمده ، آسوده شدم . آدم حاجى محمد ميرزا آمد . شش دانه خربزهء محولاتى آورد .\r\n\r\nروز دوشنبهء دوازدهم\r\n. صبح برخاستم ، دوغ و شوره خوردم . پسر ميرزا محمد حسين آمد . قدرى گذشت خودش آمد . كاظم خان كدكنى اسناد خودش را آورد . محقق شد كه انوشيروان ميرزا از كدكنى هم حق مباشرى را دوبار گرفته .\r\nتفصيل اين اجمال اينكه در به دو امر حق مباشرى را بر اصل ماليات و بر تخفيف ، جمع بسته و حال آنكه نبايد بر تخفيف حق مباشرى وارد آيد . بعد كه اين عمل او در مشهد خدمت ظهير الدوله معلوم شده است ، ده‌يك تخفيف را پاى انوشيروان ميرزا برگردانيده‌اند به عوض مباشرى . او هم در ثانى همين برگشت تخفيف را حواله كرده از رعيت گرفته است . و نيز حاجى حسين بيك ياور آمد با نوشته و استشهاد و عريضه كه به دستخط ركن الدوله رسيده بود . و شهادت جمعى از حاضرين معلوم كرد كه\r\n\r\n","description":"","footnote":"","page_name":" 127 ","page_number":161},
  {"content":"\r\n\r\nانوشيروان ميرزا نود تومان بعد از رسيدن خبر فوت او از سرخس از برادر و پسرش گرفته است . سيدى از اهل موسىآباد اظهار كرد كه برادرم را متهم كردند و سيزده تومان و نيم از من جريمه گرفتند ، جمعى هم شهادت دادند ، حتى ملا عبد الجواد مجتهد . شخص ديگر هم ادعاى هشت تومان و نيم كرد . بعد از ساعتى آمد گفت : من عرضى ندارم و از شاهزاده راضيم . در زمان شاهزاده از من پانزده هزار قلق فراش گرفتند ، امسال پانصد تومان داده‌ام . نهار خورديم .\r\nميرزا محمد حسين رفت . من راحت كردم . بعد از ساعتى سيد متولى طبس به ديدن آمد . از مشهد آمده به طبس مىرفت . ساعتى نشست ، رفت . بعد ملائى از اهل تربت آمد . او رفت من هم رفتم به بازديد ميرزا محمد باقر پيشنماز .\r\nوقت غروب به منزل آمدم .\r\n\r\nروز سه‌شنبهء سيزدهم\r\n. صبح برخاسته ، دوغ و شوره خوردم . از منزل بيرون آمده ، از دروازهء نيشابور بيرون رفتم . ميانهء آن دروازه و دروازهء جلگه ، خارج شهر قلعهء محكمى حسنعلى خان پسر بزرگ اسحق خان ساخته بوده است . حالا مخروبه است . آنجا را تماشا كردم . خيلى محكم جائى بوده .\r\nولى تمام از گل چينه و خشت خام . آنجا يك ضعيفه پيدا شد كه زن رمضان نام بوده‌ام ، باغى در شهر آباد كرده بودم . هادى خان در سال گرانى از دست ما گرفت . به ازاى اعيانى ، يك قطعهء آن‌كه در اراضى ارك اسحق واقع شده بود ، بيست تومان به ما داد . ولى قطعهء ديگر آن را كه خارج از ارك واقع است غصبا تصرف كرده چيزى نداد . از آنجا ضعيفه خواهش كرد كه بروم باغ را ببينم . با او همراهى كردم . باغ را ديدم . باغ حالا در تصرف هادى خان است .\r\nدو سه خانهء گلى هم در كنار باغ است كه دو سه كنيز هادى خان آنجا سكنى دارند . پسر بيست و هشت ساله‌اى هم هادى خان دارد ، مسمى به قلى خان كه هفت سال است ديوانه شده ، در آن باغ منزل دارد . اتصالا در آن باغ گردش مىكند . جميع حركاتش به قاعده است ، الا اينكه با كسى تكلم نمىكند ، آمد\r\n\r\n","description":"","footnote":"","page_name":" 128 ","page_number":162},
  {"content":"\r\n\r\nپيش من . هرچه به او حرف زدم مبهوت نگاه مىكرد . گاهى هم تبسم مىكرد و حرف نمىزد بسيار فربه شده است . گفتند : غذا زياد مىخورد . بعد به منزل آمدم . او هم همراه من آمد . مدتى در منزل نشست . بعد ، آدمهايش او را بردند به همان باغ . پسر ميرزا محمد حسين آمد . نهار خوردم ، او رفت .\r\nمن خوابيدم . سه ساعت به غروب مانده ميرزا محمد حسين آمد . عذر خواست كه براتدار ، مرا نمىگذارد پيش شما بيايم . جمعى به قدر صد نفر از سادات و ملا و كدخدا و رعيت ، از بلوك « بايك » آمدند . تفصيلى از تعدى انوشيروان ميرزا گفتند و به قدر پانصد تومان قلمداد كردند . گفتم : برويد همين قلمداد را بنويسيد ، همه مهر كنيد فردا بياريد ببينم . آنها رفتند .\r\nحاجى محمد ميرزا آمد ، قليانى كشيدند . بعد به اتفاق ايشان رفتيم به بازديد امام‌جمعه . آنجا چاى خورديم . تا مغرب نشستيم . حاجى محمد ميرزا تفصيل حالات اسحق خان و محمد خان و كيفيت ياغيگرى او ، وضع سابق تربت را صحبت مىداشت .\r\nاز آنجا به منزل آمدم . مذكور شد محمد خان سركردهء سوارهء قرائى ، خواهش و التماس كرده است كه شب جمعه را به‌عنوان بازديد او ، به خانهء او كه در قريهء قندنشين ، يك فرسخى شهر است برويم . از آنجا روز جمعه به گردش صحرا برويم . گفتم عيب ندارد .\r\n\r\nروز چهارشنبهء چهاردهم\r\n. صبح برخاسته ، دوغ و شوره خوردم . بعد رفتم به صحرا قدرى راه رفتم . حاجى محمد پيله‌كش پيدا شد . قدرى بر ضد عارضين انوشيروان ميرزا حرف زد . برگشتم به منزل . جمعى از اهل بلوك رشخوار آمده شكايت از تعديات انوشيروان ميرزا كردند . فرستادم عقب حاجى محمد بيايد جواب بدهد . باز مثل ديروز پيدا نشد . به عارضين گفتم برويد صورت تعديات شاهزاده را بنويسيد ، مهر كنيد بياوريد ، رفتند . ميرزا محمد حسين آمد . بعد ميرزا ابو القاسم نام پيشخدمت نواب و الا كه محصل آوردن\r\n\r\n","description":"","footnote":"","page_name":" 129 ","page_number":163},
  {"content":"\r\n\r\nريش‌سفيدان بلوك برس و كدكن بود ، آمد . بعد محمد حسين بيك فراش خلوت سركار و الا كه محصل وصول طلب شخصى بود ، آمد . نهار خواستم ، آوردند ، خورديم . بعد آدينه قلى بيك توپخانه كه محصل دو هزار تومان باقى ماليات است ، آمد . بناى تشدد به ميرزا محمد حسين گذاشت . هرچه سعى كرد ، از منزل من بيرون نرفت ، تا اينكه آقا محمد على نام تاجر اصفهانى آمد ، قرار شد او برود برات پانصد تومان عجالتا بياورد تا بعد چه شود .\r\nدر اين بين نايب رجب كه فراشباشى و داروغه و همه‌كارهء حكومت است ، آمد كه سربازها در سر چارسو بر سر من ريختند و مرا زدند و يك فراش حكومت را لخت كردند . يعنى سردارى او را عوض هشت دينار كه حواله داشتند ، بيرون آوردند .\r\nآجودان فوج آمد ، با كمال كولىگرى . معلوم شد همه شرارت را او كرده است .\r\nخلاصه ، وضع غريبى از طرز حكومت اين شهر ديده شد . ميرزا محمد حسين تا سه ساعت به غروب مانده ، از ترس سرباز و براتدار ، از منزل من بيرون نرفت . بعد ، رفت من هم رفتم حمام . مغرب بيرون آمدم . سادات و ملاهاى « بايك » آمده عريضه آورده بودند ، ناقص بود ، رفتند تمام كرده بفرستند .\r\nنماز كرده مشغول روزنامه شدم .\r\n\r\nروز پنجشنبهء پانزدهم\r\n. صبح برخاسته ، دوغ و شوره خوردم . آقا خان فتح‌آبادى آمد . ميرزا محمد حسين هم آمد . آقا خان شروع كرد سرگذشت خودش را گفتن . فرستادم محمد خان مدعى او را هم آوردند . چون ادعاى آقا خان بر محمد خان ديگرى هم كه داماد اين محمد خان است و على خان پسر او تعلق داشت ، قرار شد آنها را هم بخواهيم به شهر بيايند ، بعد رسيدگى به امر آنها بشود . ميرزا محمد حسين نوشته‌اى نوشت به محمد خان داد كه بفرستد آنها هم بيايند . در اين بين نعش كدخدا رضاى موسىآباد را آوردند كه دو نفر از رعاياى آنجا او را زده بودند و مرده بود . گفتم : ببريد علما ببينند تا چه حكم كنند . بعد ، نهار خورديم . آدم حاجى محمد ميرزا آمد . دو نمد سركش\r\n\r\n","description":"","footnote":"","page_name":" 130 ","page_number":164},
  {"content":"\r\n\r\nو دو جعبه شيرينى خانه‌پزى آورد . آدم محمد خان سركرده آمد كه وقت عصر منتظرم . گفتم : بگو محمد خان عصر بيايد اينجا باهم برويم ، رفت . ميرزا محمد حسين هم رفت . من قدرى راحت كردم . عصر صدر العلما آمد . ساعتى نشست . محمد خان آمد ، صدر العلما رفت . ميرزا محمد حسين هم آمد ، به اتفاق سوار شده رفتيم به قريهء قندنشين ، خانهء محمد خان . قريه‌ايست مشتمل بيست سى خانوار رعيت . خانهء محمد خان ، بيرونى محقرى داشت . نشستيم چاى خورديم . بعد ، شام آوردند . رشته‌پلو و خورشهاى دهاتى خيلى رعيتى . بعد از شام ، تا ساعت پنج نشسته صحبت‌ها از وضع تركمان و تاخت‌وتاز و وقايع جنگها كه محمد خان ديده بود گذشت . بعد رختخواب آوردند . لحافهاى كرباسى و خيلى رعيتى و دهاتى .\r\nمحمد خان اگرچه صاحب بضاعت است ، اما خيلى كم‌سليقه است ، رعيت‌زاده است . تازه به منصب رسيده . خوابيديم ، تا صبح اغلب بيدار بودم .\r\nصبح برخاستم باران آمده بود . هوا خيلى باطراوت و خوب شده بود . بيرون آمدم .\r\nديدم حمامى تازه ساخته بودند ، رفتم . آبش خوب بود ، غسل جمعه كردم .\r\n\r\nروز جمعهء شانزدهم\r\n. بعد از غسل جمعه نشستم چاى خورديم . سيدى از شهر آمد كاغذى از ميرزا ابراهيم آورد كه باز چند نفر به منزل حكومت ريخته ، نايب رجب را زده‌اند . آدينه قلى بيك توپچى هم در مطالبهء وجه برات تشدد دارد . تا سه ساعت از روز گذشته آنجا بودم . بعد با ميرزا محمد حسين سوار شده به شهر آمديم . هواى بسيار خوبى بود . قريب به ظهر به شهر رسيده ديدم نصر اللّه غفلت تمامى از امر طويله كرده . قدرى شلاقش زدم بعد نهار خورده خوابيدم . عصر حاجى محمد ميرزا آمد ، نشست . چاى خورديم . آقا سيد كاظم جلگه هم آمده بود . چند نفر از رعاياى جلگهء زاوه آمدند . شكايت از تعديات انوشيروان ميرزا كردند . گفتم : برويد صورت آن را نوشته ممهورا بياريد . كربلائى امين ، كدخداى بلوك بايك هم آمد . عريضهء اهل آنجا را آورد .\r\n\r\n","description":"","footnote":"","page_name":" 131 ","page_number":165},
  {"content":"\r\n\r\nشخصى هم از اهل فخرآباد آمد ، و دستخطى از نواب و الا آورد ، خطاب به من كه به حالت آن قريه رسيدگى كنم كه چه‌قدر استحقاق تخفيف دارند .\r\nگفتم : فردا بيايند رسيدگى شود . بعد نماز كرده برحسب وعده به خانهء صدر العلما رفتم . حاجى محمد ميرزا ، ملا عبد الجواد ، ميرزا محمد حسين و جمعى ديگر از سادات و علما و اعيان هم آمدند . از هرجائى صحبت به ميان آمد . قدرى صحبت علمى داشتيم . ملا عبد الجواد مرد ملاى بافضلى است . شام آوردند .\r\nخيلى تكلف كرده بودند . ساعت پنج برخاسته بيرون آمديم . حاجى محمد ميرزا خداحافظ كرد كه صبح به محولات برود . ما به منزل آمديم . در رختخواب نوشتم . امروز هم مصطفى قلى خان ، داماد هادى خان از رشخوار دو رأس بره ، دو مجموعه نان خانه‌پزى فرستاده بود .\r\n\r\nروز شنبهء هفدهم\r\n. صبح برخاسته ، دوغ و شوره خوردم . ميرزا محمد حسين آمد . جمعى از رعاياى جلگهء زاوه شكايت از تعديات انوشيروان ميرزا آمدند . گفتم : بروند بنويسند بيارند . ظهر ، ميرزا محمد حسين رفت . حاجى سيد محمد ازغندى با سيد وكيل الرعايا آمدند . نهار خورديم . آنها رفتند و خوابيدم .\r\nپس از لمحه‌اى آدمى از ميرزا محمد حسين نايب الحكومه آمد كه مردم با چوب و چماق بر سر خانهء من و عيال من ريختند ، به دادم برسيد ! مرا بيدار كردند . عاجلا رفتم ديدم به قدر پانصد نفر در كوچه و بام خانهء ميرزا محمد حسين ازدحام كرده ، دو سه نفر شرير ميان اطاق با او مكابره مىكنند .\r\nبه محض ورود گفتم : آنها را از مجلس كشيدند ، بيرون كردند . مردم را متفرق كردند . بعد از ساعتى ملا عبد الجواد و جمعى ديگر از سادات و ملا ، آنجا آمدند .\r\nآنچه معلوم شد اين تهيه‌اى بود كه از سابق داشتند . ملاها هم بىخبر نبودند . خلاصه بعد از تسكين رفتند و آسودگى نايب الحكومه ، به منزل آمدم . وقت شام ميرزا محمد حسين التماس كرد كه مراتب حالت مرا خدمت نواب و الا و مستشار الملك\r\n\r\n","description":"","footnote":"","page_name":" 132 ","page_number":166},
  {"content":"\r\n\r\nبنويسيد كه آدم من صبح ببرد . شرحى به هردو نوشتم ، فرستادم . ميرزا محمد حسين خيلى ممنون و شاكر شد .\r\n\r\nروز يكشنبهء هجدهم\r\n. صبح برخاسته ، دوغ و شوره خوردم . فرستادم عقب سيد حكيمى كه همسايه بود ، آمد . شرح حالم را به او گفتم . گفت :\r\nقرص كاكنج خوب است . نسخه نوشت . رفتند گرفتند . دواها را برد كه قرص بسازد . ميرزا محمد حسين و آقا سيد كاظم جلگه و بعضى ديگر آمدند . صدر العلما رقعه نوشت ، اظهار خجالت از حركت ديروز مردم ، و اينكه اذن بدهيد آنها را بيارند شما تنبيه كنيد يا عفو نمائيد . جواب نوشتم ، من رنجش از مردم ندارم . اگر بىاحترامى كرده‌اند ، به نايب الحكومهء خودشان كرده‌اند . بايد او تنبيه يا عفو كند . بعد نهار خوردم . ميرزا محمد حسين رفت . من خوابيدم .\r\nعصر برخاستم رفتم بازديد آقا سيد كاظم جلگه . كدخدا عبدل جلگه آمد .\r\nصورت تعديات انوشيروان ميرزا را آورد . چاى خوردم مغرب به منزل مراجعت كردم .\r\n\r\nروز دوشنبهء نوزدهم\r\n. صبح به حمام رفته ، بيرون آمدم . دوغ خوردم .\r\nرفتم به باغ هادى خان . قدرى راه رفتم . قلى خان را ديدم ميان اطاق نشسته ، نخود مىخورد برخاست رخت پوشيد . اما مبهوت نگاه مىكرد . برگشتم به منزل .\r\nميرزا محمد حسين آمده بود ، نشستيم . قدرى گذشت علينقى بيك ياور فوج قرائى آمد . قدرى صحبت و اخبار سرخس را گفت و حكايت كرد كه امسال ده من جو در سرخس كشته بودم . دوازده خروار كيل كرد و همه زراعتش از اين قبيل است . گفتم : اگر دار الايالهء خراسان را در سرخس قرار بدهند ، چه عيب دارد ؟ گفت : باعث امنيت كل خراسان مىشود . زيرا كه كل سوار تركمان كه به تاخت‌وتاز مىآيد ، لا بد بايد از سرخس بگذرد . وقتى كه آنجا استقرار قشونى باشد ، بالمره موقوف خواهد شد . ديگر حكايت عجيبى گفتند كه هرگز نشنيده بودم ، و آن اين بود كه در زمان خاقان مغفور يكى از شاهزاده خانمها\r\n\r\n","description":"","footnote":"","page_name":" 133 ","page_number":167},
  {"content":"\r\n\r\nرا تركمان اسير كرده ، به دست محمد شيخ كه سردار تركمان بود ، افتاده بود و سالها داشت . اولادها از او بهمرسانيد و حالا آنجا هستند محمد شيخ كه سالهاست كشته شده . اين قضيه را هيچ نشنيده بودم . بايد تحقيق كرد ، ياور رفت . نهار خوردم و به اتفاق ميرزا محمد حسين سوار شده ، به امامزاده احمد ابن موسى ابن جعفر سلام اللّه عليه رفتيم كه در قريهء بورياباد بود ، يك فرسخى تربت است .\r\nحاجى ميرزا محمود آدم حاجى سيف الدوله كه سه سال قبل نايب الحكومهء تربت بوده است ، فى الجمله تعميراتى آنجا كرده ، دو سه اطاق خشت و گلى ساخته ، بعد از آن هادى خان پسرزادهء اسحق خان بناى رباط و چند اطاق كرده ، ناتمام است . حمامى هم آنجا ساخته كه داير است .\r\nزيارت كرده مراجعت كرديم . يك ساعت به غروب مانده ، منزل رسيديم .\r\nرقعه‌اى آخوند ملا عبد الجواد مجتهد نوشته وعدهء فردا شب را به خانه‌اش و عصر را به روضه در مسجدش خواسته بود . جواب نوشته وعده دادم . در اين بين مذكور شد جعفر قلى ميرزا از مشهد به تربت آمده . پرسيدم : براى چه آمده ؟\r\nگفتند : آدمى دارد كه مباشر املاكش بوده ، براى رسيدگى به عمل او آمده است . ديگر مذكور شد دو سوار شاهسون به سمت قائن مىرفتند .\r\nدر راه در نواحى تربت به شخص بجستانى رسيده‌اند كه بار خربزه داشته ، از او خربزه خواسته‌اند ، نداده است . او را زخم منكرى با قمه به رانش زده ، انداخته‌اند و رفته‌اند . شخص مجروح رو به شهر آورد . خيلى بدحال ، تا چه شود . وقت مغرب فرستادم ميرزا محمد حسين آمد . گفتم : منزل ما خيلى بىحفاظ است دروديوار درستى ندارد . گاهى هم ديده‌ام شب آدم اجنبى ميان منزل ما پيدا شده است ، بگوئيد چند نفر فراش بيايند شب اينجا بخوابند . گفت : چشم ! شام خورديم ، رفت . سه نفر فراش فرستاد آمدند ميان ايوان اطاق من خوابيدند .\r\n\r\nروز سه‌شنبهء بيستم\r\n. كه روز اربعين است . صبح برخاسته ، چاى خوردم ، رفتم بيرون شهر ، به بقعهء قطب الدين حيدر فاتحه خوانده ، بالاى تل\r\n\r\n","description":"","footnote":"","page_name":" 134 ","page_number":168},
  {"content":"\r\n\r\nقبرستان زيارت عاشورا خواندم . سيدى از اهل رشخوار آمد . قدرى رضامندى از انوشيروان ميرزا و شكايت از حكومت الساعه و تعديات امساله كرد . گفتم :\r\nدر شهر منزل من بيا تا از ميرزا محمد حسين تحقيق كنم . از آنجا رفتم به يك بقعهء كوچكى كه قبرى از گچ در ميان آن بود . گفتند قبر ابالؤلؤ است ، فاتحه خواندم . از ميان باغات و رودخانه روانهء شهر شدم . نزديك شهر ميان باغات ، قبرستان كوچك و بقعهء مخروبه‌اى ديدم . قبرى در آن بود . بعضى سنگهاى مدور ، بعضى طبيعى ، بعضى تراشيده روى قبر چيده بودند . شخص چوپانى آنجا بود .\r\nپرسيدم گفت اين بقعه را مزار سنگى مىگويند . از آنجا به شهر آمدم . كاظم خان كدكنى برخورد ، حكايت كرد كه امروز مذكور شد شخصى از اهل محولات به قدر پنجاه تومان جنس بار الاغى همراه داشته ، يك پيادهء افغانى از تربت با او رفيق راه شده ، قدرى كه از تربت دور شده‌اند بيچاره را زخم زياد زده ، بار الاغش را گرفته و رفته است . ميرزا محمد حسين ، سوار فرستاد از افغانى سراغى بكنند و آن شخص محولاتى مجروح را به شهر بيارند ، تا معلوم شود . به منزل آمدم . نهار خوردم .\r\nضعيفهء فقيرى آمد از اهل بايك . خيلى اظهار استحقاق كرد . قدرى نان و پولش دادم ، رفت . ساعتى خوابيدم . برخاسته حمام رفتم . بيرون آمده به مسجد ملا عبد الجواد نماز كردم . روضه خواندند . رفتم منزل آخوند ، چاى خورديم . وقت مغرب آخوند رفت به مسجد باهم نماز خوانديم .\r\nبعد صدر العلما و نايب الحكومه و جمعى از سادات و اعيان تربت هم آمدند .\r\nشب از هرقسم صحبت به ميان آمد . شام خيلى باتكلف آوردند .\r\nبيست نفر اهل مجلس بودند . بعد از شام از آخوند و اهل مجلس دعوت كردم كه فردا بعد از ظهر براى قطع و فصل دعواهاى آقا خان فتح‌آبادى و محمد خان برادر هادى خان و غيره به منزل من بيايند . ساعت پنج از شب به منزل آمدم خوابيدم .\r\n\r\nروز چهارشنبهء بيست و يكم\r\n. صبح قدرى گلابى كه حاجى محمد رضاى\r\n\r\n","description":"","footnote":"","page_name":" 135 ","page_number":169},
  {"content":"\r\n\r\nمشهدى با قدرى سيب و شيرينى فرستاده بود ، خوردم . ميرزا محمد على سر - رشته‌دار را خواستم . طومار مأخوذى انوشيروان ميرزا را دادم بنويسد ، رفت .\r\nيك قهوه سينى نارنج فرستاد . وقت ظهر نهار آوردند . قدرى كله‌جوش خوردم .\r\nبعد ملا عبد الجواد و جمعى ديگر براى اجلاس آمدند . در اين بين سوارهاى محمد خان كه عقب شخص افغانى رفته بودند ، آمدند و افغانى ملعون را مغلوبا آوردند . خبر هم رسيد كه شخص محولاتى مجروح ، بيچاره مرده است . شخص افغانى قاتل را كه با بار و خر مقتول گرفته بودند ، منكر اين عمل شد و مىگفت دو سوار اين عمل را كرده‌اند و الاغ را در راه هرات به من فروخته و به قرائن عديده معلوم كرديم كه دروغ مىگويد و ملعون خود اين عمل را كرده است .\r\nاو را به محبس بردند و ما مشغول به امر آقا خان و محمد خان شديم ، و تا غروب مشغول به محاكمهء آنها بودم .\r\nبالاخره جميع دعاوى آقا خان را بر محمد خان كه زايد بر سه هزار تومان مىشد به پنجاه تومان مصالحه داديم ، و همه اهل مجلس تعجب و دعا ثنا كردند كه همچو دعواى كهنهء بيست سالهء معظمى را به اين سهولت گذراندم .\r\nطرفين راضى و شاكر و اهل اجلاس دعاگو شدند . گفتم شيرينى آوردند . همه شيرينى خوردند و رفتند كه مصالحه‌نامه و عريضهء تشكر خدمت نواب و الا بنويسند .\r\nمن ماندم نماز كردم و مشغول روزنامه شدم .\r\nديروز پاكتى از نصير الدوله جواب كاغذ من كه از ميان‌دشت نوشته بودم ، رسيد كه زود مأموريت تربت را انجام داده ، به قاين برويد . پاكتى هم از شاهزاده خانم « 1 » بود . همه آه و نالهء زنانه . از ناخوشى خودش و حسين « 2 » و دلتنگى كه چرا من به نصرت « 3 » كاغذ نوشته‌ام و همه‌اش افترا و تهمت . براى اينكه اوقات مرا تلخ كند و اينجا هم آسوده‌ام نگذارد . مرا دربدر و خودش را مبتلا و بىقدر\r\n\r\n\r\n","description":"","footnote":"\r\n( 1 ) - شاهزاده خانم بىبى جهان عيال ميرزا خانلر خان .\r\n( 2 ) - ميرزا حسين خان فرزند ارشدش از شاهزاده خانم .\r\n( 3 ) - نصرت بيگم دخترى كه از زن اولش داشت .\r\n","page_name":" 136 ","page_number":170},
  {"content":"\r\n\r\nكرد و مرا از آبرو و اعتبار و احترام چهل ساله انداخت . خيال مىكنم طبعم اقبال ندارد كه دو كلمه جوابش بنويسم . آسودگى در تنهائى و ترك گفتگوست .\r\n\r\nروز پنجشنبهء بيست و دويم\r\n. از صبح تا ظهر در منزل بيكار بودم .\r\nنهار خوردم رفتم حمام سركيسه كرده ، حنا بستم ، خوابيدم . يك ساعت به غروب مانده بيرون آمده به بازديد آقا سيد محمد جلگه رفتم . ميرزا محمد حسين و حاجى سيد محمد ازغندى هم آمدند . چاى خورديم . مغرب آمدم به منزل .\r\nميرزا محمد حسين هم آمد . تا ساعت پنج نشسته ، صحبت كرديم . شام خورديم .\r\nاو رفت و من خوابيدم .\r\n\r\nروز جمعهء بيست و سيم\r\n. صبح برخاسته ، عريضه خدمت نواب و الا در باب تخفيف و كيفيت قريهء فخرآباد و كاغذى به آقا عبد الكريم ، ناظر مستشار در باب برات حاجى محمد اسمعيل و آقا محمد على نوشتم ، دادم براى ميرزا محمد حسين بردند كه بفرستد . خودم سوار شده بيرون رفتم . به سمت قريهء كوچه قاضيان گردش مىكردم . سوارى آمد . كاغذى از ميرزا محمد حسين آورد كه ميرآخور نواب و الا آمد و به منزل شما پياده شد . به شهر آمدم ، ديدم نور محمد بيك جلودار و نصير بيك تفنگدارند . دستخطى از نواب و الا به عهدهء من آوردند كه عرايض شما رسيد . آنچه نوشته بودى همه درست و به‌قاعده بود .\r\nميرهاشم و ميرزا مهدى و حاجى محمد چرخ‌كش را بگير و بفرست . و هركس ديگر اهل تحريك و مفسده بوده‌اند بگير حبس كن و منتظر حكم مجدد باش .\r\nمأمورين خبط كرده ، در راه عزم خود را به قاصدى كه براى مقصرين ، ميرزا محمد حسين فرستاده بود ، گفته بودند ، و يك شب هم بعد از قاصد وارد شدند و آشكار از ميان شهر به منزل من آمدند . مقصرها هريك به جائى پنهان شدند . ديدم به هيچ قسم مقصرين به دست نمىآيند . سوارها را با يك سوار قرائى از شهر بيرون كردم و گفتم : شهرت بدهند كه اينها مأمور محولات هستند .\r\nدر خارج شهر ، آنها را بردند در دهى كه منزل محمد خان آنجا است منزل\r\n\r\n","description":"","footnote":"","page_name":" 137 ","page_number":171},
  {"content":"\r\n\r\nدادند ، و خودم تنها از منزل بيرون آمده ، از بازار روانهء بيرون شهر شدم . سيد بقالى كه چاوش فضولهاى شهر بود ، صدا كردم و گفتم : كار شماها خوب شد .\r\nانوشيروان ميرزا به مشهد آمده است و اينجا خواهد آمد . قدرى با او گرمى و نرمى كردم و رفتم بيرون شهر . فرستادم عقب ميرهاشم كه بيايد ببينم وجه تظلم او از ميرزا محمد حسين چه بود كه به آنجاها كشيد . گفتند خانه نيست . برگشتم به منزل . محمد خان آمد كه تكليف چيست ؟ گفتم : امشب هم نبايد اظهار اين مطلب را بكنيد . مأمورين در همان خانهء شما باشند . در اين بين برادر ميرزا محمود طبيب كه داماد ميرزا محمد حسين است آمد . رقعه‌اى از ميرزا محمود آورد كه اظهار وحشت از آمدن محصل و اظهار تظلم كرده بود .\r\nكاغذى جواب او ، طورى نوشتم كه مطمئن شود و مقصرين بيرون بيايند . بعد نماز كرده ، رفتم به خانهء حاجى سيد محمد ازغندى كه آنجا مهمان بودم .\r\nميرزا محمد حسين نايب الحكومه ، ملا عبد الجواد مجتهد و چند نفر از سادات و ملا بودند . مصالحه‌نامهء آقا خان و محمد خان را آوردند ، ديدم . يك شرط علاوه بر آنچه مصالحه واقع شده بود ، نوشته‌اند و ملا عبد الجواد هم مهر كرده است و محمد خان دادوفرياد دارد كه من اين شرط را نكرده‌ام و قبول ندارم .\r\nمزه در اينجا كه حاجى ملا حسن رشخوارى اقرار طرفين را در سجل نوشته و مهر كرده بود .\r\nخلاصه معلوم شد كه اين يك نفر هم كه گمان سواد به او داشتم ، چندان احتياطى ندارد و مىگفت : به من شبهه كردند كه آيا اين شرط جزء عقد بود ، يا نه . گفتم : ديروز اين مجلس بود ، و همه اهل مجلس حاضرند و مىگويند كه شرط ضمن العقد نبود شما البته شبهه نكنيد . مصالحه‌نامه را عوض كنيد ، بىحرف باشد . شام آوردند . يك پلو خراسانى و دو سه خورش غير مأكولى بود . على اى حال خورديم . به منزل آمده خوابيدم .\r\n\r\n","description":"","footnote":"","page_name":" 138 ","page_number":172},
  {"content":"\r\n\r\nروز شنبهء بيست و چهارم . صبح برخاستم . چون شب از صدمهء كيك نخوابيده بودم ، قدرى دير برخاستم . ديدم ميرزا محمود طبيب و محمد خان سركرده ، در صندوقخانه منتظر نشسته‌اند . چاى خواستم ، خوردند . قدرى صحبت از ميرزا محمد حسين مستوفى تربت و ميرهاشم به ميان آوردم . ميرزا محمود كاغذى از ميرزا محمد حسين بيرون آورد كه معلوم شد او را در مشهد گرفته‌اند . چاره‌جوئى كرده و الجائى به من كرده بود . گفتم : تا حالا اين مطلب به من دخلى نداشت .\r\nحالا كه به من نوشته‌اند كه رسيدگى كنم بايد ميرهاشم بيايد تفصيل حالات را به من بگويد ، و چارهء كار را ببينم چه‌طور است و گفتم برويد ميرزا مهدى برادر ميرزا محمد حسين و ميرهاشم را بياريد پيش من . عيال ميرزا محمد حسين را هم اطمينان بدهيد ، انشا اللّه كارش را درست مىكنم ، رفت وقت ظهر با محمد خان آمدند . ميرزا مهدى را آورد . قدرى به او مهربانى كردم . گفت : ميرهاشم پيدا نيست . مىگويند به كوچهء قاضيان رفته است .\r\nبا محمد خان مىروم او را مىآريم . بعد گفت : عيال ميرزا محمد حسين خواهش كردند شما فردا شب به خانهء آنها مهمان شويد . گفتم عيب ندارد . برويد ميرهاشم را بياريد ، رفتند . ميرزا مهدى را هم مرخص كردم برود عيالش را آسوده كند .\r\nتا بعد از آمدن ميرهاشم ببينم تكليف چيست . وقت عصر ميرزا محمود و محمد خان برگشتند . گفتند : ميرهاشم در كوچهء قاضيان نبود . در اين بين خبر رسيد موسىخان آدم سركار و الا با بيست سوار و تفنگدار و غيره آمدند ، رفتند باغ نظر منزل كردند . شب شد . ميرزا محمد حسين آمد گفت : موسى خان عموزادهء ابو الفتح خان حاكم تربت است . با چند نفر تفنگدار و فراش آمده ، احكامى دارد كه به صلاح و دستور العمل شما رفتار كند . محمد خان و ميرزا محمود رفتند . ميرزا محمد حسين تا آخر شب بود . شام خورد و رفت . من خوابيدم .\r\n\r\nروز يكشنبهء بيست و پنجم\r\n. صبح برخاستم قرص كاكنج با چاى به\r\n\r\n","description":"","footnote":"","page_name":" 139 ","page_number":173},
  {"content":"\r\n\r\nدستور العمل ميرزا محمود خوردم . موسى خان آمد ، رقمى از سركار و الا آورد و كاغذى از مستشار . همه مبنى بر تمجيد و تصديق آنچه من در امر حكومت تربت نوشته بودم ، و اينكه موسى خان را فرستادم پيش شما نايب الحكومهء تربت و محمد خان سركرده و سيصد سوار قرائى ، همه در اطاعت شماست .\r\nهرطور صلاح مىدانى مقصرين و اشرار تربت را تنبيه و سياست كن و نظم بده ، و باقى فرمايشات را موسى خان حالى مىكند . موسى خان گفت : دستور العمل مستشار و فرمايش و الا اين است كه بايد از اين اشرار و محركين قتل كدخدا رضا ، هزار و پانصد تومان براى ديهء جراحات و قتلى كه واقع شد گرفته شود .\r\nسيصد تومان آن را به شما بدهم . باقى را به حضور و الا ببريم .\r\nفرستادم ميرزا محمد حسين و محمد خان را آوردند . احكام را ديدند ميرزا محمود را خواستم ، آمد . گفتم ميرزا مهدى را هم آوردند . هرچه تفحص كرديم ، حاجى محمد حسين داماد ميرزا محمد حسين مستوفى و كسانش همه گريخته ، پنهان شده بودند . مذكور شد كه ميرهاشم شب قبل به خانهء حاجى سيد محمد ازغندى رفته بوده است . فرستادم حاجى سيد محمد را آوردند .\r\nبه او گفتم : برويد خدمت آخوند ملا عبد الجواد . بگوئيد تكليف شرعى شماست كه بفرستيد ميرهاشم هرجا هست بيايد اينجا . و الا جمعى مردم بيگناه به آتش مىافتند ، و فرستادم على خان سلطانى كه دائىزادهء ميرهاشم بود ، از قريهء او كه نيم‌فرسخى شهر است گرفته آوردند و حبس كردند . حاجى سيد محمد برگشت گفت :\r\nآخوند مىگويد : من دو روز است از ميرهاشم خبرى ندارم ، ولى حالا زنها را مىفرستم از او خبرى بيارند . گفتم : خيلى خوب من حالا مشغول تكليف عرفى خودم مىشوم و گفتم : چند نفر تفنگدار و فراش بروند خانهء حاجى محمد حسين و چند نفر به خانهء ميرهاشم منزل كنند و خرج خود را از آنها بگيرند ، رفتند . بعد از ساعتى آدمى از حاجى محمد حسين آمد كه بگوئيد محصل‌ها از\r\n\r\n","description":"","footnote":"","page_name":" 140 ","page_number":174},
  {"content":"\r\n\r\nخانهء من بيرون بروند . من خودم مىآيم . فرستادم آنها را بيرون كنند . تفنگدارها قدرى نافرمانى كردند . سختى كردم . فرستادم موسى خان را آوردند . گفت :\r\nمن خبر ندارم به آنها حالى كردم كه اگر بىاطلاع من و بىاذن من حركتى كرده‌اند تمكين ندارم . تفنگدارها حساب كار خود را كرده بيرون رفتند . حاجى محمد حسين آمد . او را با ميرزا مهدى دادم حبس كردند .\r\nچند فراش هم به سراغ حاجى محمد چرخ‌كش فرستادم . در اين بين شخص رعيتى آمد كه تفنگدارى در بازار سه هزار و دهشاهى از دست من گرفت .\r\nفرستادم تفنگدار را آوردند . گفتم ، رد كرد . به موسى خان گفتم : نواب و الا انجام اين كارها را به من رجوع فرمودند و تو را به اطاعت من فرستاده‌اند .\r\nاگر از تو و تفنگدار و آدمهاى تو بىاطلاع من به احدى تعرض رسد ، فورا سوار شده مىروم و خدمت نواب و الا عرض مىكنم آدمهاى سركار آمدند ، كار را مغشوش كردند ، من نماندم . موسى خان مضطرب شد و تعهد كرد بىاطلاع من احدى حركت نكند .\r\nحاجى سيد محمد آمد و گفت : تكليف ميرهاشم و حضرات چيست و علاج كارشان كدام است . گفتم : بايد ميرهاشم بيرون بيايد تا تكليف‌ها را بگويم . در اين بين ضعيفهء عيال ميرهاشم آمد ، بتظلم ، كه جمعى محصل به خانهء من ريخته‌اند و تحكمات مىكنند . فراشباشى نايب الحكومه را خواستم . گفتم :\r\nاين ضعيفه را به خانه‌اش ببر . قدغن كن كه محصلها تكليف بى جا و هرزگى نسبت به اين عيال بيچاره نكنند . اين ضعيفه هم از خانه‌اش بيرون نيايد . شام و نهار محصلين را بقاعده بدهد تا شوهرش بيرون بيايد . بعد فرستادم محمد خان سركرده آمد . گفتم : منزل من حفاظ درستى ندارد . اين مقصرين را حسب الامر ، تو بايد بگيرى و تو بايد به مشهد ببرى . حفظ آنها با تو است . اينها را من به تو مىدهم . هروقت خواستم بايد به يارى . قبول كرد . ميرزا مهدى و حاجى محمد\r\n\r\n","description":"","footnote":"","page_name":" 141 ","page_number":175},
  {"content":"\r\n\r\nحسين را به دست او سپردم . برداشت و برد . ميرزا محمد حسين هم رفت من آسوده شدم .\r\n\r\nروز دوشنبهء بيست و ششم\r\n. صبح برخاستم ، قرص كاكنج با آب گرم خوردم ، رفتم به بازديد حاجى جعفر بايكى . فرستادم محمد خان هم آمد آنجا چاى خورديم . مدتى صحبت كردم . از آنجا بيرون آمدم . حاجى سيد جعفر خداحافظ كرد كه فردا برود به بايك . رفتيم بيرون شهر . محمد خان و ميرزا محمود طبيب همراه بودند .\r\nمحمد خان گفت : تكليف حاجى حسين و ميرزا مهدى را معين كنيد ، آسوده شوند . گفتم : حالا نمىشود . تا ميرهاشم و محركين قتل كدخدا رضا همه به دست بيايند ، آنوقت تكليف معين مىشود . آمديم به منزل ملا عبد الجواد مجتهد . صدر العلما و جمعى از تبعهء آنها آمدند . ملا عبد الجواد پريشان بود .\r\nگفت : شما در اين مدت توقف اينجا ، اگر مرا مفسد و شرير دانسته‌ايد ، بنويسيد . اگر مرد سالمى دانسته‌ايد كه جز درس و نماز و امورات شرعيه و دعاگوئى كارى نداشته‌ام ، آن را هم بنويسيد كه من يا خودم يا با شما به مشهد بيايم و رفع اتهام از خود ، در حضور و الا نمايم . معلوم مىشود مرا در خدمت و الا مفسد و هرزه توضيح داده‌اند ، و رقمى بيرون آورد كه نواب و الا به من نوشته‌اند . ديدم خبرى به او نوشته‌اند كه اين دفعه به توسط ميرزا خانلر خان از تو گذشتم . البته يكى دو مجلس او را ملاقات كن و طرز رفتار را از او دستور العمل بگير . قدرى دلدارى و تسلى به آخوند دادم . دعا كرد و رفت . من نهار خورده خوابيدم .\r\nعصر برخاستم . على خان سلطان نام ، دائىزادهء ميرهاشم را آوردند ، براى اينكه از ميرهاشم خبرى بروز كند . گفتم : او را حبس كردند . رفتم به حمام ، بيرون آمدم . ديدم نايب داروغه آمد كه رفته بودم كوچهء قاضيان عقب ميرهاشم مىگشتم . در خانهء شخصى كوزهء شرابى يافتم . آن را برداشته با صاحب‌خانه\r\n\r\n","description":"","footnote":"","page_name":" 142 ","page_number":176},
  {"content":"\r\n\r\nآورده‌ام . ديدم پيرمردى هم همراه اوست و تظلم مىكند . به نايب داروغه تغير كردم كه مرد كه مگر ميرهاشم توى كوزه رفته بود . چه كار داشتى به كاسه كوزهء مردم كه بدانى شراب دارد يا خير . ديگر البته كوزه را به صاحبش بده و او را رها كن .\r\nپيرمرد بسيار دعا كرد و رفت . من رفتم بباغ منزل موسىخان چاى خورديم . تا يك ساعت از شب رفته آنجا بودم . محمد خان هم آمد . گفت :\r\nميرهاشم به خانهء حاجى سيد باقر تاجر كه در موسىآباد است رفته چيزى به او بنويسيد و تهديد كنيد ميرهاشم را بيارد . چيزى نوشتم دادم بردند . آمدم منزل .\r\nمحمد خان التماس كرد كه چيزى در توسط آجودان به ميرپنجه بنويسيد كه غلامرضا سلطان فردا صبح او را به مشهد مىبرد نشستم عريضه به نواب و الا ، در باب آنچه تا امشب گذشته بود با كيفيت گذشتى امر آقا خان و محمد خان و بداطوارى و خودسرى تفنگداران و موسىخان در اول ورود و اينكه جلو آنها را گرفتم .\r\nو كاغذى به مستشار و كاغذى به ميرپنجه در شفاعت آجودان و سربازها نوشته ، شام خورده ، خوابيدم . حاجى سيد محمد ازغندى آمد . از من عهد گرفت كه صدمهء جانى براى ميرهاشم نباشد . او را صبح بياورد .\r\n\r\nروز سه‌شنبهء بيست و هفتم\r\n. صبح برخاسته ، دو قرص كاكنج با آب گرم خوردم . آدم غلامرضا سلطان آمد كه كاغذهاى مشهد را بدهيد . در اين بين حاجى سيد محمد ، مير هاشم را آورد . مختصرى هم از تعهد خودم و اطمينان دادن به ميرهاشم خدمت نواب و الا نوشته پاكت را بستم و فرستادم . پسر حاجى شيخ على مرحوم كه مجتهد تربت بوده ، احكام شرعى و استشهادى آورد كه اراضى « بركز » ملك آن مرحوم بوده ، از من تصديق خواست . در همان استشهاد او نوشته مهر كردم ، رفت . حاجى سيد محمد هم رفت . بعد ميرزا محمد حسين و محمد آمدند . آقا سيد كاظم جلگه و آقا خان آمدند . فرستادم محمد خان ، او را هم آوردند . تأكيد كردم كه وجه مصالحهء آقا خان را زود بيار ، كارمان را\r\n\r\n","description":"","footnote":"","page_name":" 143 ","page_number":177},
  {"content":"\r\n\r\nتمام كنيد . اسنادتان را ردوبدل كنيد آسوده شويد . رفت كه فردا بيايد تمام كند .\r\nحاجى محمد ميرزا آمد . به ميرزا محمد حسين گفتم : سياههء محركين قتل كدخدا رضا را حاضر كند بروند بگيرند بيارند . رفت سياهه كرد .\r\nاسامى شش نفر را فرستاد . سياههء خط خودش را نگاهداشتم كه از روى او نوشته نزد محمد خان فرستادم . فرستادم پنجنفر آنها را گرفتند ، نگاهداشتند . وقت ظهر با حاجى محمد ميرزا نهار خورديم . او رفت . من خوابيدم . حاجى محمد ميرزا چهار دانه خربزهء محولات آورده بود ، براى من فرستاد . عصر از خواب برخاستم . محمد خان ، حاجى سيد ، ميرزا محمد حسين آمدند . باز در باب مقصرين حرف به ميان آمد . فرستادم موسى خان هم آمد . گفتم : در باب مقصرين در آخر رقم و الا مرقوم شده است كه باقى فرمايشات را موسى خان حالى خواهد كرد . آن فرمايشات چيست ؟\r\nگفت : بايد هزار و پانصد تومان ديهء كدخدا رضا را محركين قتل او بدهند در اين باب بسيار گفتگو شد .\r\nبالاخره چند نفر ضامن آن پنجنفر شده ، آنها را بردند كه پس‌فردا بيارند ، قرار ديهء مقتول داده شود ، و عريضه خدمت و الا بنويسم و شفاعت كنم تا چه شود . كاغذى هم ميرزا محمد حسين به نايب بلوك رشخوار نوشت . يك نفر سوار برد كه حاجى محمد چرخ‌كش را كه گفتند آنجا رفته است بگيرد ، بيارد .\r\n\r\nروز چهارشنبهء بيست و هشتم\r\n. صبح برخاسته ، به حمام رفتم . بيرون آمده به مزار قطب الدين حيدر رفته فاتحه خواندم . زيارت عاشورا كردم ، به منزل آمدم . حاجى سيد باقر موسىآبادى آمد . قدرى تظلم و برائت ذمه از فقرهء قتل كدخدا رضا كرد . گفتم : من كه اطلاع از اين فقره ندارم . ميرزا محمد حسين ، شما و سايرين را محرك اين كار مىداند ، و او سياهه داده است .\r\n\r\n","description":"","footnote":"","page_name":" 144 ","page_number":178},
  {"content":"\r\n\r\nاو رفت . فرستادم عقب موسى خان كه بايد ، نهار بخوريم برويم به زيارت امامزاده احمد بورياباد . آمد نهار آوردند .\r\nدر اين بين ميرزا ابراهيم پسر ميرزا محمد حسين با نظر على خان پسر عباسعلى خان سرهنگ كه از جلگه زاوه براى ديدن من آمده بودند ، آمدند .\r\nبعد از نهار ميرزا محمد حسين هم آمد . سوار شده به امامزاده رفتيم . جعفر قلى ميرزا و حاجى محمد ميرزا هم آنجا بودند . جعفر قلى ميرزا رفت . حاجى محمد ميرزا تهيهء چاى كرده بود . نشسته ، چاى خورديم . قريب به غروب روانهء شهر شديم . مغرب آمديم منزل . حاجى محمد ميرزا را نگاهداشتم . نظر على خان آمد ، كاغذى از علينقى بيك ياور كه عموى اوست آورد كه تعارفات نوشته است كه خودم و سيصد سرباز براى هرخدمتى باشد حاضريم .\r\nبراى مخارج و كاه و ينجه ، هرچه لازم باشد ، نظر على را فرستادم شهر بفرمائيد همانجا حاضر كند . گفتم : محبت شما زياد . مخارج مرا نواب و الا التفات فرموده‌اند . همه‌چيز موجود است . اگر زحمتى باشد ، البته به شما مىدهم ، رفت . نماز كردم . الان با شاهزاده نشسته چاى مىخوريم .\r\n\r\nروز پنجشنبهء بيست و نهم\r\n. صبح برخاسته ، قرص كاكنج با آب گرم خوردم . معلوم نيست فايده هم داشته باشد . آقا خان فتح‌آبادى آمد . بعد آقا سيد كاظم جلگه آمد . معلوم شد محمد خان در اداى وجه مصالحه كوتاهى مىكند .\r\nآقا سيد كاظم گفت : محمد خان خيال داشت و دارد كه بيست و پنج تومان براى شما تعارف بياورد . من گفتم : قابل نيست . گفت : اگر سى چهل درست كند بياورد ؟ گفتم : خير لازم نيست . وجه مصالحه را بياورد . من اسناد طرفين را برمىدارم مىبرم خدمت سركار شاهزاده مىدهم . او خود مىداند .\r\nآقا سيد كاظم خداحافظ كرد كه براى شب عيد برود به جلگه و رفت .\r\nفرستادم محمد خان را آوردند . قدرى تأكيد كردم كه كار آقا خان را تمام كند .\r\nوعده به فردا كرد . بعد فرستادم ميرزا محمد حسين و محمد خان سركرده را آوردند .\r\n\r\n","description":"","footnote":"","page_name":" 145 ","page_number":179},
  {"content":"\r\n\r\nضامنهاى حضرات موسىآبادى آنها را آوردند . قدرى گفتگو كردند مبنى بر بىگناهى خودشان . ظهر شد ، نهار خوردم ميرزا محمد حسين را گفتم اين حضرات را ببريد در جائى كه مناسب باشد نگاهداريد تا قرار امرشان داده شود .\r\nجمعى از رعاياى « بايك » آمده شكايت از تعدى جان محمد كدخداى خودشان كردند . قرار دادم قبوض كدخدا را جمع كنند به حساب او و رعيت رسيدگى شود .\r\nضعيفه‌اى از اهل همان قريه شكايت كرد كه بيست تومان و دو هزار به اسم ماليات ، همسايه‌هاى من از من گرفته‌اند . قبض كدخدا را ابراز كرد : تحقيق كردم . معلوم شد راست مىگويد و آن اشخاص بعضى سرباز و بعضى اقوام سرباز بودند . نظر على خان پسر سرهنگ بود . فراشى از فراشهاى ميرزا محمد حسين مأمور كردم كه بيست تومان و دو هزار را با اطلاع نظر على خان از آنها گرفته بياورد . نظر على خان ، عباسعلى سلطان را گماشته تا عصر تنخواه را گرفته آوردند . حاجى محمد ميرزا هم حضور داشت . بيست تومان و دو هزار را تسليم پيرزن كردم . بسيار دعا كرد . نايب رجب خواست ده‌يك از او بگيرد .\r\nگفتم : اين ضعيفه گناهى نكرده است كه ده‌يك بدهد . ده‌يك و قلق فراش را بايد آن اشخاص ماليات بده ، بدهند كه طفره زده ، ضعيفهء بيچاره را به مرارت انداخته‌اند . همه تحسين كردند .\r\nفراش رفت ، بيست هزار از آنها گرفته آورد . گفتم : هزار دينار حق‌باشى را موضوع كند . چهار هزار ، فراش مأمور . سه هزار هم فراش ديگرى كه خيلى مفلوك است و بيشتر از سايرين مواظب خدمت است ، بردارند . ضعيفه يك تومان هم خود وعده كرده بود . خواست مطالبه كند نگذاشتم ضعيفه دينارى متضرر شود . بيچاره بسيار شكر كرد . كفشهاى مرا برداشته ، بوسيد ، بوئيد ، به چشم كشيد ، دعاگويان رفت .\r\nبا شاهزاده حاجى ميرزا چاى خورديم . ميرزا محمد حسين و جمعى\r\n\r\n","description":"","footnote":"","page_name":" 146 ","page_number":180},
  {"content":"\r\n\r\nديگر هم آمدند چاى خوردند . مقارن غروب برخاسته به فاتحهء اهل قبور و مزار قطب الدين رفته ، فاتحه خواندم بعد از مغرب به منزل آمدم . خلوت شد . به ميرزا محمد حسين گفتم چه خيال كرده‌ايد در اجراى امر حضرت و الا . آيا هزار و پانصد تومان از اين موسىآباديها كه شما سياهه داده‌ايد ، گرفته مىشود ؟ گفت : خير ! گفتم : پس چه بايد كرد ؟ گفت : بايد آنها را دست محصل داد بزنند . ببندند ، هرچه ممكن است بگيرند . وقتى كه اينطور شد ، خود آنها براى خود رفيق پيدا مىكنند . گفتم : اين زشت‌نامى توليد مىكند . من خيال دارم بنويسم خدمت نواب و الا ، اجازه بدهند اينها را به مشهد ببرند . قاتلها را هم از عباسعلى خان سرهنگ بخواهند روبرو شوند تا معلوم شود اينها محرك آنها بوده‌اند يا نه آنوقت حكم ديه جارى شود .\r\nگفت بسيار خوب خيالى كرده‌ايد . گفتم : حالا شما آنچه به نظر داريد مشغول شويد تا من باز هم خيال كنم و بدانم چه بايد نوشت . ميرزا محمد حسين گفت : قبل از اينكه محصلين و مأمورين بيايند ، عباسعلى خان كاغذى به من نوشته است كه شنيدم احمد و فلان كدخدا را زده‌اند و مرده است و شما عقب آنها فرستاده‌ايد . چون آنها بستگى به من دارند خواهش دارم دنبال آنها بلند نشويد . حالا كه اين گفتگو دنباله پيدا كرده است ، كسان سرهنگ فرستاده به اصرار مطالبهء آن كاغذ را از من مىكنند .\r\nخلاصه ، ميرزا محمد حسين رفت . من نماز كردم و روزنامه مىنويسم .\r\nبعد از نوشتن روزنامه تا اينجا ، رقعه‌اى به ميرزا محمد حسين نوشتم كه آن كاغذ عباسعلى سرهنگ را بده بيارند ببينم . ساعتى گذشت . ديدم خودش با پسرش آمدند . كاغذ را بيرون آورد . داد خواندم . ديدم همانطورها نوشته است كه گفته بود . كاغذ را ضبط كردم . ميرزا محمد حسين مضطرب شد . بنا كرد به التماس و اصرار كه كاغذ را بگيرد ، ندادم . آدمش را صدا كرد . گفت : برو اسب قزل مرا براى فلان‌كس پيشكش بيار . قبول نكردم . هرچه اصرار كرد ،\r\n\r\n","description":"","footnote":"","page_name":" 147 ","page_number":181},
  {"content":"\r\n\r\nراضى نشدم . شام آوردند ، نخورد . قهر كرد ، اعتنا نكردم . بعد از شام به‌طور قهر رفت .\r\n\r\nروز جمعهء سلخ .\r\nصبح برخاسته ، قرص كاكنج با آب گرم خوردم .\r\nبعد رفتم منزل حاجى محمد ميرزا . صدر العلما هم آمد . عريضهء تشكرآميز از قول خودش و علماى ديگر در باب گذشتن امر آقا خان و محمد خان نوشته بود .\r\nداد ديدم از آنجا به اتفاق شاهزاده رفتيم منزل ملا عبد الجواد . مدتى آنجا نشستيم . شنيدم حاجى حسين نامى را شب گرفته‌اند . يك تومان هم از او گرفته‌اند و به منزل محمد خان سركرده برده‌اند . آدم فرستادم محمد خان و نايب رجب و حاجى حسين و فراشها را آنجا آوردند . پرسيدم ، ديدم همانطور است كه گفته بودند . از نايب رجب سبب پرسيدم . گفت : تفصيلش را محرمانه عرض مىكنم . از آنجا به منزل آمدم . نايب رجب گفت : اين حاجى حسين را سهوا عوض حاجى عبد اللّه گرفته‌اند . قدرى به فراش ضرب زدم و يك تومان حاجى را پس گرفته به او رد كردم . دعا كرد و رفت .\r\nبعد از دو ساعت ديدم حاجى آمد كه ديشب كه فراش به خانهء من آمد ، عيالم رفت عقب در ، فراش در را حركت داد ضعيفه به زمين افتاد . حالا كه رفتم به خانه ديدم بچه سقط مىكند . گفتم : من زياده از آن‌كه كردم ديگر چه تكليف دارم . گفت : چه عرض كنم ، رفت . بعد از ساعتى خبر آوردند كه استشهاد تمام مىكند . فرستادم او را آوردند . گفتم نگاهش دارند . هروقت زنش بچه ساقط كرد ، طفل را من ببينم . امام‌جمعه آمد ، توسط و ضمانت كرد كه پيرامون اين مفسده نگردد . او را مرخص كردم . حضراتى را هم كه براى قتل كدخدا رضا حبس كرده بودند ، گفتم محمد خان ضامن گرفت مرخص كرد تا من شرح حالشان را به مشهد بنويسم . جواب هرچه آمد حاضر شوند ، اطاعت كنند . امروز هم سوارى از مشهد آمد . نوشتجاتى از ميرپنجه و دستخطهاى محرمانه و رقم از نواب و الا در سفارش و تفويض اين امر به من آورد . كاغذى\r\n\r\n","description":"","footnote":"","page_name":" 148 ","page_number":182},
  {"content":"\r\n\r\nهم از شاهزاده خانم مبنى بر ناخوشى خودش و سقط دختر هشت ماهه و درد گلوى حسين و خريدن خانهء ننه حسن به پنجاه و هفت تومان آورد . بسيار افسرده شدم كه چرا اين ضعيفه باعث شد مرا اينطور دربدر و از اطفالم و خودش دلسرد كرد كه در همچو حالتى طبعم اقدام به جواب كاغذش را ندارد . نوشته است ماه ربيع الاخر مىآيم و تصور نكرده است كه آنوقت من كجا خواهم بود . در كار او هم حيرانم . خداوند سروسامان درستى بدهد .\r\n\r\nروز شنبهء غرهء ربيع الاول .\r\nصبح برخاستم . شاهزادهء قهرمان ميرزا كه از مشهد مراجعت كرده بود ، با حاجى محمد ميرزاى پسرش به منزل من آمدند .\r\nشرحى از رضامندى نواب و الا و مستشار از من بيان كردند و تفصيلى از شيطنت و فساد حاجى سيد محمد ازغندى كه مردم را تحريك نموده و مىكند ، براى اينكه توسط او قبول نشده است . آنها رفتند .\r\nفرستادم ميرزا محمد حسين و محمد خان و موسى خان آمدند . دو نفرى كه از اشرار در حبس بودند گفتم آوردند . چوب وافرى زده ، مرخص كردم .\r\nبعد به محمد خان گفتم : حاجى سيد محمد بناى فتنه گذاشته است ، آدم بگذار امروز برود به ازغند . برخاست و رفت . من هم نهار خوردم . دواى تازه كه براى من ، ميرزا محمد حسين طبيب نسخه داده بود ، حقنه كردم .\r\nفرستادم ميرزا محمد على طومارهاى مأخوذى انوشيروان ميرزا را آورد . مقابله كرديم . نظر على خان پسر سرهنگ ، يك مجموعه نان فرستاده ، بعد خودش آمد ، خداحافظ كند برود به جلگه . به او گفتم : از قراريكه معلوم شده امر قتل كدخدا رضا راجع مىشود به سرهنگ . قاتلها از بستگان اوست .\r\nمضطرب شد . گفتم : من ناچارم از نوشتن حقيقت امر . گفت : تأمل كنيد تا بروم ياور را بفرستم . گفتم : زود تا فردا بيايد كه من فردا شب بايد آدم بفرستم .\r\nاو هم رفت . من رفتم صحرا قدرى راه رفته ، به منزل مراجعت كردم .\r\n\r\nروز يكشنبهء دويم .\r\nصبح برخاسته ، بيرون آمدم . ديدم جمعى سادات\r\n\r\n","description":"","footnote":"","page_name":" 149 ","page_number":183},
  {"content":"\r\n\r\nو رعاياى بلوك رشخوار آمده‌اند كه موسى خان ، حاجى ملا حسن پيشنماز را گرفته حبس كرده است . گفتم : در اين باب نواب و الا چيزى به من ننوشته ، به ميرزا محمد حسين نوشته‌اند . برويد پيش او به من مدخليتى ندارد . گفتند :\r\nدر معاملهء امسال بما تعدى شده است . گفتم : من مأموريتى براى معامله و عمل امسال ندارم ، رفتند . من مشغول شدم به عرايض تهران . خدمت حضرت اجل عريضه در باب مأخوذى انوشيروان ميرزا و طومار آن و باز عرايض به نصير الدوله نوشتم كه نزد ميرپنجه فرستاده شود . از وضع خراسان و مأمورين و كيفيت امر تربت و اغتشاش امر حكومت آن و اشتغال خودم به اصلاح آن نوشتم . بعد از ظهر فارغ شده ، حمام رفتم . غروب بيرون آمدم .\r\nوقت ظهر امروز نظر على خان آمد . كاغذى از علينقى بيك ياور آورد .\r\nاظهار عجز و انكسار و التماس در باب كاغذ سرهنگ در خصوص ضاربين كدخدا رضا ، و رجوع به تقرير نظر على خان . و او زبانى گفت : اسبى تركمانى براى پيشكش شما حاضر كرده‌ايم . اگر مىخواهيد اينجا بياريم و اگر وقت رفتن از جلگهء زاوه مىآئيد ياور خواهش دارد آنجا مهمان شويد ، اسب را آنجا پيشكش كنيم . گفتم : از آمدن به مهمانى شما اگر ميسر شود مضايقه ندارم . اما اسب را نمىخواهم . گفت : اسب ديگر قراباغى اينجا هست خيلى خوب است ، آن را مىآرم . گفتم : آن را هم نمىخواهم . گفت پس سى تومان نقد مىآرم قبول نكردم . گفت : پنجاه تومان حاضر است . قبول نكردم . خيلى التماس كرد . قبول نكردم گفت : پس جواب ياور را بنويسيد بروم جواب بياورم .\r\nنوشتم رفت . وقت مغرب محمد خان آمد . گفت : ميرزا محمد حسين گفته است كاغذى از سرهنگ در باب خونيها پيش من بود دادم به ميرزا خانلر خان خدمت شاهزاده بفرستد .\r\nنظر على خان التماس مىكرد كه آن كاغذ را نفرستيد . گفتم : ميرزا محمد حسين دروغ گفته است . كاغذ پيش من نيست . ولى من راضى نمىشوم\r\n\r\n","description":"","footnote":"","page_name":" 150 ","page_number":184},
  {"content":"\r\n\r\nهمچو شرى براى سرهنگ برپا شود . گفت : وقتى كه ياور اينجا بود ، من به او گفتم كه ما بايد هركدام يك اسب به خان پيشكش كنيم ، و من منتظر بودم وقت رفتن شما يك شب به ده من نقل مكان كنيد ، آنجا اسب را بدهم . گفتم :\r\nاولا از شما هيچيك اسب توقع ندارم . اصرار كرد . گفتم : باز از تو مضايقه ندارم قبول كنم ولى از ياور چون اين حرف به ميان آمده قبول نمىكنم . گفت اين قرار پيش بوده و دخلى به اين مقدمه ندارد . گفتم : هرچه هست كه از او قبول نمىكنم محمد خان رفت . من نماز كرده مشغول روزنامه شدم .\r\n\r\nروز دوشنبهء سيم .\r\nصبح برخاستم . اگرچه سرد بود اما هوا صاف و آفتاب خوبى بود گفتم : اسب زين كنند سوار شوم . در اين بين حكيم آمد .\r\nشرح حالم را گفتم كه دواى ديروز نفعى نكرد . محمد خان و سيد وكيل الرعايا و حاجى سيد محمد ازغندى آمدند . به محمد خان گفتم : محبوسين را بگو تهيهء خود را ببينند ، فردا روانه كن به مشهد ببرند . التماس كرد كه فردا عيد است پس‌فردا بروند . گفتم : عيب ندارد . التماس كرد كه از آنها توسط و شفاعتى بنويسم گفتم : مىنويسم . سوار شدم صحرا رفتم . دو سه قريه از دهات حول و حوش شهر را گردش كرديم از رعاياى دهات وضع معاملهء حكومت را جويا شدم . معلوم شد تومانى چهار هزار فرع مىگيرند كه هركس يك تومان جمع دارد چهارده هزار مىگيرند .\r\nقريب به ظهر برگشتم . ديدم جمعى سادات و رعيت موسىآباد آمده شكايت دارند كه مخارج محصلين را از ما مطالبه مىكنند ، شما چه مىگوئيد .\r\nگفتم : قرار خرج محصلين و مأمورين با حاكم ولايت است . برويد پيش حاكم هرچه مىگويد اطاعت كنيد ، رفتند . فرستادم عقب محمد خان مدعى آقا خان كه وجه المصالحه را بيارد .\r\nآمد ، گفت : حاضر است ، رفت كه بيارد . آقا خان هم آمد .\r\nمحمد خان پول را آورد . پنجاه تومان را تحويل محمد ابراهيم كرد و رفت .\r\n\r\n","description":"","footnote":"","page_name":" 151 ","page_number":185},
  {"content":"\r\n\r\nساعتى گذشت . ديدم آقا سيد محمد ازغندى را جلو انداخته و قيل‌وقال مىكنند كه حاجى سيد باقر موسىآبادى را ميرزا محمد حسين گفته است در سر بازار نگاه داشته مطالبهء خرج محصلين از او مىكنند . قدرى تغير كردم كه چرا قيل‌وقال مىكنيد . به حاجى سيد محمد ازغندى ضرب زدم كه تو چرا پيش‌آهنگ مفسده شده‌اى گفت : مرا مردم به زور بيرون آوردند . گفتم : چرا پيش ساير ملاها نرفته ، تو را خبر دارم كه رئيس مفسده مىدانند پيش تو مىآيند . من گفتم به ازغند به روى ، چرا نرفتى ؟ گفت مىروم ! گفتم : البته امروز برو بعد به آقا سيد محمد و سيد وكيل الرعايا گفتم برويد پيش ميرزا محمد حسين .\r\nبگوئيد بنشيند چهار نفر موسىآبادى را قرار خرج محصلين را بدهد . چه معنى دارد يك سيد بيچاره را به دست فراش مىدهند و خود در خانه‌اش مىخوابد ، مفسده مهيا مىكند ! رفتند .\r\nباز چند نفر ديگر را به دست محصل داده ، نفرى دوازده هزار از آنها گرفتند . مردم پيش موسى خان به تظلم رفتند . محمد خان سركرده آنجا بود . مخارج پنج روزهء محصلين را از خود حواله كرده بود كه پول مردم را پس بدهند . عصر رفتم منزل ميرزا محمود طبيب ، چاى خوردم . كاغذى از ميرزا محمد حسين مستوفى بيرون آورد كه از مشهد نوشته بود كه از حبس خلاص شده ، از من تشكر و باز براى اصلاح كارش توسط خواسته بود ، از آنجا برخاسته به صحرا رفتم . محمد خان هم آمد . خيلى به او تحسين كردم از خرج دادن به محصلين . نقل كرد كه ديروز حاجى سيد محمد ازغندى به مردم تحريك مىكرد كه درب مسجدها را ببندند . از همانجا يك نفر سوار فرستادم كه امشب حاجى سيد محمد را به ازغند بفرستد .\r\nمحمد خان مدعى آقا خان رقعه نوشت كه سى تومان براى شما حاضر است . قبول نكردم . مغرب به منزل آمده به سركرده تأكيد كردم كه البته كار محبوسين را مهيا كن كه پس‌فردا صبح بروند . گفت : چشم و رفت . محمد خان\r\n\r\n","description":"","footnote":"","page_name":" 152 ","page_number":186},
  {"content":"\r\n\r\nآمد به التماس كه حالا كه سى تومان را قبول نكردى ، اسبى دارم ، اذن بده او را بيارند . قبول نكردم . اصرار كرد كه فردا اسب را بيارند شما تماشا كنيد .\r\nحسين خان را هم مىآرم هرطور ميل شما باشد اطاعت مىكنم و رفت .\r\n\r\nروز سه‌شنبهء چهارم\r\n« 1 » . صبح برخاستم ، محمد خان و حسين خان و آقا خان آمدند . اسبى آوردند كه زياده از ده پانزده تومان نمىارزيد . قبول نمىكردم به اصرار گذاشتند و رفتند . نهار خورده خوابيدم . بعد از تحويل حمل كه سه ساعت به غروب مانده بود ، برخاستم محمد خان ، ملا عبد الجواد مجتهد ، صدر العلما به ديدن عيد آمدند . چاى خوردند ، مغرب رفتند محمد خان گفت :\r\nحضرات زحمت مىدهند كه توسطى از آنها خدمت نواب و الا عرض كنى گفتم مىنويسم .\r\n\r\nروز چهارشنبهء پنجم\r\n. صبح برخاسته سوار شدم . همان اسب تعارفى محمد خان را يورغهء پرتكان مىرود و تعريفى ندارد . رفتم به قريهء حسنى . اتفاقا ميرزا محمود طبيب كه آنجا خانه و علاقهء ملكى هم دارد ، آنجا بود . اصرار كرد پياده شويم . قدرى ميان باغات گردش كرديم . سربازى از مشهد آمد .\r\nپاكتى از ميرپنجه آورد كه مشتمل بر ارقام و دستخطهاى و الا هم بود . همه تمجيد و رضامندى از اقداماتى كه در باب گرفتن مقصرين شده است ، و اينكه اگر موسى خان را لازم ندارى بفرست بيايد . بعد نهار خورديم آمديم منزل .\r\nتا عصر خوابيديم عصر ميرزا محمد حسين و محمد خان سركرده ، آمدند بعد از نهار . مغرب ميرزا محمد حسين رفت ، محمد خان اظهار كرد كه حضرات صد تومان بدهند و رفتن آنها را موقوف كنيد . گفتم : رفتن آنها بهتر است .\r\nسى تومان از آن پنجاه را هم داد و رفت كه قرار كار حاجى حسين را بدهند .\r\nمن هم عريضه در باب روانه كردن مقصرين به شاهزاده نوشتم .\r\n\r\n\r\n","description":"","footnote":"\r\n( 1 ) - روز سه‌شنبهء چهارم ربيع الاول 1294 ه . ق مطابق با اول فروردين 1256 شمسى .\r\n","page_name":" 153 ","page_number":187},
  {"content":"\r\n\r\nروز پنجشنبهء ششم . صبح برخاستم ، قدرى راه رفتم . كاغذهاى مشهد را تمام كردم دادم به محمد خان كه با مقصرين به مشهد بفرستد . نهار خوردم .\r\nخوابيدم . عصر ، امام‌جمعه به ديدن عيد آمد تا مغرب بود و رفت .\r\n\r\nروز جمعهء هفتم\r\n. صبح برخاستم ، قدرى بيرون شهر رفته ، پياده راه رفتم ، برگشتم نهار خوردم . ظهر رفتم مسجد جامع . امام‌جمعه موعظه مىكرد عصر از آنجا رفتيم خانهء ملا عبد الجواد به بازديد عيد . چاى خورديم . آخوند از من اذن خواست كه برود جلگه براى ختم زن سرهنگ .\r\nگفتم : ياور به من هم نوشته بود . من هم خيال دارم بيايم ، باهم مىرويم . از آنجا رفتم به بازديد صدر العلما . از آنجا به منزل آمدم . محمد خان سركرده گفت براى برچيدن ختم مناسب اين است كه شما پس‌فردا كه سيم است برويد . قرار بر اين شد كه پس‌فردا بروم .\r\n\r\nروز شنبهء هشتم\r\n. صبح رقعه‌اى به آخوند ملا عبد الجواد و صدر العلما نوشتم كه من امروز به جلگه نمىآيم . فردا خواهم آمد . شما اگر بايد امروز برويد ، منتظر من نباشيد امروز را بيكار ، گاهى در منزل و گاه بيرونها گذراندم تازه‌اى نبود .\r\n\r\nروز يكشنبهء نهم\r\n. صبح برخاسته ، مدتى مشغول گفتگوى آقا خان و محمد خان بودم اسبى كه محمد خان داده بود به او پس دادم . قرار شد كه به همه جهت صد تومان بدهد كه پنجاه تومان وجه مصالحهء آقا خان باشد ، پنجاه تومان هم به من تعارف بدهد ، رفت كه پول بيارد ، دير كرد . من سوار شده روانهء جلگهء زاوه شدم . محمد خان سركرده ، آخوند ملا عبد الجواد ، ميرزا محمود طبيب هم با من بودند . در يك فرسخى شهر نهار خورديم . وقت عصر به دولت‌آباد جلگه كه خانهء عباسعلى خان سرهنگ و علينقى بيك ياور در آنجا است ، رسيديم . مجلس فاتحهء زن سرهنگ در ميان بود ختم را برچيديم . شب را آنجا مانديم . شب را در اطاق تالار اندرونى سرهنگ با ملاها و جماعتى از\r\n\r\n","description":"","footnote":"","page_name":" 154 ","page_number":188},
  {"content":"\r\n\r\nاهل تربت كه به عزا آمده بودند ، شام خورديم . بعد من رفتم به بالاخانهء تازه كه ياور ساخته بود . تخت آهنى آنجا بود . رختخواب پاكيزه روى تخت انداختند . جاى خوبى بود . كك نداشت ، راحت خوابيدم .\r\n\r\nروز دوشنبهء دهم\r\n. صبح برخاسته ، چاى خوردم . باز رفتيم به اطاق اندرونى گفتم : نشان و خلعت‌هاى ياور را آوردند . احكامش را آوردند .\r\nنشان و خلعت‌ها را گفتم پوشيد احكامش را يك آخوند روضه‌خوان ، خواند .\r\nشربت آوردند ، صرف شد . خواستيم به شهر مراجعت كنيم ، ياور قبول نكرد ، به اصرار نگاهداشت . نهار آبگوشت و حاضرى ، چنانچه در عزاى رعايا رسم است ، آوردند . بعد متفرق شديم . قدرى در اطراف ده راه رفتيم . قدرى در اطاق دراز كشيدم وقت عصر سوار شده به باغى كه تازه سرهنگ در قريهء شيخ آباد ساخته است ، رفتيم ، چاى خورديم مغرب به منزل آمديم . شب آخوند و سايرين هم آمدند بالاخانه كه منزل من بود ، نشستيم . بعد از شام همه رفتند ، من خوابيدم .\r\n\r\nروز سه‌شنبهء يازدهم\r\n. صبح برخاستم ، محمد خان سركرده آمد .\r\nيك قهوه سينى هم پسر ياور ، يك نعلبكى پول سفيد ، يك بشقاب نارنج داشت ، رقعه‌اى ياور نوشته ، بعد از تعارفات اينكه هفت تومان براى نوكرهاى شماست .\r\nخواهشدارم قبول كنيد . بعد ياور هم آمد پاره‌اى تعارفات كرد . بعد از چاى سوار شده روانه شديم در بين راه نهار خورديم . وقت عصر به شهر آمده ، منزل آخوند چاى خورديم . به منزل آمدم . از شهر تربت تا به جلگه مىگويند سه فرسخ است . اما از چهار هم بيشتر است . وقت مغرب آقا سيد كاظم جلگه آمد . كاغذى مصالحه‌نامهء محمد خان را معتبر كرده برد كه پنجاه تومان را از محمد خان بگيرد بياورد . كاغذى هم از امير قاين و حاجى محمد كاظم خان رسيد . جواب نوشتم . كاغذى هم به احوال‌پرسى از حاجى محمد ميرزا رسيده\r\n\r\n","description":"","footnote":"","page_name":" 155 ","page_number":189},
  {"content":"\r\n\r\nاست كه گفتم صبح جواب مىنويسم . حالا هم ميرزا محمد حسين پيشكار آمده ساعتى نشست و رفت .\r\n\r\nروز چهارشنبهء دوازدهم\r\n. تازه‌اى ندارد مگر وقت عصر كاغذى از مستشار الملك رسيد ، مبنى بر تمجيد و از درست‌كارى و معلوم كردن مأخوذى انوشيروان ميرزا و فرستادن مقصرين .\r\n\r\nروز پنجشنبهء سيزدهم\r\n. بعد از ظهر سوار شده قدرى در صحرا گردش كردم . عصر آمدم در مزار قطب الدين فاتحه خوانده ، نماز كردم . مغرب به شهر آمد .\r\n\r\nروز جمعهء چهاردهم\r\n. صبح برخاسته به حمام رفتم . قلى خان پسر هادى خان آمد . هرچه با او حرف زدم تكلم نكرد . اما تماشا داشت . تركيب و اندام او از فربهى آيتى بود . عصر پاكتى رسيد از ميرپنجه ، مشتمل بر پاكتى از جناب نصير الدوله مورخهء 28 صفر كه شما كار تربت را تمام كنيد ، مأموريت قائن به حال خود است . برويد به قائن .\r\n\r\nروز شنبهء پانزدهم\r\n. جمعى از رعايا به عرض و داد از تعدى ميرزا محمد حسين آمدند . آنها را نزد او فرستاده پيغام كردم كه رفع تعدى از آنها بكند . وقت عصر شنيدم ميرهاشم و ميرزا مهدى كه به مشهد برده بودند ، توسط مرا نواب و الا قبول كرده ، مرخصشان فرموده ، به تربت آمده‌اند . شب را تنها ، كتاب جهانگشاى نادرى را مطالعه كردم . پنج شام خورده خوابيدم .\r\n\r\nروز يكشنبهء شانزدهم\r\n. صبح ميرزا محمود حكيم‌باشى ، ميرهاشم ، ميرزا مهدى آمدند . پسر پنج ساله هم از ميرزا محمد حسين مستوفى تربتى آوردند ميرزا فضل اللّه نام ، قدرى نشسته از احوالات مشهد گفتند . و گفتند حكومت تربت را به ميرزا محمد على مستوفى قاين دادند . فردا پس‌فردا مىآيد . نهار خورديم . حكيمباشى رفت به مسجد نماز كرد ، آمد . سوار شديم رفتيم صحرا قدرى راه رفتيم . عصر آمديم به قريهء حسنى كه خانهء حكيم‌باشى آنجاست . در\r\n\r\n","description":"","footnote":"","page_name":" 156 ","page_number":190},
  {"content":"\r\n\r\nباغى نشسته ، چاى خورديم . رعاياى آنجا آمدند به شكايت از نايب الحكومه و سخت‌گيرى او . گفتم : سفارش مىكنم مهلت بدهد . خيلى دعا و زارى كردند .\r\nوقت مغرب آمديم به شهر . من تنها نشسته روزنامه مىنويسم . حكيم‌باشى رفت نماز كند باز بيايد .\r\n\r\nروز دوشنبهء هفدهم\r\n. صبح برخاسته ، قدرى راه رفتم . حكيم‌باشى آمد ، نهار خورديم . سوار شده رفتيم صحرا ، قدرى گردش كرده به ده منزل محمد خان سركرده رفتيم ، شيرينى و چاى خورديم . كاغذى آنجا به حاجى سيد جعفر بايكى نوشتم كه صورت مأخوذى ميرزا محمد حسين را برداشته به شهر تربت بيايد كه حسب الامر بايد به عمل ميرزا محمد حسين رسيدگى شود . دادم محمد خان بفرستد . از آنجا به شهر مراجعت كرده ، بعد از مغرب منزل آمدم . ديدم منزل من كه خانهء حاجى محمد ميرزا بود ، خيلى دلتنگ است و باغ‌نظر كه دار الحكومهء تربت است و به علت سردى آنجا ، وقت ورود آنجا نرفتيم ، حالا سبز و خرم و باشكوفه و آب جارى و خيلى باصفاست . گفتم : صبح زود بنه و اسباب ما را به باغ ببرند . شام خورده خوابيدم و شب را تنها با كتاب جهانگشاى نادرى گذراندم .\r\n\r\nروز سه‌شنبهء هيجدهم\r\n. صبح كه برخاستم ، ديدم نوكرها اسباب به باغ مىبرند . آمدم به باغ ديدم شاهزادهء قهرمان ميرزا با ملا عبد الجواد آنجا آمده‌اند . نشستيم . قدرى صحبت كرديم . آخوند خيلى تردماغ بود ، از اينكه حكم شده است من عمل ميرزا محمد حسين را برسم ، برخاستند . معلوم شد آخوند با من حرف داشت . با حضور شاهزاده نخواست بگويد . از من وعدهء چاى خواست و رفتند . بعد از ظهر غلامى از مشهد مقدس آمد و دستخطى از سركار و الا به احضار من آورد . تأكيد فرموده‌اند كه بروم به مشهد و مهياى رفتن قاين بشوم .\r\nهمان ساعت نشسته جواب نوشتم كه حكم رسيده است . به عمل هذالسنهء ميرزا محمد حسين برسم ، چه مىفرمائيد ؟ با اجازهء سركار و الا رسيدگى كنم يا بيايم ؟\r\n\r\n","description":"","footnote":"","page_name":" 157 ","page_number":191},
  {"content":"\r\n\r\nشرحى هم به مستشار نوشته ، وقت شام براى محمد خان فرستادم كه زود به مشهد بفرستد . عصر ، حسب الوعده به منزل آخوند رفتم . چاى خورديم . آخوند گفت :\r\nمقصودم از وعدهء عصر به اينجا اين بود كه مطلبى بگويم و آن اين است كه اگر شما اذن مىدهيد ما ملاها عريضه بنويسيم و حكومت شما را استدعا كنيم كه همه اهل تربت طالب اين فقره هستند . و اگر لازم شود و صلاح بدانيد ، خودم به مشهد بروم ؟ گفتم :\r\nاولا من حالت خوشى از اين ولايت و مردم اينجا نديده‌ام . خيلى پريشان و خراب است و حكومتش اسباب زحمت .\r\nثانيا تازه شاهزاده حكومت اينجا را به اميرزاده دادند و پيشكار او ميرزا محمد على است . هنوز نيامده است ، چه‌طور او را معزول مىكنند ؟ ! گفت : مردم اتفاق مىكنند و ايستادگى دارند تا بشود . گفتم پس تا من اينجا هستم ، چيزى ننويسيد . بعد از رفتن من خود مىدانيد . وقت مغرب از آنجا به منزل برگشتم . حكيمباشى هم وارد باغ شد . ديدم ضعيفه‌اى آمد عارض است كه براى رسم سيزده عيد از شهر بيرون رفته بودم . در مراجعت درب دروازه ، حسينعلى آدم شما جلو من آمده گفت : خانم ! چرا به الاغ سوار شده‌اى . بايد بگوئى است برايت بيارم . گفتم : تو را با من چه سروكار است ؟ قمه كشيد به هوا انداخت و شروع به قمه‌بازى كرد كه قمه از دستش رد شده به زانوى من خورد و زخم كرد .\r\nحسينعلى كه اينحالت را ديد ، فرار كرد مردم جمع شدند . خون بسيارى از پاى من رفت . مرا به زحمت اينجا آوردند . فورا فرستادم حسينعلى را آوردند و در حضور ضعيفه چوب وافرى به او زده به محبس فرستاده زنجيرش كردند .\r\nبعد كم‌كم ضعيفه آشنا درآمد كه وقتى در طهران در كوچهء ما منزل داشته ، خانه و آدمهاى ما را مىشناخت . اسمش كوكب است و تعهد خدمات ما شد و ممنون رفت . بعد حسينعلى را توسط حكيمباشى مرخص كردم . شب را با حكيمباشى\r\n\r\n","description":"","footnote":"","page_name":" 158 ","page_number":192},
  {"content":"\r\n\r\nگاهى به صحبت ، گاهى به خواندن جهانگشاى مشغول بودم .\r\n\r\nروز چهارشنبهء نوزدهم\r\n. صبح برخاسته ، مدتى ميان باغ راه رفتم .\r\nكاظم خان آمد . از حساب خودش و ميرزا محمد حسين شكايت كرد كه مىخواهد در حسابرس « و كدكن » به من اجحاف كند . گفتم : دو روز ديگر او را مىخواهم .\r\nحساب تو را در حضور خودم مىرسم . شاكر شد و رفت . نهار خورديم . يك كبك و يك تيهو ، روز پيش مرد رعيتى آورده بود ، پلو پخته بودند . خيلى نرم و خوب بود . بعد از نهار حكيم‌باشى آمد ، نشست تا عصر و گفت : خوب است بازديدى از ميرزا محمد باقر و ملا على اكبر پيشنماز بكنيد . گفتم : چه عيب دارد ! عصر كه فرستادم ، ملا على اكبر منزلش نبود . ميرزا محمد باقر خودش آمد .\r\nوعدهء فردا عصر خواست كه من به منزل او بروم . چاى خورد و وقت مغرب رفت .\r\nحكيمباشى هم امشب نوبهء زن بزرگش كه در حسنى منزل دارد ، بود ، و آنجا رفت . من ماندم تنها و جهانگشا .\r\n\r\nروز پنجشنبهء بيستم\r\n. جز گردش باغ و نهار و شام و آمدورفت مردم متفرقه ، مطلب تازه‌اى كه قابل نوشتن باشد نبود . ميرزا سليمان آدم ميرزا محمد حسين را گفتم گرفتند حبس كردند . براى هفت تومان كه به شخص عطارى عبد الجواد نام تعدى كرده بود .\r\n\r\nروز جمعهء بيست و يكم\r\n. صبح حمام رفته ، بيرون آمدم . قدرى گردش باغ كرده نهار خوردم . چند نفر عارض آمده ، شكايت از ميرزا محمد حسين پيشكار كردند . گفتم : بروند فردا كه شنبه است بيايند تا او را بخواهم رسيدگى كنم ، رفتند . عصر سوار شده بيرونها رفتم . مغرب آمدم . حكيم‌باشى هم شب .\r\nقدرى به صحبت گذشت .\r\n\r\nروز شنبهء بيست و دويم\r\n. صبح شخص عطارى آمد كه هفده هزار ماليات من است . شش تومان و ده شاهى از من گرفته‌اند . جمعى از اهل رباط آمدند كه موافق نوشته و جزو ممهور مستشار الملك ، ماليات ما صد و يك تومان\r\n\r\n","description":"","footnote":"","page_name":" 159 ","page_number":193},
  {"content":"\r\n\r\nاست . ميرزا محمد حسين صد و سى و شش تومان از ما گرفته است . به مستشار الملك عارض شده‌ايم . او هم نوشته است ، پس بدهد و نمىدهد . ميرزا محمد حسين را خواستم . گفتگو زياد كردند . معلوم شد حق دارند و جزو مأخوذى ميرزا محمد حسين دادم ميرزا محمد على سررشته‌دار نوشت . ديگر تازه‌اى نبود .\r\n\r\nروز يكشنبهء بيست و سيم\r\n. صبح برخاسته ، قدرى راه رفتم . وقت ظهر گفتند ، ميرزا محمد على پيشكار جديد تربت وارد شد با ميرزا محمد حسين مستوفى تربت . ديگر تازه‌اى نبود .\r\n\r\nروز دوشنبهء بيست و چهارم\r\n. از صبح تا بعد از ظهر منزل بودم . بعد از ظهر سوار شده ، به مزار شيخ ابو القاسم رفتم . هوا بسيار سرد و باران شديد آمد . زود برگشتم . جناب ملا عبد الجواد مجتهد و ميرزا محمد على پيشكار و ميرزا محمد حسين مستوفى آمدند . مدتى بودند . صحبت از هرجائى گذشت . دو ساعتى شب رفتند . محمد خان سركرده ، رقعه نوشت كه غلام از مشهد بىجواب برگشته ، فردا باز غلامى مىرود ، اگر كاغذى مىنويسى ، بنويس . جواب دادم كه صبح فردا مىنويسم غلام ببرد .\r\n\r\nروز سه‌شنبهء بيست و پنجم\r\n. صبح برخاسته ، عريضه خدمت شاهزاده و كاغذى به مستشار نوشتم كه چنانچه هفتهء سابق عرض كردم ، اشخاصى كه از ميرزا محمد حسين شاكى و عارضند به ملاحظهء اينكه شايد مرضى خاطر شما نباشد ، اقدام به عرض خود ندارند . تكليف مرا بنويسيد بدانم و اطاعت كنم . بعد از آن باز چند نفرى عارض از زيادتى ميرزا محمد حسين آمده ، گفتگو كردند .\r\nوقت عصر حكيمباشى آمد . شب با او به صحبت گذرانديم .\r\n\r\nروز چهارشنبهء بيست و ششم\r\n. صبح كه برخاستم ، ديدم آدم حاجى محمد ميرزا از محولات آمده كاغذى با يك بره و قدرى برگ مو آورده . جواب كاغذ او را نوشتم و قدرى مشغول كتاب و قدرى به گردش ميان باغ گذرانده\r\n\r\n","description":"","footnote":"","page_name":" 160 ","page_number":194},
  {"content":"\r\n\r\nنهار خوردم رفتم حمام . ديدم سرد است . زود بيرون آمده به بازديد محمد على پيشكار جديد تربت رفتم . آنجا غلامى از مشهد آمد . جواب كاغذهاى هفتهء گذشتهء مرا از شاهزاده و مستشار آورد . زياد اظهار امتنان و التفات نوشته ، تأكيد در رفتن مشهد و بعد از آن روانه شدن به قاين كرده بودند . گفتم : بروند مال بنه بگيرند كه فردا برويم . آدمى هم از قاين آمد . كاغذى از امير قاين آورد اظهار اشتياق و انتظار و رفتن مرا به قاين نوشته بود . از آنجا ببازديد ميرزا محمد حسين مستوفى تربت رفتم . به او سپردم عمل پيشكار سابق را معين كند .\r\nتا مراجعت من از مشهد كه به قاين بروم ، به من بدهد . يك ساعت از شب گذشته به منزل برگشته ، مشغول كتاب تاريخ جهانگشا هستم . ديشب كه شب چهارشنبه بود ، خواب پريشان براى ميرزا محمود خان « 1 » ديدم كه خيلى ناخوش است . من به حالت او رقت دارم و او با من تضرع مىكند . خداوند بخير كند و سلامتش دارد .\r\nانشا اللّه خير است .\r\n\r\nروز پنجشنبهء بيست و هفتم\r\n. صبح برخاسته ، محصل بر سر ميرزا محمد حسين نيشابورى گذاشتم كه هفت تومان و چهار هزار از پول عبد الجواد عطار را بگيرند و مشغول تهيهء حركت شدم . ميرزا محمد على پيشكار را خواستم آمد . صورت جنس سيستان را گرفتم . قبل از ظهر منزل ملا عبد الجواد مجتهد رفته خداحافظ كرده ، برگشتم . خواهش كرد مسوده براى عريضهء جناب اجل اكرم و مستشار نوشته ، برايش فرستادم . وقت مغرب پول عبد الجواد را گرفته به او رد كرده و سوار شده به قريهء قندنشين منزل محمد خان سركرده رفتم .\r\nحكيم‌باشى هم به‌عنوان مشايعت آنجا آمد . شب را آنجا ماندم و صبح امروز كاغذى به مستشار و كاغذى به حاجى كاظم خان نوشته ، اعلام از حركت از تربت كردم .\r\n\r\n\r\n","description":"","footnote":"\r\n( 1 ) - ميرزا محمود خان مشاور الملك برادر كوچك ميرزا خانلر خان كه در اين سال كارپرداز طرابوزان بود .\r\n","page_name":" 161 ","page_number":195},
  {"content":"\r\n\r\nروز جمعهء بيست و هشتم . صبح برخاسته ، حمام رفتم ، بيرون آمدم .\r\nمحمد خان يك اسب كرنگ يورغه تعارف كرد . از آنجا سوار شده هفت سوار از سوار قرائى برداشته ، روانه شدم . وقت نهار به قريهء « كامهء عليا » رسيده ، نهار در قلعهء تازه‌اى كه محمد خان سركرده ، آنجا ساخته بود ، خوردم . ( قريهء كامهء دويست و هشت تومان نقد و بيست و دو خروار جنس ماليات دارد و البته نصف آن وصول نمىشود . بايد تخفيف داد ، اگرچه صد و هفت تومان نقد و پنج خروار تخفيف داده‌اند ولى كافى نيست . ) اهل آن قريه آمدند . خيلى تظلم از خرابى آنجا و پريشانى خود كردند و الحق بسيار خراب و پريشان بودند . از آنجا سوار شده ، وقت عصر به قريهء فخرآباد آمدم كه نواب و الا حكم صادر كرده بودند كه هنگام عزيمت ارض اقدس آنجا را ببينم و استحقاق تخفيف آنجا را دانسته به عرض برسانم . در ورود به فخرآباد ، آقا سيد احمد نامى در اين قريه ساكن است با اهل آنجا تا خارج قريه استقبال كردند . بسيار مردم پريشان هستند محصول آنجا و مداخلشان منحصر است به هشت خروار بذرافشان و صد گوسفند و ده خانوار رعيت . چهل و پنج تومان نقد و بيست خروار جنس كه خروارى پنج تومان مسعر مىكنند و خيلى بر رعيت شاق است ، خداوند وسعتى بدهد . از تربت تا اينجا شش فرسخ است و اين قريه در جزو بلوك « بالارخ » است .\r\n\r\nروز شنبهء بيست و نهم\r\n. صبح از قريهء فخرآباد سوار شده ، ظهر در كافر قلعه نهار خورديم . يك ساعت و نيم آنجا راحت كرده ، روانه شديم . دو ساعت به غروب مانده وارد شريف‌آباد شديم . نه فرسخ مسافت دارد . در شريف‌آباد چاپارخانه منزل كرده ، دو ساعت از شب رفته است . در بالاخانهء چاپارخانه روزنامه مىنويسم .\r\n\r\nروز يكشنبهء غرهء ربيع الثانى\r\n. صبح از شريف‌آباد سوار شده ، در طرق نهار خواستم . على اكبر ، نهار چلو آورد بدون خورش و حال آنكه شب يك مرغ با اسباب به او داده بودند براى خورش نهار . گفتم : چه شد ؟ گفت\r\n\r\n","description":"","footnote":"","page_name":" 162 ","page_number":196},
  {"content":"\r\n\r\nگربه خورده است و بسيار در اين مدت تقلب از او ديده و دلتنگ بودم . او را به چوب بستم و چوب خوبى به او زدم . از آنجا سوار شده ، ظهر به شهر مشهد مقدس آمدم . خدمت شاهزادهء والى رسيدم . مستشار الملك هم آمده بود ، براى وداع و مرخصى سفر طهران . نواب و الا خيلى اظهار التفات در رضامندى از درستكارى و كفايت من كردند . بيرون آمده ، براى ملاقات درست و اطلاع از حساب جنس سيستان دوباره مراجعت به طرق كردم . مستشار هم آمد به طرق .\r\nشب را آنجا بودم . صورت جزو جمع جنس سيستان را مستشار الملك داد و هر چه در اين باب بايد ، گفتگو كرديم . شام خورده خوابيدم .\r\n\r\nروز دوشنبهء دويم\r\n. صبح در طرق با مستشار الملك بعد از صرف چاى در كالسكه نشسته ، به قدر نيم فرسخ رفتيم . خيلى صحبت كرديم . تفصيلى گفت از اينكه تاسيس اساسى كرده‌ام كه شما در خراسان بمانيد . من گفتم : اين فقره براى كارهاى خودتان است . اما خواهش من يكى اين است كه اگر پسر شيرعلى خان را بخواهند به كابل بفرستند و بايد از طرف دولت كسى را با او بفرستند .\r\nديگر اينكه در باب اضافه‌مواجب من اهتمامى بكنيد بلكه به دستيارى شما انجام گيرد . گفت : منت دارم . با چاپار بعد شرحى در اين باب به من بنويسيد .\r\nاز آنجا او را وداع كرده به شهر آمدم . باز خانهء آقا عبد الوهاب منزل كردم .\r\nدر ورود ، آقا عبد الوهاب گوسفندى دم در قربانى كرد . حاجى محمد اسمعيل تاجر يك مجموعه شيرينى در منزل گذاشته بود . بعد از نهار حمام رفتم . عصر از حمام بيرون آمده به حرم مشرف شده ، به منزل متولىباشى رفتم . گفتند الان آدم فرستادم به احوالپرسى شما . خيلى اظهار التفات كرد . وقت مغرب بيرون آمده به منزل آمدم .\r\n\r\nروز سه‌شنبهء سيم\r\n. صبح مصطفى قلى خان ميرپنجه ، رئيس قشون خراسان به ديدن آمد . بعد ، حاجى مهديقلى خان پسر اسحق خان قرائى با ابو القاسم خان پسر محمد خان كدكن . بعد ، هادى خان پسر احمد خان قرائى\r\n\r\n","description":"","footnote":"","page_name":" 163 ","page_number":197},
  {"content":"\r\n\r\nآمدند . بعد ميرزا موسى نام حكيم قزوينى آمد و گفت : رضا قليخان مستشار عدليه عصر مىخواهد اينجا بيايد . گفتم : بسيار خوب . آنها رفتند . من نهار خوردم ، رفتم خدمت نواب و الا . احوالپرسى فرمودند . در باب تخفيف فخرآباد تربت عرض كردم . از خرابى بعضى دهات تربت آنچه بايدوشايد عرض كردم . فرمودند هرچه تو صلاح بدانى تخفيف مىدهم . عرض كردم : هفتاد و پنج تومان نقد و شش خروار تخفيف پارساله را مرحمت فرمائيد . فرمودند : بگو حكمش را بنويسند . در باب قريهء كامه هم فرمودند ، به ميرزا محمد على مىنويسم كمال رعايت بكند . مرخص شدم ، منزل آمدم . رقعه‌اى به منشىباشى نوشتم كه حكم تخفيف را بنويسد .\r\nبزار خواستم . جنس آورده براى لباس تابستانى به قدر پانزده تومان جنس براى قبا ارخالق و غيره گرفته ، به خياط دادم ، برد بدوزد . حاجى اسكندر خان آمد . تا قريب غروب نشست . چاى خورد ، رفت .\r\n\r\nروز چهارشنبهء چهارم\r\nرفتم حمام ، بيرون آمدم . عصر رضا قليخان مستشار آمد . ميرزا موسى طبيب دو برات چهل خروار سيورساتى كه زمان مأموريت سيستان حواله داشته و لم يصل مانده بود ، داد . خواهش كرد كه در قاين وصول كنم . قريب غروب فراش نواب و الا به احضارم آمد . معجلا رفتم .\r\nاحكام مأموريت قاين را با حوالهء صد تومان خرجى راه داده تأكيد در رفتن به قاين فرمودند . پنج شش روز مهلت گرفتم كه تدارك سفر ديده شود . شرحى از حالت افغانستان فرمودند و سفارش كردند كه تحقيق حالات آنجا را كرده ، اطلاع بدهم . يك ساعت از شب رفته به منزل آمدم .\r\n\r\nروز پنجشنبهء پنجم\r\n. رفتم بازار ، اسباب سفر از زين ، يراق و غيره خريدم . رفتم تلگرافخانه . فصلى با ميرزا سليم سررشته‌دار تلگرافخانهء طهران حرف زدم . از سلامتى متعلقين طهران و ميرزا محمود خان مطلع شدم . در باب ابتياع خانهء ميرزا رضا به او سفارش كردم ، گفت : اگر راضى مىشويد به دويست\r\n\r\n","description":"","footnote":"","page_name":" 164 ","page_number":198},
  {"content":"\r\n\r\nتومان بخرم . گفتم : بخريد ، قباله بگيريد تا پولش را به سرتيپ تلگراف بدهم بشما برساند . گفت : فردا بيائيد جواب بدهم . آمدم منزل . عصر هادى قرائى آمد . مدتى نشست . حرفهاى بيحاصل بيفايده گفت . يك ساعت به غروب مانده رفت . به حرم مشرف شده ، بعد از نماز مغرب عشا به منزل آمدم . دو ساعتى شب ، قدرى آش ماست خوردم . على اكبر آشپز ، تنگ روح و كترى من را گم كرده بود ، به اين جهت واهمه كرده رفته بود . شام ضعيفهء صاحب‌خانه پخته بود اما من به همان آش ماست اكتفا كرده ، خوابيدم .\r\n\r\nروز جمعهء ششم\r\n. صبح به حمام رفته مشرف شدم . رفتم منزل ميرپنجه نبود رفتم منزل رضا قلى خان مستشار عدليه . كتابى مسمى به بحر الامثال تاليف مىكرد . قدرى تماشا و مطالعه كردم . فصلى صحبت كرديم . آمدم منزل ، نهار خوردم . آدم ميرپنجه به احوالپرسى آمد . وعده كردم فردا صبح منزلش بروم . عصر ميرزا داود فراشباشى سركار فيض آثار آمد . بعد ميرزا موسى مستوفى آمد . تا بعد از مغرب بودند . ميرزا موسى وعدهء فردا شب را خواست و رفت . امروز عبد اللّه بيك نامى را محمد جعفر آورده ، براى جلودارى ، نگاه داشتم . آدم كم شعورى به نظر مىآيد .\r\n\r\nروز شنبهء هفتم ، الى شنبهء چهاردهم\r\n، مجال نكردم روزنامه بنويسم .\r\nحالاتى را كه در اين هشت روزه اتفاق افتاد ، اجمالا اين است كه يك روز منزل ميرپنجه رفتم . يك شب هم به مهمانى ميرزا موسى رفتم . يك روز هم به اتفاق ميرزا حيدر على خان به باغ خونى كه در خارج شهر مشهد و باغ بسيار خوبى و ملك حاجى محمد مهدى تاجر قندهارى است رفتيم . نهار ، مهمان ميرزا حيدر على خان بوديم . محمد حسين ميرزاى نبيرهء شاهزادهء مؤيد الدوله كه تلگرافچى مشهد است بود . وقت عصر ، عبد اللّه خان سرهنگ قراگوزلو و بعد از آن ميرزا ابو القاسم نامى كه سيدى وجيه و مليح و بسيار معقول و نجيب ، پسر حاجى ميرزا ابو الحسن خان قندهارى ، امين آستانهء مقدسه است ، و سيد عموزاده\r\n\r\n","description":"","footnote":"","page_name":" 165 ","page_number":199},
  {"content":"\r\n\r\nو داماد او و ميرزا عباس وكيل انگليس آمدند . حاجى ميرزا حسن تاجر ، پسر حاجى محمد رضاى معروف مشهدى هم با آنها بود و آواز بسيار خوبى مىخواند ساعتى هم با آنها خوش بوديم .\r\n\r\nروز جمعهء اين هفته\r\nرا هم باز با ميرزا حيدر على رفتيم به خواجه ربيع و در باغ مال‌آباد ، ملكى ميرزا على محمد پسر مستشار الملك ، نهار خورديم . ميرزا حيدر على خان مهمان من بود و هم در آن روز دويست تومان قيمت خانهء ميرزا رضا را به موجب تلگراف ميرزا سليم ، تحويل ميرزا حيدر على خان داده قبض از او گرفتم كه حواله كند طهران ، به ميرزا سليم بدهند كه به ميرزا رضا بدهد ، قبالهء خانه را بگيرد .\r\nامروز هم شنبهء چهاردهم بود . نوشتجاتى به جناب نصير الدوله نوشته دو نمونه سنگ و خاك معدن نقرهء صفىآباد ، ميان ولايت مشهد ، نزد ميرپنجه فرستادم كه با چاپار بفرستد . كاغذى هم در باب اضافه مواجبم برحسب معهود به مستشار نوشتم ، و نوشتم كه سه‌شنبهء هفدهم روانهء قائن مىشوم . كاغذى هم به مخبر الدوله نوشته قبض مواجب هذا السنه اودئيل را هم از بابت خمسه و قم در جوف آن نزد حاجى اسمعيل صراف طهرانى فرستادم كه بفرستد . عصر رفتم تلگرافخانه . حاجى سيد ابو الحسن خان ، امين آستانه آنجا آمد . خيلى صحبت كرديم . سيد جليل و صاحب فيض . بيچاره دو سال است چشمهايش بواسطهء نزول كور شده ، با وصف اين مشغول درس و مباحثه است . وعده كردم فردا به منزلش كه در صحن جديد است بروم .\r\nيكشنبهء پانزدهم . صبح رفتم منزل حاجى سيد ابو الحسن خان در بالا خانهء صحن نو . تا وقت نهار آنجا بودم . از آنجا به منزل آمده ، دو نفر مهمان رسيدند . نهار خورديم ، خوابيديم . عصر كاهو خورديم . چند روز بود درد دل بهمرسانيده بودم ، شدت كرد . اول شب قدرى سكنجبين و آب گرم و نمك خوردم قى كردم بهتر شدم . شام نخورده خوابيدم .\r\n\r\n","description":"","footnote":"","page_name":" 166 ","page_number":200},
  {"content":"\r\n\r\nدوشنبهء شانزدهم . صبح برخاسته قدرى زنيان با نبات صفوف « 1 » كرده به حمام رفتم . رنگ و حنا بسته خوابيدم . خيلى كسل بودم . وقت نهار منزل آمدم . ميرزا محمد على منشىباشى ، آقا عبد الكريم ناظر ، ميرزا محمد خان كاشى آمدند ، مدتى بودند رفتند . آقا عبد الكريم سه قطعه كبك با دو نان شيرمال فرستاد . براى نقل و مكان فردا شب نگاه داشتم . نهار ، پنير و سكنجبين و نعناع خورده خوابيدم . عصر برخاستم حالم بهترك بود .\r\nبه حرم مشرف شدم ، نماز كرده رفتم تلگرافخانه . تلگرافى از ميرزا سليم رسيده بود به سرتيپ كه از من اذن بگيرد شاهزاده خانم به مشهد بيايند .\r\nجواب دادم ، فردا به قائن مىروم و معلوم نيست از آنجا به كجا خواهم رفت ، به سيستان و افغانستان احتمال مىرود . اگر به مشهد برگشتم تكليف را مىگويم حالا آمدن آنها بيمعنى است . البته نيايند . دويست تومان پول خانه را هم به سرتيپ دادم ، برات تجارتى براى شما فرستاد . خانه را بخر ، قباله بگير ، با خانه به تصرف حسين بدهيد . تلگرافى هم به مخبر الدوله كردم كه قبوض مواجب هذه السنه اودئيل را ديروز با چاپار فرستادم . ماهى بيست تومان ماهانهء خانه را بدهند قبض به مهر حسين بگيرند . از آنجا رفتم منزل متولىباشى خداحافظ براى سفر قائن كرده ، مغرب به منزل آمدم .\r\nسه‌شنبهء هفدهم . از صبح تا شام منتظر بودم حاجى كاظم خان بيايد قرار رفتن قاين را بدهيم . هيچ از منزل بيرون نرفتم . درد دلى كه چند روز بود عارض شده ، امروز شدت كرد . ميرزا عليرضاى طبيب آمد . دواى قى داد . تخم شبيت ، تخم ترب ، سكنجبين ، آب گرم خوردم اثر كاملى نكرد . همان دوا قى شد .\r\nعصر درد دل شدت كرد . شب باز دواى قى خوردم . قى كردم . قدرى آسوده شده خوابيدم . امروز جناب متولىباشى تعليقه نوشتند كه دو هزار و هفتصد تومان از مال الاجارهء موقوفه ، نزد عماد الملك حاكم طبس مانده است و نايب اكبر كه محصل اوست معطل كرده است . او را بگيرم .\r\n\r\n\r\n","description":"","footnote":"\r\n( 1 ) - صفوف بر وزن وصول . ظاهرا آن را جمع صاف آورده است .\r\n","page_name":" 167 ","page_number":201},
  {"content":"\r\n\r\nروز چهارشنبهء هيجدهم . صبح درد دل شدت كرد . ميرزا عليرضا نسخه داد . دو سير سركه هشت مثقال نبات خوردم . بعد از يك ساعت بلغم لزج غليظى مثل سفيدى تخم‌مرغ پخته قى كردم . بعد از ساعت ديگر بهتر شدم .\r\nغذا آش شبيت و سكنجبين خوردم . هنوز باز درد دل باقى است ولى بهتر است .\r\nعصر نواب و الا احضارم كردند . رفتم . پرسيدند چند روز است شما را نديدم .\r\nعرض كردم بواسطهء اين درد دل بود . احوالپرسى از سبب و تفصيل معالجه كردند ، نقل كردم . خيلى صحبت از هرجائى گذشت . شرحى در باب قدغن ترياك كشيدن به ميان آوردند . عرض كردم اين‌طور قدغن‌ها فايده ندارد . فرمودند به ما از طهران اينطور نوشتند . بعد تفصيلى براى علاج اين كار عرض كردم .\r\nخيلى پسنديدند . فرمودند : اين تفصيل را بنويسيد ، به طهران بفرستم . بعد پرسيدند متولىباشى را اين روزها ديده‌اى ؟ عرض كردم : بلى ! پريروز ديدم . تعليقه هم براى من فرستاده‌اند كه مال الاجارهء سركاريرا از عماد الملك بگيرم . تعليقه را هم دادم ملاحظه كردند . فرمودند بسيار خوب مأموريت بانعمتى است و البته لازم است و اگر شما مراجعت كنيد و اين پول وصول نشود ، ديگر وصول نمىشود .\r\nعرض كردم : وقت رفتن به قاين كه مجال رفتن به طبس نيست . از گوناباد آدم مىفرستم . اگر در مدت توقف من به قائن پول را فرستاد خوب و الا اگر مرخص مىفرمائيد در مراجعت از قاين از راه طبس مىآيم و قلع اين ماده را مىكنم . فرمودند : بسيار خوب . البته اينطور بكنيد . قريب به غروب از خدمت شاهزاده مرخص و به منزل آمدم . حاجى كاظم خان آمد . قرار داد ، فردا صبح يابوئى كه خريده است براى بنه بيارد ، اسباب آنها را بخريم . پس‌فردا كه جمعه است عصر بيرون برويم .\r\n\r\nروز پنج‌شنبهء نوزدهم .\r\nصبح برخاستم ، ديدم هنوز آثار درد دل باقى است . ميرزا عليرضا آمد باز تجويز سركه و نبات كرد . به دستور روز گذشته\r\n\r\n","description":"","footnote":"","page_name":" 168 ","page_number":202},
  {"content":"\r\n\r\nخوردم ، قى كردم . عصر رفتم تلگرافخانه . ديدم ميرزا سليم تلگراف كرده است به سرتيپ ، كه والدهء ميرزا حسين خان نذر كرده و مىگويد آمدن ما به مشهد دخلى به بودن و به نبودن شما ندارد . يك ماهه مىآئيم و برمىگرديم و حتما مىآيند . جواب نوشتم كه نذر شما و زيارت شما موقوف به اذن من است و اذن نمىدهم البته نيائيد ، و الا زوار هارون خواهيد بود .\r\nتلگرافى هم به حسين كردم كه از قائن محمد جعفر را مىفرستم شما را به مشهد بياورد ، حالا تأمل داشته باشيد . شب به منزل آمدم . درد دل بطورى شدت كرد كه مشرف به هلاك شدم . صبح ميرزا عليرضا را خواستم . آمد ، نسخهء اماله داد .\r\n\r\nروز جمعهء بيستم .\r\nصبح ميرزا عليرضا آمد ، نسخهء دوا و اماله داد .\r\nدوا خوردم . عصر اماله كردم . شب بهتر شدم .\r\n\r\nروز شنبهء بيست و يكم .\r\nباز به ريشهء ختمى و بارهنگ و روغن بادام و امساك گذراندم . كم‌كم درد فم معده نزول به اسافل كرد .\r\n\r\nروز يكشنبهء بيست و دويم .\r\nصبح معلوم شد ، ميرزا على رضا ناخوش شده ، نتوانست بيايد مرا ببيند . براى نهار متحير شدم . استخاره كردم نان خشك و دوغ خوب آمد ، خوردم و خيلى منفعت كرد . عصر رفتم خدمت نواب و الا .\r\nآن روز تعليقه از حضرت اجل و نصير الدوله مبنى بر كمال تمجيد از خدمات تربت و تأكيد به رفتن قائن رسيده بود . خدمت نواب و الا دادم تأكيد فرمودند به رفتن قائن . قرار شد پس‌فردا كه سه‌شنبهء بيست و چهارم است حركت كنم .\r\nحكيم انگليسى كه از يك پا عاجز بود ، آمد خدمت نواب و الا و يك شخص مريض را كه دستش معيوب شده بود آورد كه از سوء معالجهء اطباى اين شهر اينطور شده ميرزا مصطفى حكيم حافظ الصحه آنجا حاضر بود . حكيم انگليسى در حضور نواب و الا به او گفت : تو حكيمى ؟ گفت : بلى ! گفت : تو گه خوردى كه حكيم شدى . اين چرا اينطور شده و خيلى فضاحى كرد . من دلايل بيگناهى ميرزا مصطفى را بيان مىكردم ، حكيم انگليسى گفت : تو هم از اينها\r\n\r\n","description":"","footnote":"","page_name":" 169 ","page_number":203},
  {"content":"\r\n\r\nرشوه گرفته ، حمايت مىكنى گفتم : تو مرا نمىشناسى و حق ندارى با من اينطور بىادبانه تكلم كنى . من فرنگستان را ديده‌ام . كسى اينطور بىادبانه در مجلس همچو شاهزاده تكلم نمىكند . گفت : من از شما عذر مىخواهم و بعد قدرى انگليسى با من حرف زد و عذرخواهى كرد و از شاهزاده عذرخواهى كرد . مراجعت كرده به منزل آمديم . تلگرافى از ميرزا سليم رسيده بود كه معاملهء خانهء ميرزا رضا نشد . پول مرا پس بدهند . صد و هفتاد تومان آن را پس گرفتم . سى تومان باقى ماند كه فردا بدهند .\r\n\r\nروز دوشنبهء بيست و سيم .\r\nصبح برخاسته ، فرستادم حاجى كاظم خان آمد . يابوهاى بنه را آوردند . تهيهء حركت فردا را ديدم . عصر منزل ميرپنجه رفتم . مغرب به ديدن اعتماد السلطنه « 1 » كه تازه آمده بود رفتم . دو ساعتى شب به منزل آمدم . امروز كاغذى از جهاندار ميرزا « 2 » سلطان حسين آورد كه شاهزاده خانم به مشهد مىخواهد بيايد . من هم با او مىآيم . جواب تلگراف كردم كه مكرر گفته‌ام ، اين حركت حالا بيمعنى است از قائن آدم و پول و مال مىفرستم به قاعده بيايند .\r\n\r\nحركت از مشهد به سمت قائن روز سه‌شنبهء بيست و چهارم\r\n. صبح ميرزا مصطفى طبيب حافظ الصحه چهار مثقال يدوردو پتاس يك مثقال دواى شيرين جوش ، سيزده نخود اپيكا - براى من فرستاد . هشت هزار قيمت يدور را كه نوشته بود دادم . بعد آدم فرستادم سى تومان كه از بابت دويست تومان در تلگرافخانه مانده بود گرفتند آوردند .\r\nبعد رفتم خدمت نواب و الا تعليقه كه از حضرت اجل در باب جنس سيستان و\r\n\r\n\r\n","description":"","footnote":"\r\n( 1 ) - محمد حسن خان اعتماد السلطنه پسر حاج عليخان مقدم مراغه‌اى حاجب الدوله ( 1259 - 1313 ه . ق ) مترجم و مؤلف معروف زمان ناصر الدين شاه ، روزنامه‌خوان شاه بود\r\n( 2 ) - برادرزن ميرزا خانلر خان و پسر جهانگير ميرزا دولتشاه\r\n","page_name":" 170 ","page_number":204},
  {"content":"\r\n\r\nتكليف من رسيده بود دادند ديدم و صورت آن را نوشتم دو رقم در باب قدغن ترياك كشيدن به مأموريت من به قائن و طبس صادر كردند و دادند و مرخص كردند .\r\nبه منزل برگشتم . نهار خورده به حرم مشرف شدم زيارت وداع كرده ، به منزل آمدم . پنجهزار به ميرزا اسمعيل زيارت‌نامه‌خوان دادم . يخدانها را با چادر كرباسى دوسرى كه عبد اللّه خان سرهنگ براى راه فرستاده بود دادم بردند منزل حاجى كاظم خان كه با شترها بار كرده روانه كند . سرتيپ تلگراف آمد منزل ما براى وداع . دو ساعت به غروب مانده سوار شديم . وقت غروب به طرق رسيديم . آقا عبد الوهاب صاحب‌خانهء مشهد خواهش كرد كه با من به قائن بيايد و مشهدى على نام رفيق او را هم به نوكرى قبول كنم كه مواجب نخواهد ، با مال خودش بيايد و خدمت كند . گفتم عيب ندارد . حالا كه دو ساعتى شب است هنوز نرسيده‌اند . آقا عبد الوهاب و مشهدى على هم رسيدند .\r\n\r\nروز چهارشنبهء بيست و پنجم .\r\nصبح از طرق سوار شده دو ساعت به ظهر مانده به شريف‌آباد رسيديم . در چاپارخانه نهار خورده خوابيدم خواب كاملى كردم . عصر برخاسته به حمام رفتم حمام خوبى بود . بيرون آمدم چاى خوردم . الحمد اللّه حالت خوبى بهمرسيد . قصهء ضعيفهء درجزى را در حاشيهء بيهقى نوشتم . شب شد و هنوز حاجى كاظم خان نيامده است . پسرهء طبسى نيامد .\r\n\r\nروز پنجشنبهء بيست و ششم .\r\nصبح از شريف‌آباد سوار شده در رباط سفيد نهار خورده سه ساعت به مغرب مانده به فخرآباد رسيديم . ده ساعت و نيم در راه بوديم كه يك ساعت براى نهار معطل شديم . نه ساعت و نيم راه رفتيم .\r\nالبته ده فرسخ است . اينجا مهمان فخرآباديها بوديم . براى اينكه صد تومان و كسرى براى آنها تخفيف ابدى گرفته ، بىهيچ طمعى بودم ، و امشب هم باز براى چهل و پنج تومان باقى گذشتهء آنها سفارش‌نامه به مستشار الملك نوشتم ، دادم به آقا سيد احمد كه ريش‌سفيد و يكى از ملاك اينجاست . به اين جهت به اصرار مهمانم كردند . امشب هم حاجى كاظم خان نيامد .\r\n\r\n","description":"","footnote":"","page_name":" 171 ","page_number":205},
  {"content":"\r\n\r\nروز جمعهء بيست و هفتم . از فخرآباد سوار شده ، نهار در آب - انبارى كه اول جلگهء تربت ، دو فرسخى شهر است خورده ، ظهر به تربت رسيديم در باغ‌نظر كه منزل دار الحكومهء تربت است پياده شديم . ميرزا محمد على قائنى كه نايب الحكومهء تربت است ، چهار كله‌قند ، دو گروانكه « 1 » چاى ، منزل مباركى فرستاد و خرج كارخانه و طويله را هم آدم فرستاد دادند . اطاق فرش كردند . خودش هم به ديدن آمد . انسانيت كرد ، عصر صدر العلما آمد . شب را تنها بودم .\r\n\r\nروز شنبهء بيست و هشتم .\r\nصبح در تربت ماندم به انتظار حاجى كاظم خان ، اول روز به حمام رفتم ، بيرون آمدم ، آخوند ملا عبد الجواد آمد مدتى نشست . كاغذهاى تهران را داد رفت . مشغول عرايض تهران شدم . جواب تعليقهء حضرت اشرف و جناب نصير الدوله را نوشتم . عصر ميرزا محمد حسين مستوفى تربت ، چهار كله‌قند ، منزل مباركى فرستاد . بعد من رفتم ببازديد ميرزا محمد على نايب الحكومه . پاكت عرايض تهران و مشهد را با عرايض علماى تربت كه در باب حكومت تربت به حضرت اجل و مستشار الملك نوشته بودند ، دادم به ميرزا محمد على كه با سوارهء مخصوص به مشهد بفرستد ، مغرب به منزل آمدم . حاجى محمد حسين آمد كه بتوسط محمد خان سركرده در سفر سابق چهل تومان وعده كرده بودم براى شما بدهم كه مرا با مقصرين به مشهد نفرستيد . نوزده تومان آن را به او دادم كه به شما بدهد . داده است يا نه ؟\r\nگفتم نداده است . بعد ميرزا محمد حسين آمد . او هم گفت . محمد خان خودش به من گفت كه از چهل تومان حاجى محمد حسين نوزده تومان داد و من به فلانكس دادم . بيست و يك تومان باقى است و مرا در خجالت گذاشته است . من گفتم . مىگويم البته ندهد . حالا كه محمد خان اينجا نيست . و معلوم مىشود اينجا مداخل براى خودش به اسم من كرده است .\r\n\r\n\r\n","description":"","footnote":"\r\n( 1 ) - گروانكه يا گيروانكه پانصد گرم است كه فقط در مورد وزن و بسته‌بندى چاى استعمال مىشد .\r\n","page_name":" 172 ","page_number":206},
  {"content":"\r\n\r\nميرزا محمد حسين نشسته است ، ببينم چه مىگويد . حرفهاى ميرزا محمد حسين را گوش دادم . شرحى از بىحالى ميرزا محمد على در حكومت تربت گفت و راست مىگفت . خود ميرزا محمد على چندان عرضه ندارد ، بعلاوه يك نايب ، محمد على نامى با پنج فراش ، شاهزاده همراه او كرده است كه مثلا فراش‌باشى حكومت باشد . ولى مىآيد در مجلس حكومت مىنشيند و در محاكمات او بيشتر حكم مىكند . حكم او نافذتر است اعتنائى به ميرزا محمد على ندارد . ميرزا محمد على هم تمكين دارد .\r\n\r\nروز يكشنبهء بيست و نهم .\r\nصبح حاجى كاظم خان آمد . بنه را با شترها فرستاده بود به مزار بورياباد كه يك فرسخى شهر و سر راه قائن است .\r\nميرمحمد ولى خان هم با او آمد ، دستخطى از سركار و الا آورد كه او را به من سپرده‌اند با خود به قائن ببرم ، كارش را صورت بدهم ، با خودم به مشهد برگردانم . فرستادم محمد حسين بيك نايب محمد خان سركرده را آوردند .\r\nقدرى ضرب زدم كه نوزده تومان به اسم من از حاجى محمد حسين گرفته‌ايد .\r\nخواست ماست‌مالى بكند ، قبول نكردم . نوزده تومان را گفتم از او گرفتند .\r\nظهر نهار خوردم ، خوابيدم ، بيدار شدم .\r\nمعلوم شد حسينعلى آبدار و نصر اللّه فراش گريخته‌اند . مىخواستيم برويم گردش ، براى گريختن آنها موقوف كردم و آنها را از ميرزا محمد على پيشكار تربت خواستم . فراشهاى حكومت عقب آنها رفتند . قريب غروب حسينعلى را گرفتند ، آوردند . چوب مفصلى به او زدم و حبس كردم ، الان در حبس است . يعقوب دلاك كه خاصه‌تراش و آبدار نظام الدوله بوده است ، در حمام خواهش كرده بود با من بيايد . گفتم او را آوردند . قرار دادم او آبدار باشد . نزديك غروب محمد خان سركرده از عقب سوار تركمان رفته بود ، آمد .\r\nبا چكمه منزل من پياده شد .\r\n\r\n","description":"","footnote":"","page_name":" 173 ","page_number":207},
  {"content":"\r\n\r\nشرحى در باب نوزده تومان معاذير گفت . به روى خود نياوردم و قبول كردم . تا مغرب نشست و رفت . گفتم . ده سوار حاضر كند با ما تا عمرانى كه خاك گوناباد است بيايند . حالا كه دو ساعتى شب است فرستاده بود كه شما صبح منتظر سوار نباشيد كه سوار در بورياباد سر راه شما حاضر خواهد بود . گفتم . بسيار خوب با يعقوب قدرى صحبت كردم . ظاهرا نوكر بامصرفى به نظر آمد . تا بعد باطنش چه بروز بدهد .\r\n\r\nروز دوشنبهء سلخ .\r\nصبح به حمام رفته بيرون آمدم و از تربت سوار شده به « مزار بورياباد » آمديم . حاجى كاظم خان و محمد ولى خان را برداشتم ، پنج سوار هم از سوارهء قرائى آنجا حاضر شدند ، روانه شديم . وقت نهار به قريهء « زرنوخ » خالصه كه در چهار فرسخى تربت است رسيديم . در باغى كه پهلوى رباط سرپوشيده است ، كنار نهرى ، سايهء بيدى نهار خورده ، راحت شديم . ميان روز قدرى گرم شد . عصر هوا خوب شد . قدرى سركشى به مالها كرديم . يابوهاى بنه زخم شده بودند . پالان آنها را مرمت كرديم . دو الاغ گفتم كرايه كردند تا « مهنه » به دو هزار كه قدرى از بار آنها را به آنها بار كرده ، يابوها راحت كنند ، تا اصلاح حال آنها بشود . نصر اللّه كه در تربت گريخته بود ، ديگر پيدا نشد و از شر او آسوده شدم .\r\n\r\nروز سه‌شنبهء غرهء جمادى الاولى .\r\nصبح زود از قريهء زرنوخ سوار شده در قريهء « مهنه » كه از محولات و تا زرنوخ چهار فرسخ است نهار خورده خوابيديم ، عصر يك ساعت به غروب مانده سوار شده ، چهار ساعت از شب رفته به رباط كمائى كه جز همان رباط سرپوشيده و يك آب‌انبار ، ديگر چيزى ندارد و در چهار فرسخى مهنه است ، رسيده شام خورديم و خوابيديم .\r\n\r\nروز چهارشنبهء دويم .\r\nصبح اول آفتاب از رباط كمائى سوار شده ، بعد از چهار ساعت به قريهء عمرانى كه نصف آن ملك حاجى حسنعلى گوناباد و نصف ديگرش ملك عماد الملك و ديگران است ، رسيديم . آدم حاجى حسنعلى\r\n\r\n","description":"","footnote":"","page_name":" 174 ","page_number":208},
  {"content":"\r\n\r\nعباس نام به سفارش او آمد . گوسفند و ساير تداركات آورد . نهار خورديم خوابيديم . اين قريه داخل خاك گوناباد است .\r\nحاجى حسنعلى باعث آبادى آن شده است . جاى حاصل‌خيز بامنفعتى است و در ايام اغتشاش ، محل تاخت‌وتاز تركمان است . يك قلعه خرابه از قديم دارد و يك رباط آجرى . قلعهء جديدى هم ساخته‌اند كه بالفعل مسكون و رعيت‌نشين است . سوارهاى قرائى كه با من آمده بودند ، از آنجا مرخص كردم ، برگشتند .\r\nفردا سوار گونابادى به استقبال خواهد آمد .\r\n\r\nروز پنجشنبهء سيم .\r\nصبح از عمرانى سوار شده ، بعد از چهار ساعت به قريهء « دلوئى » كه متصل به شهر گوناباد و قريه يعنى قصبهء « جومند » كه دار الحكومهء گوناباد است رسيديم . دلوئى خانهء حاجى حسنعلى است . حاجى پنج نفر از سوارهء گوناباد را تا يك فرسخى به استقبال فرستاد . بعد از ورود نهار آوردند . پلو ، چلوكباب ، همه چيزش غير مأكول سواى نان و ماست كه خوب بود ، خورديم خوابيديم . عصر على اكبر خان پسر چهارده سالهء عماد الملك كه حاكم گوناباد است ، از قريهء جومند به ديدن آمد . شب هم آنجا ماند . جوانك خوشكل زرنگى است . به او گفتم غليان ترياك را قدغن كند و التزام بدهند كه تخلف نشود . گفت : فردا مىدهم . شب خيلى با او صحبت كردم . ميرزا محمود حكيم تربتى و حاجى هم بودند . خوش گذشت .\r\nاما غذاهاى حاجى خوردنى نبود . به غذاى روحانى آنشب قناعت كرديم .\r\n\r\nروز جمعهء چهارم .\r\nصبح برخاستيم ، چاى خورديم . به اتفاق على اكبر خان رفتيم بيرون قدرى راه رفتيم . به يك تكيه كه حاجى حسنعلى ساخته است ، يك اطاق آن مىگويند نظر كرده است حضرت مولاى متقيان در آنجا يك چلاقى را شفا داده . در يك گوشهء آن اطاق گودالى گذاشته‌اند كه مردم خاك آنجا را برمىدارند به اعتقاد اينكه خاك قدم حضرت است .\r\nاز آنجا به منزل آمديم . على اكبر خان ساعتى نشست توت آوردند ،\r\n\r\n","description":"","footnote":"","page_name":" 175 ","page_number":209},
  {"content":"\r\n\r\nباهم خورديم . بعد خداحافظ كرده رفت . ما هم وقت عصر رفتيم به بازديد على اكبر خان به قصبهء جومند . در باغ حاجى حسنعلى نشسته بود ، آنجا رفتيم .\r\nچند نفر از اهل آنجا هم آمدند . چاى خورديم . تا غروب نشستيم . از آنجا برخاسته رفتم به ارك كه منزل على اكبر خان بود ارك محكمى بود . ميرحسن خان جد عماد الملك ساخته است . خيلى محكم و مشتمل بر همه چيز بوده است .\r\nحالا خراب شده . يك عمارت آن باقى است كه على اكبر خان منزل داشت ، خودش با سه نفر نوكر . عماد الملك هيچ خرجى به او نمىدهد . خرجش را بعهدهء حاجى حسنعلى گذاشته ، طفلك خيلى در عسرت است . از آن قلعه چيزى كه برجاست همان منزل على اكبر خان است و برجى كه در درون قلعه است .\r\nوقت مغرب التزام قدغن قليان ترياك را از على اكبر خان و حاجى حسنعلى گرفته ، روانهء دلوئى شديم . شب باز در خانهء حاجى شام خورده ، خوابيديم .\r\n\r\nروز شنبهء پنجم .\r\nصبح برخاسته ، سوار شديم ، چهار ساعت از روز رفته به قريهء كاخك كه در چهار فرسخى و آخر خاك گوناباد است رسيديم .\r\nآنجا بقعه‌ايست از حضرت سلطان محمد ، برادر حضرت رضا سلام اللّه عليه .\r\nبسيار جاى باصفائى است و قصبهء معتبرى است . دو مسجد خوب و يك مدرسه دارد كه حاجى محمد حسين جد مرحوم حاجى كرباسى ساخته و موقوفات بر آنها قرار داده است اين قريه به قدر هزار خانواده رعيت دارد . در سر توليت بقعهء امامزاده ما بين ملا حسن و ميرزا اسمعيل نزاع است . حق با ميرزا اسمعيل بود . ملا حسن را ضرب زدم و منع كردم و تفصيل آنها را به شاهزادهء والى خراسان نوشتم .\r\n\r\nروز يكشنبهء ششم .\r\nصبح برخاسته ، توت آوردند ، خورديم جمعى كثير از زنهاى قريهء كاخك آمدند به شكايت از دست ملا حسن و تعدى نايب عبد الحسين آدم شاهزادهء والى ، كه براى عرض ملا حسن آمده ، بىاعتدالى كرده بود . آنها را اميدوارى داده ، سوار شدم چهار ساعت از روز گذشته\r\n\r\n","description":"","footnote":"","page_name":" 176 ","page_number":210},
  {"content":"\r\n\r\nرسيديم به قريهء دشت بياض كه از محال نيم بلوك و از اين طرف اول خاك قائن است . خانهء حاجى كاظم خان اينجاست . در باغى براى ما چادر زده بود . در اول ورود ، جناب آخوند ملا على خوراشادى كه از فحول علما و در اخلاق و انقطاع از دنيا و خوش‌خلقى و تواضع و بشاشت و زهد و ورع و طلاقت لسان و فصاحت كلام و غدو بت بيان ، وحيد عصر است ، به ديدن تشريف آورد .\r\nواقعا با اينكه سن ايشان البته قريب هشتاد و نود است ، ولى چنان صحبت مىدارد كه شخص از صحبت ايشان سير نمىشود . با اينحالت از دنيا به هيچ قناعت كرده ، همه اوضاعش بيست تومان نمىشود .\r\nمدتى نشستند و خيلى لذت از صحبت ايشان بردم . تشريف بردند ، نهار خورديم . حاجى خان تب كرد رفت به خانه خوابيد من هم خوابيدم ، برخاستم مشغول شدم به عرايض تهران در باب مغشوشى عمل گوناباد و قدغن ترياك در آنجا و جمع بستن حاجى ميرزا زمان خان بر املاك موقوفه ، نوشتم به شاهزاده و جناب مؤتمن الملك . و به ميرپنجه نيز نوشتم . وقت مغرب رفتم حاجى خان را ديدم ، بهتر است اما فردا نمىتواند حركت كند قرار شد فردا را بمانيم .\r\n\r\nروز دوشنبهء هفتم .\r\nصبح برخاستم . مشغول اتمام كاغذهاى تهران و مشهد شدم . كاغذى هم قشنگ به على اكبر خان حاكم گوناباد نوشته ، وقت نهار پاكت را بسته با يك سوار گونابادى فرستادم كه حاجى حسنعلى به مشهد بفرستد . بعد از آن نهار خورده ، به حمام رفتم . عصر بيرون آمدم و قصد داشتم بروم بازديد جناب آخوند ملا على كه منزلشان در دهى نيم‌فرسخى اينجاست .\r\nگفتند : آخوند آمده است در چادر منزل من نشسته است . آمدم منزل دو ساعت نشسته و خيلى صحبت داشتند . زياد لذت بردم معنى اخلاق و زهد و همه صفات كمال در ايشان جمع است . كاش همه علما خدمت ايشان تحصيل مىكردند .\r\nيكساعت به غروب مانده تشريف بردند . خيلى افسوس دارم كه\r\n\r\n","description":"","footnote":"","page_name":" 177 ","page_number":211},
  {"content":"\r\n\r\nزود از خدمت ايشان محروم مىشوم . اگرچه وعده فرمودند كه بيرجند تشريف بيارند ، تا چه مقدر باشد . وقت غروب فرستادم به احوالپرسى حاجى خان .\r\nمعلوم شد فردا هم نمىتواند حركت كند . در كمال اوقات‌تلخى قرار شد فردا هم بمانيم ، پس‌فردا در هرحال انشا اللّه مىرويم .\r\n\r\nروز سه‌شنبهء هشتم .\r\nصبح برخاسته ، قدرى سكنجبين خوردم كه صداع داشتم . بعد رفتم حاجى كاظم خان را ديدم . حالش سنگين است . تا چند روز ديگر هم نمىتواند حركت كند . بلكه اگر اينطور بىطبيب و دوا بماند خطر هم دارد . صلاح در اين ديدم كه من بروم بيرجند ، براى او طبيب و دوا بفرستم . همان ساعت گفتم اسب زين كردند . حاجى خان را وداع كردم .\r\nبيچاره گريه كرد ، دلم سوخت ، ناچار او را در بستر گذاشته روانه شدم .\r\nنيم‌فرسخى اينجا قريهء خضرى سر راه و منزل جناب آخوند ملا على آنجاست ، خدمتشان رسيدم . خانه‌اى دارد مثل خانهء حضرت نوح . اما تاريك . عرض كردم چرا درها يعنى آغشقهاى « 1 » اين اطاق را كه حالا پنجرهء كوچك دارد ، تمام باز نمىكنيد كه روشن شود ؟ فرمود خانه ملك من نيست و من هيچ شبى در اينجا نخوابيده‌ام مگر اينكه فردا عزم رحيل داشته‌ام و حالا قريب پنجاه سال است كه در همان بيغوله عمر گذرانيده‌اند . بر حالت ايشان تأسف خوردم .\r\nفرمود : نعمت ديگر هم داريم و آن تاخت‌وتاز تركمان است كه بايد هميشه تفنگى هم حاضر براى دفاع داشته باشيم .\r\nعمر را بسيار نفيس گذرانده‌ام و فرمود اسرائى كه در ميان تركمان هستند ، اقلا محل ترحم مردم مىشوند . من اسيرى هستم كه چون در نظر مردم احترام دارم ، دل كسى هم براى من نمىسوزد . گفتم : شما خود به اختيار اين اسيرى را بر خود قرار داده‌ايد . فرمود ، خير . من اسير محبتهاى اميرم .\r\nهروقت خواسته‌ام از اينجا هجرت كنم ، مرخص نكرده‌اند . گفتم . اثر محبت\r\n\r\n\r\n","description":"","footnote":"\r\n( 1 ) - آغشقه - يا آتشقه يا آتوشغه به معنى پنجره است .\r\n","page_name":" 178 ","page_number":212},
  {"content":"\r\n\r\nامير كجاست كه راضى شده است شما در اين ده خراب ميان عوام كالانعام در همچو بيغوله زندگى كنيد ؟ چرا شما را در بيرجند سكناى خوب مقرر نكرده است كه مردم از شما متفيض شوند و شما راحت‌تر از اين باشيد ؟ فرمود : من خود از قرب حكام دورى را خوشتر دارم . زيرا كه در نزديكى ارباب حوايج بيشتر توقع وساطت دارند ، ولدى الاظها ، اجابت را واجب مىدانم و مىشود كه براى حوايج مردم روزى ده بار به دار الحكومه بروم .\r\nاينطور كه شد موجب نقض عيش و اختلال امر حكومت آنها مىشود و كل بر بزرگان خواهم بود . اينجا دور است آسوده‌ترم . خلاصه اينقدر خوب صحبت‌ها داشتند و زياد ، كه از ضبط آن عاجزم . به اين سلاست و خوش - مزگى ملائى را نديدم صحبت بدارد ، و به اين فضل و قدس و زهد هم كسى را نديده‌ام . حسن ديگر كه دارند ، اخلاق خوش و بشاشت است . غالب زهاد معبس‌اند . اين مرد با احاطه و اطلاع كلى بر همه‌جا و همه‌كس و اينكه مىداند به هرجا برود بر همه علما تقدم خواهد داشت و همه‌كس منت دارد كه هرچه بخواهد بجان و دل نياز كند ، مع ذلك در اين بيغولهء عاريهء تنگ و تاريك چنان خوشحال است كه گوئى در جنات عدن زندگانى مىكند .\r\nسالى پنجاه ، شصت خروار غله از املاك مختص امير قائن وظيفه دارد ، به همان قناعت نموده ، لباس كرباسى مىپوشد و البته ساير معاشش هم از همين قرار است . يك وجب ملك و دينارى سرمايه ندارد . مكرر رجال دولت از قبيل مرحوم آصف الدوله و حسام السلطنه و غيره بر حال ايشان مطلع شده ، به منزل ايشان رفته‌اند ، و خواسته‌اند براى ايشان وظيفهء ديوانى برقرار كنند .\r\nگفته‌اند لازم نيست ، حالا كه امير قائن از ممر حلالى كفالت مرا مىكنند زايد بر اين را براى چه مىخواهم . تمام مايملك آخوند به بيست تومان نمىرسد .\r\nبر سعادت و عادت ايشان بسى رشگ و حسرت برده برخاستم ، دعاى سفر به گوشم خواندند ، تا بيرون در مشايعتم كردند .\r\n\r\n","description":"","footnote":"","page_name":" 179 ","page_number":213},
  {"content":"\r\n\r\nبه التماس ايشان را برگردانيده سوار شدم و به تعجيل رانده ، قريب به ظهر به قريهء دهشت كه در دو فرسخى است رسيديم . نهار خورده ، خوابيديم .\r\nچهار ساعت به غروب مانده سوار شديم . يك ساعت به غروب مانده به قريهء اسدآباد نوقاب كه در سه فرسخى است رسيده ، بيرون قلعه منزل كرديم . در آن قلعه چيزى پيدا نمىشد . به زحمت كاه و جو و قدرى روغن خريديم .\r\nشب‌گذارانى كرده خوابيديم .\r\n\r\nروز چهارشنبهء نهم .\r\nصبح از اسدآباد سوار شده ، چهار ساعت از\r\n\r\nروز گذشته\r\nبه شهر قائن رسيديم . مىگويند سه فرسخ است اما ما چهار ساعت آمديم يقينا چهار فرسخ است . در يك فرسخى شهر محمد حسين بيك پسر بزرگ حاجى كاظم خان آمد . قدرى با او صحبت كردم . احوال پرسيدم از سوارهء تركمان كه زير كوه را تاخته بود . گفت : ديروز خبرى رسيد كه در خاف يا جام باخرز آقا خان پسر يوسف خان هزاره ، آنها را بر هم زده گاو و استر را پس گرفته است . قريب شهر صفر على بيك نايب اصطبل توپخانه و بابا خان آدم سهام الدوله كه به بازديد اصطبل توپخانه آمده است ، به استقبال آمدند .\r\nآمديم به شهر . محمد ولى خان كه از اسدآباد جلو آمده ، خانهء احمد بيك نايب قائن را منزل معين كرده بود ، منزل كرديم . خود نايب ، بيرجند رفته اما حاجى كه از اقوام و نايب مناب اوست ، نهار حاضرى فرستاد و تهيهء شام ديد . خواهش كرد از خانه‌اش شام بيارند ، چون اهل اينجاها خوب طبخ نمىكنند .\r\nگفتم اسباب بيارند سيد آشپز خودمان بپزد و همين‌طور كردند .\r\nولى آنچه تهيه آوردند در آخر محمد حسين بيك قبض داد كه از بابت ماليات آنها پاى امير محسوب شود . بعد از نهار قدرى خوابيدم . بعد رفتم حمام ، بيرون آمدم ، آقا حاجى هم آمد . پيرمرد باچم‌وخمى است . رفتم مسجد جامع . مسجد باروحى است . جمشيد بهادر قارن قائنى در سنهء هفتصد و نود و شش ساخته . در زمان شاه سليمان صفوى تعمير شده . در اين سنوات هم\r\n\r\n","description":"","footnote":"","page_name":" 180 ","page_number":214},
  {"content":"\r\n\r\nتعميرى شده است . ولى مع ذلك ايوانش خيلى شكستها دارد .\r\nدر مسجد نماز كردم ، بيرون آمدم . پهلوى مسجد ، مدرسه‌ايست .\r\nدر زمان صفويه شخص رعيت قائنى ساخته موقوفاتى دارد كه به طلاب آنجا از سالى سيزده خروار تا به پنجاه من غله ، مراتب سواد و استعداد ، وظيفه مىرسد به قدر پنجاه شصت طلبه دارد . همه خوب تحصيل مىكنند و كار مىكنند .\r\nدر ايوان مدرسه نشستم . جمعى از طلاب جمع شدند . در ميانه يك بچه آخوندى بود به سن سيزده يا چهارده مكلف نبود . پرسيدم چه مىخوانى ؟ گفت :\r\nشرح لمعه را تمام كرده قوانين مىخوانم . خيلى زرنگ و حاضرجوابش ديدم . دو سه فقره از مقدمات و فقه از او پرسيدم ، خوب جواب داد معلوم شد خيلى خوب تحصيل كرده و مىكند . بسيار مستعد و حريص در تحصيل است .\r\nاسمش ملا محمد باقر « 1 » پسر ملا محمد حسن از اهل جازار از محال درخش قائن است . خيلى تازگى داشت به اين سن و اينطور باسواد و زرنگ و خوش‌سيما .\r\nتا غروب با او صحبت علمى كردم . مغرب به منزل آمدم .\r\nاما شهر قائن به قدر سه هزار خانه جمعيت دارد . اما به وضع دهات است باغستانهاى خوب خارج شهر دارد . ميان شهر خيلى كم‌درخت و خشك و خانه‌هاى پست رعيتى ، خشت و گلى ، مثل خانه‌هاى دهات دارد . اهلش هم\r\n\r\n\r\n","description":"","footnote":"\r\n( 1 ) - در سال 1333 شمسى كه نگارنده جهت مأموريت چند روزه به بيرجند رفته بود ، پسر ملا محمد باقر بنام حاج شيخ محمد حسين آيتى را ملاقات كرده از محضرشان درك فيض نمود . همين‌كه دريافتند اين بنده نوهء ميرزا خانلر خان هستم ، شرح مبسوطى نقل از پدرشان بيان داشتند . از جمله فرمودند : « پدرم هميشه مىگفت ما هرچه داريم از ميرزا خانلر خان داريم . اگر آن مساعدت را با من نكرده بودند موفق به ادامهء تحصيل نمىشدم » متأسفانه در روزنامهء كيهان مورخ 6 ديماه / 50 مطابق 8 ذيقعدهء 1391 ه . ق اعلام مجلس ختم مشار اليه را خوانده و بسيار متأسف شدم . در آن مجلس كه در مسجد شاه منعقد شد رفتم و فاتحه خواندم . روانش شاد باد .\r\n","page_name":" 181 ","page_number":215},
  {"content":"\r\n\r\nدهاتىمنش بدوضع و كريه المنظر و عوام كالانعام‌اند . اما فقير و مؤمن و بىشر مردمى هستند - فسق و فجور و شرارت نمىدانند . نايب آنجا احمد بيك نامى بيرجندى كه سالى دو سه ماه براى جمع كردن ماليات مىآيد و بعد از انجام امر ماليات مىرود به بيرجند . مردم آسوده‌اند و محاكمه بهم نمىرسد كه حاجت بنايب و حاكم بهمرسانند .\r\n\r\nروز پنجشنبهء دهم .\r\nصبح از شهر قائن سوار شده سه ساعت از روز رفته رسيديم به قريهء « خورماج » . هوا گرم شد ، ميان باغات آنجا پياده شديم در سايهء درختها كنار اصطلخ « 1 » آسوده شديم . نهار خورديم ، خوابيديم .\r\nجمعيتى از دخترها و بچه‌هاى ده دور من جمع شدند . نقل و شيرينى و پلو به آنها دادم تا عصر جمع بودند و هريك صحبتها از عالم خود داشتند .\r\nسه ساعت به غروب مانده به قريهء « روم » رسيديم . خارج از آبادى كنار رودخانه منزل كرديم . اين قريه به قدر شصت و هفتاد خانه رعيت دارد .\r\nاغلب گوسفند دارند ، زراعت آنها كم است . اما خوب زراعت مىكنند .\r\nرعيت خوب دارد . چندسال قبل زلزله قلعهء آنها را خراب كرده ، امير قائن صد تومان از خود داده تعمير كرده‌اند ولى حالا در بيرون قلعه مردم بسيار خانه ساخته‌اند .\r\nميان قلعه خالى است هواى آنجا خوب سرد است . حالا كه اول جوزا « 2 » ست من با يك شنل معتبر كه لباس زمستانى است سرما مىخورم و شب با يك لحاف نتوانستم بخوابم .\r\n\r\nروز جمعهء يازدهم .\r\nصبح از قريهء روم سوار شده سه ساعت از روز رفته به قريهء « سه‌ده » رسيديم . پياده شده در خانهء احمد بيك نايب ، كه خالى بود منزل كرديم . اين قريه خيلى آباد و بزرگ است - زياده از هزار خانوار رعيت دارد . اما اهلش ايلات هستند . قلعهء قديمى هم دارد . ميان قلعه رفتم هيچ سكنه نداشت ، مگر يك خانه ، پيرمردى بود كه از تكلم هم عاجز بود در\r\n\r\n\r\n","description":"","footnote":"\r\n( 1 ) - استخر\r\n( 2 ) - اول جوزا - اول خرداد است .\r\n","page_name":" 182 ","page_number":216},
  {"content":"\r\n\r\nميان خرابه پهلوى خانهء او ديدم يك درگاهى از خشت و گل مخروبه هست كه توى آن درگاه ، سه بند اسفند و دو تسبيح آويخته و چند چراغ‌موشى سياه شده ميان يك سوراخى گذاشته است . پرسيدم اين چيست ؟ پيرمرد گفت : اين مزار است . گفتم قبر كسى است ؟ گفت نه مزار است . گفتم مزار كسى است گفت نمىدانم .\r\nمن خادم اينجا هستم و از قديم گفته‌اند اينجا مزار است . زنها اينجا به زيارت مىآيند و چراغ و نذورات مىآورند . مقابل آن درگاه هم پيرمرد متولى ، باغچه درست كرده . سه بوته چغندر كشته بود . از اين معلوم مىشود كه نوع بشر بالفطره مايل به يك معبود و مقتدائى هستند اگرچه به جعل و اختراع خودشان باشد . خلاصه آنجا نهار خورده ، خوابيديم چهار ساعت به غروب مانده سوار شديم . مقارن غروب به قريهء « ساقى » رسيديم .\r\nاز اينجا تا بيرجند چهار يا بقولى پنج فرسخ است . محمد حسين بيك گفت . از اينجا من بايد پيش بروم . كاغذى به امير قائن نوشته از ورود خود اطلاع دادم . اين قريهء ساقى ، ميان دره و كوه واقع است . به قدر صد خانه رعيت دارد . جاى خوش‌هوائى است . با اينكه نسيم ندارد . بىبالاپوش نمىتوان نشست .\r\n\r\nروز شنبهء دوازدهم .\r\nصبح از ساقى سوار شده ، بعد از سه ساعت به قريهء « پستوك » رسيده نهار خورده ، خوابيديم . بعد از ظهر محمد حسين بيك از بيرجند مراجعت . گفت : حشمة الملك شكار رفته بود . در شكارگاه از آمدن شما مطلع شد . بسيار اظهار افسوس كرد كه چرا زودتر مطلع نشده . حالا عرض سلام رساند . قلمدان نداشت جواب بنويسد گفت : خواهش دارم امشب هم همين‌جا بمانيد فردا صبح بيرجند وارد شويد كه حاجى پرويز خان همشيره‌زادهء خود را به استقبال بفرستند و گفته است يك نفر آدم خودتان را امروز بفرستيد برود منزلهاى شهر را ببيند هريك را مىپسندد فرش كنند . گفتم : فردا كه وارد\r\n\r\n","description":"","footnote":"","page_name":" 183 ","page_number":217},
  {"content":"\r\n\r\nمىشويم اول به كلاته مىرويم . از آنجا مىفرستم منزل را فرش مىكنند . در اين قريه از سيدى جوياى فقرهء خزانه و گنجى كه شهرت دارد چندسال قبل در اين نواحى پيدا شده بود ، شدم . گفت : ما هم شنيديم كه در كلاتهء حسن رحمن يا على رحمان كه قريت به قريهء روم است چند خانه از زيرزمين شخص گوسفنددارى كه براى گوسفند خود دخمهء مىكند ، يافته به امير اطلاع دادند در اينجا گفتند چندين ديگ بزرگ و خم پول و چند خانه اسلحه بوده است و گفتند سرتيپ پسر امير رفت به آنجا و بعد معلوم نشد كه چه شد . اين قضيه در اين نواحى همه‌جا به همين ابهام مذكور است .\r\n\r\nورود بيرجند\r\n\r\nروز يكشنبهء سيزدهم .\r\nاول طلوع آفتاب از پستوك سوار شده بعد از سه ساعت وارد بيرجند شديم . يك فرسخ به شهر مانده امير قائن ، حاجى پرويز خان همشيره‌زادهء خود را كه از طرف پدر پسر حاجى رضا قلى خان و نوهء مير حسن خان طبسى است و حالا سرهنگ فوج قائن است . با دو يدك يراق طلا و بيست سى سوار به استقبال فرستاده بود ، رسيدند . با او صحبت‌كنان آمديم .\r\nمنزل را در شهر معين كرده بودند و امير گفته بود من از كلاته به شهر خواهم آمد براى ديدن . ولى من چون ديدم اينطور انسانيت و مهربانى كرده است يكسر رفتم به كلاته كه تقريبا نيم‌فرسخى از شهر گذشته ، به سمت دامنهء كوه باقران است . باغى است و عمارت مختصرى كه امير براى نشيمن خود اختيار و بنا كرده است . مدت دو ساعت آنجا نشستم . از هرجائى صحبت داشتم . بعد از صرف چاى و قهوه و غليان « 1 » به شهر مراجعت كرده ، در خانهء ميرزا محمد على مستوفى سابق قائن كه حالا امير به ميرزا عبد الخالق مستوفى حالا بخشيده ، و او آنجا ساكن بود منزل كرديم .\r\nاگرچه منزل ديگر هم در تكيه‌اى كه نواب والدهء امير ساخته است .\r\nبراى ما فرش كرده بودند و آنجا عاليتر و بهتر از خانهء ميرزا محمد على بود . ليكن\r\n\r\n\r\n","description":"","footnote":"\r\n( 1 ) - نويسنده در بعضى جاها غليان را با ق نوشته است\r\n","page_name":" 184 ","page_number":218},
  {"content":"\r\n\r\nچون خانهء ميرزا محمد على را به حكم امير ضبط كرده با منصبش به ميرزا عبد الخالق داده و اين ميرزا عبد الخالق سنى خرى و كرى است ، خواستم اين مردكهء منحوس از اين خانه كه ميرزا محمد على وقف حضرت سيد الشهداء ( ع ) هم كرده است ازاله شود و طورى بكنم كه ديگر اين مردكه را اينجا راه ندهند .\r\nاز ميرزا محمد على هم در سكون اين خانه اذن فحوا و شاهد حال و قطعى داشتم كه با من كمال دوستى دارد و از اين عمل من خيلى مشعوف مىشود . بعد از ساعتى كه در منزل نشستم ، حاجى پرويز خان و سايرين رفتند ، نهار آوردند ، از اندرون امير كه والدهء سرتيپ باشد . سه دورى پلو ، يك دورى كته چلو ، سه چار خورش و افشره و شربت زرشگ و حاضرىها .\r\nبعد از نهار حاجى عباس بيك پيشخدمت امير آمد . يك خوانچه انواع نقلها و يك مجموعه پنج كله‌قند روسى و يك طاقه شال ترمهء كشميرى قرمز سفيد ، منزل مباركى آورد . وقت عصر هم ميرزا شهاب كه منشى و نديم امير است با ميرزا عبد الخالق مستوفى و ساير ميرزاها و نايب بيرجند و احمد بيك نايب شهر قائن و كريم بيك ياور توپخانه و حاجى محمد حسن تاجر بيرجندى ديدن آمدند . آدم ميرزا عبد الخالق يك مجموعه ده كله‌قند يزدى ، منزل مباركى آورد . شب ، ديگر تازه نداشتيم . ساعت چهار شام از اندون والدهء سرتيپ ، مثل نهار آوردند . خورديم ، خوابيديم . هواى بسيار خوبى بود در بام خانه با يك لحاف راحت خوابيدم .\r\n\r\nروز دوشنبهء چهاردهم .\r\nصبح برخاسته به حمام رفتم . از حمام بيرون آمدم . حاجى عليرضا بيك صندوقدار امير آمده است از طرف امير به احوالپرسى و عذرخواهى از اينكه امير خواست منزل شما بيايد ، اسب هم حاضر كردند .\r\nحالش چون دوا مىخورد انقلابى پيدا كرد ، گفت البته امروز شما هم به حمام مىرويد ، از كسالت برآئيد ، فردا صبح خدمت شما مىرسد . جوابش تعارف كردم ، رفت . يك فراش خلوت هم كه اسمعيل كربلائى محمد است با چهار فراش ، متوكل خدمات من كرده‌اند . عصر امروز آقا سيد ابو تراب پسر مرحوم\r\n\r\n","description":"","footnote":"","page_name":" 185 ","page_number":219},
  {"content":"\r\n\r\nآقا سيد ابو طالب مجتهد قائن به ديدن من آمد . ده پانزده نفر طلاب و ملا با او بودند . آقا سيد ابو طالب امسال در راه مكه مرحوم شده . مىگويند از علماى معتبر و در اين‌جا خيلى مطاعيت داشته است .\r\nپسرش به سن بيست و چهار پنج سال است . باسواد است . مشغول تدريس هم هست . مريدهاى پدرش دورش را گرفته‌اند . خيلى محترم است .\r\nامير هم زياد مراقب تربيت و ترويجش هست . دو ساعتى نشسته ، قدرى صحبت كرديم ، رفتند . شب تنها به مطالعهء شرح مثنوى مرحوم حاجى سبزوارى مشغول بودم .\r\n\r\nروز سه‌شنبهء پانزدهم .\r\nصبح امير حشمة الملك از كلاته به شهر به منزل من آمدند . احكام دار الخلافه و والى خراسان را دادم خواندند .\r\nگفتند . در باب جنس سيستان سند معتبر دارم . مىدهم شما هم ببينيد . قدرى صحبت كرديم . از طرفين همه تعارف رسمى بود . دو ساعتى نشستند ، رفتند .\r\nاظهار كسالت مىكرد . پهلوى صورتش ورمى پيدا شده بود . ديگر تازه‌اى امروز نبود . عصر ميرزا بابا نام سيدى سبزوارى طبيب است آمد . مدتى نشست ، صحبت كرديم رفت . شب به صحبت با محمد وليخان و مطالعهء شرح مثنوى گذشت . امروز حاجى عبد اللّه نوكر محرم نواب والدهء امير يك مجموعه سه كله قند روسى و چاى و يك بره آورد ، از جانب نواب احوالپرسى و منزل مباركى گفت .\r\n\r\nروز چهارشنبهء شانزدهم .\r\nصبح برخاسته ، سوار شدم . رفتم به كلاته ، امير را ديدم . فرمايشات شفاهى حضرت اجل را ابلاغ كردم . گفت :\r\nمضايقه از واگذاشتن سيستان و بلكه قائن هم ندارم . مىروم تهران خدمت مىكنم و اين جنس سيستان را اگر من بخواهم اينطور يعنى بيست و دو هزار و پانصد خروار را بگيرم ، مردم مىروند به طرف افغان و من مقصر مىشوم . هركس را مأمور مىكنند برود بگيرد .\r\n\r\n","description":"","footnote":"","page_name":" 186 ","page_number":220},
  {"content":"\r\n\r\nو تكليف كرد كه شما برويد سيستان ملاحظه كنيد آنچه شما صلاح بدانيد من مجرى مىدارم . هرچه بازديد كنيد به تهران بنويسيد به من هم تصديق بدهيد . گفتم : من در اصل جمع جرح و تعديلى نمىكنم . در باب تسعير مضايقه ندارم بعضى تحقيقات كرده ، با شما قرار بدهم . بعد از گفتگوى زياد گفتم :\r\nشما صورت جمع و خرج جنس را كه قبول داريد ، بگوئيد بيارند من با آنصورتى كه به من داده‌اند موازنه كنم . هرمحلى اختلاف دارد مىگويم از ريش‌سفيد آنجا احضار كند پاره‌اى تحقيقات بشود تا ببينم تكليف چه خواهد بود . از آنجا برخاسته به كلاتهء عابدين كه نزديك به آنجاست ، منزل نواب رفتم . بيرون آبادى سر نهر چادرى زده بودند نشستم . اين كلاتهء عابدين مزرعه‌ايست كه امير به هشتصد تومان خريده سالى دويست خروار غله عايدى دارد . باغ مخروبه و بعضى عمارت گلى غير مرغوب هم دارد .\r\nنواب براى خوش‌هوائى آنجا آمده ، شير بز مىخورد . حاجى عبيد اللّه رفت اندرون احوالپرسى كرد ، برگشت . جواب تعارف آورد . افشرهء آب‌ليمو و يك دورى گز آوردند . قدرى افشره خورده برخاستم تا به شهر آمدم . نهار خورده ، خوابيدم . باقى روز و شب را تنها ، گاهى به مطالعهء شرح مثنوى ، گاهى به مهملات محمد ولى خان گذرانيدم .\r\n\r\nروز پنجشنبهء هفدهم .\r\nصبح برخاسته نجار خواستم آمد . يك تومان به او دادم رفت يك تخت بسازد براى ميان زيرزمين كه روى آن روزها بخوابم . محمد جعفر را هم فرستادم به احوال‌پرسى امير و نواب . امروز شنيدم كه شب گذشته تفنگدارى از كلاتهء امير آمده ، على نام فراش را كه در منزل ما براى خدمت گذاشته بودند ، گرفته كتك زده و برده است . جهتش هنوز معلوم نشده . دو سه ساعت از روز برآمده رفتم ببازديد حاجى پرويز خان همشيره‌زادهء امير . ساعتى آنجا بودم . دو سه كتاب از او به عاريه آوردم . وقت ظهر كربلائى محمد آمد كه مىخواهم به كلاته خدمت امير بروم ، كارى داريد ؟\r\n\r\n","description":"","footnote":"","page_name":" 187 ","page_number":221},
  {"content":"\r\n\r\nگفتم : از قول من احوال‌پرسى كن ، بعد بگو البته سركار امير اختيار نوكر و رعيت خود را دارند . هركه مقصر است تنبيه كنند ، مرا حرفى ، بلكه شفاعتى هم نيست . و ليكن نصف شب تفنگدار بيايد در منزل من فراش را بگيرد ، بزند ، كشان‌كشان ببرد ، از رسم و قاعدهء مهمان‌دارى دور است . يقين دارم امير اينطور نفرموده ، اين تفنگدار با اين فراش غرض داشته است .\r\nدر اين صورت از آن تفنگدار بايد مؤاخذه شود كه ديگران بعد از اين ، اينطور اسباب وحشت ساكنين اين منزل و هتك حرمت من نشوند ، رفت . وقت عصر رفتم حمام و بعد از آن به مسجد جامع نماز كرده ، رفتم به مدرسه در جائى نشستم طلاب جمع شدند مشغول صحبت شديم . از آن‌جا رفتم به بازديد آقا سيد ابو تراب پسر سيد ابو طالب مجتهد مرحوم . تا مغرب آنجا بودم . مراجعت به منزل كردم .\r\nديدم ميرزا عبد الخالق مستوفى آمده است كه شما چرا امروز كه از حمام بيرون آمده به تماشاى تكيه آمديد . من آنجا با ميرمعصوم خان نشسته بودم ، آنجا نيامديد ، بىخبر رفتيد . اين بىاعتنائى بود و ميرمعصوم خان از اين بابت گله مىكرد كه شما بىاعتنائى كرديد . گفتم : به ايشان بگوئيد من گمان كردم كه شما مايل ملاقات و معاشرت غربا نيستيد و الا ديدن مىآمديد يا مأذون به ملاقات من نبوده‌ايد .\r\nدر اين هردو صورت آمدن من پيش شما ، منافى با خيال شما و كل بر شما دانستم ، نيامدم . محمد ولى خان را گفتم . مخصوصا فردا برود همين‌طور از ميرمعصوم خان عذر بخواه كه همچو نداند ، من از روى كبر و تفرعن بىاعتنائى به او كردم . بعد از اين گفتگوها ميرزا عبد الخالق رفت . كربلائى محمد از كلاته آمد . گفت . خدمت امير رسيدم و پيغام شما را گفتم . امير فرمود به فلانكس سلام مرا برسان . بگو و اللّه من نگفته بودم تفنگدار بيايد از منزل شما على را بيارد . پيش خود اين حركت را كرده و بسيار ضرب به تفنگدار زدم .\r\n\r\n","description":"","footnote":"","page_name":" 188 ","page_number":222},
  {"content":"\r\n\r\nخواستم او را چوب بزنم ، شب جمعه بود شفاعت كردند . اگر صد نفر با تقصيرهاى بزرگ به منزل شما بيايند از هيچيك مؤاخذه نمىكنم . همين على تقصير بزرگى دارد . محض همين كه به منزل شما بوده ، از او گذشتم و او را خدمت شما فرستادم . شما خود از او بپرسيد تقصيرش چيست ، كه اگر پاى شما نمىبود ، بايد گوش و دماغ او را ببرم ، على را هم آورد . على گفت : بلى ! پيش از آمدن شما من تقصيرى كردم كه امير خبر نداشت و من خائف بودم و حالا بخاطر شما از اين خطر جستم . هرچه پرسيدم تقصيرت چه بود ، بروز نداد .\r\n\r\nروز جمعهء هجدهم .\r\nصبح ميرزا شهاب را خواستم . در باب افراد جمع و خرج جنس سيستان و اسناد جواب محمد ولى خان سفارش كردم كه از امير بگيرد بيارد . بعد بنا خواستم قرار تعمير حوض منزل را دادم كه فردا بيايد بسازد . بعد آقا سيد محمد نام كه از سادات « سيوجان » است آمد . فصلى با او در باب قنات وقفى آنجا حرف زدم . بعد تا عصر مشغول به كتاب نظامى بودم .\r\nعصر بيرون رفتم ، بر سر تلى كه در وسط شهر بيرجند است . تماشاى شهر كردم .\r\nاگرچه آباد جائى است ، به قدر پنجهزار خانه دارد ولى به وضع دهات و دكاكين و بازارش مثل دهات . خانه‌ها محقر و كثيف . اين شهر دو قنات دارد و همه خانه‌ها بايد با مشك از اين دو قنات آب ببرند . جاى بىآب و سبزهء خشكى است . خانه‌ها از دو طرف يك تل بزرگى ، در دامنهء تل بعضها فوق بعض واقع شده است . هوايش گرم و خشك است . آبش شور است . هواى شب خيلى خوب است ، روزش گرم مىشود . در خود بيرجند هيچ قسم ميوه نيست ، مگر اندكى توت ، قدرى درخت عناب . در كنار شهر سمت جنوب در سرزمينهاى زراعت گندم و جو هست . ميان شهر هم تك‌تك درخت توت و بيد هست ، اما كم . بسيار جاى خشك بىآب و سبزه‌ايست . يك خانهء عالى و عمارت خوب ندارد .\r\n\r\n","description":"","footnote":"","page_name":" 189 ","page_number":223},
  {"content":"\r\n\r\nمحمد حسين بيك پسر حاجى كاظم خان امروز رفت . كاغذى به حاجى خان نوشتم زود بيايد .\r\n\r\nروز شنبهء نوزدهم .\r\nوقت نهار ميرزا شهاب آمد . تعليقه‌جاتى از حضرت اجل ، خطاب به امير آورد كه در ماه ربيع الثانى نوشته بودند ، در باب جنس سيستان ، عنقريب ميرزا خانلر خان مىآيد قرارش را مىدهد و از امير پيغام آورده بود كه شما مأموريت داريد كه در جمع و خرج جنس ، جرح و تعديلى بكنيد ، و ديگر اينكه ما چه بايد به شما خدمت بكنيم . گفتم : مأموريت من همان است كه در احكام ديده‌ايد و نزد شماست در تسعير چهل و پنجهزار خروار به من اختيار تامه داده‌اند كه هرطور صلاح مىدانم قرار بدهم . ولى به مضمون عموماتى كه در احكام هست و فرمايشاتى كه هنگام مرخصى ، حضرت اجل بخودم مىفرمودند و اظهار وثوقى كه تا حالا فرموده ، و آنچه عرض كرده‌ام مقبول و مستحسن افتاده ، چنان مىدانم كه براى شما اسباب هرگونه خدمتى بتوانم بشوم . من كه آمدم قصدم خدمت و خيرخواهى براى شما بوده و هست و براى هرگونه خدمت شما حاضرم و اما اينكه شما چه بايد خدمت كنيد ، شما مرد بزرگى باشأنى هستيد هرقدر محبت كنيد عجب نيست .\r\nحاجى ميرزا زمان خان « 1 » به خدمت طبس آمد . منصب و شغل و محرميت او در دولت ، بيش از من نيست . عماد الملك هم از شما خيلى كمتر است .\r\nملاحظه كنيد ، هرطور عماد الملك بزرگى كرد ، شما هم بكنيد . بنقد ، من ، با كمال ادب و احترام قيمت چهل و پنجهزار خروار جنس سيستان را مىخواهم .\r\n\r\n\r\n","description":"","footnote":"\r\n( 1 ) - حاجى ميرزا زمان خان عموى فرخ خان امين الملك و بعد امين الدولهء غفارى كاشانى . در سال 3 - 1272 ق در سفر فرخ خان به اروپا سمت مستشارى او را داشت .\r\nدر سال 1275 ق كارپرداز اول ايران در مصر شد . در سالهاى 9 - 1278 ق كارپرداز اول بغداد بود و در حدود سال 1290 ق براى مميزى ماليات به خراسان مأمور گرديد .\r\n","page_name":" 190 ","page_number":224},
  {"content":"\r\n\r\nلطف مىكنيد مرخص مىشوم ، لطف نمىكنيد خدمت شما هستم . هرفرمايش ديگر هم داريد ، حاضرم .\r\nوقت عصر رفتم به كلاته تا غروب با امير نشسته صحبت كرديم .\r\nاخباريكه داشت گفت ، آخوندزاده را براى تحصيل اخبار افغانستان به هرات و قندهار فرستاده‌ام . او از هرات نوشته بود كه مستوفى الممالك و ميرآخور امير شيرعلى خان كه رفته بودند به كلات نصير پيش انگليس‌ها بىنيل به مقصود برگشته و در همه شهرهاى افغانستان جار كشيدند كه جهاد است با انگليس كه محققا امير شيرعلى خان با انگليس‌ها بر هم زده است .\r\nديگر از تهران هم خبرى كه داشت ، رفتن معتمد الملك « 1 » به مازندران به حكومت . شب به منزل مراجعت كردم . وقت خواب باران آمد . از بام به زير آمده در اطاق خوابيدم .\r\n\r\nروز يكشنبهء بيستم .\r\nصبح هوا ابر بود و طراوتى داشت . سوار شدم در اطراف و بازارهاى شهر بيرجند را تماشا كردم . تپهء بزرگى در وسط شهر است كه آبادى قديم همه در سمت جنوب تپه بوده . كم‌كم آبادى زياد شده ، در سمت شمال هم بازار و خانه‌ها بسيار ساخته‌اند . ولى همه خانه بايد با مشك و كوزه از قناتهاى ما بين شهر كه هردو در سمت جنوب تپه و در پاى تپه آفتابى مىشوند ، آب به خانه ببرند . در سمت شمال هم ميرزا محمد على مستوفى سابق قائن ، قناتى جارى كرده . كاروانسرا و حمام و تكيه و بازارى ساخته است . قناتش حالا آب بسيار كمى مىدهد ، آن هم شور . براى خوردن خوب نيست . به ساير شست‌وشوها مصرف مىشود . كاروانسرا و حمامش ، بعد از آنكه به دولت امير قائن ، خائن و فرارى شد ، باير و غيرمسكون افتاده است .\r\n\r\n\r\n","description":"","footnote":"\r\n( 1 ) - يحيى خان داراى القاب آجودان مخصوص ، معتمد الملك ، وزير مخصوص و مشير الدوله بود . برادر ميرزا حسين خان سپهسالار و شوهر چهارم عزة الدوله خواهر تنى ناصر الدين شاه بوده در سال 1294 به حكومت مازندران منصوب گرديد .\r\n","page_name":" 191 ","page_number":225},
  {"content":"\r\n\r\nبه هواى همان قنات او خيلى آبادى در سمت شمال شده است اما بازار و دكاكين قديم و جديد همه به وضع دهات است . بازار سرپوشيده ندارد . كنار كوچه‌ها اطاقهائيست يك در دارد . داخل كه مىشويد از هرمتاعى گذاشته مىفروشند . دو كاروانسراى تاجرنشين آباد هم بنظرم آمد . بعد از گردش به منزل آمدم . ديدم ميرزاهاى حشمة الملك آمده‌اند منزل من ، فردهاى جمع و خرج جنس سيستان را آورده بودند .\r\nقدرى ديدم و گفتگو كرديم . فردها ناتمام بود . گفتم : ببريد تمام كرده بياريد ، ميرزاها رفتند . ميرزا شهاب ماند . محرمانه گفت . ديروز پس از مراجعت شما از نزد امير ، خيلى از شما تعريف و تمجيد كرد و گفت ، خيلى ميل دارم كه همه‌روزه با فلان‌كس باشم . و جواب پيغام‌هاى سابق را پرسيد ، من آنچه شما گفته بوديد گفتم . گفت الان برو و به فلانكس بگو و از جانب من قسم‌ها ياد كن كه من كمال يگانگى و محبت را با شما بهم رسانيده‌ام ، و دلم مىخواهد كه به قدر قوه و مقدور به شما خدمتى بكنم كه لايق شأن شما باشد و مىخواهم بعد از اين كارهاى من در تهران با شما باشد و به قدر استطاعت براى خدمتگزارى به شما حاضرم و دريغ ندارم .\r\nاما فقرهء حاجى ميرزا زمان خان : اولا بضاعت يعنى تنخواه نقد من به قدر عماد الملك ندارم . ثانيا اين‌قدر مىدانم كه حاجى ميرزا زمان خان به قدر ده دوازده هزار تومان به عماد الملك نفع رساند . اما نمىدانم كه او به حاجى خان چه خدمت كرد . ديگر اينكه خدمتى كه من بتوانم بكنم ، مناسب مىدانم در آخر كار بكنم كه در اول موهم بعضى خيالات مىشود ، و بسيار تعارف كرد .\r\nمن هم از همين نمط تعارف و تقبل هرخدمتى كردم و در فقرهء حاجى ميرزا زمان خان گفتم او كارى كه براى عماد الملك كرد همين بود كه در تعديل جمعى بر دهاتش نيفزود ، و ده دوازده هزار تومان از طبس و عماد الملك به او رسيد . بعد گفت : در باب جنس سيستان ، خواهش امير اين است كه شما التفاتى بكنيد كه اين دو روزه كاغذ به تهران بنويسيد . گفتم : فردها را بسازند بيارند\r\n\r\n","description":"","footnote":"","page_name":" 192 ","page_number":226},
  {"content":"\r\n\r\nببينم امير چه خواهش دارند و ما به الاختلاف چقدر است تا بگويم كه راه‌كار چيست . ميرزا رفت . نهار خوردم ، خوابيدم ، عصر كريم بيك ، ياور توپخانه آمد ، قدرى صحبت كرده از پريشانى كار توپخانهء بيرجند قدرى گفت و راست گفت . خودم هم رفتم به توپخانه يكسر خراب بود و توپ‌ها بىحفاظ برابر آفتاب افتاده بود .\r\n\r\nروز دوشنبهء بيست و يكم .\r\nتازه‌اى نبود . عصر ميرزا شهاب آمد قدرى در باب جنس حرف زدم . باز فردها را نياورده بودند . گفتم . آنها را بيارند تا تكليف معلوم شود . در باب محمد ولى خان هم صحبت كرديم . تأكيد كردم تهيهء جواب دعاوى او را بكنند . دو كنيز بلوچ خواسته بودم . گفت امير نوشته از سيستان بيارند . وقت شام رفت . وعده كرد فردا صبح برود خدمت امير ، فردهاى جنس سيستان را تمام كرده ، سند جواب محمد ولى خان را هم گرفته بيارد . شب را قدرى به كتاب مشغول شدم . حالت خوشى نداشتم . شام نخورده خوابيدم .\r\n\r\nروز سه‌شنبهء بيست و دويم .\r\nصبح تنها از منزل به صحرا رفتم . خرمنى پاك مىكردند ، مال همشيرهء امير . وضع رعيتى آنجا را تماشا كردم . ملك خوبى دارند . اگر خشك‌سالى نشود ، تخمى بيست سى تخم عايد مىشود . تخم زراعت را از ميانهء رعيت و ارباب برمىدارند . گاو براى شخم زمين با رعيت است . ساير مخارج با ارباب . حاصل را ربع رعيت مىبرد باقى را ارباب .\r\nدر ميان اراضى زراعت ، كنار نهرها درختهاى عناب است هردرختى صاحبى دارد . درخت خوب تا دو تومان ارزش دارد . حاصل آن هفت هشت من عناب مىشود .\r\nاز يك من چهارده شاهى تا ده شاهى فروش مىرود كه پنج شش هزار مىشود .\r\nاز آنجا كه برگشتم ، جوانى را ديدم بر الاغى بندرى سوار بود . يك تفنگچى هم بر يابوئى سوار ، دنبال او مىرفت . پرسيدم ، گفتند على اكبر خان پسر امير\r\n\r\n","description":"","footnote":"","page_name":" 193 ","page_number":227},
  {"content":"\r\n\r\nاست ، به كلاته مىرفت . بعد از ظهر حمام رفتم . عصر ميرزا شهاب و چند نفرى آمدند . شب مشغول كتاب بودم .\r\n\r\nروز چهارشنبهء بيست و سيم .\r\nصبح به كلاتهء امير رفتم . آقا سيد عبد اللّه كه از آقايان سيستان است ، آنجا بود . دو سه ساعت با او و امير صحبت كردم . آنجا گفتم : مىخواهم به سيوجان كه مسكن سادات زيدى است بروم براى تحقيق حالت قنات وقفى آنها كه چه‌قدر خرج دارد . بلكه بنويسم از ديوان مرحمت شود . امير گفت : هروقت بخواهيد برويد ، هرچه لازم است حاضر مىكنم . گفتم : فردا مىروم . دو سه نفر مقنى و اهل بصيرت اين كار با من بايد باشند .\r\nسفارش كردند ، محمد رضا بيك نامى كه متصدى امر قنوات بيرجند است خبر كنند ، با دو سه نفر مقنى ، فردا پيش من حاضر باشند . مراجعت به شهر كرده ، نهار خورده ، خوابيدم . عصر باز ميرزا شهاب آمد با ميرزا مصطفى قلى و ميرزا عبد الخالق مستوفى امير ، و افراد جمع و خرج جنس سيستان را آوردند . با افرادى كه ميرزا محمد على داده بود ، مقابله كرديم . تقريبا چهارده هزار خروار تفاوت داشت كه ميرزا محمد على زياد جمع كرده بود . ما به - التفاوت را بيرون‌نويس كرديم . گفتم ميرزا مصطفى قلى ببرد پاك‌نويس كرده بيارد ، تا تكليف درست معلوم شود ، حضرات رفتند . به ميرزا شهاب سفارش كردم تعليقه « 1 » از جانب امير بنويسد كه ميرزا على درخشى با عيال محمد ولى خان به شهر بيايند كه امر آنها رسيدگى و قطع شود . شب باز به مطالعهء كتاب گذراندم .\r\n\r\nروز پنجشنبهء بيست و چهارم .\r\nصبح سوار شده روانهء سيوجان شدم .\r\nمحمد رضا بيك و آقا سيد محمد روضه‌خوان كه از همان سادات سيوجان است نيز همراه بودند . آدم‌هاى امير هم سه چهار نفر براى خدمت همراه بودند . يك فرسخى بيرجند مزرعه‌اى بود مسمى به اميرآباد ، كه مرحوم اسد اللّه خان\r\n\r\n\r\n","description":"","footnote":"\r\n( 1 ) - آنچه در حاشيهء نامه نويسند .\r\n","page_name":" 194 ","page_number":228},
  {"content":"\r\n\r\nآباد كرده . حالا امير به على اكبر خان پسرش بخشيده . على اكبر خان آنجا منزل دارد . اما خودش به شكار رفته بود . قنات خوبى دارد . سالى چهل خروار تخم مىكارد . حمام و يخچال و باغى هم دارد . از آنجا گذشتيم . بعد از چهار ساعت به قريهء سيوجان رسيديم . در راه حالت قنات را ملاحظه كردم .\r\nاز بيرجند تا آنجا كه چهار فرسخ است ، طول اين قنات است . از بيرجند تا دو فرسخ علامت چاه‌ها نمودار ، ولى مسدود است كه كسى خبر از زير آن ندارد . همين‌قدر مىدانند صد و پنجاه شصت ذرع عمق آن چاه‌ها بوده است . اما از دو فرسخى ، بعضى از چاه‌ها را كار كرده‌اند و آبش ديده مىشود و از يك فرسخ به سيوجان مانده ، همه‌جا معلوم الحال است . ولى تنقيهء كامل لازم دارد و مخارج تنقيهء كل قنات بهيچوجه معلوم نمىشود . اينقدر هست كه هرقدر كار بكنند مفيد خواهد بود . بالفعل ، به قدر نيم سنگ آب از قنات جارى است ، بسيارى از مزارع و اراضى سيوجان لم يزرع مانده است . سادات بيچاره بعسرت افتاده‌اند . در اين قريه هفتصد نفر از سادات موسوى كه جد آنها حضرت زيد ابن موسى ابن جعفر عليه السلام بوده و معروف به زيد النار است ، كه گويا وقت استيلاى بر جمعى از بنى عباس ، خانه‌هاى آنها را آتش زده ، مسمى به زيد النار شده است . مدفن خود آن حضرت « آفريز » قائن است .\r\nشخصى كه در اينجاها معروف به شاه اسفلار بوده است ، اين قنات را بر اين سادات وقف كرده ، حاصل اين آب و اراضى آن قريه بالسويه ميان رجال و نساء اين سادات قسمت مىشود . مىگويند ، سابق بر اين نفرى يك خروار و پنجاه من حاصل ، قسمت هرسرى مىشده است . حالا به نفرى پنج من رسيده است .\r\nخلاصه شب جمعه را در مسجد سيوجان مانديم . بسيار اصرار كردند به خانه برويم . چون مسجد جاى باصفائى بود . همانجا ماندم . همه سادات قريه آنجا جمع شدند . شب ، چهار نفر از آنها روضه خواندند همه زن و مرد آنها جمع شده تعزيه‌دارى و خيلى دعا كردند . بعد از روضه مردم رفتند . آقا سيد محمد\r\n\r\n","description":"","footnote":"","page_name":" 195 ","page_number":229},
  {"content":"\r\n\r\nو سه چهار نفر ديگر را نگاهداشتم با من شام خوردند ، رفتند . بالاى بام مسجد خوابيدم .\r\n\r\nروز جمعهء بيست و پنجم .\r\nصبح زود از سيوجان سوار شده ، در قريهء ، شمس‌آباد كه سر دو فرسخى است ، زردآلو خورديم . وقت نهار به شهر رسيده ، نهار خورديم . خوابيدم . عصر ميرزا شهاب آمد ، تا مغرب نشست ، خلوت شد . باز شرحى از فقرهء جنس و منظورات امير و استخراج از من كه چه خيال دارم و چه توقع دارم به ميان آورد . گفتم : همه اينها را مىدانم و مىتوانم .\r\nاما توقع خود را من نخواهم گفت . شما بايد بگوئيد از من چه مىخواهيد . و به ازاى آنچه مىخواهيد ، چه مىدهيد ، تا من ببينم تكليفم چيست .\r\nميرزا شهاب رفت . آدمى از امير آمد كه بر حسب وعده كه داده بوديد .\r\nفردا منتظرم . و تشريف بياريد سربند عمر شاه ، نهار بخوديم گفتم . بسيار خوب .\r\n\r\nروز شنبهء بيست و ششم .\r\nصبح حمام رفته . بيرون آمدم . سوار شده رفتم سربند عمر شاه . در سمت جنوب بيرجند كوهى است از مغرب به مشرق كشيده ، به قدر ده فرسخ كه مسمى است به كوه باقران . به علت اينكه چند نفر از اولاد حضرت باقر سلام اللّه عليه در آن كوه مدفونند . ميان دره‌ها و شعب اين كوه ، چشمه‌سار و اشجار و تك‌تك خانه‌هاى رعيتى بسيار است . در يكى از آن شعب كه محازى شهر بيرجند است و نيم فرسخ تا شهر مسافت دارد ، سدى بسته‌اند از قديم كه فاضل آب چشمه‌سارها آنجا جمع مىشود ، و به قدر حاجت به اراضى و زراعت شهر مىآيد ، و آن سد معروف است به بند عمر شاه .\r\nدر لب آب چادرى زده بودند . امير آنجا بود . نشستيم صحبت كرديم ، نهار خورديم . بعد از نهار چاى خوبى در منزل مالك آن مزرعه ، متصل به آنجا حاضر كرده بودند . آنجا رفتم ، قدرى دراز كشيدم ، خوابم نبرد ، برخاستم - ميان دره سربالا رفتم تا آخر دره . بعضى خانه‌ها و رعيت‌ها ديدم . چند نفر زن و بچه دور من جمع شدند . از وضع زندگانى آنها جويا شدم . تفصيل گفتند .\r\nبيچاره‌ها خيلى به عسرت مىگذرانند گفتند : مردهاى ما را مىبرند . براى\r\n\r\n","description":"","footnote":"","page_name":" 196 ","page_number":230},
  {"content":"\r\n\r\nامير سد جديدى مىسازند ، و روزى صد دينار اجرت به آنها مىدهند . كه سيصد دينار يا پنج شاهى رايج باشد و اگر نروند آنها را به ضرب و شتم مىبرند و اجرت نمىدهند . ضعيفه‌اى آمد يك كاسه آلوچه براى من آورد . ضعيفهء ديگر دو دانه خيار آورد . پول همراه نداشتم .\r\nدختر يكى و پسر ديگرى را همراه آوردم به منزل . دختر را يك هزار و پسر را يك پناه باد دادم ، رفتند - ضعيفهء ديگر از عقب آمد يك سبد زردآلو آورد . يك‌هزار هم به او دادم . ضعيفهء ديگر در همين سرمنزل ، قدرى آلوچه و خيار آورد ، يكهزار هم به او دادم . بعد نماز كردم ، آمدم به چادر امير چاى خورديم سوار شده ، امير به كلاته رفت و من به شهر آمدم . شب را به نوشتن روزنامه و كتاب مشغولم .\r\n\r\nروز يكشنبهء بيست و هفتم .\r\nصبح آقا سيد محمد روضه‌خوان سيوجان آمد با پسرش سيد احمد . بعضى صحبتها داشت . آخرش منجر به روضه شد روضه خواند . مدتى بود بعد رفت . كتاب ملهوف مرا گرفت كه بعضى چيزها از روى او بنويسد . عصر حاجى پرويز خان خواهرزادهء امير آمد . تا غروب نشست بعد رفت . شب به خمسهء نظامى مشغول بودم .\r\n\r\nروز دوشنبهء بيست و هشتم .\r\nبنا آمده بود حوض منزل را تعمير مىكرد .\r\nاغلب مشغول بنا بودم . وقت ظهر آدمى از امير آمد . يك كاسه گيلاس ، يك بره ، و يك قاليچهء درخشى آورد . عصر على اكبر خان ، پسر بزرگ امير به ديدن آمد . ساعتى نشست . قدرى صحبت داشتم . از صحبت و فهم گويا بىبهره بود . به هرجهت رفت . شب را باز به كتاب نظامى مشغول بودم .\r\n\r\nروز سه‌شنبهء بيست و نهم .\r\nصبح رفتم به كلاتهء امير . قدرى صحبت متفرقه داشتيم قرار قدغن ترياك را دادم . كاغذى از ميرزا على ، نايب درخش رسيد كه برحسب احضار ، شش روز ديگر با آقاى صدر مىآئيم . مراجعت كردم ، عصر ميرزا شهاب و چند نفرى آمدند . شب را باز به مطالعهء نظامى گذشت .\r\n\r\n","description":"","footnote":"","page_name":" 197 ","page_number":231},
  {"content":"\r\n\r\nروز چهارشنبهء غرهء جمادى الثانيه . صبح فرستادم آقا سيد محمد روضه خوان آمد . فقراتى به او گفتم از رسوم بد اين ولايت . گفت : از پيش خود با امير صحبت مىدارم ، براى شما خبر مىآورم . گفتم : منظور من هم همين است ، رفت . بعد از آن سيد ديگر از اهل سيوجان آمد . مدتى گفتگوى قنات را كرد ، رفت . عصر حاجى پرويز خان را ديدم در كنار باغ حياط منزل ما تفرج مىكند . تكليف كردم آمد چاى خورد . قدرى صحبت كرديم . رفت .\r\nشب باز به مطالعهء نظامى گذشت .\r\n\r\nروز پنجشنبهء دويم .\r\nمنزل بودم . بعد از ظهر رفتم حمام رنگ و حنا بستم . عصر سوار شده به مزارى كه در نيم‌فرسخى بيرجند است ، و معروف به درهء شيخان « 1 » ، رفتم . بقعه‌ايست يك صورت قبر و ضريح چوبى دارد . در\r\n\r\n\r\n","description":"","footnote":"\r\n( 1 ) - شهادت الحامد اللّه علوى در قهستان در حدود سنهء چهارصد هجرى\r\nدر تاريخ حسامى منظور است كه در عهد خلافت الطايع لله عبد الكريم عباسى و الحامد اللّه علوى با گروهى از مردمان خاندان خود كه معروف به باقريه بودند از يثرب به رى و از آنجا به خراسان آمده و در بعضى از نواحى خراسان متوطن گرديد . چندى نگذشت كه به طمع تأسيس دولتى علوى و برانداختن اساس دولت بنى العباس ، خروج كردند . چون اين خبر به طايع لله رسيد ، پسرش احمد را كه به القادر بالله ملقب بود و در آنوقت ايالت بر خراسان و ماورأ النهر داشت بفرمود لشگرى فراهم آورده به دفع آن طايفه قيام نمايد .\r\nالقادر بالله سپاهى انبوه برداشته بر سر آن جماعت رفت . الحامد لله تاب مقاومت نياورده ، روى به هزيمت نهادند .\r\nبعد مىنويسد : « بطور خلاصه اينكه » به جبال قهستان كشانده شده و در نزديكى چنشت پناهنده شدند . همه‌روزه با سپاه عباسى مقاتلت مىكردند و شب بدانكوه بازمىگشتند .\r\nدر اين جدال سيد حامد اللّه و دو فرزندش قاسم و عبد الجليل كشته شدند .\r\nسيد محمد كه ملقب به نقيب قائد آن قوم گرديد ، كشته‌گان را در غار نهاد و در آن را با سنگ و گل پوشاند . زنها و اطفال را از راه خور و خوزستان به عربستان فرستاد .\r\nسپس سيد محمد از شكافهاى كوه چنشت بيرون آمده راه فرار در پيش گرفت . عده‌اى از آنان به طرف قريهء بجد رفقند . سيد محمد با جمعى به طرف كوه‌پايهء بيدان و از آنجا به شعبى كه به درهء شيخان معروف شد آمدند . از گرمى هوا و خستگى و گرسنگى هريك به سايهء درختى پناه برده خوابيدند .\r\nدر اين حال سپاه دشمن برسيدند و جمله را از دم شمشير گذرانيدند مگر سيد محمد كه فرار كرده به درهء بند عمر شاه پناهنده شد و بر بالاى كوه برآمد . پس از چند روز جسد او را يافتند .\r\n« نقل از كتاب بهارستان در تاريخ و تراجم رجال قائنات و قهستان\r\nتأليف آقاى حاج شيخ محمد حسين آيتى صفحه 66 »\r\n","page_name":" 198 ","page_number":232},
  {"content":"\r\n\r\nلوح كاشى كه به ديوار بقعه نصب است ، نوشته‌اند كه در كتاب مزار ضبط كرده‌اند كه سيد حامد نامى از اولاد حضرت باقر سلام اللّه عليه ، با قشونى به اين حدود آمده بود . آن‌جناب را به امر خليفهء آن‌زمان اينجا محاصره كردند خودش با جمعى از اصحاب در كوه باقران مدفون است . سه هزار كس از اصحابش به اين دره آمدند . مخالفين با آنها دچار شده . جنگ كردند . هفتاد نفر از آنها در اينجا شهيد و مدفون شدند ، بقيه به اطراف قائنات متفرق شدند .\r\nاز آنجا سوار شده ، مقارن غروب به مزارى ديگر كه در كنار شهر بيرجند بالاى تپه واقع است آمده فاتحه خواندم ، قبرى است بر روى آن ايوانى ساخته‌اند . پيرزنى خادم آنجا است .\r\nگفت : صاحب اين قبر شيخ صادق و از اولاد حضرت كاظم عليه السلام است . كرامات از او نقل كرد . جمعى زنهاى بيرجند هم آنجا جمع بودند .\r\nمغرب از آنجا به منزل آمده ، شب را به كتاب مشغول بودم .\r\n\r\nروز جمعهء سيم .\r\nصبح امير فرستاد كه در چهار فرسخى قناتى جارى كرده‌ام . دو روزه به آنجا مىروم . چون آنجا منزل قابلى ندارد ، شما را زحمت ندادم . گفتم . اگر فرمايش مىكرديد ، با كمال خوشوقتى ملتزم خدمت شما مىشدم . بهترين منازل شرف خدمت شما است . امروز هم تازه‌اى نبود .\r\nشب را بلكه روز را هم به مطالعهء ديوان مرحوم وصال مشغول بودم .\r\n\r\nروز شنبهء چهارم .\r\nصبح رفتم به عيادت و هم بازديد ميرزا شهاب .\r\nدو ساعتى آنجا نشسته ، صحبت كرديم به منزل آمده ، نهار خوردم خوابيدم .\r\nعصر رفتم ببازديد على اكبر خان ، پسر بزرگ امير . مغرب به منزل آمده مشغول كتاب وصال شده‌ام .\r\n\r\nروز يكشنبهء پنجم .\r\nصبح آقا سيد محمد روضه‌خوان با كربلائى آقا ميرزاى سيوجانى آمدند ، روضه خواندند ، رفتند . عصر ، ميرزا شهاب با آقا سيد حسين نهى آمدند . قبالهء ملك « فخرود » را كه در سنهء « هفتاد و سه » ميرزا محمد\r\n\r\n","description":"","footnote":"","page_name":" 199 ","page_number":233},
  {"content":"\r\n\r\nعلى مستوفى قائنى در مشهد از محمد وليخان و عيالش خريده بود ، به سيصد و هشتاد و پنج تومان به مهر حاجى ميرزا حسن مرحوم مشهدى ، ، ابراز كردند .\r\nمحمد وليخان يك نوشته به تاريخ هفتاد و يك به مهر ابو تراب نامى در دست داشت كه ملك « فخرود » را من براى مير علم خان از محمد وليخان قباله گرفتم ، امير مرقوم فرمود قباله را لغو كنم . چون قباله حاضر نبود ، اين نوشته را دادم كه هروقت آن قباله ابراز شود ، باطل است . چون اين نوشته جواب قبالهء دو سال بعد را ، وآنگهى با اعتبار مهر حاجى ميرزا حسن نمىداد ، گفتم محمد وليخان اگر شرعا ثابت كرد كه اين قباله باطل و معامله فاسد است ، مالك فخرود خواهد بود ، و الا ادعاى او بيجاست . قرار به مرافعه شد . محمد وليخان مهلت خواست كه تعيين محل مرافعه را بنمايد . حضرات رفتند و من مشغول نظامى شده‌ام .\r\n\r\nروز دوشنبهء ششم .\r\nعصر رفتم به خانهء آقا سيد محمد روضه‌خوان .\r\nحاجى ملا على اصغر كه حالا مقدم بر ساير ملاهاى بيرجند است ، آنجا بود .\r\nروضه خواندند . مغرب به منزل برگشتم . كربلائى محمد ، آدم امير كه براى مهماندارى و انجام خدمات ما معين شده بود ، ديدم يك گوزچى و در واقع قراول من شده است . كسى را نمىگذارد به منزل من بيايد و اگر وقتى اتفاقا كسى را خواستم و آمد ، مىآيد پيش روى من مىايستد و هيچ غافل نمىشود ، همين كه آن شخص بيرون مىرفت ، از عقبش مىرفت و مىگفت صلاح شما نيست اينجا بيائيد . از جمله حاجى محمد حسين نام ، تاجر كرمانى بود كه من بعضى اجناس هم از او خواسته بودم ، ديگر جرئت نكرد پيش من بيايد ، و هر وقت به جائى مىرفتم ، اصرار داشت همراه من بيايد و متصل روبروى من بايستد ببيند من به مردم چه مىگويم يا مردم به من چه مىگويند ، و اگر آدمى از من ببازار و هرجا مىرفت ، البته يك فراش از عقب او روانه مىكرد ، جاسوس\r\n\r\n","description":"","footnote":"","page_name":" 200 ","page_number":234},
  {"content":"\r\n\r\nمانند . عقب هركس مىفرستادم ، التماس مىكردند و پيغام مىدادند كه ما از كربلائى محمد مىترسيم آنجا بيائيم .\r\nخلاصه ، ديدم نفس مرا تنك كرده و در حقيقت مرا محبوس محترم دارد . به او گفتم : براى مهماندارى ما همين فراشها كافى است . شما برويد بر سر كار و خدمتى كه پيش از آمدن من داشتى . گفت : چشم و رفت . بعد ميرزا شهاب را خواستم و شرح حالت و رفتار كربلائى محمد را به او گفتم كه به امير بگويد و او را از مهماندارى ما معاف كند . ميرزا شهاب رفت و شب را مشغول كتاب بودم .\r\n\r\nروز سه‌شنبهء هفتم .\r\nميرزا شهاب آمد و از طرف امير در باب حركات كربلائى محمد خيلى عذر خواست كه من هرگز راضى به اين حركات او نبوده و نيستم . او را قدغن كردم كه ديگر آنجا نباشد . هركسى را شما مىخواهيد ، احضار كنيد و هركسى ميل دارد ، پيش شما بيايد . اين‌روز و اين شب ديگر تازه‌اى نداشت اغلب به كتاب مشغول بودم .\r\n\r\nروز چهارشنبهء هشتم .\r\nهيچ بيرون نيامدم . عصر ميرزا شهاب و آقا سيد حسين نهى و دو سه نفر از سادات سيوجان آمدند . ميرزا شهاب كاغذى از سردار احمد خان حاكم شهر لاش و جوين كه به امير نوشته بود ، داد و گفت اخبار افغانستان است . ديدم نوشته است كه هشت هزار قشون انگليس آمده است شالكوت ، شش منزل قندهار . سى هزار بلوچ دور آنها جمع شده ، سوارى را روزى دو هزار و پياده را يكهزار پول مىدهند ، و حرف انگليسها با شيرعلى خان ، اينست كه به ما راه بده برويم به تركستان ، مقابل روسها و بلكه خودت قشون بردار با ما بيا . شيرعلى خان قبول نمىكند . انگليسها گفته‌اند پس اول با تو جنگ مىكنيم . او هم ساختهء جنگ شده است ، و پنجاه هزار قشون به قندهار فرستاده است . بعد ميرزا شهاب گفت : خواهش امير اين است كه در اين باب هم شما چيزى به دولت عرض كنيد كه اين سرحد را بىاحتياط نگذارند\r\n\r\n","description":"","footnote":"","page_name":" 201 ","page_number":235},
  {"content":"\r\n\r\nكه هم افغان با من دشمن است و هم انگليس . و بعد از جنگ انگليس و افغان هريك غالب شوند ، بعد از فراغ از آن كار ، صدمه‌اى هم به من و اين سرحد خواهند زد . گفتم : البته عرض مىكنم . باز قدرى وعده و نويد از قول امير گفت كه عرايض تهران را طورى بنويسيد كه اين جمع جنس سيستان درست بشود ، آقا سيد حسين را بفرستم برود . گفتم : بسيار خوب ، رفتند و من شب را ايضا مشغول كتاب بودم .\r\n\r\nروز پنجشنبهء نهم .\r\nصبح فرستادم عقب ميرزا شهاب كه هروقت مىخواهى به كلاتهء امير به روى مرا ببين و برو . گفته بود عصر مىروم . بعد آمد منزل من مدتى نشست ، صحبت كرديم . تكليف آخرى را در باب عمل جنس به او گفتم رفت . عصر هم به كلاته رفتم . امير را ديدم . قدرى صحبت از افغانستان و حالت آنجا و آمدن قشون انگليس به شالكوت داشتيم . شب مراجعت به منزل و مشغول كتاب بودم .\r\n\r\nروز جمعهء دهم .\r\nصبح آقا سيد حسين نهى آمد . قدرى صحبت داشت كه شما از امير چه تعارف مىخواهيد كه در باب جنس سيستان به او تصديق بدهيد . گفتم : در باب جنس ، هرچه جواب مىدهيد ، همان را به تهران مىنويسم تا چه حكم شود . اما تعارف هرچه شأن و انسانيت خود اوست .\r\nمن به طمع و اخاذى نيآمده‌ام . سيد رفت . عصر بازآمد . يك اسب خواست برود به كلاتهء امير . اسب به او دادم و خودم هم سوار شده رفتم بدره شيخان .\r\nاز آنجا به مزار كنار شهر . مغرب به منزل آمدم يك ساعت از شب رفته ، ميرزا شهاب آمد : تكليف آخرى امير را به او حالى كردم ، رفت كه فردا جواب صريح آخرى را بيارد ، نوشتجات تهران را بنويسم . بعد از آن شب را به كتاب گذراندم .\r\n\r\nروز شنبهء يازدهم .\r\nتازه‌اى نبود ، جز خوردن و خوابيدن و كتاب خواندن . مگر اينكه ملا محمد باقر جازارى كه او را در قائن ديده بودم آمد .\r\n\r\n","description":"","footnote":"","page_name":" 202 ","page_number":236},
  {"content":"\r\n\r\nروز يكشنبهء دوازدهم . صبح ميرزا شهاب آمد . قدرى صحبت داشتيم .\r\nقدرى محمد ولى خان از دعاوى خودش گفت . در باب عمل جنس پرسيدم آخر خيال امير چه شد ؟ گفت موكول كردند به آمدن حاجى كاظم خان و اين دو روزه مىآيد . در اين بين ملا محمد باقر آمد . به او گفتم : فردا بيا ، تو را ببرم خدمت امير ، پول كتابى برايت بگيرم . يك مجموعه توت و گوجه ، امير فرستاده بود . خورديم . حضرات رفتند . ديگر تازه‌اى نبود . تا شب مشغول كتاب بودم .\r\n\r\nروز دوشنبهء سيزدهم .\r\nصبح ملا محمد باقر آمد . او را برداشته به كلاتهء امير رفتم . او را معرفى و خيلى تعريف كردم . برات شش تومان براى پول كتاب از امير برايش گرفتم . بعد قدرى صحبت از تاريخ به ميان آمد رشتهء كلام رسيد به احوالات خلفا . قدرى از حالات وقايع ايام خلافت آنها گفتم بموجب تاريخ . شاهنواز خان نامى از تجار افغان آنجا بود بسيار خوشش آمد ، بطوريكه بىاختيار از من تحسين و تمجيد مىكرد و اظهار خلوص و ارادت كرد . مجلس طول كشيد . خيلى صحبتهاى خوب داشتيم شاهنواز خان شرحى از آمدن انگليسها به شالكوت بيان كرد و مىگفت ، شالكوت از كلات نصير ، رو به قندهار ، در پنج منزلى واقع است و از آنجا تا قندهار بيست منزل است و داخل خاك بلوچستان و ملك نصير خان است ، و جاى معتبرى است يعنى شهر است ، بازار و رباطها دارد ، تاجرنشين است .\r\nوقت نهار از آنجا به منزل آمده ، عصر ملا محمد باقر « 1 » آمد . فرستادم برات شش تومان انعام او را گرفته به او دادم . كاغذى هم در سفارش او به شيخ الرئيس نوشتم كه در مشهد مراقب حال او باشد . در هرمدرسه بخواهد منزلش بدهند تحصيل كند ، كاغذ را گرفت و رفت . در اين عصر ، حاجى ملا على اصغر مجتهد بيرجند به ديدن من آمد ، مدتى نشست . صحبت از هرجائى شد . مرد ملاى باتتبعى است . شب ، تازه‌اى نبود .\r\n\r\n\r\n","description":"","footnote":"\r\n( 1 ) - رجوع شود به ذيل صفحه 181\r\n","page_name":" 203 ","page_number":237},
  {"content":"\r\n\r\nروز سه‌شنبهء چهاردهم . تازهء قابل نوشتن نبود ، مگر اينكه حاجى محمد كاظم خان آمد و حكم بازديد بنائى اصطبل توپخانه و ابتياع اسبان توپخانه را آورد .\r\n\r\nروز چهارشنبهء پانزدهم .\r\nنيز تازه‌اى نبود .\r\n\r\nروز پنجشنبهء شانزدهم .\r\nعصر به مزار درهء شيخها ، از آنجا به مزار كنار قلعه رفتم ، فاتحه خواندم ، آمدم . وقت مغرب به در مدرسه و مسجد رسيدم . داخل مدرسه شدم براى تجديد وضو . ديدم طلبه‌اى نشسته دعاى سمات مىخواند . گفتم : آخوند ؟ دعاى سمات عصر جمعه وارد است حالا عصر پنجشنبه است . فردا بخوانيد . گفت : بلى ! صاحب ! چون فرصت نشد حالا مىخوانم . رقتى شد . آخوند بعد ملتفت شد . وضو ساخته ، به مسجد آمدم ، نماز كردم ، روضه‌خوانها روضه خواندند به منزل آمدم . بقيهء شب را به كتاب مشغول بودم .\r\n\r\nروز جمعهء هفدهم .\r\nرفتم به كلاتهء امير . جمعى از ملاها و اهل بيرجند و چند نفر از اهل قندهار آنجا بودند . از هرجائى صحبت شد . من جمله گفتگو از اين شد كه مخترع باروط معلوم نيست . حاجى ملا على اصغر گفت : حكيم مؤمن در تحفه نوشته كه فلان حكيم يونانى اختراع كرده . سيد حكيم سبزوارى گفت : خير ! تفصيلش اين است كه وقتى ارسطو با افلاطون بناى مخاصمه گذاشت . در شهر يونان قدغن كرد كه هركس كثافات خانهء خود را جمع كرده ميان درياچهء خانهء او بريزد .\r\nبعد از اينكه چندى گذشت ، آن كثافات متعفن شد و كرم بسيار متكون شد . بعد كرمها يكديگر را خوردند تا يك كرم باقى ماند و به قدر اژدهائى بزرگ شد و شروع كرد به خوردن مردم ، بطوريكه از يك فرسخى آدم را به نفس مىكشيد و مىخورد . خبر به افلاطون دادند . باروط و تفنگ را اختراع كرد آن كرم را زدند و دفع كردند . خيلى حيرت از اين حكيم و تحقيق او كردم .\r\n\r\n","description":"","footnote":"","page_name":" 204 ","page_number":238},
  {"content":"\r\n\r\nگفتم : حكيم‌باشى ؟ حالا ممكن است كه كسى به همين تدبير كه ارسطو كرده است يك اژدهائى به همان تفصيل تحصيل كند ؟ گفت : بلى ! گفتم : اين خيلى تماشا دارد . شما هم فراهم بياوريد . خلاصه مهملاتى غريب گفتند . ديگر اين روز تازه‌اى نداشت .\r\n\r\nروز شنبهء هجدهم .\r\nجواب كاغذهاى على اكبر خان حاكم گوناباد و حاجى حسنعلى را نوشته ، سفارش در باب ميرزا اسمعيل متولى امامزادهء كاخك نوشته ، او را روانه كردم ، رفت . ميرزا على ، نايب درخش و ميرزا مهدى صدر درخشى آمدند . آنها را ملاقات كردم . گفتگو در كار محمد وليخان با آنها كردم ، رفتند .\r\n\r\nروز يكشنبهء نوزدهم .\r\nصبح ميرزا على ، نايب درخش را خواستم .\r\nمحمد ولى خان دو فقره ادعا بر او كرد . يكى اينكه قبوضى از او بيرون آورد كه از رعيت من وجه اينها را گرفته است . ميرزا على گفت : از بابت ماليات املاك تو گرفته‌ام . گفت : املاك من ماليات ندارد . قرار شد دفتر قاين را بيارند جمع املاك محمد وليخان مشخص شود ، قبوض ميرزا على را به خرج بنويسند تا باقى يا فاضل معلوم شود . ديگر تعليقه از امير ابراز كرد كه در سنهء لوى صادر كرده‌اند ، خطاب به ميرزا على كه هزار گوسفند و چند خانوارى به او واگذار كنيد اگر مستمرى او را ديوانيان به خرج قاين نوشتند ، هرچه به خرج آمد ، محسوب دارند و به كم و زياد رجوع كنند . و اگر به خرج برنداشتند ، آنوقت از عهدهء وجه مقطعى خود برخواهد آمد .\r\nميرزا على از بابت دو سال ، قبض محمد ولى خان را ابراز كرد كه به او عايد داشته بود . محمد وليخان هم قبول كرد و گفت : بقيهء سنوات را تا حالا به من نداده‌اند : ميرزا على گفت : از ديوان به خرج نيامده است . قرار شد كتابچه‌هاى مفاصا حساب اين سنوات را يعنى از سنهء لوىئيل تا اين سيچقان‌ئيل\r\n\r\n","description":"","footnote":"","page_name":" 205 ","page_number":239},
  {"content":"\r\n\r\nحاضر بيارند ببينم ، هرسالى به خرج آمده ، به محمد وليخان برسانند . هرچه به خرج نيامده جواب او را بدهيم .\r\n\r\nروز دوشنبهء بيستم .\r\nجمعى از ريش‌سفيدان و كلانتر و كدخدايان سيستان را كه براى رسيدگى جمع جنس سيستان خواسته بودم ، آمدند . وقت عصر رفتم ببازديد صدر درخشى . ميرزا على و محمد وليخان هم بودند . ميرزا شهاب كتابچه‌ها را بيرون آورد . در بعضى سنوات « 1 » . به اسم محمد وليخان به خرج آمده و در بعضى نيامده بود . هرچه به خرج آمده بود بيرون‌نويس كرديم . كتابچهء سنهء يونت « 2 » در ميان نبود . قرار شد او را هم پيدا كرده بيارند ببينم ، بعد عمل روشن شود .\r\n\r\nروز سه‌شنبهء بيست و يكم .\r\nمشغول شدم به نوشتن عرايض به سركار و الا ركن الدوله در جواب رقمى كه در خصوص توليت ميرزا اسمعيل متولى كاخك و اينكه در باب عمل جنس سيستان ريش‌سفيدان را خواسته‌ام ، اين دو روزه مىآيند و در باب عمل اصطبل ، آقا حاجى معمار را از شهر قاين خواسته‌ام و در باب اخبار افغانستان و اردوى انگليس و تهيه و تجهيز امير شير على خان در قندهار و آمدن قشون انگليس به شالكوت . در اين سه فقره شرحى نوشتم .\r\nكاغذى هم به مستشار نوشتم .\r\n\r\n\r\n","description":"","footnote":"\r\n( 1 ) - سى و شش تومان و يكهزار .\r\n( 2 ) - منجمين تركستان سابقا يك دور نجومى دوازده ساله ترتيب داده و هرسال را به اسم جانورى ناميده‌اند كه ابتداى آن سيچقان‌ئيل است به معنى موش و بعد به ترتيب اودئيل - بارس‌ئيل - توشقان‌ئيل - لوىئيل - ئيلان‌ئيل - يونت‌ئيل - قوىئيل - پيچىئيل - تخاقوىئيل - ايت‌ئيل - تنگوزئيل - كه مرادف فارسى آن به ترتيب سال ، بقر - پلنگ خرگوش - نهنگ - مار - اسب - گوسفند و همدونه كه ميمون باشد - مرغ - سگ و خوك است .\r\n","page_name":" 206 ","page_number":240},
  {"content":"\r\n\r\nروز چهارشنبهء بيست و دويم . كاغذهاى ارض اقدس را تمام كرده به يعقوب بيك نام سوار قائنى دادم ، رفت . آن سوارهء گونابادى را هم كه حامل رقم شاهزاده و نوشتجات على اكبر خان و حاجى حسنعلى بود روانه كردم ، رفت . وقت عصر كدخدايان سيستان آمدند و تفصيل عمل سيستان را به شرح گفتند . آقا محمد على مجتهد درخشى هم آمد . شرحى از سفاهت محمد وليخان بيان كرد و صريح گفت معاملات و حرفهاى او را شرعا هيچ اعتبارى نيست و او را مريض مىدانم .\r\n\r\nروز پنجشنبهء بيست و سيم .\r\nصبح باز سيستانيها آمدند . صورت جزو جمع جنس سيستان را طومارى كردند و پاى آن را التزام نوشتند كه عمل اينست و آنچه ميرزا محمد على صورت به ديوان داده بىپا است .\r\n\r\nروز جمعهء بيست و چهارم .\r\nصبح سوار شده ، با حاجى كاظم خان به درهء شيخان رفتم . فاتحه خوانده برگشتم . امير هم آمده بود به ديدن صدر درخشى . وقت عصر آقا حاجى معمار و ميرزا عبد الخالق مستوفى و چند نفر بنا و معمار ديگر را برداشته به اصطبل توپخانه كه امير در قلعهء بيرجند ساخته بود ، رفتم ، بازديد كرديم . صورتى نوشته به منزل برگشتم .\r\n\r\nروز شنبهء بيست و پنجم .\r\nدر سربندى كه امير در جلو يكى از دره‌هاى كوه باقران بالا سر كلاتهء عابدين مىسازد ، مهمان امير بودم . صبح سوار شده آنجا رفتم ، چادر زده بودند . قراولها ، تفنگچىها از اطراف ايستاده بودند .\r\nخيلى باشكوه رستمى و اسفنديارى نشستيم . از هردرى صحبت كرديم . با ميرزا شهاب قدرى صحبت علمى در حكمت كردم . عصر ، سوار شده به شهر برگشتم .\r\nاز محاذى كلاتهء عابدين كه منزل نواب والدهء امير است گذشتم . آدمى به احوالپرسى ايشان فرستادم . خيلى اظهار امتنان و تعارف كرده بودند . معلوم شد گمان و انتظار اين داشته‌اند كه در مراجعت از سربند ، آنجا پياده خواهم شد . چاى\r\n\r\n","description":"","footnote":"","page_name":" 207 ","page_number":241},
  {"content":"\r\n\r\nو عصرانه تهيه كرده بودند . گفتم : پس لازم است فردا مخصوصا به منزل ايشان برويم .\r\n\r\nروز يكشنبهء بيست و ششم .\r\nرفتم به كلاتهء عابدين ، به ديدن نواب .\r\nچاى و خيار و سكنجبين آوردند . خيلى تعارف و اظهار مهربانى كردند . از آنجا مراجعت به شهر كردم . سرتيپ ، پسر امير هم امروز از سيستان آمد ، وارد بيرجند شد . عصر ميرزا آقا آمدند . مشغول حساب محمد وليخان شديم .\r\n\r\nروز دوشنبهء بيست و هفتم .\r\nصبح تا ظهر مشغول حساب محمد وليخان با ميرزا على بوديم . عصر رفتم به ديدن اسمعيل خان سرتيپ ، پسر امير . در برجى كه منزل جدش مير اسد اللّه خان بوده است ، نشسته بود . جوان صحرائى بشاش خنده‌روئى است . از آنجا باز منزل آمديم .\r\n\r\nروز سه‌شنبهء بيست و هشتم .\r\nوقت عصر باز ميرزاها جمع شدند .\r\nبر حساب محمد وليخان و ميرزا على نشستيم . در اين بين سرتيپ هم آمد . قدرى نشست و رفت . حساب محمد وليخان نوشته شد . بعد از وضع مواجبى كه طلب داشت ، سى صد تومان و كسرى از بابت ماليات املاكش بده‌كار شد در آخر مجلس محمد وليخان افراد محاسبه را خواهش كرد كه بگيرد و شب نگاه كند ، مستوفى نمىداد . من از او گرفتم به محمد وليخان دادم كه ببيند اگر در جائى حرفى دارد بگويد .\r\n\r\nروز چهارشنبهء بيست و نهم .\r\nگفتند عبد اللّه بيك جلودار ، مبلغى جو ذخيره كرده نزد تحويلدار سپرده است ، و اينكه دايم مىگويد آب بيرجند شور است و علف نيست ، به اين جهت اسبها لاغر مىشوند و يابوى شش خانه پريده است ، هرگز چاق نمىشوند ، براى اين است كه هرشب مقدارى از جو اين حيوانها مىدزدد و براى خود ذخيره مىكند . فرستادم تحويلدار را آوردند .\r\nتحقيق كردم . معلوم شد صد من جو پيش او ذخيره كرده و تمسك گرفته است .\r\nتمسك را از عبد اللّه بيك خواستم بيرون آورد . گرفتم و به تحويلدار رد كردم .\r\n\r\n","description":"","footnote":"","page_name":" 208 ","page_number":242},
  {"content":"\r\n\r\nاز منزل عبد اللّه بيك هم هشتاد من جو بيرون آوردند كه معلوم شد در مدت پنجاه روز صد و هشتاد من از جو اسبها دزديده ، ذخيره كرده است . او را به چوب بستم و گفتم قدرى سرگين تازهء همان يابوى شش‌خانه را كه مىگفت پريده است ، آوردند دو سه مشتى به عبد اللّه بيك دادند خورد و تنبيه كاملى به عمل آمد . بعد ، از چوب باز كردند ، رفت مقعد يابو را هم بوسيد و عذرخواهى بسيارى از آن حيوان كرد .\r\n\r\nروز پنجشنبهء غرهء رجب .\r\nتازه‌اى كه قابل نوشتن باشد ، نداشت عصر رفتم به درهء شيخان فاتحه خوانديم ، آمديم .\r\nجمعهء دويم . تازهء قابل تحرير نبود .\r\nشنبهء سيم . ايضا تازه‌اى نيست .\r\nيكشنبهء چهارم . ابو القاسم خان تفنگدارباشى نواب و الا از مشهد مقدس آمدند براى سان افواج قاين كه در سيستان هستند . محمد وليخان رفته بود پيش او ، از من شكايت كرده بود . آقا عبد الوهاب هم رفته بود پيش او ، گفته بود محمد وليخان عريضه به نواب و الا نوشته است كه فلانكس هرشب مجلس عيش دارد و به كار دولتى نمىرسد . بعد محمد وليخان آمد رقمى از نواب و الا آورد كه ابو القاسم خان آورده بود ، به مضمون اينكه چرا محمد وليخان را مجبور به توقف قاين كرده‌ايد . املاك او را بفروشيد و عيال او را با او برداشته به ارض اقدس بياريد .\r\n\r\nروز دوشنبهء پنجم .\r\nابو القاسم خان آمد منزل من . قدرى از حالات محمد وليخان صحبت شد به او گفتم من كار او را به شما رجوع مىكنم . رسيدگى كنيد گفت : من نمىتوانم و ما همه مىدانيم كه اين مرد ديوانه است .\r\n\r\nروز سه‌شنبهء ششم .\r\nتازه‌اى نداشت ، مگر اينكه به صدر گفتم حتما بايد بفرستى همشيره‌ات بيايد جواب محمد وليخان را بدهد . گفت : مىفرستم .\r\n\r\n","description":"","footnote":"","page_name":" 209 ","page_number":243},
  {"content":"\r\n\r\nروز چهارشنبهء هفتم . كاظم خان پسر اصلان خان سرتيپ آمد كه سه هزار تومان از بابت هذه السنه تنخواه از امير بگيرد .\r\n\r\nروز پنجشنبهء هشتم .\r\nتازه‌اى نداشت .\r\n\r\nروز جمعهء نهم .\r\nصبح رفتم به كلاتهء امير ، ملاها بودند . خيلى صحبت از هرجائى شد .\r\n\r\nروز شنبهء دهم .\r\nكاظم خان آمد منزل من . از قول ابو القاسم خان مىگفت كه خراسان از ادارهء حضرت اجل بيرون رفته است .\r\n\r\nروز يكشنبهء يازدهم .\r\nتازه‌اى نداشت .\r\n\r\nروز دوشنبهء دوازدهم .\r\nابو القاسم خان رفت به سيستان و گفتند محمود آقاى آجودان براى دلسوزى بعضى لاطايلات از من پيش ابو القاسم خان گفت . پيغام سختى به او دادم . حاشا كرده بود . به بىاعتنائى گذراندم ابو القاسم خان هم شفاعتى از عبد اللّه بيك كرد . قبول كردم ، دوباره به سر خدمت خودش آمد .\r\n\r\nروز سه‌شنبهء سيزدهم .\r\nگفتند امير براى عيد مولود حضرت امير المؤمنين عليه السلام مجلس تهنيت دارد . رفتم به كلاته . معلوم شد رفته به كلاتهء عابدين به احوالپرسى والده‌اش . من هم رفتم آنجا . نواب خيلى تعارف كرد . ميوه و چاى آوردند ، خورديم . بعد رفتيم به كلاتهء امير ساعتى نشستم ، آمديم به شهر .\r\n\r\nروز چهارشنبهء چهاردهم .\r\nصبح باز به كلاتهء امير به ديدن عيد مولود ، و برگشتم . همشيرهء صدر كه عيال محمد وليخان است از درخش آمد خواهش كرد من او را ديدن كنم ، رفتم منزل او . ضعيفهء بسيار معقولهء عاقله ، مقبوله‌ايست محمد وليخان و حاجى كاظم خان هم با من بودند . قدرى صحبت اصلاح ميانهء او و محمد وليخان را داشتيم ، تحاشى كرد . برخاستم تا اصرار كرد دوباره ما را نشاند . خربزه و چاى آوردند . وقت مغرب از آنجا به منزل آمدم .\r\n\r\n","description":"","footnote":"","page_name":" 210 ","page_number":244},
  {"content":"\r\n\r\nروز پنجشنبهء پانزدهم . صبح همشيرهء صدر ، يك تخته قالى چهارذرعى و سه من زرشك بيدانه به‌عنوان سوقات درخش براى من فرستاد ، وقت خواست كه بيايد به منزل من . گفتم : عصر بيائيد و عصر آمدند . آقا محمد على مجتهد هم آمد . بعد از رفتن آقا محمد على خلوت كردم و با همشيرهء صدر خيلى حرف زدم . معلوم شد اين محمد وليخان عليه ما عليه ، صدمه‌هاى بسيار به اين ضعيفهء بيچاره زده است و آنچه مىگفت ، دروغ بوده است . محمد وليخان را خواستم ، آمد . با عيالش روبرو كردم و هرچه خواستم ميانهء آنها را التيامى بدهم ، نشد . قرار شد فردا اجلاس كنم و ميانهء آنها محاكمه كنم . امروز گفتند قاصدى آمده ، احكامى از مشهد آورده است . شب ميرزا شهاب و حاجى كاظم خان آمدند . احكامى از جناب آقا « 1 » براى امير نوشته بودند آوردند .\r\nمعلوم شد رجوع خراسان با جناب آقا شده است . و در باب جنس سيستان نوشته بودند بيست هزار خروار از هذه السنهء اودئيل تخفيف داده شد .\r\n\r\nروز جمعهء شانزدهم .\r\nصبح عريضه خدمت نواب و الا در جواب رقمى كه ابو القاسم خان براى امر محمد وليخان آورده بود ، نوشتم و تفصيل حالت محمد وليخان را . و در باب جنس كه تحقيقات كرده‌ام ، تفصيل آن را در سه روز بعد مىفرستم و قيمت جنس را حشمة الملك تا دو ريال قبول كرده ، من راضى نمىشوم و هرچه بتوانم بالا مىبرم و مىنويسم ، عريضه‌اى هم به همين مضمون به نصير الدوله « 2 » نوشته ، جوف پاكت عريضهء نواب و الا مصحوب قاصد فرستادم .\r\nعصر اجلاس كردم . از جميع علما و طلاب و اعيان بيرجند براى كار محمد وليخان و همشيرهء صدر . معلوم شد كه محمد وليخان نه ملك دارد و نه مىتواند يعنى نه تسلط شرعى دارد كه عيالش را از قائن حركت بدهد .\r\n\r\n\r\n","description":"","footnote":"\r\n( 1 ) - جناب آقا مقصود ميرزا يوسف مستوفى الممالك است كه در آن‌زمان وزير ماليه بوده است .\r\n( 2 ) - ميرزا عبد الوهاب خان نصير الدوله ( جد آقايان بدر ) وزير تجارت بود .\r\n","page_name":" 211 ","page_number":245},
  {"content":"\r\n\r\nروز شنبهء هفدهم . صبح صورت‌مجلس اجلاس ديروز را مسوده كردم كه بنويسند ، اهل مجلس مهر كنند . بعد يكنفر از ميرزاهاى امير را خواستم مسوده را دادم برد بنويسد .\r\n\r\nروز يكشنبهء هجدهم .\r\nمشغول شدم به نوشتجات تهران و نوشتن طومار حساب جنس سيستان . در اين‌روز ، امير رقعه‌اى نوشت كه دو قطار شتر و معادل چهار صد تومان غالى « 1 » براى شما دادم . پول نقد ممكن نشد و خيلى عذرخواهى كرده بودند . شترها را آوردند . دو ساربان براى آنها اجير كردم .\r\nيكى على شاه به ماهى يك تومان و ديگرى حجى نام به ماهى هفت هزار .\r\n\r\nروز دوشنبهء نوزدهم .\r\nرفتم كلاتهء امير . ميرزا علينقى منجم آنجا بود . قدرى در باب ابطال علم نجوم با او حرف زدم . اهل مجلس همه حيران شدند و تا دو سه روز اين گفتگو در بيرجند منتشر بود كه ميرزا علينقى خيلى معتبر بود .\r\n\r\nروز سه‌شنبهء بيستم .\r\nمشغول كاغذهاى تهران بودم . عصر ميرزا على نايب درخش و حاجى محمد حسن و حاجى كاظم خان آمدند و چند فرد غالى آوردند ، قيمت كردند ، از بابت چهارصد تومان .\r\n\r\nروز چهارشنبهء بيست و يكم .\r\nيك رأس ددهء عباسى « 2 » ، زرافشان نام امير حشمة الملك براى من فرستاد .\r\n\r\nروز پنجشنبهء بيست و دويم .\r\nروز جمعهء بيست و سيم . روز شنبهء بيست و چهارم . روز يكشنبهء بيست و پنجم تازه‌اى نداشت .\r\n\r\nروز دوشنبهء بيست و ششم .\r\nكاغذهاى تهران تمام شد . صبح امير آمد به منزل من براى وداع . مدتى نشست و رفت . چون عازم سرحد بود و من هم در طبس مأموريت داشتم در اين فرصتى كه عرايض به تهران و مشهد و\r\n\r\n\r\n","description":"","footnote":"\r\n( 1 ) - قالى را در بعضى جاها با « غ » مىنويسد .\r\n( 2 ) - مقصود كنيزى است كه از بندرعباس مىآوردند .\r\n","page_name":" 212 ","page_number":246},
  {"content":"\r\n\r\nجواب بيايد ، ديدم در بيرجند كارى ندارم . عازم طبس شدم كه بروم ، هم به تهران و هم به مشهد نوشتم كه من در اين فرجه طبس مىروم و آنجا منتظر جواب عرايض هستم .\r\n\r\nروز سه‌شنبهء بيست و هفتم .\r\nمشغول كاغذهاى مشهد شدم . دو عريضه خدمت نواب و الا ، يكى در باب عمل جنس سيستان نوشتم ، با طومار كدخدايان سيستان و فرد صورت‌حساب و برآورد بنائى طويله . يكى در باب امر محمد وليخان با صورت‌مجلس اجلاس و يك كاغذ هم به مستشار در باب عمل جنس نوشتم و همه كاغذهاى تهران و مشهد را پاكت كرده ، به حاجى خان دادم كه كاغذهاى تهران را خودش ببرد و كاغذهاى مشهد را سوارى ديگر . امشب بنه را با زرافشان كنيزى كه امير داده بود ، روانه كردم با شترها .\r\n\r\nروز چهارشنبهء بيست و هشتم .\r\nصبح سوار شده به كلاته رفتم . با امير وداع كرده ، از آنجا به كلاتهء عابدين رفتم . با نواب خداحافظ كردم .\r\nآنجا يك عريضه هم به جناب مؤتمن الملك متولىباشى نوشتم و عزيمت خودم را در اين فرصت به طبس براى انجام خدمت آستانهء مقدسه اعلام كردم ، و دادم به رجبعلى بيك ، تفنگدار سركار و الا كه ببرد . از آنجا آمديم به « شمس‌آباد » كه دو فرسخى است . آنجا نهار خورديم . دو ساعت آسوده شديم . پنج ساعت به غروب مانده سوار شديم ، يكساعت به غروب مانده وارد « تقاب » شديم كه منزل امشب است . تقاب جزو محال خوسف و ده معتبرى است . آب و سبزه و درخت و باغاتش بيشتر از بيرجند است . انگور بسيار ممتازى دارد . خربزهء خيلى خوب دارد . آنجا معلوم كردم كه محمد ابراهيم آدم من قدرى پر از متكاى منزل ميرزا عبد الخالق مستوفى كه منزل ما بود ، دزديده است . آن را از ميان بنه و اسباب او بيرون آوردم و مصحوب كربلائى محمد فراش خلوت امير ، به بيرجند نزد حاجى كاظم خان فرستادم كه به خانهء ميرزاى مستوفى بدهد .\r\n\r\n","description":"","footnote":"","page_name":" 213 ","page_number":247},
  {"content":"\r\n\r\nآدمهاى الهيار خان حاكم آنجا ، انگور و خربزه آوردند . پنجهزار انعام به آنها دادم .\r\n\r\nروز پنجشنبهء بيست و نهم .\r\nصبح دو نفر از سادات سيوجان آمدند .\r\nقدرى دعا و ثنا به جهت تصديقى كه در باب قنات آنها نوشته بودم ، كردند بعد سوار شديم ، آمديم به خوسف ، دو فرسخ بود ، ولى از اينجا نمىتوان گذشت آدمهاى امير ، يعنى پنج سوار با كربلائى محمد كه همراه بودند ، پيش آمدند خانهء مرحوم كربلائى مهدى خان كه از منسوبان امير است خبر كردند ، وارد شديم . ايوانى فرش كردند . باغى هم دارد . انار و انجير خيلى ممتازى دارد . زن كربلائى مهدى خان فرستاد خيلى تعارف كرد . بعد كربلائى محمد دو مجموعه خربزه ، يك سبد انگور ، دو سبد انجير آورد . انار و انجير و خربزهء اينجا بسيار ممتاز است .\r\nخوسف جاى معتبر است ، آب و سبزه و درختش خيلى بهتر از بيرجند است . باغات و زراعات خوب دارد . قلعهء محكم معتبرى دارد . سى نفر سرباز از امير قاين در اينجا ساخلو است . خارج قلعه ، ده بزرگ خيلى خوبى است . به قدر ششصد و هفتصد خانه دارد . اغلب رعيتش عرب نخعى است . اينجا شنيدم محمد وليخان قائنى ديروز قبل از اينكه من از بيرجند سوار شوم . سوار شده به اينجا آمده پياده نشده رفته است به خور .\r\nوقت عصر رفتم به قلعه . پنج شش دست عمارت است . اغلب خراب شده . اطاقى كه در آن محمد رضا خان نخعى را كشته‌اند هنوز برپاست و خونهاى او و جاى شمشيرهاى قاتلين او هنوز در ديوار اطاق باقى است .\r\nسربازهاى قراول آنجا از جلگهء سنى خانهء قاين است . در كار قراولى سخت منظم‌اند . آنى و دقيقه‌اى دروازهء قلعه را باز نمىگذارند و هميشه در برجهاى چهار گوشهء قلعه نشسته كشيك مىكشند . مىگفتند اينجا جائى است كه سالها محل قشون‌كشى امير قاين بود و اغلب اجداد و بزرگان ماها در اطراف همين قلعه كشته شده‌اند .\r\n\r\n","description":"","footnote":"","page_name":" 214 ","page_number":248},
  {"content":"\r\n\r\nبعد از كشته شدن محمد رضا خان نخعى كه خوسف به امير قاين مرحمت شد ، حالا هفت هشت سالى است كه اينجا امن شده است . و اگر فى الجمله فتورى در امر امير بشود ، فورا نخعىها ياغى مىشوند . اينست كه نمىتوان از قراولى اينجا تغافل كرد . از قلعه آمدم به منزل بعد به بقعهء محمد ابن حشام كه در زمان امير تيمور ، شاعر و مداح اهل بيت بوده ، او را از اولياء شمرده‌اند .\r\nقبرش در كنار رودخانهء خوسف رود ، بالاى تلى است . خراب شده بود . امير حشمة الملك بقعه‌اى از نو بر مزارش ساخته ، جاى بسيار باصفائى است . قريب غروب به منزل آمدم . ملا محمد نامى با يوسف بيك ، نايب خوسف آمدند ساعتى نشستند ، رفتند .\r\n\r\nروز جمعهء سلخ .\r\nصبح از خوسف سوار شده آمديم به نصرآباد .\r\nدهى است در نيم فرسخى خوسف . امامزاده از اولاد حضرت موسى ابن جعفر سلام اللّه عليه مسمى به ابو القاسم عليه السلام آنجا مدفون است . زيارت كرده روانه شديم .\r\nكربلائى محمد آدم امير را كه مأمور به خدمات ما بود از آنجا مرخص كردم . آمديم به قريهء دستجرد ده محقرى است . مال اولاد محمد رضا خان نخعى . ده بيست خانه رعيت و يك باغ دارد كه الان منزل من است . قدرى درخت انار دارد و پنج شش درخت زردآلو و گلابى . شخصى اين باغ را اجاره كرده است به سالى يك تومان عصر دو هزار به باغبان انعام داده ، بيرون آمدم در صحرا خوابيديم .\r\n\r\nروز شنبهء غرهء شعبان .\r\nطلوع صبح صادق از دستجرد سوار شده ، بعد از سه ساعت رسيديم به مزرعه‌اى مسمى به « جنبوك » . واقعا هم جنبوك بود .\r\nدو سه گنبدى كوچك دور يك برجى ساخته‌اند به اين هيأت :\r\n\r\n","description":"","footnote":"","page_name":" 215 ","page_number":249},
  {"content":"\r\n\r\nاسمش مطابق است با تركيب قريه . آب قناتش به قدر يك لوله آفتابه مىآيد ، پهلوى ده اسطلخى « 1 » مىشود و از آنجا مىبرند به زراعت . سالى ده من به سنگ قاين كه شش من تبريز مىشود ، زراعت مىكنند . يك مالكى دارد نظر نام كه با عيالش آنجا مىنشيند . خود ارباب است و خود زارع . يك زن دارد ، پنج شش بچه .\r\nدر ميان اين صحراى بىآب‌وعلف زندگانى مىكند . هروقت سوار بلوچ به اين طرفها تاخت مىآورد ، اين مرد عيالش را برمىدارد مىبرد به خوسف . وقت امنيت باز مىآيد اينجا مىنشيند و اين مزرعه را به دويست تومان خريده است . پرسيدم ماليات هم مىدهى ؟ گفت : ماليات من همين است كه هروقت امير به سيستان مىرود ، در ركاب او مىروم خدمت مىكنم و عجب اين است كه وقتى كه اين مرد كه مىرود ، زن او ، بچه‌هايش كه همه كوچك هم هستند ، تنها در ميان اين قائم ضعف هستند و هيچ باك از هيچ ندارند . از آنجا گذشتيم . بعد از سه ساعت ديگر رسيديم به « خور » كه معلوم شد از دستجرد تا خور شش فرسخ است .\r\nاما خور قريهء بزرگ معتبرى است . دويست و هشتاد و سه خانه دارد و هيأتش طورى اتفاق افتاده است كه قشون سلم و تور بيايد به غلبه نمىتواند بگيرد . زيرا كه اطرافش تا چند فرسخ صحراى هموار است و خود قلعه و قريهء خور ، در گودالى اتفاق افتاده كه تا كسى به تيررس قلعه نيايد قلعه را نمىبيند و دور قلعه يك كال بسيار بزرگى ، خندق مانند بسيار عميق احاطه دارد كه از اين كال شعبهاى بسيار خارج شده ، به ميان صحرا رفته است كه تفنگچى پيادهء خورى از ميان آن كالها مىتواند به ميان آن صحراها بيايد كه كسى او را نبيند ، و در آن صحراهاى هموار از يك فرسخى نگذارد يك سوار به طرف خور\r\n\r\n\r\n","description":"","footnote":"\r\n( 1 ) - اسطلخ و اصطلخ همان استخر است .\r\n","page_name":" 216 ","page_number":250},
  {"content":"\r\n\r\nبرود ، و خور را ببيند . هزار سوار و پياده را دو سه نفر تفنگچى كفايت مىكند ، به جهت اينكه آن سوار و پياده ، تفنگچى را نمىبيند و تفنگچى ، آنها را در صحراى هموار خوب مىبيند و خوب مىزند .\r\nخلاصه چون اين خور مشترك است ميان قاين ، يعنى خوسف و طبس يك نايب از امير قاين اينجا نشسته هرچه رعيت نخعى اينجا هست ، تابع و خراج - گذار اوست و هرچه زنگوئى يعنى غير نخعى هست جزو طبس است و نايب عماد الملك حاكم و عامل آنهاست . چون من تا اينجا مهمان امير بودم ، سوارهاى او كه همراه بودند ، ما را به خانهء نايب امير آوردند كه در مزرعهء پهلوى خور ، مسمى به « نوقاب » خانه دارد ، آوردند . محمد بيك نايب ، تا بيرون ده استقبال كرد .\r\nوقت عصر فرستاد عقب حاجى ابراهيم نايب عماد الملك كه در خور منزل دارد . پسرش حسينعلى نام را فرستاد كه از ديروز من ناخوش شده‌ام ، ولى تدارك براى شما حاضر كرده ، اميد داشتم كه به خانهء من بيائيد . حالا فرمايش باشد بفرمائيد . گفتم : دو نفر بلد همراه كنيد كه فردا به « ارب‌آباد » برساند ، و آدمى هم كه هرچه لازم داشته باشيم آنجا مهيا كند . گفت : به چشم و رفت . از قراريكه معلوم شد ، نصف خور ، مال نخعى است و نصف مال زنگوئى . اما غير نخعى بيشترند از نخعى . ولى نخعى غالبند بر ساير به جهت اينكه خود نخعىها خيلى رشيد و شجاعند .\r\nديگر اينكه حاكمشان امير است . امير سالى هفتاد و پنج تومان از خور ماليات مىگيرد ، از گوسفند و زراعت نخعىها . اما عماد الملك زياده از سيصد تومان مىگيرد . زيرا كه عماد الملك از شتر هم ماليات مىگيرد ، امير نمىگيرد . و عماد الملك از گوسفند رأسى هزار دينار مىگيرد ، امير سيصد دينار .\r\nاين است وضع ماليات و حكومت خور .\r\nاما اين اشتراك دو حاكم در خور ، بسيار مايهء خرابى و پريشانى رعيت\r\n\r\n","description":"","footnote":"","page_name":" 217 ","page_number":251},
  {"content":"\r\n\r\nاست . هميشه ميانهء اين دو دسته رعيت نزاع و جدال و قتال است و طرفين در عذاب اليم گرفتارند . طرفين پيش من به تظلم آمدند و التماس كردند كه كارى بكنيد همه خور ، مال يك حاكم باشد و معلوم است با آنطور معاملهء امير ، رعيت به او بيشتر مايلند .\r\nولى نخعىها بواسطه آن سوابق قتل‌هائى كه ميانهء آنها و امير شده و امير آنها را از شرارت و دزديها منع كرده است ، از او خائف و منزجرند .\r\nبه عماد الملك راغب‌ترند .\r\n\r\nروز يكشنبهء دويم .\r\nصبح حسينعلى پسر حاجى ابراهيم ، نايب عماد الملك آمد . يك سبد انجير و سه دانه خربزه آورد . احوال پدرش را پرسيدم . گفت .\r\nعرق كرده ، از زير لحاف نتوانست بيرون آيد . گفت : هرخدمتى باشد بفرمائيد .\r\nسياهه گرفت و رفت تدارك كند . گفتم : بلد حاضر كنيد كه بعد از ظهر بايد برويم . بعد از ساعتى از منزل بيرون رفتم ميان دشت . كم‌كم رفتيم تا به يك كلاتهء ديگر رسيديم به قدر صد خانه دارد . با خور و « نوقاب » به شكل مثلث افتاده مسمى به « سروباد » . آن هم مثل خور و نوقاب در گودى افتاده ، اطرافش را كال بزرگ احاطه دارد و محال است قشون بتواند آنجا را به غلبه بگيرد .\r\nدر سر آسياى آنجا پيرمردى هشتاد ساله نشسته بود زنبيل مىدوخت .\r\nاز او احوال دو حاكم را پرسيدم . گفت : خدا هردو را عمر بدهد هردو خوبند ولى امير دو حسن دارد كه عماد الملك ندارد . گفتم . چيست ؟ گفت . يكى اينكه از وقتى كه او علم شده است ، مردم اين ولايت از تاخت‌وتاز بلوچ آسوده شده‌اند . شترهاى عماد الملك را بلوچ برده بود ، امير در سيستان پس گرفت ، فرستاد . ديگر اينكه ماليات كمتر از عماد الملك مىگيرد و بسيار شكايت كرد از اينكه حكومت اينجا مشترك است . مىگفت : همين اختلاف ، ما بيچاره‌ها را تمام كرد و آرزو مىكرد كه كاش حكومت يكى شود . گفتم . با كدام بشود بهتر است ، گفت . البته امير . البته امير و اين لفظ را چندين بار تكرار كرد .\r\n\r\n","description":"","footnote":"","page_name":" 218 ","page_number":252},
  {"content":"\r\n\r\nوقت عصر شخصى طبسى كه در « سروباد » منزل داشت آمد . دو ساعت منزل من بود و رفت .\r\nما هم دو ساعت و نيم به غروب مانده سوار شديم . بلدى هم از اهل خور برداشتيم . قدرى از مغرب گذشته ، در سه فرسخى به حوض گنبد سياه رسيديم حوض بىآبى در ميان صحراى لوط است ، اينجا پياده شديم ، نماز كرديم . شترها هم رسيدند . اسبها را جو داديم . شترها را نواله داديم .\r\nسه ساعت از شب گذشته سوار شديم . از شترها گذشتيم . ساعت سر دسته بود كه رسيديم به « ارب‌آباد » كه از اين حوض تا ارب‌آباد . نه ساعت راه آمديم و خيلى تند آمديم و از خور تا ارب‌آباد چهارده ساعت و نيم آمديم .\r\nدو سه ساعت در حوض معطل شديم . باقى را در راه بوديم مسلما از خور تا ارب‌آباد . دوازده فرسخ است ، و هيچ‌آبادى ندارد ، بلكه آب هم ندارد .\r\nاين صحرا را اينجا لوط مىگويند و اگر كسى در اين صحرا راه گم كند ، حتما از بىآب و نانى تلف مىشود ، و اين لوط يك گوشه از لوط خبيص « 1 » كرمان است كه معروف است چهل فرسخ عرض دارد و طولش از اينجا كشيده است تا بم و نرماشير : و كسى نمىداند چند فرسخ است .\r\n\r\nروز دوشنبهء سيم .\r\nدو ساعت از روز گذشته وارد به قريهء ارب‌آباد شديم . ارب‌آباد قريهء كوچكى است ، ملكى عماد الملك . باغى هم در آنجا دارد . قبل از ورود سوارى فرستادم خبر كرد . در باغ منزل معين كردند ، آنجا نازل شديم . باغ به‌جز انار ميوه‌اى ندارد . نايب اين بلوك آنجا نبود مع ذلك رعايا كمال انسانيت كردند . آمدند كه هرچه لازم است سياهه بدهيد گفتم :\r\nمحمد جعفر سياهه نوشت داد . هرچه لازم فورى بود آوردند ، ولى در جزو سياهه را به ده ديگر كه نايب ، آنجا بود ، فرستادند كه چنين كسى آمده و اينست مخارج او ، چه مىگوئى ؟ وقت عصر يك سيدى با دو سه نفر آمدند كه\r\n\r\n\r\n","description":"","footnote":"\r\n( 1 ) - خبيص ، شهداد فعلى است .\r\n","page_name":" 219 ","page_number":253},
  {"content":"\r\n\r\nنايب شنيد كه شما آمده‌ايد ، به من پيغام كرد كه هرچه لازم است ، اگر موجود است بدهند و الا از جاهاى ديگر بخرند ، بدهند و هرچه لازم بود آوردند .\r\nخيلى انسانيت كردند ، چهار ساعت و نيم به غروب مانده شترها آمدند .\r\nمعلوم شد شترها بيست و چهار ساعت در راه بوده‌اند . زرافشان تشنه و مرده به منزل رسيد .\r\nچند روز است ظاهر جلد سينه‌ام خارش و سوزش بهم رسانيده ، زحمت مىدهد امروز در اين باغ براى پرهيز عوض همه چيز ، انار نرسيده خوردم تا چه اثر كند .\r\n\r\nروز سه‌شنبهء چهارم .\r\nچون ديروز دوازده فرسخ راه رفته بوديم شترها و اسبها از كار افتاده بودند ، در ارب‌آباد لنگ شديم . صبح سيدى ميرزا محمد نام از اهل « فهنوج » طبس به منزل ما آمد . تفصيلى از وضع معاملهء عماد - الملك گفت من‌جمله اينكه وقتى ميرزا عليرضا بر طبس جمع‌بندى كرده ، به اين بكوك « براكو » هرگوسفندى يك هزار و نيم جمع بسته است . حاجى ميرزا زمان خان هزار دينار كرد ، ولى وجه كمترى كه بر طبس تحميل كردند ، تجار تعارف دادند . قدرى از آن را بر رعيت تحميل كردند ، قسمتى بر گوسفند رسيد .\r\nباز همان يكهزار و نيم شد كه جمع ميرزا عليرضائى يكهزار و نيم است بدون گمرك . حاجى ميرزا زمانخانى يكهزار و نيم است با گمرك . بالجمله اسم جمع گوسفند يكى يكهزار و نيم است به هرتقدير . ولى چون آن گوسفند قديم باقى نمانده است و اين گوسفند كه موجود است ميزان سابق را پر نمىكند ، براى پركردن ميزان ، بر هرگوسفندى پنج هزار و نيم بايد وارد آورد . اينست كه حالا در اين بلوك از هربزى پنج هزار و نيم مىگيرند . چنانچه سال گذشته از حسن محمد على زينل كه او حاضر است و مشغول خدمت آب و هيزم منزل من است ، دو بز داشت و يازده هزار مىخواستند . دو بز او را به هشت هزار قيمت كردند و گرفتند و سه هزار هم نقد گرفتند و هركس گوسفندى دارد به منت گوسفند\r\n\r\n","description":"","footnote":"","page_name":" 220 ","page_number":254},
  {"content":"\r\n\r\nرا وامىگذارد قبول نمىشود . از شتر هم نفرى دو تومان مىگيرند .\r\nوقت ظهر گفتند نايب نوشته است به ميرزا محمد كه حضراتى را كه تشريف آورده‌اند ، يك روزه خرج بدهيد و اگر دو روزه مىخواهند ، خودشان درب انبار را بشكنند بردارند . گفتم : همان يك روزه را هم پول بدهيد بخرند آدم خودم پول داد خريد . بلدى كه از خور آورده بودم ، سه هزار انعامش دادم مرخص كردم . به باغبان منزل دو هزار انعام داده روانه شديم .\r\n\r\nروز چهارشنبهء پنجم .\r\nيكساعت پيش از صبح يعنى چهار ساعت به دسته مانده ، برخاسته سوار شديم از منزل ارب‌آباد . دو از دسته گذشته به قريه « دهوك » رسيديم . شش فرسخ مسافت است در دهوك نهار خورديم ، خوابيديم .\r\nبعد از ظهر برخاسته رفتم به گردش . اين قريه چشمه‌اى دارد بالاى ده كه آب از زمينش مىجوشد . و در سرچشمه گودال بزرگى اسطلخ مانند دارد كه يك قد آدم آب جمع مىشود ، و بعد جارى مىشود به قدر يك سنگ آب كه در دو سه محلش هم آسيا ساخته‌اند ، از اين آب مىگردد . ديگر هيچ محتاج به تنقيه و مرمتى نيست بسيار آب صاف ملايمى دارد . مثل آب فين كاشان . آدم خيلى ميل مىكند ميان آن برود . من هم رفتم .\r\nپشت پا و ناخن‌ها در كمال لطافت و سفيدى پيداست اين چشمه چهار شبانه روزش مال عماد الملك يعنى يك شبانه‌روزش وقف است بر مزار يك پيرى كه مىگويند اسمش « پهلوان مردان » بوده و خيلى مراددهنده است كه پهلوى همين چشمه مدفون است و در دست عماد الملك است . و مزار شيخ بعضى پايهاى خراب شده ، در اطرافش است و قبر خودش كاهگل اندود است .\r\nمعلوم نيست كه اين وقف به چه مصرف اين موقوف عليه برسد . سه شبانه‌روز ديگرش از موقوفات ميرحسن خان است كه دست حاجى ابراهيم خان عموى عماد الملك است . باقى اين چشمه و قريه بيشترش مال آدمهاى عماد الملك است ، كمترش مال رعيت . مدار اين آب بر دوازده شبانه‌روز است و هر\r\n\r\n","description":"","footnote":"","page_name":" 221 ","page_number":255},
  {"content":"\r\n\r\nشبانه‌روزى سالى سى تومان الى بيست و هفت تومان اجاره دارد .\r\nو اما وضع قريه اين است كه يك كوهى از سنگ خارا در وسط جلگه واقع است . بالاى آن قلعهء كهنهء قديمى است كه خيلى محكم بوده است . در اطراف كوه از دامنهء آن تا پائين ، خانه‌هاى رعيتى ساخته‌اند . به قدر سيصد چهار صد خانه رعيت دارد . و در اطراف خانه‌ها تا يك مسافت ممتدى محل زراعت باغ توت براى ابريشم‌كارى است خيلى وضع خوش دارد ، به‌طورى است كه خانه‌ها يك دايره محيط بر كوه و اراضى زراعت ، يك دائره محيط بر خانه‌ها .\r\nوقت عصر به قلعه رفتم . ميان قلعه اغلب خانه‌هايش خراب شده ، سه چهار خانه باقى است . در يكى از آنها پيرمردى منحنى منزل دارد كه شغلش خشت‌مالى است و ثقل سامعه هم دارد . گفتند : اين نوكر و شمخالچى « 1 » و ساخلو اين قلعه است . گفتم : شمخالت را بيار ببينم ، آورد . مثل سيخ تنور آن هم فتيله‌اى . ولى انبر فتيله‌اش را زنگ و موريانه تمام كرده بود . گفتم : مگر اين را توى تنور مىزنى ؟ گفت : خير صاحب ! اگر توى تنور ببرم قنداقش مىسوزد .\r\nگفتم : پس چرا اينطور سياه است گفت : سالها است گوشهء اطاق مانده ، دود خورده است . خدا عمر ميرعلم خان را دراز كند امنيت است شمخال به كار نيست . گفتم : تو مواجب هم دارى گفت : بلى ! مىگويند شش تومان ، ولى گذران من از اين مىشود و دست برد به قالب خشت‌مالى .\r\nاينجا شنيدم چند روز پيشتر ، شخصى كه براى تجارت به اصفهان رفته ، مراجعت كرده بود . از شترهاى خود پيش افتاده به اينجا آمده و گذشته بود تنها بر اسبى سوار . روانهء خور شده و به منزل نرسيده بود . پدرش كه عليرضا نام ، شتربان مشهدى و همسايهء مستشار الملك بوده ، آمده بود ، به امير قاين عارض شده ، امير كاغذى به كدخداى اينجا نوشته بود كه يا ، رد او را از خاك خودتان بيرون كن ، يا از عهده برا .\r\n\r\n\r\n","description":"","footnote":"\r\n( 1 ) - شمخال نوعى تفنگ سرپر است .\r\n","page_name":" 222 ","page_number":256},
  {"content":"\r\n\r\nكدخداى اينجا ناچار سوار شده ، با عليرضاى بيچاره روانهء صحراى لوط ، ما بين اينجا و خور گردش كرده ، رخت و لباس و ترك و اسباب او را با استخوانهاى اسب و خودش در صحراى لوط دو فرسخى همين قريه پيدا كرده بودند معلوم شده بود كه بيچاره ، راه را گم كرده به اصطلاح اينجا لوطى شده .\r\nپنج روز بىآب و آذوقه در صحراى لوط سرگردان بوده تا هلاك شده بود .\r\nامروز عليرضاى پدرش يك مقنى برداشته رفته است به همان مكان كه استخوانهاى پسرش افتاده بود ، براى خيرات او چاهى حفر كند و جائى بسازد و مىگويند چه بسيار مردم همين‌طور در اين لوط تلف شده‌اند .\r\n\r\nروز پنجشنبهء ششم .\r\nاز منزل دهوك چهار ساعت از شب رفته سوار شديم . طلوع صبح صادق رسيديم به قريهء « اسفك » مسافت هفت فرسخ بود .\r\nقريهء اسفك از دهوك آبادتر و بزرگتر است . پانصد ششصد خانه دارد اما رعيتش خيلى فقيرند . آدمى كه قابل سئوال و جواب باشد ، در آن ديده نشد . درخت نارنج بسيار كم دارد . نخل خرما تك‌تك ميان باغاتش هست . اما هنوز نرسيده .\r\nآدمى از عماد الملك اينجا مأمور خدمت بود ، آمد . اظهار خصوصيت كرد ، گفت : مدتى است عماد الملك و شاهزاده خانم عيالش انتظار شما را دارند .\r\nملزومات تدارك ما را از همه چيز ، خيلى با انسانيت دادند . وقت عصر هم آمدند كه ما آدمى به طبس مىفرستيم كه ورود شما را اعلام كند . اگر خود هم چيزى مىنويسيد ، خواهد برد . كاغذى به عماد الملك نوشتم كه پس‌فردا روز شنبه وارد مىشوم . هوا بسيار گرم است . دو ساعت از شب گذشته با پيراهن در كنار حوض آب نشسته و عرق مىكنم .\r\n\r\nروز جمعهء هفتم .\r\nيك ساعت قبل از صبح از اسفك سوار شده ، يك ساعت از طلوع آفتاب گذشته رسيديم به قريهء « كوريت » نايب اينجا ، ميرمحمد حسين بيك پيرمرد خوبى اهل خدمتى متجلى است . از اقوام عماد الملك است .\r\nخانه و باغچهء مختصرى دارد . ما را آنجا فرود آورد . انگور و خربزه و هندوانه\r\n\r\n","description":"","footnote":"","page_name":" 223 ","page_number":257},
  {"content":"\r\n\r\nآورد ، خورديم . آب هندوانهء مفرطى خوردم . بعد نهار خورديم از شدت گرما نتوانستم بخوابم . تا عصر معذب بودم . زرافشان هم ناخوش شد ، تب كرد .\r\nتا شام افتاده بود . عصر كربلائى آقا رضا بيك ، آدم عماد الملك آمد . كاغذى از عماد الملك آورد با ده كله‌قند نيم منى يزدى و يك گروانكه چاى و يك مجموعه نارنج . در كاغذ ، بسيار اظهار اشتياق و خوشوقتى از مژدهء آمدن من نوشته بود . شب را آنجا مانديم .\r\n\r\nروز شنبهء هشتم .\r\nنماز صبح را در كوريت خوانده ، سوار شديم .\r\nيكساعت و نيم از طلوع آفتاب گذشته به شهر طبس رسيديم . نيم‌فرسخ به شهر مانده ، قريه‌ايست مسمى به « دهشت » نخل زيادى دارد . محمد حسين خان سرتيپ پسر بزرگ عماد الملك و ساير خوانين اقوامشان و ميرزا آقا باباى وزيرش و كلانتر طبس با يك يدك به استقبال آمدند . خيلى احترام و خفض جناح كردند .\r\nآمديم به شهر وارد شده ، در باغ نسترن كه از بناهاى مرحوم حاجى وكيل است منزل معين كرده بودند ، پياده شده نشستم . دو مجموعه شيرينى گذاشته بودند .\r\nمستقبلين دو ساعتى نشسته ، رفتند ، بعد از ساعتى نهار آوردند . دو مجموعه با تمام ملزومات ، خيلى خوب و بقاعده . بعد از نهار رفتم حمام ، بيرون آمدم . عماد الملك آمد به ديدن ، تا غروب نشست . خيلى صحبت كردم .\r\nخوب و خوش برآمديم . بعد از دو ساعت از ورود ، اسد اللّه ميرزاى شاهرخشاهى ، خالوى شاهزاده خانم به احوالپرسى و اظهار محبت آمد . تعارفات گرم به او كردم ، رفت . يك قهوه سينى رنگ و حنا و صابون ، يك قهوه سينى چهار كله قند و نبات از جانب شاهزاده خانم « 1 » ، منزل مباركى آورد و گفت . والدهء شاهزاده امشب روانهء تهران است . من هم گفتم : از شاهزاده خانم « 2 » خودم براى شما كاغذ و امانت دارم از صندوق بيرون آورده مىدهم .\r\n\r\n\r\n","description":"","footnote":"\r\n( 1 ) - شاهزاده خانم عيال عماد الملك حكمران طبس است .\r\n( 2 ) - شاهزاده خانم بىبى جهان عيال ميرزا خانلر خان است .\r\n","page_name":" 224 ","page_number":258},
  {"content":"\r\n\r\nروز يكشنبهء نهم . صبح رفتم به بازديد عماد الملك . به منزلش كه وارد شدم ميان حياط استقبال كرد و اول شروع كرد به تعريف از باغ و عمارتش و گفت ، ميل داريد گردش كنيد و ببينيد باغ و عمارت چطور است ؟ گفتم :\r\nبلى ! چند قدمى همراهى كرد ، بعد ميرزا آقا باباى وزيرش را همراه كرد كه ما را ببرد بگرداند . و رو كرد به عمله‌جاتى كه همراه من بودند ، كه شما هم برويد تماشا كنيد ، رفتيم . يك دورهء باغ را گرديديم . حقيقتا باغ خوبى است از ميوه‌جات گرمسيرى از خرما گرفته تا هلو همه چيز داشت . درياچه و تالار بسيار بزرگى دارد . خيلى باصفا و خوب . ميان تالار و عمارتها هم ما را برد .\r\nبعد از گردش عمارتها و باغ رفتيم به اطاقى دورو . در كنار باغ نشستيم . فصلى هم تعريف از قالى آن اطاق كرد و همراهى كردم .\r\nقالى زمينه زرد بوته در متن ، اطاقش افتاده بود . گفت : اين قالى را در شش سال تمام كردم . بعد گفت انجير آوردند ، از همان باغ و بسيار انجير خوبى بود . چند دانه خورديم . بعد گفت رطب آوردند . چند دانه خوردم بد نبود چاى و قهوه آوردند . احكامى كه بود به او نمودم . او هم احكام تهران را نشان داد . بعد خواهش كرد كه شما طورى بكنيد كه سپه‌سالار با من بهتر از اين باشد و مرا بهتر از اين بشناسد گفتم : موقوف به مجلس ديگر است كه بدانم شما چه مىخواهيد تا از راهش برآئيم و انشاء اللّه انجام بدهيم . آمدم منزل .\r\nوقت عصر يك قالى خيلى ممتاز كه براى همان اطاق كه نشسته بودم خوب بود ، برايش فرستادم . چهل تومان در بيرجند خريده بودم . خيلى اظهار امتنان كرده بود . اول در آن اطاق انداخته ، بعد گفته بود در اندرون اطاقى ساخته‌ام ، گويا براى آنجا بهتر باشد و برداشته به اندرون برده بود . وقت عصر امروز حاجى محمد على خان برادرزادهء عماد الملك به منزل من آمد . جوان خوبى\r\n\r\n","description":"","footnote":"","page_name":" 225 ","page_number":259},
  {"content":"\r\n\r\nاست . گفت : به بشرويه مىروم . فرمايشى باشد بگوئيد . گفتم چند توپ برگ براى من بخريد بياريد . گفت : چشم !\r\n\r\nروز دوشنبهء دهم .\r\nصبح دو نفر ملا و طبيب آمدند ديدن من . آدم فرستادم خبر كردند رفتم به بازديد محمد حسين خان ، پسر عماد الملك . يك پسر ميرزا محمد على خان « 1 » وزير امور خارجهء سابق كه دائى محمد حسين خان است و اسمش زين العابدين است . آنجا بود . چاى و شربت خورديم ، برگشتيم . نهار خوردم بعضى جنسها آوردند . دو سه قبا و ارخالق گرفتم ، دادم استاد ابو القاسم بدوزد . عصر رفتم به تماشاى شهر و ارك طبس كه مير حسن خان جد عماد الملك ساخته است . الحق عجب ارگى است . در كمال استحكام . عمارت خيلى خوب عالى دارد . دو سه دست از عماراتش باقى است ، باقى خراب شده است . از آنجا رفتم به مدرسه‌اى كه مرحوم حاجى مير علينقى خان وكيل پدر عماد الملك ساخته ، بسيار مدرسهء باصفاى خوبى است . عمارتى هم در جنب مدرسه ساخته ، خيلى خوب و باصفا است . پر از نخل خرما و نارنج است . در بالاى دروازهء ارگ ، سنگى نصب است كه تاريخ بناى ارگ را قصيده ساخته ، منبت كرده‌اند .\r\nدر هزار و دويست و شانزده ساخته شده است .\r\n\r\nروز سه‌شنبهء يازدهم .\r\nتازه‌اى نبود مگر اينكه شاهزاده خانم عماد - الملك كه به مشايعت والده‌اش رفته بود كه به تهران مىرفت ، برگشتند يك قاليچه سرحمامى خيلى خوب با يك قهوه سينى زرشك و يك دورى زعفران برايش فرستادم و كاغذى نوشتم كه شاهزاده خانم من ، براى شما كاغذ نوشته ، هل و گل داده بود . گويا آن عوضى براى شاهزاده خانم فرمانفرما فرستاده شده يا صندوقدار من تقلب كرده ، در هرصورت حالا نيست . عوض آنها اين سوقات قاين را فرستادم . خيلى اظهار تشكر و امتنان كرده بود و يك مجموعه\r\n\r\n\r\n","description":"","footnote":"\r\n( 1 ) - ميرزا محمد على خان شيرازى در سال 1267 ه . ق وزير خارجه شد و در سال 1268 ه . ق در شيراز درگذشت .\r\n","page_name":" 226 ","page_number":260},
  {"content":"\r\n\r\nچندين قسم ترشىآلات خيلى ممتاز فرستاده بود . يك مجموعه خربزه هم فرستاد .\r\nدو هزار به آدمش انعام دادم .\r\nاو هم به آدمهاى من كه قالى و زرشك و زعفران برده بودند ، يك قدك يزدى داده بود . وقت عصر سوار شده به باغ گلشن كه از موقوفات مير حسن خان است رفتم باغ بزرگ خوبى است . دو نهر آب خوب صاف از دو طرف خيابانش جارى است . از آنجا به باغ حاجى محمد على بيك كه صاحبكار عماد الملك است ، يعنى متصدى املاك موقوفهء « جده » و حاجى وكيل پدر عماد الملك است كه توليت آنها با خود عماد الملك است ، مدتى با او صحبت كردم . پيرمرد خوبى است . مغرب به منزل آمدم . امروز باز از بس از عبد اللّه بيك ، قرمساقى بروز كرد ، بيرونش كردم . حسينعلى هم دو روز است پيدا نيست . پيغام كرده است كه محمد جعفر به من بد گفته است ، من قهر كردم گفتم ، اعتناء به او نكند .\r\n\r\nروز چهارشنبهء دوازدهم .\r\nصبح مىخواستم منزل عماد الملك بروم آقا زين العابدين كه خود از علما و پسر آقا محمد رضاى مجتهد طبس است ، به ديدن آمد . مدتى نشست . خيلى صحبت كرديم . خيلى مأنوس آدمى است .\r\nسوادش هم خوب است . عذرخواهى از طرف پدرش كرد كه مدتى است ناخوش است و راست مىگويد . وقت عصرى آقا ميرغلامحسين متولىباشى امامزاده حسين ابن موسى عليه السلام كه در خارج شهر طبس مدفون است ، به ديدن من آمد .\r\nعماد الملك دو مجموعه خربزه و هندوانه فرستاد و احوالپرسى كرد كه دو روز است از شما خبرى ندارم . گفتم . صبح عازم منزل شما بودم آقا زين العابدين آمد عصر هم كه خود شما گفته‌ايد منزل ما گرم است بايد صبح آمد . آقا عبد الوهاب را فرستادم به احوالپرسى ، و پيغام كردم تعليقه بدهيد كه در هرمنزلى دو الاغ به اين سوارهاى قائنى كه من مرخص مىكنم بروند ، بدهند .\r\n\r\n","description":"","footnote":"","page_name":" 227 ","page_number":261},
  {"content":"\r\n\r\nنوشت و داد آوردند و سفارش كردم به دهباشى مهماندار كه فردا يك بار نارنج حاضر كند ، با سوارها براى امير قاين بفرستم .\r\n\r\nروز پنجشنبهء سيزدهم .\r\nصبح زود رفتم منزل عماد الملك . قدرى در باغ ما را گردش داد . بعد رفتيم به اطاق نشستيم . گفت : ميرزا آقا بابا را گفته‌ام براى دو سه فقره مطلب خدمت شما بيايد . يكى شكايت از آقابزرگ بيك پيشخدمت شاهزاده « 1 » بود كه براى طى امر شرعى مأمور است و خودسر .\r\nبىاطلاع من آدم فرستاده ، بر سر ملك مردم و تنباكوهاى او را تصرف كرده است و ديگر در باب خور و بعضى مطالب ديگر . گفتم بسيار خوب بيايد .\r\nبعد در باب قدغن ترياك صحبت داشتم . گفت . هرطور صلاح مىدانيد بكنيد .\r\nگفتم : خوب است مجلس كنيم و قدغن اكيد . ميرزا آقا بابا را خواست گفت :\r\nبرو خدمت خان ، هرطور دستور العمل مىدهند رفتار كنيد . بعد قدرى صحبت متفرقه داشتيم . به منزل آمدم .\r\nفرستادم نارنج آوردند . يك جفت صندوق هفتصد و پنجاه نارنج پر كردند كه فردا با سوارهاى قائنى براى امير بفرستم . عصر رفتم به امامزاده حسين كه خارج شهر است . محمد صادق خان پسر حاجى رضا قلى خان عموزادهء عماد الملك هم آمده بود . امامزاده جاى خوبى است . بقعه‌اش ميرحسن خان تعمير كرده . سالى پانصد ششصد تومان موقوفات دارد . خدامش گفتند همه دست عماد الملك است و چيزى به مصارف وقف نمىرسد . الا قليلى كه در دست متولى است . شبهاى جمعه از مصارف موقوفاتش است كه آش حليمى مىپزند ، به زوار مىدهند . يك ظرفى هم براى من آوردند . در شب جمعه سيم پلو مىپزند . سابق بر اين ده من گندم با اسبابش پخته مىشد . حالا عماد الملك به سه من رسانده پلوش را هم موقوف كرده است .\r\n\r\nروز جمعهء چهاردهم .\r\nصبح بار نارنج را با غلامهاى قائنى روانهء بيرجند كردم . بيست و پنج تومان هم به غلامها انعام دادم . آقا جواد تاجر و\r\n\r\n\r\n","description":"","footnote":"\r\n( 1 ) - مقصود پيشخدمت شاهزاده محمد تقى ميرزا ركن الدوله والى خراسان است .\r\n","page_name":" 228 ","page_number":262},
  {"content":"\r\n\r\nميرزا آقا باباى پيشكار عماد الملك آمدند . به آقا جواد گفتم : اگر قاليها اينجا مشترى دارد بفروشد . بارنامهء آن را گرفت برد كه به تجار بنمايد بعضى از قالىها را هم ديد . گفت : خيلى گران خريد است . به ميرزا آقا بابا گفتم ، مردم را خبر كند . فردا صبح بيايند قرار قدغن ترياك را بدهيم . صحبت از قهوه به ميان آمد . معلوم شد اينجا ممكن مىشود . به ميرزا آقا بابا گفتم براى من مهيا كند .\r\nنزديك به مغرب به قبرستان « بهشتو » رفتم ، فاتحه خوانده برگشتم .\r\nوقتى كه مىرفتم ، دسته‌دسته مردم برگشته بودند . يك دسته زن برخوردند .\r\nدخترى با آنها بود گفت : به اين ديرى چرا آمديد . تا ما رسيديم خلوت شده بود ، به منزل برگشتم . فرستادم منزل شاهزاده خانم دعاى كميل بيارند ، بخوانم .\r\nهنوز خبرى نرسيده .\r\nامروز شاهزاده خانم يك دورى نان در روغن سرخ كرده ، قند پاشيده براى من فرستاد كه رسم برات اين ولايت است . هزار دينار به خانه شاگردش انعام دادم .\r\n\r\nروز شنبهء پانزدهم .\r\nصبح ميرزا آقا باباى صاحبكار آمد . هفت هشت نفر از تجار آورد . فصلى مشبع در باب سياست ترياك كشيدن گفتم .\r\nهمه تصديق كردند . حكم و الا را خواندم و گفتم يك نفر از عطارها را معين كنيد كه فروش ترياك منحصر به او باشد و سايرين التزام بدهند كه ترياك خرده نفروشند گفتند : اطاعت داريم و رفتند . عصرى سوار شديم تا بالاى باغات طبس رفتيم و برگشتيم . امروز غلامى مروى از ارض اقدس آمد . رقمى از سركار و الا براى من و رقمى براى امير قاين آورد كه هزار خروار از جنس سيستان تخفيف مرحمت شده چهارده هزار خروار را مسعر كرده به مأموريت ابو القاسم خان بگيرند .\r\n\r\nروز يكشنبهء شانزدهم .\r\nصبح رفتم به بازديد ميرزا مهدى خان پسر\r\n\r\n","description":"","footnote":"","page_name":" 229 ","page_number":263},
  {"content":"\r\n\r\nبرادر و داماد عماد الملك . جوانك عامى بسيار فقير و بىمصرفى است چاى خورديم . شربت خورديم . برگشتيم . از درب منزل عماد الملك گذشتم كربلائى حسن دهباشى كه مهماندار ما بود گفت . عماد الملك انتظار دارد كه شما آنجا خواهيد رفت ، رفتم . مدتى نشستم . صحبتهاى فرنگستان و غيره از هردرى كرديم . آمديم منزل . عصر رفتم به بازديد آقا زين العابدين پسر آقا محمد رضاى مجتهد طبس و به او گفتم ميل دارم به عيادت آقا بروم . هروقت مناسب است خبر كنيد برويم . گفت : بسيار خوب !\r\n\r\nروز دوشنبهء هفدهم .\r\nكاغذى به مستشار الملك نوشتم . گله و شكايت از ننوشتن جواب مراسلات و مطالب و جواب رقم و الا ، نيز نوشتم كه تا جواب از طهران نرسد ، مطالبهء قيمت جنس از امير بيحاصل است . رقم امير را هم با اين جواب دادم به غلام كه بيرجند برود ، رقم امير را برساند ، جواب آن را هم بگيرد با جواب من به مشهد ببرد .\r\n\r\nروز سه‌شنبهء هيجدهم .\r\nصبح رفتم بازديد زين العابدين خان پسر مرحوم ميرزا محمد على خان وزير امور خارجهء سابق كه برادرزن عماد الملك است و به اتفاق همشيره‌اش به طبس آمده ، اينجا مانده است . جوانك محجوب فقيرى است . وقت عصر هم رفتم به بازديد محمد صادق خان پسر حاجى رضا قلى خان كه عموزادهء عماد الملك است . جوان خوبى است و معمم است . پسرى دارد هفت هشت ساله ، بسيار شبيه است به حسين « 1 » من . اسمش على اكبر خان است .\r\nلقبش آقابو . او را خواستم ، نوازش كردم ، صحبت داشتم ، مكتب مىرود ، قل هو اللّه مىخواند .\r\n\r\nروز چهارشنبهء نوزدهم .\r\nصبح رفتم به بازديد آقا سيد غلامحسين متولى امامزاده حسين ابن موسى عليه السلام . بالاخانه در حاشيهء خيابان دارد .\r\nجاى باصفائى است فرستادم محمد صادق خان هم آمد . مدتى نشستيم ، صحبت\r\n\r\n\r\n","description":"","footnote":"\r\n( 1 ) - ميرزا حسين خان محمودى اعتصام الملك ثانى پسر ميرزا خانلر خان\r\n","page_name":" 230 ","page_number":264},
  {"content":"\r\n\r\nكرديم . عصر هم رفتم به تماشاى مدرسهء مير حسن خان . مدرسهء كوچك منقحى است . طلاب و مدرسش وظيفه از موقوفات مير حسن خان دارند . بيرون مدرسه يك اطاقى است بزرگ كه مطب است . يك استاد طبيب بايد آنجا علم طب تدريس كند و مواجب دارد . از آنجا رفتم به مسجد جامع كه هم مير حسن خان ساخته است يعنى از قديم مسجدى بوده ، به كلى خراب شده بوده است . يك منار از آن باقى است . باقى را مير حسن خان به كلى برداشته ، از نو ساخته و خيلى خوب ساخته است و هفتاد سال است كه ساخته است « 1 » ، گويا حالا ساخته شده است .\r\nامام جماعت و خادمش از موقوفات مير حسن خان وظيفه دارند .\r\n\r\nروز پنجشنبهء بيستم .\r\nوقت عصر سوار شده به زيارت امامزاده حسين رفتيم . بارهاى غالى را هم امروز گفتم على شاه بست كه روانهء تهران كنيم .\r\nبه آقا جواد تاجر هم گفتم ده بار تنباكو بخرد با غاليها به تهران بفرستيم . شب آمد گفت خريده‌ام از قرار خروارى به سنگ طبس كه نصف سنگ تبريز است به چهار تومان يعنى پنجاه من تبريز به چهار تومان . گفتم ببنديد كه حمل شود .\r\n\r\nروز جمعهء بيست و يكم .\r\nقافله از بيرجند آمد . كاغذى از امير آورد با جواب عرايض كه از بيرجند با يعقوب بيك غلام ، خدمت شاهزاده نوشته بودم . دو سه نفر يزديهاى عارض هم آمدند .\r\nرقعه‌اى به عماد الملك نوشتم كه ميرزا آقا بابا را بفرستيد بيايد به كار اينها رسيدگى كنيم . جواب نوشت كه مىفرستم . وقت ظهر دواى سينه‌ام ماليدم و نشستم . زين العابدين مجتهد آمد . مدتى نشست تا غروب خيلى صحبت كرد .\r\nهمه مذمت و تعدى عماد الملك و اجحاف حاجى ميرزا زمان خان در تعديل و اينكه پانزده هزار تومان مداخل كرد .\r\nالان شاهزاده خانم يك كاسه آش ارزن براى من فرستاده است كه اينجا « توكى » مىگويند و بسيار مىخورند .\r\n\r\n\r\n","description":"","footnote":"\r\n( 1 ) - از اين قرار مسجد جامع طبس به سال 1224 ق ساخته شده است .\r\n","page_name":" 231 ","page_number":265},
  {"content":"\r\n\r\nروز شنبهء بيست و دويم . صبح رفتم به سر طويله . در مراجعت ديدم جمعى از زوار كرمانى كه در كنار خيابان منزل داشتند ، يك مردى از آنها يك هيكل طفلى بر روى شكمش دارد ، به‌طوريكه نصف بدن آن طفل از شكم آن مرد بيرون و يك دستش ، يعنى دست چپش آويخته و دست راست ندارد . مثل طفلى كه در قنداق پيچيده باشد . سينهء طفل به استخوان وسط سينهء آن مرد وصل است و سرش به تنش چسبيده ، يعنى گردن ندارد . از چشم و گوشش نشانى و علامتى ظاهر است . دهنش به قاعده ، لب‌هايش مشخص ، دو دندان هم در دهنش است . سرش مو دارد كه مردكه مقراض كرده بود .\r\nريش و سبيل هم دارد كه آنها را هم مردكه چيده بود و معلوم مىشد كه فى الجمله حسى هم از خود دارد كه صدمه به او مىرسد به خود مىلرزيد ، بدون ارادهء مردكه . ولى تغذيهء او به همان غذاى مردكه است و مىگفت كه اگر به اعضاى اين جسد دستى بگذارند ، در نزديكىهاى موضع اتصال او به خود ، احساس مىكنم و الا احساس نمىكنم ، او خود احساس مىكند و مىلرزد آنوقت من مىفهمم . اين هيكل به اندازهء يك طفل سه ساله بود و خيلى عجيب است .\r\nدر اين بين عماد الملك رسيد . گفت : مىخواستم بيايم به منزل شما نبوديد .\r\nبعد به اتفاق رفتيم منزل عماد الملك . اين مردكه عجيب را هم باز آوردند آنجا به دقت تماشا كرديم : بعد قدرى صحبت از بابت تنخواه اجارهء موقوفه داشتيم معلوم شد از بابت دو هزار و سيصد تومان كه حكم شده است من از ايشان بگيرم هزار و سيصد تومان به نايب اكبر داده‌اند و قبض از او دارند .\r\nاز اين قرار هزار تومان باقى است و مىگويند آن را هم نبايد بدهيم ، اما سندى ابراز نكردند ماند به مجلس ديگر . عصر سوار شده صحرا رفتم تا سر آسياها .\r\nآسياى آخرى كه از همه بالاتر است مال عماد الملك است . سالى سى خروار به سنگ تبريز آرد اجاره دارد . چهار آسيا هم از آن پائين‌تر ساخته‌اند از موقوفات مير حسن خان است .\r\n\r\n","description":"","footnote":"","page_name":" 232 ","page_number":266},
  {"content":"\r\n\r\nروز يكشنبهء بيست و سيم . فرستادم تنباكو را كشيدند . چهار خروار و پنجاه و هشت من به وزن تبريز خريدم به چهل و يك تومان و دو هزار از آقا محمد حسين پسر حاجى محمد حسن تاجر طبسى كه آمد پولش را گرفت . به او سپردم كه بنويسد بيست توپ برگ خوب از بشرويه بيارند .\r\n\r\nروز دوشنبهء بيست و چهارم .\r\nمشغول كاغذهاى تهران شدم . يك كاغذ به حاجى على نقى تاجر كاشى نوشتم و سه بار غالى كه قيمت خريد آنها پانصد و چهل و شش تومان و سه هزار و ده شاهى بود با ده بار تنباكو را نزد او فرستادم كه بفروشد به هرقيمتى كه صلاح داند . كاغذى به آقا ميرزا طاهر نوشتم مبنى بر سفارش شترها . كاغذى هم به حسين « 1 » نوشتم و يك بار و يك سربار قاليهاى سنگين اعلى را فرستادم در خانه بگذارند و شترها را به باركشى وادارند تا خودم بروم . چادر دو سرى هم بود با شترها فرستادم .\r\nوقت عصر آقا عبد الوهاب آمد كه امروز چاى را در باغ گلشن بخوريد . من خيال كردم خودش مىخواهد آنجا چاى بدهد . همين كه بيرون رفتم ، معلوم شد محمد خان ميرآخور و برادرزن مستشار الملك آنجا پذيرائى مىكند .\r\nبارى آنجا چاى و عصرانه خورده به منزل آمدم . كاغذهاى على شاه را دادم .\r\nسه تومان هم به او دادم كه تا طهران شترها را نواله بدهد . دو تومان هم براى جيرهء خودش و حاجى حسين تا آخر رمضان را دادم و روانه‌اش كردم رفت به طهران .\r\n\r\nروز سه‌شنبهء بيست و پنجم .\r\nصبح ، محمد صادق خان پسر حاجى رضا قلى خان آمد ، مدتى نشست خيلى صحبت كرد . تفاصيلى از اوضاع مآثر امير قائن و دماغ عماد الملك گفت و رفت . كتاب روضة الصفا از او خواستم رفت . رقعه‌اى نوشتم به عماد الملك در باب تنخواه مال الاجارهء موقوفه و نظم امر ترياك . جواب گفته بود اينطور نيست كه شما نوشته‌ايد . آنطور است كه من گفتم . صاحبكار را هم مىفرستم جواب بدهد . معلوم شد خيلى خر است .\r\n\r\n\r\n","description":"","footnote":"\r\n( 1 ) - ميرزا حسين خان پسرش\r\n","page_name":" 233 ","page_number":267},
  {"content":"\r\n\r\nبارى عصر رفتم به شهر و مدرسهء حاجى وكيل . چند طلبه نشسته بودند يكى شرح لمعه درس مىگفت . مسئلهء امانت و وديعه را قدرى با آنها صحبت كردم . يكى دو مسئله را جواب نتوانستند ، ماند به مجلس بعد .\r\n\r\nروز چهارشنبهء بيست و ششم .\r\nصبح رفتم حمام . وقت نهار بيرون آمده ، نهار خوردم . قدرى دراز كشيدم . بعد قدرى كتاب ملهوف مطالعه كردم . دلتنگ شدم . بعد به كتاب روضة الصفا كه محمد صادق خان فرستاده بود مشغول شدم .\r\nعصر پياده رفتم به باغ گلشن . در بين راه محمد خان پسر حاجى على رضا خان ، عموزادهء عماد الملك را ديدم . همراه من آمد تا باغ .\r\nخيلى درددل و شكايت كرد . از اطوار عماد الملك و از تعديات او و از اينكه موقوفهء مير حسن خان را كه هفت هشت هزار مىشود حاجى مير ابراهيم خان مىخورد و به موقوف عليهم نمىدهد . مغرب از آنجا به منزل برگشتم .\r\nنماز كرده‌ام حالا باز مىروم به سر كتاب روضة الصفا .\r\n\r\nروز پنجشنبهء بيست و هفتم .\r\nصبح محمد خان پسر عباس قلى خان نوهء حاجى على رضا خان آمد . مدتى نشست . تفاصيلى از دماغ عماد الملك و حاجى ابراهيم خان گفت . بعد يك سطر خط مرا خواست ، برايش نوشتم رفت .\r\nعصر هم سوار شده به زيارت امامزاده رفتم . در مراجعت بعد از مغرب ميرزا آقا بابا را در خيابان ديدم . گفتم : آخر در باب تنخواه اجارهء موقوفات و فقرهء قدغن ترياك جواب چه شد ؟\r\nبعضى جوابهاى بيقاعده گفت رد كردم . بالاخره گفت ، تعليقه از متولىباشى دارم كه هزار و سيصد تومان بدهم . گفتم : بيار ، گفت : الان ورپا مىآرم رفت و باز نياورد .\r\n\r\nروز جمعهء بيست و هشتم .\r\nعصر ، نصر اللّه ميرزاى منسوب شاهزاده خانم را خواستم . تفصيلى در باب تنخواه مال الاجاره و مذمت اينطور سلوك عماد الملك ، به او گفته ، پيغام دادم كه تكليف من چيست ؟ آنچه مىبينم بنويسم\r\n\r\n","description":"","footnote":"","page_name":" 234 ","page_number":268},
  {"content":"\r\n\r\nيا خير ؟ رفت . و هم امروز محمد حسين خان پسر محمود خان كلانتر كه محصل گرفتن سرباز از گوناباد و بردن صد و پنجاه نفر سوار طبسى بود كه محمد خان ميرآخور مستشار الملك حكم موقوفى آن را آورده بود ، آمد . و باز حكم ناسخ آن را آورد كه حتما سرباز و سوار را بگيرد ، ببرد .\r\nعماد الملك را ملاقات كرد قدرى تشدد كرده بود . از آنجا به منزل آمد . احكامش را داد ديدم ، تا ظهر منزل من بود . نهار خورد و رفت منزل خودش . نهار حاضرى برايش برده بودند . پس‌فرستاده ، تعرض و تغير كرده بود .\r\nشنيدم به عماد الملك خبر دادند گفت : شب برايش شام بپزند . بعد از آن ، وقت عصر ميرزا آقا بابا به ديدنش رفته بود . قدرى استمالت و عذرخواهى كرده بود . شب من فرستادم او را به منزل خودم آوردم . پيش من نشسته بود و رجز مىخواند كه فردا چنين‌وچنان مىكنم .\r\nدر اين اثناء آقا عبد الوهاب آمد كه عماد الملك حالا مرا خواست و گفت بيايم خدمت شما ، سلام برسانم و احوالپرسى بكنم ، بعد بگويم خواهش ايشان اينست كه حالا محمد حسين را بخواهيد ببينيد اگر حكمى دارد كه محمد خان مداخله نكند و او سرباز و سوار را ببرد ، فردا در خدمت خودتان او را بياريد حكمش را اطاعت كنم و الا ديگر پيش من نيايد ، كه اگر بيايد و تشدد كند ، او را كتك خواهم زد .\r\nمحمد حسين خان از اين حرف برآشفت . قدرى قاروقور كرد . من گفتم ، برويد خدمت عماد الملك بگوئيد ، احكام محمد حسين خان را من ديدم و ظاهر اين است كه بعد از احكام محمد خان صادر شده است . ولى اينكه من بيايم و مصدق اين كار بشوم ، از من برنمىآيد . به علت اينكه من براى دو كلمه حرف بيخرجى كه دو دقيقه زحمت ندارد بيست روز است اينجا معطلم .\r\nرقعه به شما مىنويسم ، جواب نمىنويسيد . محول به ميرزا آقا بابا مىكنيد .\r\nاو جواب بقاعده نمىدهد . در اين صورت چگونه مىتوانم حكم ديگرى را قرار\r\n\r\n","description":"","footnote":"","page_name":" 235 ","page_number":269},
  {"content":"\r\n\r\nو مدار بدهم . فردا صبح محمد حسين خان مىآيد احكامش را مىدهد . هرطور صلاح مىدانيد ، قرار كارش را بدهيد . عبد الوهاب رفت . من شام خوردم .\r\nمحمد حسين خان هم رفت . من خوابيدم .\r\n\r\nروز شنبهء بيست و نهم .\r\nصبح نصر اللّه ميرزا آمد . آقا عبد الوهاب هم آمد . هردو عذرخواهى زياد از عماد الملك پيغام آوردند كه و اللّه من ناخوش بودم . اين دو روزه خدمت شما نيامدم . ديگر اينكه نظر به خويشاوندى ، من شما را صاحب‌خانه مىدانم و اگر مساهله در اوامر شما شده است ، به آن اطمينان است . امروز ميرزا آقا بابا را مىگويم ، عطار حكيم هرچه بفرمائيد بيارد قرار قدغن ترياك را هرطور صلاح مىدانيد بگذاريد . در باب تنخواه اجارهء موقوفات هم هرطور مىفرمائيد ، جواب مىنويسم .\r\nدر باب محمد حسين هم اگر صريحا ناسخ محمد خان را دارد بيارد و الا برود . فرستادم محمد حسينخان آمد . جواب خود را شنيد . باز قدرى توپ انداخت . گفتم : برو پيش عماد الملك احكام را نشان بده ببيند تكليف چيست ، رفت .\r\nدو سه ساعت بعد آمد . معلوم شد زير دم هردو سست بوده ، اين هردو ، تشرها را براى من داشتند ، پيش هم كه رسيدند ، هيچ‌يك تشر نزدند . قرارشان بر اين شده بود كه تفصيل را بنويسند به مشهد . قاصدى برود ، هرچه جواب رسيد آن طور بكنند . محمد حسين خان پيش من نهار خورد و رفت . عصر من رفتم سر طويله ، محمد خان ميرآخور مستشار آنجا بود . اسب محمد ولى خان و يابوى بنهء آقا عبد الوهاب را به بيست و سه تومان خريدم . مغرب به منزل آمدم . محمد خان هم آمد دو ساعتى نشست ، رفت . من شام خوردم ، خوابيدم :\r\n\r\nروز يكشنبهء سلخ شعبان . صبح .\r\nعماد الملك ، على نام قاصد را فرستاد كه به مشهد مىرود ، اگر كاغذى داريد ، بدهيد . عريضه در باب اسناد احكام ميرزا اسمعيل متولى كاخك و عريضه در باب وجه موقوفه كه عماد الملك عذر مىآورد و كيفيت ورود محمد حسين و تشدد در باب گرفتن سرباز و بردن\r\n\r\n","description":"","footnote":"","page_name":" 236 ","page_number":270},
  {"content":"\r\n\r\nسوار در مجلس اول و ملايم شدن در مجلس دويم ، خدمت شاهزاده نوشتم و عريضه هم خدمت متولىباشى در باب وجه اجاره و موقوفى تعديل حاجى ميرزا زمان خان نوشته ، به على قاصد دادم ، رفت ، بعد آدم فرستادم پيش عماد الملك كه من مىخواهم به آب گرم بروم . دو سه فراش بفرستيد منزل و اسباب ما را تا مراجعت حفظ كنند . گفته بود بسيار خوب ، آنجا هم جاى خوبى است با صفا و خوش‌هواست .\r\nوقت عصر به طويله رفتم ، به عماد الملك برخوردم كه درب خانه‌اش ايستاده بود تعارف و احوالپرسى كرديم . گفت : حمام مرا ديده‌ايد ؟ گفتم : خير ! گفت : چراغ روشن كنند ، و ما را به تماشاى حمامش كه در مرتبهء سيم عمارت سردر خانه‌اش ساخته است فرستاد . از آنجا كه بيرون آمديم ، برد به اندرون يك‌يك اطاق‌ها را گفت باز كردند ، ما را تماشا داد . در يك تالار بزرگى تصويرها كشيده بودند . روى هرجرزى مجلسى مشتمل بر چند وزن برهنهء مكشوف - العوره كه مخصوصا فروج آنها را خيلى نمودار و با قبح و جهل آشكار كرده بودند . در دل گفتم ، خدا رحمت كند مرحوم شيخ على ميرزا را ، با آن اطاق الفيه شلفيه كه از او در تاريخ ياد مىدهند و ما اينجا معاينه مىبينيم . شنيدن كى بود مانند ديدن . شب به منزل آمدم . اول شب قليلى نان و ماست و خرماى تازه و يك قمرى كباب كرده خوردم و خوابيدم . وقت سحر برخاسته ، سحور خورده باز خوابيدم .\r\n\r\nروز دوشنبهء غرهء رمضان .\r\nيك ساعت از دسته گذشته برخاستم . مشغول كتاب روضة الصفا شدم ، تا ظهر ، ظهر به مسجد رفتم . در مقصورهء مسجد جامع ، آقا زين العابدين پسر آقا محمد رضاى مجتهد ، به جاى پدرش امامت مىكند . نماز جماعت كردم . دو واعظ بىسواد خنك موعظه كردند . به منزل آمدم . عصر ، سوار شده بيرون رفتم . در اثناى راه عماد الملك را ديدم بر خرى حمل ، نه بلكه ترجيح مرجوح بر راجح داده از باغ برگشته است . تعارفى كرده\r\n\r\n","description":"","footnote":"","page_name":" 237 ","page_number":271},
  {"content":"\r\n\r\nرفتيم تا سر آسياها برگشتيم ، مغرب بود . از منزل شاهزاده خانم يك دورى انار بسيار خوب . يك بشقاب پشمك و زولوبيا آوردند . افطار هم از كارخانه آوردند ، خوردم . دعا خواندم ، نماز كردم ، ساعت سه خوابيدم . مدتها خوابم نبرد . وقت سحر برخاسته سحور خورده خوابيدم .\r\n\r\nروز سه‌شنبهء دويم .\r\nيك ساعت از دسته رفته بيدار شدم . قدرى به كتاب روضة الصفا مشغول شدم . مدتى در باغ راه رفتم . ظهر رفتم مسجد . عصر برگشتم . تازه‌اى كه قابل تحرير باشد ، رو نداد .\r\n\r\nروز چهارشنبهء سيم .\r\nصبح عماد الملك آمد منزل من . مدتى نشست صحبت از هردرى داشتيم . تعليقه از جناب معاون الملك « 1 » برايش رسيده بود .\r\nداد خواندم . مطلبى نداشت . به ميرزا آقا بابا گفتم كاه و جو براى ما بفرستد به « خور » كه چند شبى آنجا برويم . عماد الملك هم تأكيد كرد . بعد آنها رفتند .\r\nمن رفتم مسجد برگشتم حمام . يك ساعت به غروب مانده بيرون آمدم . صداع بهم رسيد . اول افطار قدرى آب هندوانه و بعد سكنجبين خوردم .\r\nصداع تا سحر اذيت كرد . هيچ خوابم نبرد . دو سه ساعتى شب ، بلكه پنج ساعتى ، قاصدى از بيرجند آمد . پاكتى از نواب و الا و مستشار الملك آورد .\r\nتأكيد در اين‌كه به بيرجند معاودت كنم و عمل جنس سيستان را از روى چهارده هزار خروار ، بپردازم . كاغذى هم مستشار ، اظهار امتنان از دوستى من و سفارش ، دربارهء من به عماد الملك نوشته بود ، دادم بردند .\r\n\r\nروز پنجشنبهء چهارم .\r\nصبح جواب كاغذ امير را نوشتم كه بر حسب حكم و الا باز عود به بيرجند مىكنم و تا اواسط ماه مبارك آنجا مىآيم مستوفى ، منزل مرا خالى كند . قاصد امير را روانه كردم رفت . كاغذى هم مستشار مبنى بر سفارش من به عماد الملك نوشته بود فرستادم .\r\n\r\n\r\n","description":"","footnote":"\r\n( 1 ) - ميرزا عباس خان قمى تفرشى معاون السلطان كه معاون وزارت امور خارجه بود و در اين زمان امور مالى تهران و توابع را رسيدگى مىكرد و عضو دار الشوراى دولتى بود . در سال 1305 ق با لقب قوام الدوله وزير امور خارجه شد .\r\n","page_name":" 238 ","page_number":272},
  {"content":"\r\n\r\nروز جمعهء پنجم . صبح شاهزاده خانم قدرى نان قالبى و قدرى زبان ميرزا « 1 » فرستاده بود . دو هزار به آدمش دادم . ظهر رفتم مسجد . عماد الملك هم آمده بود . از مسجد بيرون آمديم . شاهزاده خانم يك بزغالهء قشنگى فرستاده بود . هزار دينار به خانه شاگردش انعام دادم . امشب را تهيهء رفتن خور و آب گرم را مىبينم . انشا اللّه وقت سحر بروم .\r\n\r\nروز شنبهء ششم .\r\nطلوع آفتاب سوار شده ، روانهء خور شديم . تا چهار ساعت راه آمديم به سمت شمال طبس . رسيديم به رودخانه . آنجا راه دو تا مىشود . از ميان رودخانه باز به سمت شمال مىرود ، به قدر نيم فرسخ ، مىرسد به چشمهء آب گرم كه حمام مرتضى على عليه السلام مىگويند ، به سمت مشرق مىآيد . به قدر يك فرسخ به قريهء خور مىرسد . ما رفتيم به حمام مرتضى على . وقت ظهر آنجا رسيديم . پياده شديم . ميان آب گرم رفتم . جاى غريبى است . رودخانه از ميان يك دره و شكاف كوهى جارى است كه در دو طرف ، كوه سنگى مثل ديوار چينه به قدر دويست سيصد ذرع به آسمان رفته ، هرگز آفتاب ميان دره نمىتابد . از كمر آن سنگهاى كوه ، از دو طرف ، چشمه‌ها از شكاف‌هاى كوه جارى و بعضى متقاطر است ، بعضى گرم و بعضى سرد .\r\nازجمله يك سوراخى در كمر كوه واقع است كه از سطح رودخانه به قدر يك ذرع و يك چارك به قدر قامت يك انسان كامل ارتفاع دارد . از دهن آن سوراخ آب گرمى جاريست ، به قدر يك تنبوشهء بزرگ . به نيم‌سنگ مىرسد . و دهن آن سوراخ بقدرى است كه يك آدم نشسته مىتواند داخل شود . به قدر يك ذرع و يك چارك كه داخل سوراخ شدم ، در سطح سوراخ گودالى بود بقدرى كه آدم نشسته آب تا گردنش بيايد و اين آب گرم از چهار شكاف كه در يك سمت سوراخ واقع است ، به ميان آن گودال مىريزد و جارى شده ، از دهن\r\n\r\n\r\n","description":"","footnote":"\r\n( 1 ) - نوعى شيرينى\r\n","page_name":" 239 ","page_number":273},
  {"content":"\r\n\r\nسوراخ به ميان رودخانه مىريزد ، داخل آب رودخانه شده مىرود ، و اين آب بقدرى صاف و پاكيزه است كه مافوقى ندارد .\r\nبدن آدم ، ميان آب مثل نقره مىنمايد . سنگ ديوار و زمين اين سوراخ مثل يك پارچه فيروزه است كه مايل به سبزى باشد . بسيار تميز و باصفاست .\r\nگرمى آبش هم بطوريست كه بدن گرم مىشود ، و هرقدر بماند متأذى نمىشود .\r\nبارى مدتى ميان آن چشمه دراز كشيدم . بعد بيرون آمده به خور آمديم . در باغ دلگشا كه از بناها و موقوفات ميرحسن خان ، منزل كرديم . خور عليائى دارند كه همه‌اش باغات و مال اهل طبس است . از خود ، رعيت و سكنه ندارد .\r\nصاحبان باغات ، بعد از فصل ميوه به شهر مىروند .\r\nخور عليا پانزده خانوار رعيت دارد . باغ دلگشا آنجاست . بسيار باصفا و خوش‌عمارت بوده است . حمام بسيار خوبى داشته ، همه خراب شده است . مع ذلك باز هم خوب جائى است . حوض‌خانه‌اى دارد كه آلان كنار حوضش نشسته‌ام ، آب جارى است و خيابان باغ پيش‌رو افتاده است . وقت عصر بيرون رفتيم . در اطراف باغ كبك بسيار بود ، چهار كبك زديم . شب كبك پلو خورديم .\r\n\r\nروز يكشنبهء هفتم .\r\nصبح در اطراف باغ قدرى كبك شكار كردم .\r\nبعد از آن رفتيم به چشمهء آب گرم . از آنجا مراجعت ، باز شكاركنان تا منزل آمدم . نه قطعه كبك آوردم . عصر آنها را به شهر فرستادم . چهار قطعه براى شاهزاده خانم ، پنج قطعه براى عماد الملك . وقت غروب هم باز يكى شكار كردم كه نمك‌سود كرده‌ايم براى فردا .\r\n\r\nروز دوشنبهء هشتم .\r\nباز صبح شكاركنان رفتيم به حمام مرتضى على .\r\nوقت ظهر برگشتيم . عصر باز قدرى در اطراف منزل شكار كرديم . شب آدمى از عماد الملك آمد . كاغذى به احوالپرسى نوشته ، دو قند روسى و قدرى چاى و يك دبه باروط فرنگى و قدرى ساچمه فرستاده بود . قلى آدم خودم هم برگشت .\r\n\r\n","description":"","footnote":"","page_name":" 240 ","page_number":274},
  {"content":"\r\n\r\nجوابى به خط نصر اللّه ميرزا از جانب شاهزاده خانم آورد ، با يك قابلمه نان نخودچى و نان شيرينى ديگر . قابلمه‌اى خرما و صد نارنج و يك بار هندوانه ، و دو بغلى سكنجبين و قدرى سبزى خورش .\r\n\r\nروز سه‌شنبهء نهم .\r\nصبح ، شكاركنان رفتيم به حمام مرتضى على ، ظهر برگشتيم . هيجده كبك جمع شد . وقت عصر براى شاهزاده خانم و عماد الملك و نصر اللّه ميرزا و ميرزاى پيشكار عماد الملك با آدم خود عماد الملك فرستادم . پنج هزار هم انعام به او دادم .\r\n\r\nروز چهارشنبهء دهم .\r\nصبح از خور سوار شده ، رفتيم به مزرعهء « بيوك » كه نيم‌فرسخ بالاتر از خور ، ميان درهء كوهى است . پنج شش كبك آنجا شكار كردم . مزرعه مال پسرهاى ملا على شاه است كه كدخداى خور بوده است . يك رعيت برزگر آنجا بود با زنش . خيلى زن و مرد مهربان اهل خدمتى بودند . يك خربزه براى من آوردند ، خوردم . دو هزار به طفل او انعام دادم .\r\nبه خور برگشتيم . آدمها و بنه را روانهء شهر كردم . هرچه هندوانه و خربزه و غيره از شهر براى ما ، شاهزاده خانم فرستاده بود به ضعيفهء مستأجر باغ دلگشا با دو هزار پول كفش ، به دخترش انعام داده ، خودم با محمد جعفر و قلى فراش خلوت روانهء حمام مرتضى على شديم . در راه دو سه كبك زدم . بعد از حمام آمديم به مزرعهء نياز ، . آنجا نهار خورديم . دو سه كبك هم آنجا شكار كردم .\r\nدو ساعت به غروب مانده ، روانهء شهر شديم . دو ساعت از شب رفته به شهر رسيدم .\r\nمحمد خان ميرآخور مستشار الملك به استقبال بيرون شهر آمده بود .\r\nبعد از ورود به منزل ، ديدم چهارده كبك شكار كرده‌ايم پنج قطعه براى عماد الملك ، پنج قطعه براى شاهزاده خانم ، چهار قطعه براى آقا زين العابدين مجتهد فرستادم .\r\n\r\nروز پنجشنبهء يازدهم .\r\nصبح رفتم به باغ عماد الملك ، قدرى راه رفتم . عماد الملك بيرون آمد . خيلى نشسته صحبت كرديم . گفتم ، بگوئيد دو\r\n\r\n","description":"","footnote":"","page_name":" 241 ","page_number":275},
  {"content":"\r\n\r\nسه مال بنه براى ما مهيا كنند ، دو سوار هم با من بيايند كه بر حسب حكم و الا بايد بيرجند بروم . ميرزا آقا بابا را خواست به او سفارش كرد . بعد گفت :\r\nميل داريد برويم به باغ‌نظر ، از آنجا به مسجد و از آنجا به سعادت‌آباد كه در يك فرسخى شهر است ، و من خودم او را احداث و آباد كرده‌ام ؟ گفتم :\r\nبسيار خوب . اسب آوردند سوار شديم . به باغ‌نظر و از آنجا به عمارت ارگ رفتيم . تجديد وضو كرده ، رفتيم مسجد نماز كرديم . بعد كالسكه نشسته ، رفتيم به سعادت‌آباد . دو باغ و قلعه ساخته است . جاى خوبى است . من قدرى انار خوردم . يك ساعت به غروب مانده به منزل آمديم . وقت مغرب ، شاهزاده خانم يك كاسه كوفته كباب فرستاده است كه الان هم پهلوى من گذاشته است .\r\nمنتظرم شام بيارند ، بخورم .\r\n\r\nروز جمعهء دوازدهم .\r\nصبح فرستادم عقب ملا عبد الواحد طبيب ، آمد نسخه براى معالجهء دست زرافشان نوشت . تأكيد كردم ، تعهد كرد دو روزه معالجه‌اش كند كه بتوانيم او را ببريم . بعد آقا زين العابدين مجتهد آمد . تا قريب به ظهر نشست . خيلى صحبت كرديم . از عقايد بابيه تفاصيلى گفت . او رفت ، نهار خوردم رفتم مسجد ، عماد الملك هم بود . تا عصر مسجد بودم .\r\nبه عماد الملك گفتم ميرزا آقا بابا را كه گفتيد بيايد ما را روانه كند ، نيامد .\r\nبه فراش‌باشى گفت ميرزا آقا بابا را بفرست بيايد منزل فلانكس ، تدارك رفتن ايشان را ببيند . آمديم به منزل . باز هم تا شام ميرزا آقا بابا پيدا نشد .\r\nوقت غروب به فراشباشى گفتم ، ميرزا آقا بابا وجودش لازم نيست .\r\nبفرست چهار قاطر براى بنهء ما كرايه كنند . دو سوار هم معين كنيد با ما بيايند .\r\nگفت : چشم ! ساعتى بعد فراش آمد گفت : قاطر پيدا نمىشود ، الاغ هست .\r\nگفتم : الاغ نمىتواند يخدان « 1 » بار كند . به منزل آمدم ، ديدم دو دورى شيرينى ، ميرزا آقا بابا فرستاده است كه اينها را خانه درست كرده‌اند .\r\n\r\n\r\n","description":"","footnote":"\r\n( 1 ) - يخدان به معنى صندوق است .\r\n","page_name":" 242 ","page_number":276},
  {"content":"\r\n\r\nروز شنبهء سيزدهم . صبح رفتم حمام . وقت نهار بيرون آمده فرستادم عقب ميرزا آقا باباى پيشكار ، آمد . گفتم : چهار مال بنه و دو سوار مهيا كنيد ، براى رفتن من . گفت : اگر قاطر نباشد ، شتر خوب است ؟ گفتم : عيب ندارد .\r\nولى يك يابو يا قاطر براى آشپز لازم است . گفت : حاضر مىكنم . گفتم : دو بار صندوق هم بسازند براى حمل نارنج . رفت كه تهيه كند . من نهار خورده ، رفتم مسجد ، بعد از نماز و موعظه آخوند پيرمردى مضحك موعظه مىكرد . وقت عصر رفتم به بازديد حاجى محمد على خان ، برادرزادهء عماد الملك . عمارت خيلى باصفاى خوبى ساخته است . كنار درياچه نشسته چاى و افشره خورديم . غروب برگشتم .\r\n\r\nروز يكشنبهء چهاردهم .\r\nصبح ملا عبد الواحد طبيب آمد براى معالجهء زرافشان . نسخه نوشت مدتى هم نشست حرف زد ، بعد رفت . من هم نهار خورده ، رفتم مسجد . عصر به منزل آمدم . كربلائى حسن دهباشى مهماندار ما آمد . چهار صندوق كه براى حمل نارنج خواسته بودم ، آورد . همه بد و كوچك بود . گفتم پس بدهند عوضش زنبيل بياورد . بعد از آن سوار شده ، رفتم بباغ سبزه كه احداثى عماد الملك است . خود عماد الملك هم آمد آنجا . تا غروب آنجا بودم ، خرماى آنجا رسيده بود ، قدرى آوردند خورديم ، بد نبود . مغرب آمديم منزل .\r\n\r\nروز دوشنبهء پانزدهم .\r\nتازه‌اى نبود كه قابل نوشتن باشد . كربلائى حسن آمد . زنبيل آورد . همه كوچك بود . قرار شد نارنج را در جوال بار كنند .\r\nوقت ظهر استاد ابو القاسم آمد . كاغذى از عبد الوهاب آورد . ماحصل آن ، اين بود كه اينجا مقروض شده‌ام . دو تومان پول خواسته بود . دو تومان از بابت پول يابوى او كه عوض اسب محمد وليخان داده بود ، دادم كه با سه تومان سابق پنج تومان مىشود .\r\n\r\nروز سه‌شنبهء شانزدهم .\r\nصبح ، محمد حسين خان آمد . رقمى از سركار\r\n\r\n","description":"","footnote":"","page_name":" 243 ","page_number":277},
  {"content":"\r\n\r\nو الا آورد كه در جواب عريضهء او نوشته بودند ، در باب تأكيد گرفتن سرباز و بردن سوار طبس به مشهد . وقت عصر از بيكارى و دلتنگى رفتم منزل محمد حسين خان . مغرب آمدم به منزل .\r\n\r\nروز چهارشنبهء هفدهم .\r\nصبح ، ملا عبد الواحد طبيب آمد . مدتى نشست صحبت كرد ، رفت . آدم فرستادم پيش فراشباشى كه مال بنه چه شد . گفته بود رفته از « نجروآباد » دو فرسخى شترها را بيارند . عصر باز خبر آوردند كه شترها امشب مىآيد . عصر رفتم به سر طويله . مالها را نعل‌بندى كردم . يك تومان پول نعل‌بندى شد .\r\n\r\nروز پنجشنبهء هجدهم .\r\nصبح رفتم منزل عماد الملك ، بيرون آمد .\r\nساعتى نشسته صحبت كرديم . خداحافظ كردم كه امشب مىرويم . گفت : باز خدمت شما مىرسم . عصاى بادام خواستم . شش عصا آوردند . اما خوب راست و ميزان نيست . وقت عصر آقا زين العابدين مجتهد آمد . تا مغرب بود ، رفت .\r\nمن هم نماز كردم . دعاى شب احيا و نماز آن را بجا آوردم . آدمى از عماد الملك آمد . پنجاه تومان با دو قند ارسى و رقعه‌اى آورد كه پنجاه تومان براى پول برك فرستادم . قبول نكرده ، جواب نوشتم كه اگر در بشرويه برك خوب پيدا شد ، اينقدرها پول همراه هست كه خريده شود . زياده خجالت ندهيد .\r\n\r\nروز جمعهء نوزدهم .\r\nصبح ساربان آمد . آدم همراه او كردم كه نارنج بار بگيرد و شب برويم . عماد الملك مطلع شد و رقعه‌اى نوشت به اصرار و خواهش اينكه اين دو سه روزه ، ايام احيا را توقف كنم و تعارف او را هم يعنى پنجاه تومان را قبول كنم . ولى تعارفش را قبول نكردم . ظهر رفتم به مسجد شمس العلماى نورى ساكن هند ، آمد مسجد ، به منبر رفت ، موعظه كرد . چندان نقلى نداشت . باد و بروتش بيش از خودش بود . وقت عصر ، ميرزا آقا بابا از جانب عماد الملك آمد به عذرخواهى كه عوض پنجاه تومان ، برك مىدهم . گفتم لازم نيست . به عماد الملك بگو من براى تكدى نيامدم و لازم نيست كه حكما\r\n\r\n","description":"","footnote":"","page_name":" 244 ","page_number":278},
  {"content":"\r\n\r\nشما به من تعارفى بكنيد . يا بايد تعارف نكنيد يا مثل آدم . اين گدائيها حركت لغو است و ابدا قبول نمىكنم . اگر آدمى و مىگوئى من از حشمة الملك نجيب‌ترم نصف او انسانيت داشته باشد و الا هيچ اسم انسانيت و تعارف نبريد كه من ابدا از شما توقع ندارم .\r\nبعد قدرى صحبت از بابيها كردم . معلوم شد ميرزا آقا بابا ، بابى سختى است . خيلكى با او مباحثه كردم . بابى مضبوطى است . ساربان را مرخص كردم برود روز بيست و سيم بيايد كه انشاء اللّه شب بيست و چهارم روانه شويم .\r\n\r\nروز شنبهء بيستم .\r\nعلى نام بيرجندى كه نه تومان و دو هزار پول او را در خور ، كريم بيك ، نايب عماد الملك گرفته بود و چند روز آمد كاغذ امير را براى من آورد و تعليقه از عماد الملك گرفته بودم و اثرى نكرده بود ، برگشت آمد و هم در اين‌روز عماد الملك شرحى از سوء سلوك مأمورين سركار و الا شكايت كرد كه به طهران مىروم . شما چيزى در اين باب خدمت نواب و الا عرض كنيد .\r\nوقت عصر هم ميرزا آقا باباى پيشكار و ميرزا لطفعلى مستوفى خود را پيش من فرستاد . نوشتجات بشرويه را كه از بدرفتارى نجف خان ، تفنگدار سركار و الا نوشته بودند ، آوردند ديدم ، در باب على بيرجندى به ميرزا آقا بابا گفتم گفت : قبض بنويسيد ، شما حاشيهء آن را تصديق كنيد ، من اينجا پول او را بدهم .\r\n\r\nروز يكشنبهء بيست و يكم .\r\nتازه‌اى نبود مگر مسجد و روضه و موعظه عرايضى هم كه عماد الملك خواسته بود به شاهزادهء ركن الدوله و مستشار الملك نوشتم دادم ديد . بسيار ممنون شد . در مسجد مىگفت : اگر هزار منشى جمع مىشد ، اينطور منظور مرا نمىتوانست بنويسد .\r\n\r\nروز دوشنبهء بيست و دويم .\r\nصبح فرستادم هفتصد نارنج آوردند .\r\nآدمها را نشاندم ، دوازده بغلى و يك بطرى كه داشتيم ، آب نارنج گرفتيم ، پر كرديم . عقب پول على هم فرستادم . فراش معين كردند كه از وكيل كريم بيك\r\n\r\n","description":"","footnote":"","page_name":" 245 ","page_number":279},
  {"content":"\r\n\r\nبگيرد . سيد شيرازى هندى مسكن كه همراه شمس العلماء هست و مدعى طبابت است آمد . معالجه براى دست زرافشان كرد .\r\nوقت عصر ، فراش عماد الملك آمد . نه تومان و دو هزار پول على بيرجندى را آورد ، داد . قبض گرفت ، رفت . دوازده هزار از پول على به قلق داده شد ، هشت تومان به خودش رسيده گفتم ، على هم همراه بنه تا بيرجند بيايد .\r\n\r\nروز سه‌شنبهء بيست و سيم .\r\nصبح رفتم حمام . ظهر رفتم مسجد . از مسجد كه بيرون آمدم با عماد الملك خداحافظ كرده كه فردا شب وقت سحر به بيرجند روانه خواهم شد . عماد الملك گفت : چند توپ برك از بشرويه آورده‌اند مىفرستم ، انشاء اللّه مىپسنديد . گفتم : لازم نيست در بشرويه خودمان مىخريم .\r\nگفت : خير بايد اينها را قبول كنيد . وقت عصر پنج توپ برك با پنجاه تومان و دو كله‌قند روسى فرستاد . پنجاه تومان را پس فرستادم . مابقى را به اكراه پذيرفتم . الآن مشغول بار بستن هستيم .\r\n\r\nروز چهارشنبهء بيست و چهارم . صبح\r\n، سيد شيرازى هندى آمد . دوائى براى دست زرافشان گفت و رفت ، بعد بعضى آشنايان به ديدن وداع آمدند ، بودند تا شب . عصر هم ميرزا آقاباباى پيشكار آمد . تصديق خواست بر اينكه بنويسم ميرزا آقابابا محرك كشتن ميرزا حسن نبوده است . گفتم : من اطلاعى از اين فقره ندارم . وقت مغرب رفت . بعد نصر اللّه ميرزا آمد از جانب شاهزاده خانم . هفت شيشهء بغلى آب نارنج و شربت نارنج و يك دورى سوهان و دو مجموعه نان خشك و تازه و نان شير براى توشهء راه آورد . شام خورديم ، خوابيديم .\r\nنصف شب شتردار آمد . بنه را بار كرد ، رفت . خودمان هم نماز صبح كرده ، سوار شديم . پنجهزار و يك بزغاله كه شاهزاده خانم ، براى من داده بود ، به ميرزا محمود مستأجر باغ نسترن كه منزل ما بود ، انعام دادم و روانه شديم .\r\n* * * اينجا شرحى از وضع و هيأت طبس لازم است ، و آن اين است كه\r\n\r\n","description":"","footnote":"","page_name":" 246 ","page_number":280},
  {"content":"\r\n\r\nطبس شهرى است محقر . مشتمل بر قلعهء مربع كه طول آن از دروازهء خيابانى كه طرف شمال شهر است تا دروازهء جنوبى ، هفتصد قدم است . در وسط حقيقى ، چهارسوق بازار است كه حالا از چهارسوق تا دروازهء خيابان ، بازار مسقف و معمور است و از آنجا تا دروازهء جنوبى كوچهء مستقيمى است ولى اطرافش ابنيه و عمارات خرابه است و اين نصفهء شهر ، اغلب خانه‌هايش محقر و مخروبه است .\r\nمسجد جامعى دارد كه ميرحسن خان ساخته ، خيلى خوب مسجدى است .\r\nمدرسه هم مير حسن خان ساخته . براى مدرسه و طلابش و خليفه ، موقوفات گذاشته است . ارك بسيار قشنگ محكم خيلى خوبى هم دارد كه مير حسن خان ساخته است و از عماراتش دو دست باقى مانده است كه هنوز خيلى خوب و پاكيزه است . باقى خراب شده كسى در ارك ساكن نيست . و اين بناها را در قرب هفتاد سال قبل از اين كرده است . مسجدش هيچ عيب نكرده ، بلكه گويا حالا تازه تعمير شده است . در داخل شهر دو سه هزار خانه بيشتر نيست . مدرسه هم حاجى وكيل ساخته است . خيلى مدرسهء باصفاى خوبى است . طلابش وظيفهء مختصرى از املاك موقوفهء حاجى وكيل دارند ، اگر عماد الملك بدهد .\r\nشهر و قلعهء شهر و خيابان بيرون شهر ، همه از بناهاى ميرحسن خان است و همه را با نظم و ترتيب و خيلى خوش اسلوب ساخته است . بيرون دروازهء شمالى شهر ، درب دروازه ، ميدانى است . بعد از آن به محازات دروازه ، رو به شمال به طول دو هزار و سيصد قدم ، خيابانى است مستقيم و منتهى مىشود به باغى كه ميرحسن خان ساخته است ، مسمى به باغ گلشن كه درب باغ و سردر آن روبروى دروازهء شهر است . اگر شب ، چراغى آنجا باشد درب دروازه ديده مىشود .\r\nدو طرف خيابان دو نهر آب جارى است در غايت صفا و صافى ، جنبين نهرها درختهاى كوت بسيار كشته‌اند كه همه از موقوفات ميرحسن خان\r\n\r\n","description":"","footnote":"","page_name":" 247 ","page_number":281},
  {"content":"\r\n\r\nاست باغ گلشن هم از موقوفات اوست . دو طرف خيابان ، باغات مردم است كه همه عمارت و خانه هم دارد ، و باغاتش مشتمل است بر خرما و انار و انجير و زردآلو و نارنج . در اطراف خيابان و خارج شهر ، به قدر سه چهار هزار خانه هست . عماد الملك حاكم آنجا از خودش و اجدادش باغات و عمارات عديده در ضلع خيابان دارد و هركس وارد طبس مىشود ، اهتمامى دارد كه او را به عمارات خودش گردش و طواف بدهد و غير از اين معلوماتى ندارد .\r\nاطراف طبس محل زراعت ، كم دارد . آبش اغلب به باغات مىرود .\r\nاراضى صحرايش هم سنگستان بىآب و گياه است . مردمش سه قسم‌اند .\r\nمعدودى آخوند و طلبه و روضه‌خوان دارد ، معدود قليلى هم خوانين دارد كه اولاد ميرحسن خان هستند كه همه بواسطهء بيتربيتى و اهانتى كه عماد الملك طبعا به آنها دارد و حقوقشان را از موقوفات موروثى ، حاجى مير ابراهيم خان عموى عماد الملك كه حالا اكبر اولاد مير حسن خان و متولى موقوفات است ، مىخورد ، نمىرساند .\r\nهمه مفلوك و بىهنر و بىمصرف شده‌اند . يكى از آنها يك يابو ندارد سوار شود و يك تفنگ ندارد . خود عماد الملك هم جنبهء نسوانيت دارد . هرگز اسب نتاخته ، تفنگ دست نگرفته . به كلى از حركات مردانه عارى و برى است . در جمع مال و تعدى به رعيت فقير ، خيلى حريص و جرى است و هميشهء اوقاتش مصروف بنائى و نقاشىهاى بد است . در تالار اندرونش ديدم روى جرزها صورت زنهاى مكشوف العوره كشيده بود . جمعى مباشرين ، اطرافش جمع‌اند .\r\nيكى پيشكار معاملات ديوانى است كه او را صاحبكار نظامى مىگويند .\r\nميرزا آقا بابا نامى از اهل طبس مرد خر مزورى است و در كمال عصبيت بابى است . ديگرى آقا حسين نام صاحبكار خاصه است كه متصدى املاك مختص عماد الملك است . ديگرى حاجى محمد على بيك ، صاحبكار املاك موقوفهء پدر و مادر عماد الملك است كه توليت آنها با عماد الملك است و هريك از اينها\r\n\r\n","description":"","footnote":"","page_name":" 248 ","page_number":282},
  {"content":"\r\n\r\nمستوفى هم مخصوص مراقب حساب دارند . از قديم به همين ترتيب مانده است نه اينكه عماد الملك مرتب كرده باشد . اين صاحبكارها هرچه بخواهند مىكنند و هريك صاحب مكنت معتبر هستند . كار به دست آنها مىگردد . عماد الملك هم در كمال عجز و بىعرضگى هرچه توانست از چنگ آنها مىربايد و به كمال كثافت زندگى مىكند .\r\nصنف ديگر مردم طبس ، كسبه و رعيت هستند و بسيار مردم فقير كم شعور ستمكش هستند . بار تعديات مثل عماد الملك حاكمى را مىكشند و سكوت دارند . بسيار بىشر و مفسده ولايتى است . ابدا كسى به خيال شرارت و فتنه جوئى و لوطىگرى نيست . فسق و فجور بىصدا بسيار است . اغلب زنها و اطفال معيوبند ولى بىصدا . حاكم هم معترض نيست .\r\nگاهى داروغه براى مداخل خودش تعرض مىكند . شاهى ، صد دينارى از آنها مىگيرد و بس . اسباب نزاع و جدال در اين شهر نيست . يك نفر شكارچى در اين ولايت پيدا نمىشود . در بازارش سرب و باروط پيدا نمىشود .\r\nقراء و مزارعش از دست كبك و ساير شكارها بستوه آمده‌اند . عنقريب كبك دهات آنها را تصرف كرده ، آنها را اخراج خواهد كرد و يك تفنگزن پيدا نمىشود آنها را بزند . از ديوان ، مواجب صد و پنجاه سوار ، عماد الملك مىگيرد .\r\nمن وقت حركت از طبس دو سوار خواستم همراه من باشد ، به زحمت يك نفر حسن نامى كه آن هم فراش است و سالى بيست و پنجهزار مواجب دارد ، همراه من كردند . نداشتند ، نه اينكه مضايقه كردند .\r\nاگر وقتى خبر تاخت‌وتازى برسد ، اهل طبس دروازه‌ها را مىبندند و بالاى گلدسته و مسجدها به زارى و تضرع مشغول مىشوند تا آن بليه بگذرد و اگر چيزى بردند ، امير قاين اگر خبر شد ، پس بگيرد . معاملهء عماد الملك با اين رعيت اندازه و ميزان معينى ندارد . از هرجا هرچه ميسر شد ، مباشرين مىگيرند و بعد هرچه عماد الملك توانست از آنها مىگيرد .\r\n\r\n","description":"","footnote":"","page_name":" 249 ","page_number":283},
  {"content":"\r\n\r\nروز پنجشنبهء بيست و پنجم . بين الطلوعين ، يعنى يك ساعت به دسته مانده ، از طبس سوار شده ، چهار از دسته رفته به مزرعهء « دره‌بيد » رسيديم . آب قليلى دارد . مزرعه مال عماد الملك است . حاجى محمد حسن تاجر طبسى كاروانسرائى مشتمل بر ده حجره و چهار طويله و يك بالاخانهء سردر آجرى ساخته است . جاى بدى نيست ولى آبادى و ما يحتاج ندارد . همه چيز را بايد همراه آورد ما جو داشتيم و ديگر هيچ . نهار قدرى نان شيرهاى شاهزاده خانم را با كمى ماست كيسه خورديم . عصر هم يك بزغالهء بسيار لاغرى از يك پيرمردى رعيت آنجا به سى شاهى خريده ، آبگوشت پخته‌ايم كه حالا انشاء اللّه بخوريم و بخوابيم . از طبس تا اينجا پنج فرسخ است .\r\n\r\nروز جمعهء بيست و ششم .\r\nبين الطلوعين يعنى نيم‌ساعت به دسته مانده از دره بيد سوار شده ، در بين راه دو كبك شكار كرديم . چهار ساعت و نيم از دسته گذشته به منزل « ده محمد » رسيديم . نهار نيمرو و كبك و ماست خورده ، خوابيديم . عصر استاد ابو القاسم را خواستم ، نشاندم سردارى برك براى من دوخت . آقا زين العابدين كه مستأجر ده است ، آمد . مدتها صحبت داشت . اين « ده محمد » از قديم الايام وقف بر مسجد و جمعى از كسان مير چخماق يزد است .\r\nآقا زين العابدين به سالى سيصد و پنجاه تومان اجاره كرده است كه پنجاه تومان را خرج قنات و خانهء رعيتى كند ، باقى را به يزد مىفرستد . صد و بيست تومان هم ماليات اينجاست كه پاى مستأجر است . مير حسن خان يك رباطى آجرى اينجا ساخته است كه هشت باب اطاق و دو ايوان پيش‌باز و چهار طويله و سه بالاخانه سردر دارد . سه قطعه باغ هم جزو ملك وقفى دارد . سالى سى خروار غله در اينجا مىكارند و بيست خروار شلتوك . از دره‌بيد تا اينجا پنج فرسخ است و نيم فرسخى اينجا عماد الملك قناتى جارى كرده ، مشغول آبادى آنجاست ، مسمى به « اميرآباد » است . جاى خيلى قابلى است . مىگويند بيست هزار تومان مشترى دارد .\r\n\r\n","description":"","footnote":"","page_name":" 250 ","page_number":284},
  {"content":"\r\n\r\nروز شنبهء بيست و هفتم . بين الطلوعين از ده محمد سوار شده ، در بين راه سه كبك و يك كبوتر شكار كرديم . بعد از پنج ساعت به قريهء « كروند » رسيديم . بنه و زرافشان و مشهدى حسن را از راه ديگر كه هموارتر بود ، فرستادم كه امشب در « ترج » هستند . اين منزل ما هم پنج فرسخ است . قدرى كوه و كتل داشت . اما « كروند » جاى خيلى خوبى است انارش مشهور است . واقعا جا هم دارد . يك انار شهوارى دارد ، شيرين ولى خيلى درشت است و دانه‌هاى درشت دارد به قدر پسته و هسته‌اش بسيار نازك . دو قسم انار ترش هم دارد .\r\nيكى اعتدالى مىگويند و يكى را بلبلى . هردو خيلى ممتاز است . نهار خورديم ، خوابيديم . عصر استاد ابو القاسم را نشاندم ، قدرى از سردارى را دوخت . يك برك خوب نماليده هم خريدم به بيست و هشت هزار . دو توپ ديگر هم بود .\r\nگفتم به بيست و چهار بخرند بيارند به شهر ، يعنى بشرويه ، پولش را بدهم .\r\nپنجاه من هم انار گفتم بيارند آنجا كه براى امير ببرم .\r\n\r\nروز يكشنبهء بيست و هشتم .\r\nبين الطلوعين از « كروند » سوار شده ، سه كبك شكار كرديم . وقت نهار رسيديم به « رقه » سه فرسخ است . آنجا باغى دارد عماد الملك ، موروثى از مير محمد خان . در آن باغ نهار خورديم . نايب آنجا جوانى بود از اهل طبس . ميرزا حاجى محمد نام . جوان انسانى بود يك مجموعه انگور خوب و يك مجموعه خربزه و انار آورد . رقه ده بسيار معمور خوبى است . دو ثلث آن مال عماد الملك است ، يك ثلث مال رعيت .\r\nماليات سهم رعيت آنجا سيصد تومان است . به قدر دويست خانه رعيت دارد . آب و باغات خوب آباد دارد . بعد از نهار سوار شده ، بعد از ظهر آمديم به بشرويه . مسافت پنج فرسخ است . نايب بشرويه محمد قلى بيك نام نخعى به استقبال بيرون آمده بود . در بشرويه در عمارت عماد الملك منزل كردم . نايب يك مجموعه انگور و يك مجموعه هندوانه و خربزه فرستاد . ساعتى بعد از ورود حاجى سيد حسن مجتهد آنجا با آقا سيد كوچك دامادش به ديدن آمدند . بعد از\r\n\r\n","description":"","footnote":"","page_name":" 251 ","page_number":285},
  {"content":"\r\n\r\nآنها ملا حسن قاضى آمد . وقت مغرب رفتند .\r\n\r\nروز دوشنبهء بيست و نهم .\r\nدر بشرويه توقف كرديم . چون شنيده بودم آنجا بابى زياد است و ضعيفه‌اى آنجا رئيس آنها است مسمات به روحانى و با سواد و تقريرات عربيه است ، خواستم او را ببينم . پيغام كردم به قاضى . چون بابيهاى بشرويه دور دايرهء قاضى جمعند . ملاقات روحانى را از قاضى خواهش كردم . وعده خواست كه فردا هم اينجا بمانيد ، مهمان من باشيد ، فردا شب به منزل من بيائيد او را ملاقات كنيد . لا بد قبول كردم . قرار شد فردا هم بمانيم .\r\nقاضى دو مجموعه انگور و خربزه فرستاد و هردو كمال امتياز داشت . انگورش مثل مهرهء اصفهان ، خربزه‌اش مثل تخم قند كاشان بود .\r\n\r\nروز سه‌شنبهء\r\nعيد فطر شد . به وعدهء قاضى توقف كردم . نهار از خانهء قاضى به منزل ما آوردند و در اين‌روز از صبح تا عصر مشغول خريد برك بودم .\r\nصد و هفده توپ برك خريدم به دويست و پنجاه تومان تقريبا . دو ساعت از شب رفته فارغ شده به خانهء قاضى رفتم . در باب ملاقات روحانى اظهار شده ، ديدم خيلى تأمل دارد و فكر مىكند . معلوم شد احتياط مىكند . اطمينانش دادم .\r\nكم‌كم به مذاقش آشنا شده همراهى كردم .\r\nكتاب شرح قصيدهء عبد الباقى افندى را كه از مصنفات مرحوم حاجى سيد كاظم است آورد . ادله‌اى از آنجا بر حقيقت باب پيدا كرد و خواند ، انكار و رد نكردم . بعد فرستاد مير محمد حسين بيك نامى را آوردند . او فرستاد آقا رضا نام شوهر روحانى را آوردند ، به او اظهار كردند . او رفت به خانه خبر كرد ، آمد . فانوس روشن كردند . من با يك نفر رفتم به خانهء او . داخل شدم خانهء رعيتى بسيار محقرى بود . ايوانى داشت . دو سه پارچه نمد و گليمچه افتاده بود . پيشتر ، ايوان بىفرش بود . چراغ دهاتى روغن چراغى ميان فانوس گذاشته بودند . روحانى ، چادرى بر سر ، كنار ايوان ايستاده بود . شوهرش گفت : چرا به فلانكس سلام نمىدهى ؟ سلام كرد . جوابش دادم و گفتم : بسم اللّه ، بفرمائيد .\r\n\r\n","description":"","footnote":"","page_name":" 252 ","page_number":286},
  {"content":"\r\n\r\nخواست روى زمين بنشيند ، به اصرار آوردمش روى فرش نشست .\r\nاحوالپرسى و تعارف كرد . با احترام جوابش گفتم . بعد كم‌كم شروع به مطلب كردم به حرفش آوردم . بهيچوجه تقيه و انكار نكرد . نوشتجات ميرزا حسينعلى ملقب به بها را آورد ، براى من خواند و ترجمه كرد . در ترجمهء كلمات بسيار مسلط و باسواد بود ، ولى در ساير مطالب معلوماتى نداشت . گفت : شعر بسيار گفته‌ام . گفتم : بخوانيد ! گفت : هيچ در نظر ندارم . مىنويسم ، به « تون » براى شما مىفرستم . كاغذى ميرزا حسينعلى به او نوشته بود . داد من ، خواندم عربى بود .\r\nكلى غلط نوشته بود . عنوانش بسم الروحانى بود . بعد اظهار التفات و تهنيت به او و نصيحت كه از ياد من و توجه به عرش من غافل مباش و تهنيت به زنانى كه درك صحبت روحانى مىكنند .\r\nبعد كتاب خالويه را كه از مصنفات ميرزا حسينعلى است به عربى و فارسى آورد ، با لحن خوش قدرى خواند و ترجمه كرد . بعد كم‌كم بناى قدح از مذهب و متابعت اين طبقه گذاشتم و به لباس شوخى و دلسوزى و نصيحت ، به او گفتم : حيف از اين ادراك و فهم و لياقت شما نيست كه عمر خود را صرف اين اباطيل مىكنى ؟ گفت : مىدانم شوخى مىكنيد ، ولى من هرچه دارم از محبت حضرت بها دارم . گفتم : شما چيزى نداريد . خلاصه خيلى صحبت داشتيم .\r\nبالاخره گفت : شما يك مطلبى در نظر بگيريد ، اگر حاصل شد تصديق من كنيد گفتم : عيب ندارد . مطلبى معين كرديم و عهد كرديم . گفت : مطلب شما باز از قبيل امور دنيا و جلال دنياست . گفتم : بجان شما كه ميرزا حسينعلى هم مقصدى جز دنيا و رياست ندارد . اينكه به شما امر به اعراض از دنيا مىكند ، براى فريب شما و مريدها است . گفت : شما از قلب خود خبر مىدهيد . دو سه مسئلهء امور مشكلهء قضا و قدر پرسيدم .\r\nگفت : بايد از خدا پرسيد . معلوم شد بعضى چيزها جسته‌جسته آموخته و انس به كلمات بابيها بهمرسانيده ، ملكه كرده است و معلوم شد توقيعات ميرزا حسينعلى به اين صفحات اغلب براى او مىآيد . و ضعيفهء ديگر كه همشيرهء\r\n\r\n","description":"","footnote":"","page_name":" 253 ","page_number":287},
  {"content":"\r\n\r\nملا حسين بشرويه‌ايست و گفتند او از اين معتبرتر است .\r\nاين ضعيفه جوان است و خوش‌صحبت . شوهرش آقا رضا نام ، مرد عادى است و براى او به منزلهء نوكر است . اين ضعيفه اوقاتش مصروف برك‌بافى است و برك خوب مىبافد و به كديمين معاش مىكند و خرج شوهرش را مىدهد و آنچه زياد بيايد به فقراء مىدهد و اظهار كمال زهد از دنيا مىكند . ساعت هشت از شب خداحافظ كرده ، در منزل قاضى شام خورده به منزل خودم آمده خوابيدم .\r\n\r\nروز چهارشنبهء دويم شوال .\r\nصبح رفتم به بازديد حاجى سيد حسين مجتهد . آنجا قدرى صحبت از بابيها داشتم . از حالت روحانى جويا شدم .\r\nحاجى گفت : چيزى نيست و گفت : بعد از اينكه شوهر كرد بفاصلهء سه ماه طفلى آورد . آنجا انار خورديم . دو ساعت از دسته رفته سوار شدم . در سه فرسخى ، سرحوض انار خورديم . سه ساعت به غروب مانده به « رباط شور » رسيديم .\r\nمعلوم شد اين مسافت را در شش ساعت آمده بوديم و شش فرسخ است . در اين مسافت دو فرسخ صحراى ريگ است كه اگر وقتى باد بيايد و بلدى همراه نباشد ، راه گم مىشود و البته آدم هلاك مىشود . اما اين وقت الحمد اللّه هوا خوب بود و سلامت آمديم .\r\nاما بشرويه ، قصبه‌ايست معمور . اهلش همه مشغول برك‌بافى هستند .\r\nفقير هيچ ندارد . زراعت چندانى ندارند . آب‌شان منحصر است به يك نهر قنات كه يك سنگ آب دارد ، آن هم نصفش مال عماد الملك است نصف مال تمام رعيت . صنعت برك‌بافى را خوب تكميل كرده‌اند و خوب مداخل مىكنند .\r\nبه قدر سه هزار خانه‌وار سكنه دارد . قلعه و باره و برج و ارگ دارد . رباط شور رباطى است آجرى . خوب و محكم ، از بناهاى فاضل خان كه از امراى صفويه بوده است . آب قنات جزئى شورى دارد . دو رعيت بشرويه‌اى اينجا ساكنند .\r\n\r\n","description":"","footnote":"","page_name":" 254 ","page_number":288},
  {"content":"\r\n\r\nسالى شش خروار غله مواجب از موقوفات اينجا دارند . ديگر آبادى ندارد .\r\n\r\nروز پنجشنبهء سيم .\r\nاول طلوع آفتاب از رباط شور سوار شده ، وقت ظهر وارد « تون » « 1 » شديم . شش ساعت در راه بوديم . معلوم شد شش فرسخ است . در تون در باغ عماد الملك منزل كرديم . عمارات و باغ خوبى دارد .\r\nباغش اغلب توت ابريشم است . جزئى انار هم دارد . نايب تون آمد . تداركات آورد ، نهار خورديم ، خوابيدم . عصر برخاسته رفتم مسجد جامع ، از بناهاى « ازبكيه » است و خوب مسجدى است . املاك زيادى وقف اينجاست .\r\nسالى پانصد تومان منافع موقوفات به مسجد است . از آنجا به امامزاده رفتم . در يك بقعه و مرقد دو امامزاده يكى سلطان محمد ، ديگرى سلطان ابراهيم ولدان حضرت موسى ابن جعفر سلام اللّه عليه هستند . بعد از زيارت و نماز بيرون آمديم . نايب آمد . تعريف قلعهء ارگ را كرد . رفتم آنجا . ارگ خراب شده ، يك مسجد ، يك حمام داير دارد . نايب گفت : تون و آن قلعه از بناهاى عمرو - ليث صفار است و در آن قلعه يك تاريخ ، قلعه‌اى بوده است كه هلاكو خان وقت محاصرهء تون ، آن قلعه را كوبيده بر سر اهلش ، و حالا معروف است به تخت هلاكو . آنجا رفتم . گفتم : اينجا را هيچ كنده‌ايد ؟ گفت : قدغن است كسى دست نزند . گفتم : چرا ! گفت : براى احتياط كه مبادا در اينجا دفينه‌اى باشد و دولت مؤاخذه كند . از آنجا به منزل آمدم .\r\nميرمعصوم بيك كه از ميرهاى اينجا است آمد . چاى خوردند ، رفتند .\r\nدر ايوان امامزاده جاى سنگ لوحى ديدم كه كنده‌اند و جاى آن را گچ ماليده‌اند پرسيدم ، گفتند : لعنت‌نامه بود كه اللّه‌وردى خان افغان كه از جانب احمد شاه افغان به مميزى اينجا آمده بود ، بر طبق لعنت صفويه نوشته و در آن سنگ نقش كرده بود كه بلوك تون از سرانه و سرشمارى معاف باشد .\r\n\r\n\r\n","description":"","footnote":"\r\n( 1 ) - فردوس\r\n","page_name":" 255 ","page_number":289},
  {"content":"\r\n\r\n كه به تون هركه سرشمار كند * باد در لعنت خداى جهان \r\nاز وقتى كه عماد الملك مستقل شد ، هرساله از تون سيصد تومان سرشمارى مىگرفت . وقتى به تون آمد ، اين سنگ را ديد و لعنت مردم را شنيد شبى آمدند سنگ را كندند و بردند . صبح مردم مطلع شدند . قدرى زن و مرد قيل و قال كردند . عماد الملك هم ظاهرا قدرى تغير كرد كه كى برده است ، مؤاخذه كنم . به همين گذشت و عمل سرشمار مجرى بود تا اينكه حاجى ابو الفتح خان پازكى از جانب مرحوم نظام الدوله « 1 » آمد از اين داستان مطلع شد . او باز قدغن كرد و لعنت‌نامهء ديگر قرار داد .\r\nشاعرى لعنت‌نامهء او را قصيده ساخت ، در پهلوى درب بقعه ، قرينهء جاى سنگ چسبانيد . شرحى هم ديدم به خط خوش در پاى آن قصيده نوشته بود .\r\nآينه‌اى هم روى آن چسبانيده بود كه حالا آينه‌اش را شكسته‌اند . بعد كه باز عماد الملك آمد و برقرار شد ، گفت : حاجى ابو الفتح خان غلط كرده است و باز سرشمار را گرفت . تا زمانى كه حاجى ميرزا زمانخان به تعديل آمد . او از ماجرى مطلع شد ، موقوف كرد . باز عماد الملك اعتنا نكرد و مىگيرد .\r\nخيلى مايهء تعجب شد .\r\n\r\nروز جمعهء چهارم .\r\nصبح رفتم حمام . وقت نهار بيرون آمدم . صداع داشتم . گفتند : محمد نام ساربان امير قائن به سبزوار مىرود . گفتم : بركها را يك بار بستند . صد و دوازده توپ برك بود كه به دويست و هشتاد و هفت تومان خريده بودم . كاغذى نوشتم به حاجى علينقى كاشى كه در تهران بفروشد . كاغذى هم نوشتم به كربلائى اسمعيل تاجر بيرجندى ، ساكن سبزوار كه بار برك را نزد حاجى علينقى بفرستد ، كرايه از تون تا سبزوار را به محمد ، پنجهزار دادم .\r\nآقا عبد الوهاب هم خداحافظ كرد كه به مشهد برود . نوشتهء اسب محمد -\r\n\r\n\r\n","description":"","footnote":"\r\n( 1 ) - حاج حسينخان ( يوزباشى - شهاب الملك - نظام الدوله ) از 1291 الى محرم 1292 ه . ق والى خراسان بود .\r\n","page_name":" 256 ","page_number":290},
  {"content":"\r\n\r\nوليخان را نوشت ، داد . هفت تومان پول به او داده بودم . بيست و يك تومان و چهار هزار هم به او دادم ، براى اسب محمد وليخان و يابوى سفيد و پاره‌اى خورده اسباب از قبيل تنگ و توبره و غيره . استاد ابو القاسم خياط هم وداع كرد كه به مشهد برود . كاغذى به مستشار الملك و كاغذى به ميرزا محمد على منشىباشى نوشته ، از معاودت خودم از طبس به بيرجند اطلاع دادم .\r\n\r\nروز شنبهء پنجم صبح ،\r\nمعلوم شد يعقوب آبدار و مشهدى حسن مهتر گريخته‌اند . لطف اللّه تونى را براى آبدارى و فرج برادرش را براى مهترى گرفتم و يك تومان به لطف اللّه از بابت مواجبش دادم كه به پدرش داد و دو ساعت از روز گذشته از تون سوار شديم . شش از دسته گذشته رسيديم به « آبسك » كه در چهار فرسخى تون و نصفش ملك عماد الملك ، نصفش از موقوفات مير - حسن خان است . جاى بدى ، مخروبهء كثيفى بود . مير عليرضا نامى از اهل تون آنجا پيدا شد كه ضابط املاك عماد الملك بود . انسانيت كرد . وعدهء چادر شب كجى و بعضى چيزهاى ديگر كرد كه براى من مهيا كند . در مراجعت از بيرجند به تون بدهد .\r\n\r\nروز يكشنبهء ششم صبح\r\nاز آبسك سوار شده ، دو فرسخ آمديم به « سرايان » قصبهء مخروبه‌ايست . چون منزلى كه شترها و بنهء ما را برده‌اند قريهء « دولت » آباد جاى ناقابلى است ، در سرايان ماندم كه از اينجا يكسر برويم به « محمدآباد » كه منزل فرداى شترها است . در سرايان منزل ميرزا محمد طاهر ، پسر ميرزا عبد الحسين كلانتر تون منزل كرديم . نايب هم به ارادهء او حركت مىكند بلكه مثل نوكر ، باهم منسوب هم هستند .\r\nسرايان حصار بزرگى دارد . معلوم است در قديم معقول شهرى بوده بناها و عمارات عالى داشته است . دروازه‌هاى بزرگ خوب داشته است ، حالا هم خرابه است . از سال گرانى خيلى خراب شده است . حالا چهارصد تومان ماليات دارد . بيشتر حاصلش ابريشم است . سابقا بيست خروار ابريشم\r\n\r\n","description":"","footnote":"","page_name":" 257 ","page_number":291},
  {"content":"\r\n\r\nداشتند ، حالا امسال يك خروار عمل آمده . ثلث آب ملكش مال عماد الملك است . باقى مال رعيت .\r\n\r\nروز دوشنبهء هفتم . صبح ،\r\nبين الطلوعين از سرايان سوار شده ، بعد از شش ساعت رسيديم به قريهء محمدآباد كه مىگويند هفت فرسخ است . نهار خورديم ، خوابيديم . عصر قاصدى از بيرجند آمد . تلگراف جناب نصير الدوله را آورد كه تمجيد از نوشتجات من و نويد به امير قائن كه عمل جنس به دلخواه او به موجب نوشتجات من درست مىشود . كاغذى هم از امير داشت مبنىبر اظهار مسرت فوق العاده از مراجعت من به بيرجند و اظهار محبت با من . كاغذى هم از شاهزاده خانم داشت مبنى بر اظهار دلتنگى از بىاعتنائى من و اينكه هشتصد ذرع زمين ، پشت باغ سپهسالار خريده‌ام و خانهء ننه حسن را يك ساله خريده‌ام .\r\nاگر مىخواهى پول بده ، نمىخواهى جواب بده و پاره‌اى مهملات ديگر كه جواب ندارد .\r\nمحمدآباد ، آخر خاك تون و اول خاك قائن است . يعنى ماليات بادى آن را كه عبارت از گوسفند و شتر باشد ، حاكم تون و طبس مىگيرد و ماليات خاكى يعنى پول مزروعى را حاكم قائن . به قدر سيصد خانه رعيت دارد .\r\nهمه عرب طايفهء خنجرى . شتر بسيار دارد . اطراف اين ده محمد بلكه همه جلگهء بلوك و بلدهء تون و سرايان مرتع شتر و گوسفند خوبى است . شكار آهو مثل گله‌هاى گوسفند دارد و شكارچى و تفنگ‌انداز ندارد .\r\nحالا كه از سياحت طبس فارغ شديم ، خوب است را پرت اطلاعات اين سفر را همينجا بنويسم . يعنى در صفحهء بعد ، از جزوهء عليحده شروع شود .\r\n\r\nراپرت اطلاعات طبس\r\nتون چهارده فرسخى بشرويه است . قديما شهر معتبر بوده است ، حالا شهرى پربد نيست . باز مىگويند سيصد آب‌انبار و مسجد دارد . چند نفر تاجرى\r\n\r\n","description":"","footnote":"","page_name":" 258 ","page_number":292},
  {"content":"\r\n\r\nاينجا هست . حاصل ابريشم خوب دارند و شعربافى مىكنند . آب و هوايش خيلى خوب است . اطرافش مراتع گوسفند و شتر بسيار خوب دارد و رعيت اطرافش ايلات اعرابند و شتر بسيار دارند . در صحراى اطراف تون بقدرى شكار آهو هست كه از دور مشتبه به گلهء گوسفند مىشود و به جهت اينكه صاحب تفنگ و شكارچى در آن ولايت نيست ، از سوار و مترددين هيچ رم ندارند .\r\nدر شهر تون بقعه‌اى هست . در آن ، دو امامزاده از اولاد حضرت موسى ابن جعفر سلام اللّه عليه ، مدفونند به زيارت رفتم . در ايوان آن بقعه جاى سنگ‌لوحى ديدم كه كنده بودند ، پرسيدم اين چه بوده است ؟ گفتند : سنگى بود كه در آن اللّه‌وردى خان افغان كه وقتى از طرف احمد خان افغان به مميزى اين ولايت آمده بود ، بر طبق لعنت‌نامهء صفويه لعنت‌نامه نوشته بود كه كسى از ولايت تون وجه سرشمار نگيرد و اين شعر را از صفويه نقل كرده بود :\r\n كه به تون هركه سرشمار كند * باد در لعنت خداى جهان \r\nعماد الملك سالى سيصد تومان و كسرى سرشمار از تون مىگرفت .\r\nوقتى به تون آمد و از مضمون آن سنگ و لعنت مردم مطلع شد ، شبى آمدند سنگ را كنده ، دزديدند . صباح آن شب مردم به حرف آمدند . عماد الملك قدرى با مردم همراهى و اظهار تغيير كرد كه سنگ را پيدا كنند و مرتكب را تنبيه نمايند . مردم را ساكت كرد و به همين گذشت ، سنگ پيدا نشد ، بعد از اينكه حاجى ابو الفتح خان پازكى از جانب مرحوم نظام الدوله به طبس و تون آمد ، از اين قضيه مطلع شد ، او هم تجديد لعنت‌نامه كرده ، سرشمار را موقوف كرد و مضمون لعنت‌نامهء او را شاعرى قصيده ساخته در جنب درب بقعه ، قرينهء محل آن سنگ چسبانيده ، آينه‌اى بر روى آن نصب كرد كه بالفعل آن قصيده هست و آئينهء روى آن را شكسته‌اند . بعد از اينكه ثانيا عماد الملك برقرار شد و آمد : گفت حاجى ابو الفتح خان بى جا كرده ، باز وجه سرشمار را گرفت . حاجى ميرزا زمان خان كه آمد و تعديل كرد ، وجه سرشمار را\r\n\r\n","description":"","footnote":"","page_name":" 259 ","page_number":293},
  {"content":"\r\n\r\nموقوف داشت . پس از رفتن او باز به تغيير و تبديل اسم و صيغه ، مىگيرند .\r\nسرايان قصبه‌ايست در آخر جلگهء تون واقع است . سابقا جاى معتبرى بوده ، عمارات عاليه داشته است . در عداد شهرها محسوب مىشده است .\r\nحالا بيشتر خراب است . رعيتش كاسب شعرباف و رعيت هستند .\r\nبلوك بجستان ، خيلى بلوك معتبرى است . صنعت برك‌بافى را خيلى كامل كرده‌اند . از بشرويه بهتر و اعلىتر . آنجا را نديدم و زياده از اين اطلاع حاصل نكردم .\r\nبلوك گوناباد بعد از جلگهء تون ، از همه بلوكات خراسان بهتر و مستعدتر است .\r\nقنوات خيلىخيلى معتبر پرآب دارد و دهاتش هم به هم بسته ، آب و خاكش بينهايت حاصل‌خيز .\r\nترياك ، زياد از آنجا به عمل مىآيد . رعيتش خوب آباد و متمول هستند و بالنسبه به ساير محالات تون و طبس ، مردمش سپاهىمنش و رشيدند و اغلب زدوخورد با تركمن دارند . اما بواسطهء نداشتن حافظ و حارس ، بسيار اسير مىشوند و اموال و اغنامشان بسيار به غارت مىرود .\r\nفى الجمله حراستى كه از آنجا مىشود ، به وجود حاجى حسنعلى بيك است .\r\nاگر او هم نبود ، حالا اثرى از گوناباد نبود .\r\nاما وضع حاكم آنجا كه حاجى ميرزا محمد باقر خان عماد الملك است و طريقهء معامله و حكومت او ، وضع و حالت خودش خيلى غريب است . خيلى شبيه به جنم نسوان حركت مىكند . از خود تصرفى در امور ندارد و از همه جور كفايتى عارى است . شش پيشكار و مستوفى دارد كه پيشكارها را به اصطلاح خودشان صاحبكار مىگويند . يكى صاحبكار نظامى كه دخيل معاملات ، ماليات ديوانى است . يكى صاحبكار خاصه ، يعنى متصدى املاك خاصه . يكى\r\n\r\n","description":"","footnote":"","page_name":" 260 ","page_number":294},
  {"content":"\r\n\r\nصاحبكار موقوفه كه متصدى املاك موقوفهء اجدادى عماد الملك است و هريك از آنها يك مستوفى هم دارند و اين نظم و ترتيب از قديم ، از ايام ميرحسن خان برقرار بوده است . همه‌روزه صبح اينها جمع مىشوند . عماد الملك بيرون مىآيد . اول شرحى از وقايع شب گذشته كه در اندرون اتفاق افتاده ، براى صاحبكارها و عملهء خلوت و هركه آنجا هست نقل مىكند . و اگر گله از نسوان و عيال و كلفت‌هاى اندرون دارد ، مىگويد و بر حقيقت ، خودش از صاحبكارها تصديق مىخواهد و چاره‌جوئى مىكند . بعد مشغول تحقيق حالت املاك و قنوات و باغات و بنائىها و غيره مىشود .\r\nبر هرامرى كه صاحبكارها اظهار اعتماد و رأى كردند ، حكم همان است .\r\nهركاغذى ، هريك مىدهند ، مهر مىكند . بعد مىرود بر سر بناها و نقاش‌ها كه هميشه در عماراتش كار مىكنند . اگر در اين بين‌ها كسى وارد شد يا خودش آن شخص را مىبرد در عمارت گردش مىدهد ، يا آدم همراه مىكند كه ببرند بگردانند . گاهى خودش از خانه بيرون مىآيد ، و زوار يزد و كرمان و دهات اطراف كه از طبس هميشه عبور دارند و اغلب در همان خيابان درب خانهء عماد الملك منزل مىكنند ، آنها را مىخواهد ؛ جمع مىكند و تكليف مىكند به تماشاى عمارات و باغ . و آنها را گردش و تماشا مىدهد . اوقاتش مصروف جمع مال و آبادى ملك و بنائى و نقاشى است .\r\nدر تالار بزرگى ديدم روى همه جرزها صورت زنهاى برهنه بوجهى خيلى منكر و قبيح كشيده بود . تعجب كردم كه آن‌چه سليقه و انتخابى است .\r\nدر اغلب آباديهاى تون و طبس و بشرويه ، همين‌طور عمارات عاليه ساخته و خالى انداخته است . از صبح تا عصر مشغول اينجور كارهاست و هرامرى واقع شود ، رجوع مىكند به ميرزا آقا باباى صاحبكار . عصر كه مىشود . الاغ بندرى دارد با دو سه من يراق نقره و زنگ و زنجير ، مىآورند . سوار مىشود\r\n\r\n","description":"","footnote":"","page_name":" 261 ","page_number":295},
  {"content":"\r\n\r\nمىرود به باغ و عماراتى ديگر كه آنجاها هم بنائى دارد . از آثار و حالت رجوليت به كلى دور و مهجور است . مادام العمر ، اسبى نتاخته و تفنگى نينداخته است ، و اگر كسى از كسان و اهل بلدش اقدام به اين قسم كارهاى مردانه كند ، اظهار اكراه مىكند .\r\nبه اين واسطه مردم اين ولايت به كلى از اين رسوم افتاده‌اند . يك اسب دارد ، اسب سوار و تفنگ به دست در اين ولايت ديده نمىشود . عنقريب قراء و مزارع اطراف طبس ، مسخر كبك‌ها و تيهوها خواهد شد و عرصهء ولايت تون به ضبط آهوها خواهد درآمد . تمام زن و بچهء رعيت‌هاى اين دو ولايت مشغلشان منحصر است به پرانيدن كبك و راندن آهو از كشت و زرعى كه دارند و باز نصف حاصلشان را اين حيوانات مىخورند و يك تفنگ به دست از ميان اين ولايت بيرون نمىآيد آنها را شكار كند . من قدرى شكار كردم .\r\nسرب و باروطم تمام شد . در بازار طبس ساچمه پيدا نشد . از عماد الملك خواستم . به قدر دو سير داد و عذر خواست و قسم خورد كه ديگر ندارم .\r\nخانواده‌هائى كه از اولاد ميرحسن خان هستند ، هيچ‌يك اسب و تفنگ ندارند . همه الاغ سوار مىشوند و هميشه در گوشه‌ها خزيده به كيف قليان ترياك گرفتار و ضعيف و نحيف و بىمصرف شده‌اند ، و از همه بىمصرف‌تر و ضعيف‌تر ، محمد حسين خان پسر بزرگ عماد الملك است كه منصب سرتيپى دارد .\r\nرو\r\nز ورود من به طبس بر اسبى سوار شده به استقبال من آمد . اسبش فى الجمله تند حركت مىكرد . پياده شد ، سوار يابوى مفلوكى شد كه آرام برود . ديگر در مدت اقامت طبس ، او را نديدم . هميشه در گوشه‌اى تنها نشسته مشغول ترياك و غيره است .\r\nعماد الملك مىگويد آقا بنيه‌اش ضعيف است . اين است وضع معاش خود عماد الملك و متعلقين ايشان .\r\n\r\n","description":"","footnote":"","page_name":" 262 ","page_number":296},
  {"content":"\r\n\r\nاما وضع حكومتش در محاكمات . بىمدد و القاى صاحبكار ، تميز حكمى ندارد و بدون غرض و تغير شخصى ، حالات غصب و سياستى از او بروز نمىكند . اغلب محاكمات به مسامحه مىگذرد و بيشتر حقوق مردم نامرعى مىماند . اگر در محاكمه اميد مداخلى باشد ، صاحبكار به ميل خاطر خود قطع و فصل مىكند ، و الا مهمل مىماند و اگر نسبت به مقصرى يك عداوت مخصوص از راه خاصى داشته باشد ، او را تنبيه مىكند و الا به مماطله مىگذرد .\r\nدر معاملات ديوانى قرارش بر موجود و غير موجود است . يعنى از موجود مىگيرد و از غير موجود هم مىگيرد . مثل اينكه در قريهء ارب‌آباد كه در كنار لوط خبيص واقع است ، رعيتى ديدم كه او را حسن محمد على زينل مىگويند . دو بز داشت ، از او يازده هزار ستاق مىخواستند ، نداشت . دو رأس بز او را به هشت هزار قيمت كردند ، گرفتند سه هزار هم دستى گرفتند .\r\nكربلائى عبد اللّه نامى از اهل رباط پشت بادام يزد ، در قريهء « پيرحاجات » ملك دارد ، ولى ساكن آنجا نيست و گوسفند هم مطلق ندارد . از او بصيغهء ستاق خانه شمار پيرحاجات امسال دوازده تومان گرفته بودند . آمد به طبس يك ماه ماند . هروقت با عماد الملك ملاقات كردم ، ديدم او عارض و شاكى است و عماد الملك او را رجوع به صاحبكار مىكند .\r\nبعد از يك ماه آمد پيش من . شرحى دربارهء او به عماد الملك نوشتم .\r\nصاحبكار را فرستاد كه جواب بگويد . جواب او اين بود كه حاجى ميرزا زمان خان در تعديل بر هريك از دهات گوسفند غير موجودى جمع بسته است كه رعيت بخرد نگاهدارد و ستاق آن را از قرار يكى هزار دينار بدهد . اينها تقصير كرده‌اند كه نخريده‌اند بايد بخرند و ستاق بدهند .\r\nعمل مميزى در طبس خيلى مغشوش شده است . اولا عيب بزرگ اين است كه عماد الملك بالفطره متعدى و بىتميز و بىكفايت است . هرستمى به يك صاحبكار راجع است . هرچه مىخواهند مىكنند و از مردم به اسم عماد الملك\r\n\r\n","description":"","footnote":"","page_name":" 263 ","page_number":297},
  {"content":"\r\n\r\nمىگيرند . اگر فهميد ، چيزى از آن صاحبكار اخذ مىكند و اغلب اين است كه صاحبكارها باهم مىسازند و بر او مشتبه مىكنند . مال خودش را هم مىخورند . سالى هفده هجده الى بيست هزار تومان مداخل املاك متصرفى خود اوست . يك دينار بذل و بخشش و خيرات و مبرات و خرج نوكر و سرحد ، ندارد و نمىداند چه مىشود و كى مىبرد .\r\nوضع و دستگاهش مثل خاقان چين است كه به ذكر ممالك دنيا و تصور اين‌كه همه دنيا رعيت و ملك اوست ، خرسند است . به اين حالت او ، هرطور بقاعده هم تعديل بشود ، باز در حين عمل مغشوش مىكنند .\r\nثانيا اينكه چندسال قبل ، ميرزا على رضا ، يك مميزى و تعديل ناقص كرده ، بعضى جاها را سرخط داده ، بعضى را نداده . ولى عمل مباشرين عماد الملك مبنى بر آن نبوده ، اسمش بود . ولى رسمش همان ميل و پيشرفت خودشان بود .\r\nحاجى ميرزا زمان خان كه آمد ، هرجائى را هرطور تعديل كرد ، يك فرمان به دست اهل آنجا داد . از اين حيث كه يك جمع و مأخذ معينى به دست مردم افتاد ، مردم خوشوقت شدند . ولى تعديل به حق نبوده ، براى عماد الملك هم فرقى نكرده است . اما اينكه تعديل به حق نبوده ، مثل اينكه بر هرآبادى يك شتر و گوسفندى موهوم جمع بسته است كه مردم بخرند ، و آنها كه قادر به خريدن نيستند مستاصل شده متوارى مىشوند . و اما اينكه براى عماد الملك فرقى نكرده ، به جهت اينكه اولا اين تعديل بدستورالعمل و ميل خود او شده .\r\nثانيا به همان تعديل هم پابند نمىكند . مثل سرشمارى تون كه در چندين لعنت‌نامه ، باز مىگيرد . منتها به تغير اسم مىگيرد . پس علاج و رفع اين عيب و همه عيبها به رفع حكومت عماد الملك است . اولا تعديل ، درستى بشود . ثانيا آنوقت طبس ولايتى مىشود كه در اين ايران نظير نداشته باشد .\r\nاما عمل عماد الملك در خيرات و مبرات اين است كه اقوام و ارحامش هم از او كشيده و ستمديده و تمام شده‌اند . بعضى متوارى و به امير قائن پناه\r\n\r\n","description":"","footnote":"","page_name":" 264 ","page_number":298},
  {"content":"\r\n\r\nبرده‌اند . در خاك طبس و تون در هيچ بلده و بلوكى بقعه و مزارى نيست مگر اينكه خراب شده و موقوفات آن در تصرف عماد الملك است كه بعضى را به عينها ديده‌ام و منافع املاك وقفى آن را معلوم كرده‌ام . دو امامزاده ، يكى در تون ، يكى در طبس باقى مانده كه منافع املاك موقوفهء طبس سالى بپانصد تومان مىرسد .\r\nدويست تومان را به متولى آن واگذار كرده ، معادل سيصد تومان آن را در تصرف خود دارد و دينارى به طلاب نمىدهد . چهار درخت نخل خرما در فضاى مدرسه هست كه خرماى آن را طلاب و عابرين مىخورده‌اند . سه چهار سال است عماد الملك خرماى آنها را قيمت مىكند ، به خادم مدرسه مىفروشد .\r\nاز همه معايبى كه در طبس و حكومت آن هست ، بزرگتر ، حكايت بابيهاى بشرويه است كه اجتماعى بهم رسانيده ، از اطراف اسباب قوت براى آنها فراهم مىآيد و در خارج يعنى اطراف خراسان عظمى و وقعى بهم رسانيده ، بابيه روى توجهى به آنجا دارند . مثلا ميرزا عليرضاى مستوفى مشهد ، سالى هشتاد تومان براى خواهر ملا حسين ، نياز مىكند ، و همچنين حمقاى ديگر ، نيازها مىفرستند و رجوعها مىكنند . از عكاى اسلامبول مأمورين به آنجا مىآيند . توقيعات و آيات مىآورند و عماد الملك از آن ضعيفهء مسمات به روحانى در مجلس عام ذكر كرامت مىكند و به نايب آنجا مىنويسد كه اگر از بستگان قاضى كسى مصدر شرارت و مفسده شود ، تو متعرض مباش و به من خبر بده . خود عماد الملك بابى و غير بابى را از هم تميز نمىدهد و اين حرفها را نمىفهمد . ميرزا آقا باباى صاحبكار او بابى است . من خود با او حرف زده‌ام و مباحثات كرده‌ايم .\r\nمدتها در حبس شاهزادهء حسام السلطنه ، به همين جهت بوده است . حالا اسباب حفظ و تقويت بابىهاى بشرويه اوست . عنقريب بشرويه حالت قلعهء الموت و ملاحده را پيدا خواهد كرد ، بلكه اشد . ملاحده بعد از قوامى كه گرفتند ،\r\n\r\n","description":"","footnote":"","page_name":" 265 ","page_number":299},
  {"content":"\r\n\r\nخواجه نظام الملك را كشتند و كارشان به آنجاها كشيد كه در تواريخ ثبت است .\r\nاين ملاحده ، در به دو امر آن قصد بزرگ « 1 » را كردند كه خدا و باطن شريعت بر دهنشان زد . رسوا و مخذول شدند .\r\nاهل بشرويه هم كه بابى نيستند ، بواسطهء خلط و مزجى كه با آنها دارند ، اغلب از نماز و روزه و رسوم شرع ، تكاهل و اعراض دارند ، بلكه كليهء اهل تون و طبس اين‌طور شده‌اند . در ايام رمضان كه طبس بودم و قصد اقامت نداشتم ، آدم‌هاى عماد الملك نهار به منزل من مىآوردند ، از فراش و پيشخدمت همه بدون هيچ ملاحظه و محذورى علانيه با آدم‌هاى من نهار مىخوردند .\r\nخلاصه هرروز هم دولت يك جمع كثيرى از رعيت بىتميز عوام كالانعام خود را بگيرد و بكشد مستحق نيست . حاكم كافى ، كاردان ، عاقل ، بصير به صلاح و فساد امور در ولايات دوردست و سرحد لازم دارد كه ملتفت اين گونه نكات باشد ، و نگذارد همچو جماعات منعقد شود . مردم بىتميز وقتى كه مىبينند جمعى باسواد و از خودشان بالاتر تكليف نماز و روزه و حلال و حرام را از ميان برداشته ، آسوده خوش مىگذرانند و اين را دين حق مىدانند ، البته پيروى مىكنند و خيلى زود همچو آئينى ترويج مىشود .\r\nزراعت بشرويه كم است . نصف آب و ملكش مال عماد الملك است ، نصف مال رعيت . سكنهء بشرويه به سه هزار نفر تخمينا مىرسد .\r\nعيب ديگر كه در سفر طبس به نظر قاصر چاكر رسيد ، اين است كه در دو سمت طبس كه اتصال به قاين پيدا مىكند ، دو معموره است ، يكى خور ، ديگرى محمدآباد كه اينها مشترك است ميانهء حكومت قائن و طبس .\r\nنصف اهل خور از طايفه و ايل نخعى هستند و تابع نايب حاكم قائن و نصف ديگر متفرقه و تابع نايب حاكم طبس . و در محمدآباد ماليات مزروعى را\r\n\r\n\r\n","description":"","footnote":"\r\n( 1 ) - اشاره به واقعهء سوءقصد به جان ناصر الدين شاه در نياوران از طرف جماعت بابيه به رياست و ارشاد ملا شيخعلى در روز يكشنبهء بيست و هشتم شوال سال 1268 ه . ق\r\n","page_name":" 266 ","page_number":300},
  {"content":"\r\n\r\nحاكم قائن مىگيرد و ماليات گوسفند و شتر را و سرانه را نايب حاكم تون مىگيرد . و در هريك از اين دو قريه نايبى از جانب حاكم طبس هست و نايبى از جانب حاكم قائن . معايب اين وضع حكومت بسيار است و دليلش را خدا فرموده است كه  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 1 » تا فى الحقيقه امور رعيت اين دو قريه ، در كمال فساد است كه چه جنگها ميانهء دو جور رعيت شده و چه قتلها از يكديگر كرده‌اند و هم بستوهند . اهل هردو قريه بخصوص اهل خور ، پيش من تظلم كردند و بسيار الحاح كردند كه حالت آنها را به عرض اولياى دولت عليه برسانم . بلكه اين شركت و استيلاى دو حاكم را از آنها بردارند تا رفع اختلاف و خسارت از آنها بشود .\r\nهنگام مأموريت و عزيمت اين سفر ، در باب تشاجر امير قائن و حاكم طبس بر سر خور ، فرمايشى به اين بندهء درگاه شده بود كه تحقيق بكنم . از امير قائن دليل ادعاى او را جويا شدم . بعضى افراد جمع‌بندى قديم كه مىگويند از ايام « نادر » « 2 » است ، بيرون آورد . آنجا خور را جزو خوسف و محال قائن نوشته بودند . بعضى ارقام و احكام هم از مرحوم فرمانفرما « 3 » والى خراسان و مرحوم قوام الدوله « 4 » و جناب نظام الملك « 5 » بيرون آورد كه خور را جزو\r\n\r\n\r\n","description":"","footnote":"\r\n( 1 ) -  لَوْ كانَ فِيهِما آلِهَةٌ إِلَّا اللَّهُ لَفَسَدَتا فَسُبْحانَ اللَّهِ رَبِّ الْعَرْشِ عَمَّا يَصِفُونَ .  آيهء 22 از سورة الانبياء . ترجمه : اگر در آن دو معبودانى جز خدا بودند البته ( هردو ) تباه مىشدند . پس پاكى خدايراست ، پروردگار عرش ، از آنچه وصف مىكنند .\r\n( 2 ) - مقصود نادر شاه افشار است\r\n( 3 ) - فريدون ميرزا فرمانفرما در سال 1270 ق بجاى سلطان مراد ميرزا حسام - السلطنه به ايالت خراسان منصوب شد و در سال 1272 ق در مشهد درگذشت .\r\n( 4 ) - ميرزا محمد مستوفى قوام الدوله پسر ميرزا محمد تقى قوام الدوله آشتيانى از مستوفيان بود . در سال 1265 ق به وزارت سلطان مراد ميرزا حسام السلطنه به خراسان رفت . در سال 1268 ق ملقب به قوام الدوله گرديد . بار دوم در سال 1272 ق پيشكار والى خراسان شد . در سال 1276 ق به فرماندهى قشون خراسان به جنگ تركمانان به مرو رفت و پس از شكست افتضاح‌آور به تهران آمده ، پس از تقديم پيشكشيهاى فراوان مورد عفو شاه قرار گرفت .\r\n( 5 ) - ميرزا كاظم خان نظام الملك ( 1246 - 1307 ق ) پسر ارشد ميرزا آقا خان -\r\n","page_name":" 267 ","page_number":301},
  {"content":"\r\n\r\nخوسف به محمد رضا خان نخعى واگذار كرده بودند . از عماد الملك هم جوياى دليل شدم . مكرر گفت اسناد دارم ولى به مماطله گذشت چيزى ابراز نكرد .\r\nاز خارج كه تحقيقات كردم ، اين است كه خور در سه فرسخى قريهء جنبوك كه آخر خاك بلامنازع قائن است واقع است . و از خور تا قريهء دهوك كه آخر خاك بلامنازع طبس است ، شانزده فرسخ است و اين مسافت را لوط مىگويند :\r\nيعنى صحراى بىآب‌وعلف كه بسيار مردم در آن گم شده و مىشوند . و همين صحرا است كه متصل مىشود به لوط خبيص و مىرود تا بلوچستان . و اينجاست معبر بلوچى كه به ممالك محروسه به سرقت مىآيند و از قراريكه پيرمردهاى اين حدود گفتند ، خور هميشه در دست خوانين نخعى بود و خوانين نخعى در زمان ميرمحمد خان و مير حسن خان به آنها بيشتر از حاكم قائن خدمت مىكردند و بستگى داشتند .\r\nاگر از طايفهء زنگوئى كه متعلق به حكومت بودند هم خانوارى در خور بود ، بواسطهء بستگى خوانين نخعى به حكام طبس ، آنها را واگذار به خوانين نخعى كرده بودند . بعد از اينكه محمد خان نخعى كشته شد و حكومت خوسف و توابع آن مستقلا جزو قائن شد ، عماد الملك ادعاى آن خانوار زنگوئى را كرد ، و رفته‌رفته منجر به اين شده است كه دو نايت درخور مىنشيند ، يكى از حاكم طبس براى زنگوئىها و يكى از جانب امير قائن براى نخعىها و به اين واسطه هيچ‌وقت آسودگى ندارند و طرفين در عذاب اليمند .\r\n\r\n\r\n","description":"","footnote":"\r\nاعتماد الدوله صدراعظم بود . ميرزا آقا خان كه پس از عزل ميرزا تقى خان اميركبير به صدارت مىرسد ، اين پسر را ملقب به نظام الملك نموده ، و خواهر ناصر الدين شاه « عزت الدوله » را كه قبلا زن اميركبير بود ، به عقد او درمىآورد .\r\nدر سال 1270 ق او را به نيابت صدارت و وزارت معين الدين ميرزاى وليعهد تعيين كرد و نيز به سمت وزارت دفتر و استيفا ( وزارت ماليه ) بجاى ميرزا يوسف مستوفى - الممالك كه از كار بر كنار شده بود منصوب نمود .\r\n","page_name":" 268 ","page_number":302},
  {"content":"\r\n\r\nاز وضع و وقوع خور خيلى مستبعد است كه جزء خاك طبس باشد و مثل اين است كه كاريزك « 1 » طهران جزو حكومت و خاك قم باشد . اين است حالت خور .\r\nو اما محمدآباد ، اين تفاصيل را ندارد و دليل اتصالش به هرطرفش مساويست . به هريك از طرفين مرحمت شود ، رفع صدمات رعيت مىشود ، بخلاف خور كه دليل اتصالش به قائن قويتر است . و چند جهت ديگر دارد كه تصرف و حكومت امير قائن در آنجا بهتر و مناسب‌تر است . يكى اينكه بسيارى از مالكين آنجا نخعى هستند و علاقه به سكنى در خوسف دارند . ديگر اينكه نصف اهل آنجا از اهل نخعى هستند و اين طايفه در غايت شرارت و هميشه شغلشان دزدى بوده است . در اين سرحد حالت آنها هميشه نظير اهل تيمورى بوده . بسيار هم شجاع و رشيدند . از وقتى كه حكومت آنها به امير قائن مرجوع شده ، خانه‌نشين و از شرارت و دزدى مأيوس و ممنوع شده‌اند . اگر به دست حاكم طبس بيفتد ، هرگز نمىتواند آنها را نظم بدهد و باز اين سرحد را مغشوش و راهها را مسدود مىكنند .\r\nديگر اينكه خور محكمهء غريبى است و طورى واقع شده است كه اگر صد تفنگچى داشته باشد ، قشون سلم و تور را جواب مىدهد و نمىتواند آنجا را بگيرند . اجمالش اين است كه قريهء خور و دو قريهء ديگر كه متصل به اوست ، در گودال عظيم واقع شده است . به وصفى كه تا كسى به تيررس قريه نيايد ، آنجا را نمىبيند و اطراف اين قريه به اصطلاح خراسان كالى بسيار وسيع و عميق ، خندق مانند ، واقع شده ، و از اين كال شعبه‌هاى بسيار به ميان بيابان به قدر يك ميدان و بيشتر و كمتر ، امتداد يافته ، و اطراف آن هم از هر طرف تا چند فرسخ صحراى هموار است .\r\nدر هرشعبهء از كال تفنگچى مىتواند تا يك ميدان قشون مخالف را استقبال كند كه بهيچ‌وجه ديده نشود و قشون مخالف هيچ جان‌پناهى ندارد .\r\n\r\n\r\n","description":"","footnote":"\r\n( 1 ) - كهريزك\r\n","page_name":" 269 ","page_number":303},
  {"content":"\r\n\r\nهمچو جائى در سرحد ، البته در دست مثل امير قائن سرحددارى باشد ، بهتر است تا حاكم طبس . بلكه اگر در دست حاكم حاليهء طبس باشد ، از قبيل سيب سرخ است در دست چلاق .\r\nمختصرى بود از اطلاعات و مشاهدات ايام مسافرت به تون و طبس كه درج گرديد . به طهران و مشهد هم حسب الامر ، عرض و راپرت داده شد .\r\n\r\nروز سه‌شنبهء هشتم . صبح\r\nيك ساعت از دسته گذشته از محمدآباد سوار شده ، پنج ساعت بعد رسيديم به قريهء « چاهك » . مىگويند چهار فرسخ است اما پنج فرسخ به قاعده‌ايست . چاهك ، ده كثيفى است . به قدر صد خانه رعيت دارد . عرب رمضانى هست . سى خانه هم چادرنشين در اطراف ده نشسته .\r\nاز اينجا جواب كاغذ امير را نوشتم و خبر دادم كه پس‌فردا وارد بيرجند مىشويم .\r\n\r\nروز چهارشنبهء نهم . صبح\r\n، اول آفتاب از چاهك سوار شده ، آمديم به رباط . آبادى و آدمى نبود . يكسر رانديم بيرجند . يك ساعت به غروب مانده رسيديم . هشت فرسخ است . قاصد را بين راه ديديم كه همراه ما وارد شد . به منزل سابق كه خانهء ميرزا محمد على مستوفى بود ، نازل شديم . ميرزا عبد الخالق مستوفى آنجا منزل داشت . خيلى خريت كرد پذيرائى نكرد . سر طويله هم مالهاى حاجى پرويز خان بسته بود . آدمهاى او هم طويله را خالى نكردند .\r\nگفتم بنه را برداشته ، رفتيم به كاروانسرا . خبر به امير رسيد . ميرزا شهاب و نايب بيرجند و ميرزا عبد الخالق را شب فرستادند به كاروانسرا . حاجى عباس - بيك را از عقب آنها فرستاد عذرخواهى زياد و كاغذ مرا فرستاد كه من تقصير ندارم شما نوشته‌ايد كه فردا وارد مىشويد . اگر منزل آماده نبود ، من تقصير ندارم . خلاصه همان شبانه ، عيال ميرزا عبد الخالق و مالهاى حاجى پرويز خان را از خانهء ميرزا محمد على بيرون كرده ، ما را به آنجا آوردند .\r\n\r\n","description":"","footnote":"","page_name":" 270 ","page_number":304},
  {"content":"\r\n\r\nروز پنجشنبهء دهم . صبح امير آمد به شهر به عيادت نواب والده‌اش .\r\nمن هم رفتم آنجا . هم امير را ديدن كردم ، هم احوالپرسى از نواب . گفتند آدم آجودان فردا عازم طهران است برگشتم كا كاغذ براى طهران بنويسم .\r\nهمان ساعت سرتيپ و على اكبر خان پسرهاى امير به ديدن آمدند . شب گذشته هم حاجى پرويز خان را فرستاده بودند به عذرخواهى و احوالپرسى . عصر هم آقا سيد ابو تراب به ديدن آمد و گفت : از حركت ميرزا عبد الخالق ، امير خيلى مؤاخذه از او كرده است .\r\n\r\nروز جمعهء يازدهم .\r\nاز صبح نشستم به نوشتن روزنامهء سفر طبس .\r\nگفتند : امير آمد به شهر به منزل نواب . دو بار نارنج و چند شيشه آب نارنج و شربت نارنج و مرباى نارنج و بهار كه از طبس آورده بودم ، دادم به محمد جعفر برايش برد . دو تومان به محمد جعفر انعام داده بود .\r\nگفتند : حاجى محمد حسن تاجر به مشهد مىرود . او را خواستم . كاغذى به سرتيپ تلگراف نوشتم و تلگرافى به ميرزا سليم ، كه در زمينهاى پشت باغ سپهسالار كه شاهزاده خانم نوشته است ، اگر ممكن است ، هزار و پانصد ذرع و الا هرچه ممكن است بخرد ، قباله كند ، پولش را از حاجى علينقى بگيرد ، بدهد . تلگرافى هم به حاجى علينقى نوشتم كه دويست تومان به ميرزا سليم بدهد ، پشت تلگرام قبض بگيرد ، از بابت قيمت قاليها و تنباكو . به ميرزا سليم نوشتم كه قيمت خانهء ننه حسن را هم بدهد و قباله بگيرد .\r\n\r\nروز شنبهء دوازده و يكشنبهء سيزدهم .\r\nمشغول كاغذهاى طهران و عرض روزنامهء طبس بودم . عصر يكشنبه ، به بازديد حاجى پرويز خان و على اكبر خان رفتم .\r\n\r\nروز دوشنبهء چهاردهم .\r\nرفتم حمام ، عصر حاجى ملا على اصغر مجتهد به بازديد آمد و رفت . بعد من رفتم به بازديد آقا سيد ابو تراب .\r\n\r\nروز سه‌شنبهء پانزدهم .\r\nگفتند ، نواب والدهء امير ، شب وفات كرده ،\r\n\r\n","description":"","footnote":"","page_name":" 271 ","page_number":305},
  {"content":"\r\n\r\nرفتيم به تشييع جنازه . به مشهد مقدس فرستادند . تا عصر در مجلس فاتحه نشستيم .\r\nعصر با امير سوار شده ، مشايعت جنازه تا بيرون بيرجند رفتيم ، برگشتيم .\r\nتا يكساعت به غروب مانده در مجلس نشستيم ، بعد آمدم منزل .\r\n\r\nروز چهارشنبهء شانزدهم و پنجشنبهء هفدهم .\r\nدو ساعت قبل از ظهر و دو ساعت بعد از ظهر با امير در مجلس فاتحه نشستيم . دسته‌دسته از دهات با علم سياه ، مردم شال به گردن مىآيند ، نوحه مىخوانند ، گريهء زوركى مىكنند .\r\nنوحه مىخوانند كه :\r\n « اى واى كه شد خاك سيه منزل نواب » \r\n\r\nروز جمعهء هجدهم .\r\nباز صبح رفتيم به مجلس فاتحه . بعد از قرائت قرآن و روضه‌خوانى كامل ، نهار آوردند و همه مردم را از اعلى و ادنى نهار خيلى خوبى دادند و مجلس را برچيدند . در اين چند روزه ، در مجلس فاتحه جوانى را ديدم كه اغلب پهلوى من مىنشست . پسر سردار احمد خان افغان ، حاكم لاش و جوين است ، مسمى به سردار محمد حيدر خان . خيلى جوان خوشگل خوش‌اندام ، خوش‌حالى است . بسيار شيرين‌كلام است . از پدر خود قهر كرده ، خدمت امير آمده است و مستدعى نوكرى دولت ايران است . على - الحساب مهمان امير است و به طهران نوشته‌اند تا چه جواب بيايد .\r\n\r\nروز شنبهء نوزدهم و يكشنبهء بيستم و دوشنبهء بيست و يكم .\r\nتازه‌اى نداشت . عصر دوشنبه سوار شده قدرى گردش كردم و به منزل برگشتم . صبح امروز هم در برج قلعهء منزل امير رفتم روزنامهء سفر طبس را برايش خواندم .\r\nخيلى خوشش آمد . شب سه قند روسى و سه شيشه آب‌ليمو فرستاد و جا داشت يك اسب عربى بفرستد .\r\n\r\nروز سه‌شنبهء بيست و دويم .\r\nتازه‌اى نبود ، جز اينكه عصر رفتم به ديدن آقا محمد على مجتهد درخشى كه به فاتحه‌خوانى نواب از درخش آمده\r\n\r\n","description":"","footnote":"","page_name":" 272 ","page_number":306},
  {"content":"\r\n\r\nبود . محمود آقاى آجودان هم به منزل من مىآمد . او را هم با خود آنجا بردم .\r\n\r\nروز چهارشنبهء بيست و سيم .\r\nصبح عريضه به حضرت اجل و جناب نصير الدوله در اعلام از فوت نواب و شرحى از مأثر او نوشتم . عصر رفتم به ديدن صدر درخشى كه به فاتحه‌خوانى نواب آمده بود .\r\n\r\nروز پنجشنبهء بيست و چهارم .\r\nصبح آقا محمد على و صدر و ميرزا على و ميرزا باقر درخشى به بازديد آمدند . مدتى در مطالب شرح قصيدهء حاجى سيد كاظم با آقا محمد على صحبت كرديم .\r\nحمايت از حاجى سيد كاظم مىكرد . ولى بالاخره اذعان كرد كه مطالب سيد بىدليل و بىمأخذ است و صرف ادعاى خودش است . عصر رفتم حمام ، بيرون آمدم ، رفتم به مزار درهء شيخان . مغرب برگشتم .\r\n\r\nروز جمعهء بيست و پنجم .\r\nتازه‌اى نبود مگر عصر ميرزا شهاب و محمود آقاى آجودان آمدند . كاغذهاى طهران را كه روزنامهء سفر و تفصيل خور بود ، پاكت كرده دادم .\r\n\r\nروز شنبهء بيست و ششم .\r\nآدم محمود آقا كه حامل كاغذهاى طهران بود رفت . امير هم از شهر رفت به كلاتهء خودش .\r\n\r\nروز يكشنبهء بيست و هفتم .\r\nصبح رفتم به كلاتهء امير . آخوند ملا على خوراشادى هم كه براى فاتحه‌خوانى به بيرجند آمده بود ، آنجا بود . شرحى از حالات طبس و اهل آنجا و حاكمشان صحبت شد . وقايع غريب ، آخوند از اين طايفه گفت . قريب به ظهر به شهر آمدم . عصر رفتم ديدن آخوند ملا على . فصلى از مطالب شرح قصيدهء حاجى سيد كاظم به ميان آوردم . آخوند همه را تخطئه كرد و شرحى از مذهب شيخيه گفت و شرح مجلسى كه شيخ احمد و آقا سيد محمد كربلائى و شيخ موسى در كربلا مجتمع شده ، در سه فقره مطالب\r\n\r\n","description":"","footnote":"","page_name":" 273 ","page_number":307},
  {"content":"\r\n\r\nشرح فرايد ، بر شيخ ايراد كردند و جواب نگفت و شيخ موسى او را تكفير كرد ، حكايت كرد .\r\n\r\nروز دوشنبهء بيست و هشتم .\r\nصبح آخوند ملا على به بازديد من آمدند . مدتى صحبتهاى خوب داشتند . بعد از رفتن ايشان رفتم بازار به كارخانه‌اى كه سنگ معدن آب مىكنند . دو سه پارچه سنگ كه از معدن نقره ، سه فرسخى مشهد مقدس برداشته بودم ، دادم آب كردند ، هيچ نداشت . وقت عصر رفتم به بازديد ميرزا على نايب درخش . صدر هم آمد آنجا . بعد از ساعتى سه نفر از افنديهاى جلگهء سنى خانه كه براى تعزيت به بيرجند آمده بودند ، آمدند آنجا . ملا ابراهيم كه ملاى آنهاست ، ملا اسمعيل كه مرشد آنهاست با يك ملاى ديگر ، قدرى عنوان صحبت با آنها كردم . از بس صدر درخشى نفهميده حرفهاى لاطايل به ميان آورد ، مجال گفتگو نشد . وعده به مجلس ديگر شد .\r\n\r\nروز سه‌شنبهء بيست و نهم .\r\nصبح رفتم به ديدن افنديها ، يكى در باب غصب فدك « 1 » ، ديگر در باب مقاتلهء « 2 » معاويه با قشون اسلام كه در ركاب حضرت\r\n\r\n\r\n","description":"","footnote":"\r\n( 1 ) - موضوع غصب فدك چنين بوده است كه حدود سال هفتم هجرت ، حضرت رسول اكرم ( ص ) پس از جنگ مدينه به تنبيه يهوديان پرداخت . زيرا آنان پيمان خود را شكسته بودند و در موقع خطر با دشمنان رابطه برقرار كرده بودند .\r\nحضرت محمد ( ص ) به خيبر حمله كرد و پس از آنكه يهوديان آن قلعه را مغلوب نمود ، به درخواست آنان در همان‌جا ماندند به شرط اينكه نصف محصول را به مسلمين واگذارند . اين فتح ، يهوديان قلعهء فدك را ترساند و به مصالحه راضى شدند . چون قلعهء فدك بىجنگ به دست مسلمين آمد ، خالصهء پيغمبر گشت .\r\nدر تاريخ ايران تأليف دكتر عبد الحسين زرين‌كوب صفحه 320 چنين آمده :\r\n« . . . جاى ديگرى كه نيز ابو بكر با نازك‌دلى كه داشت زياد سختى نشان داد ، در داستان فدك بود كه آن را از فاطمه دختر پيغمبر باز داشت و با سختى و خشونت ادعاى او را رد كرد و گفت از پيغمبر ميراث باز نمىماند آنچه مىماند صدقه است . »\r\n( 2 ) - موضوع جنگ صفين ميان حضرت على ( ع ) و معاويه حكمران شام ، در -\r\n","page_name":" 274 ","page_number":308},
  {"content":"\r\n\r\nامير عليه السلام بودند ، خيلى صحبت كردم . بعون اللّه دست و پايشان بهم پيچيده شد . ملا ابراهيم بالاخره گفت : اگر شما از ابى بكر بواسطهء مقدمهء فدك تبرا مىكنيد ، بكنيد ولى در قلب داشته باشيد ، به زبان نگوئيد . گفتم ، از اين مجلس راضى شدم . نصف دلم خوش شد . انشاء اللّه در مجلس ديگر اذن تبراى زبانى را هم خواهم گرفت . عصر رفتم به بازديد آجودان .\r\nامشب كه شب چهارشنبهء سلخ بود ، در خواب ديدم ، شبيه تمثال مبارك حضرت امير روحى له الفداه ، بر سنگ بسيار نفيسى نقش و منبسط است .\r\nمن و امير او را زيارت مىكنيم و مكرر پيش زانوى مبارك را مىبوسيديم و اين در نتيجهء گفتگوهاى با افنديها بود و شيرينيها و ميوه‌هاى بسيار نفيس كه از شكر ساخته بودند ، بسيار ديدم و خوردم . ازجمله انگور قديرى ديدم ساخته بودند كه نظيرش در دنيا ديده نشده است .\r\n\r\n\r\n","description":"","footnote":"\r\n- مورد آب فرات ، بطور خلاصه چنين است كه معاويه آب را به روى لشگريان على ( ع ) بست .\r\nحضرت به معاويه پيغام داد كه هردو لشگر از آب استفاده كنند . ولى معاويه راضى نشد . لشگريان حضرت به سردارى مالك اشتر حملهء سختى به لشگر معاويه بردند و آنان را از كنار فرات دور گردانيدند .\r\nدر كتاب ترجمهء تاريخ طبرى ( از انتشارات بنياد فرهنگ ايران ) صفحه 181 آمده است كه :\r\n« . . . مردم على آب بگرفتند و گفتند ما نيز ايشانرا آب ندهيم همچنانكه ايشان ما را . على گفت خداى عز و جل آب از كافران باز نداشته است و اكنون ما آن كنيم كه ايشان كردند چه فرق باشد ميان ما و ايشان . چون سپاه على سيرآب شدند ، آنگه منادى كردند كه هردو فريق آب برمىدارند و اندر كار آب كس را كار نيست .\r\nعمرو بن العاص گفت يا معاويه چه بودى اگر تو فرمان كردى تا اين فضل تو را بودى كه تا رستخيز هركه اين را بخواند و بداند ، دل آنكس بر على نرم شود و بر تو درشت و اين حرب اول روز ذى الحجه بود ازين سال سى و شش . »\r\n","page_name":" 275 ","page_number":309},
  {"content":"\r\n\r\nروز چهارشنبهء سلخ . وقت عصر باز افنديها به بازديد من آمدند و خيلى تعجيل داشتند كه برخيزند . نگاهشان داشتم و خيلى صحبت كرديم . با اينكه همه باسواد بودند ، ولى بفضل اللّه تعالى در صحبت مستأصل شدند . اين قضيهء مناظرهء من با آنها در بيرجند خيلى شهرت و جلوه كرد . مردم از علماء و غيره خيلى بديدن و تهنيت اين امر پيش من آمدند .\r\n\r\nروز پنجشنبهء غرهء ذيقعده .\r\nتازه‌اى نبود . عصر در سر طويله ، ماه نو را ديدم ، به روى اسب التفاتى شاهزاده تفال كردم .\r\n\r\nروز جمعهء دويم .\r\nامير سه رأس اسب ، دو تركمانى و يك رأس سرخنگ عربى شش سال فرستادند كه هريك را بخواهم نگاهدارم . عربى را قبول كردم و سه تومان به جلودارش انعام دادم ، رفت .\r\nاز شنبهء سيم تا پنجشنبهء هشتم . تازهء قابل نوشتن نبود . اغلب بيكار در منزل مشغول مطالعهء كتاب اجتماع شيخ طبرسى عليه الرحمه بودم .\r\n\r\nروز پنجشنبهء هشتم .\r\nامير يك جلد پوستين كابلى كه زناردوزى آن الوان است ، فرستاد كه هوا سرد شده است . وقت عصر سوار شده به درهء شيخان رفتم و برگشتم .\r\n\r\nروز جمعهء نهم .\r\nصبح ، سوار شده رفتم به كلاتهء امير . سردار محمد خان افغان هم آنجا بود . قدرى صحبت كردم . از امير برايش اذن گرفتم كه به منزل من بيايد . از آنجا باهم بيرون آمده به شهر آمديم . وقت عصر به منزل من آمد تا مغرب نشست . چاى خورد ، خيلى صحبت كرديم . بسيار شيرين صحبت مىكند . خودش هم بسيار مليح است . چند شعر خواند .\r\nمن‌جمله اين دو شعر است :\r\n « آن دلبرى كه شيشهء دلها به دستش است » * « گر بشكند به سنگ جفا ناز شصتش است »\r\n« در خانه‌اى كه قبله‌نما مشتبه شود » * « ابروش قبله ، قبله‌نما چشم مستش است » \r\n\r\n","description":"","footnote":"","page_name":" 276 ","page_number":310},
  {"content":"\r\n\r\nروز شنبهء دهم . صبح بيرون آمدم ، رقعه به ميرزا شهاب نوشتم در باب كنيز بچهء بلوچ كه به حاجى پرويز خان فرمايش شود ، از سيستان بفرستند و حالا تنها نشسته‌ام ، اجتماع مطالعه مىكنم . برف هم به شدت مىبارد و اين اول برف است . عصر به ديدن حاجى پرويز خان رفتم . به او هم سفارش كنيز كردم .\r\n\r\nروز يكشنبهء يازدهم .\r\nصبح ، در حياط باغ راه مىرفتم . آدم سردار محمد حيدر خان آمد . رقعه‌اى آورده داد و مراجعت كرد . گشودم ، ديدم اظهار خصوصيت و مغازله نوشته . برف ميان رقعه گذاشته ، اين مصراع را نوشته است ،\r\n « قاصدى چون برق مىآيد كه برفى بر شما \r\n. « جوابى بر طبق سئوالش نوشتم و نوشتم\r\n « تو گرو بردى اگر جفت و اگر طاق آيد » \r\nعصر به بازديدش رفتم . خيلى گرم و نرم پذيرائى كرد . خيلى شعر مثنوى از حفظ خواند از قصهء صدر جهان . بسيار دلربائى كرد . كتاب حافظى چاپ بمبئى « 1 » داشت . چند تفأل كردم قدرى خواندم . بعد كتاب به من تعارف كرد هرچه ابا و امتناع كردم ، اصرارش بيشتر شد تا آخر به آدمش داد كه « ببر بده به پيشخدمت فلانكس ، ببرد منزل » . غروب از آنجا به منزل آمدم . امروز حاجى پرويز خان روانهء سيستان شد .\r\n\r\nروز دوشنبهء دوازدهم .\r\nصبح آدم حاجى ملا على اصغر آمد كه مير معصومخان و ساير اجزاى درس كه بنا گذاشتيم ، براى شروع حاضرند . من هم رفتم مدرسه تا قريب به ظهر مشغول بودم . عنوان از بسم اللّه و حديث معروف در « باء بسم اللّه » شد .\r\n\r\nروز سه‌شنبهء سيزدهم .\r\nصبح رفتم مدرسه ، تا وقت نهار مشغول درس و بحث تفسير بسم اللّه بوديم . بعد آمدم منزل . ميرمعصومخان بيست دانه نارنج\r\n\r\n\r\n","description":"","footnote":"\r\n( 1 ) - اين كتاب به مادرم رسيد و موجود است .\r\n","page_name":" 277 ","page_number":311},
  {"content":"\r\n\r\nفرستاد . بعد از نهار على فراش ، يابوئى از طويله سوار شده رفت به مزار ، عقب « زوار » كه او را بيارد .\r\n\r\nروز چهارشنبهء چهاردهم .\r\nصبح رفتم مدرسه ، وقت نهار برگشتم قباى برك مرا خياط دوخته ، آورده بود ، پوشيدم . رقعهء احوالپرسى براى سردار افغان نوشتم و دعوت حمام كردم .\r\nجواب با چم و خمى نوشته بود كه حاجى عليرضا بيك به منزل من مىآيد فردا خدمت مىرسم . من رفتم حمام . وقت غروب بيرون آمدم . حاجى ملا حسين پسر ملا محمد بيك كه از فضلاى بيرجند بوده است ، سر راه گرفت به اصرار به منزل خود برد ، چاى خورديم . به منزل آمدم ديدم على آمده زوار را آورده است .\r\n\r\nروز پنجشنبهء پانزدهم .\r\nتازه‌اى نبود . عصر به اتفاق سردار رفتيم به درهء شيخان . آنجا چاى خورديم . برگشتيم . سردار تكليف به منزل خودش كرد . پياده شديم . خربزه آورد ، خورديم ، وقت غروب آمدم منزل . على ، زوار را آورد ديدم قابل نيست مرخص كردم .\r\n\r\nروز جمعهء شانزدهم .\r\nصبح رفتم به كلاتهء امير . ملاها هم بودند .\r\nدر حديث رفع ابراهيم خليل عليه السلام به ملكوت ، صحبت شد . خيلى گفتگو كرديم . امير عازم علىآباد بود . در اين‌روز كربلائى محمد مهماندار را گفتم :\r\nاز خدمتگزارى ما معاف و معزول كردند .\r\n\r\nروز شنبهء هفدهم و يكشنبهء هجدهم .\r\nتازه‌اى نبود .\r\n\r\nروز دوشنبهء نوزدهم .\r\nصبح ، رفتم مدرسه . برف بشدت مىباريد .\r\nخبر رسيد كه همراهان نعش مرحومهء نواب ، از مشهد مقدس مراجعت مىكنند .\r\nبه اتفاق حاجى ملا على اصغر و مير معصومخان ، رفتم منزل همشيرهء امير .\r\nحضرات وارد شدند . فاتحه خوانديم . پسرهاى امير همه بودند .\r\n\r\nروز سه‌شنبهء بيستم .\r\nمدرسه رفتم ، مباحثه كرديم ، تازه‌اى نبود .\r\n\r\n","description":"","footnote":"","page_name":" 278 ","page_number":312},
  {"content":"\r\n\r\nچهارشنبهء بيست و يكم . صبح مدرسه رفتم ، عصر به حمام رفتم .\r\nامير را هم گفتند از علىآباد مراجعت كرده است .\r\n\r\nروز پنجشنبهء بيست و دويم .\r\nتازه‌اى نبود ، عصر ، عليرضا خان ، داماد مستشار الملك از مشهد مقدس براى تعزيت امير از جانب مستشار الملك وارد بيرجند شد . در تكيهء نواب منزل كرد .\r\n\r\nروز جمعهء بيست و سيم .\r\nرفتم به كلاتهء امير ، همه اهل بيرجند از سادات و علما بودند . باز صحبت على به ميان آمد . خيلى گفتگو شد . عليرضا خان آنجا بود . باهم برخاستيم به شهر آمديم در منزل او پياده شدم . مدتى آنجا نشستم . به منزل آمدم ، كاغذى از مستشار الملك براى من داشت ، فرستاد و خودش عذر خواست كه فردا مىآيم . مستشار الملك نوشته بود ، موافق احكام جناب آقا « 1 » عمل جنس سيستان فرقى نكرده . سركار و الا ، حاجى ميرزا باقر فراش خلوت را مأمور فرموده‌اند ، اينك مىآيد ، حاجى كاظم خان هم با جوابهاى شما مراجعت كرده است . مجملا سه هزار و پانصد تومان از بابت قيمت جنس سيستان مىخواهند . عصر حاجى ملا على اصغر و دو سه نفر ملاى ديگر آمدند . وقت غروب رفتند .\r\n\r\nروز شنبهء بيست و چهارم .\r\nصبح رفتم مدرسه ، مباحثه كردم ، عصر ملا رفيع طبيب بيرجندى آمد كه شنيده‌ام شما بناى مباحثه گذاشته‌ايد . عنوان مباحثه چيست ؟ گفتم : تفسير ! گفت : براى شما مباحثهء علم طب خوب است .\r\nمن كتاب براى شما مىآرم و خودم مىآيم براى شما درس مىگويم . گفتم :\r\nبسيار خوب ، رفت كتاب شرح نفيس و شرح اسباب آورد . از هريك درس شروع كرد . بعد رضا خان آمد . تا دو ساعتى شب نشست و رفت .\r\n\r\nروز يكشنبهء بيست و پنجم .\r\nتا جمعهء غرهء ذيحجه تازه‌اى نبود ، مگر اينكه روز سه‌شنبهء بيست و هفتم حاجى ميرزا باقر خان ، فراش خلوت وارد شد .\r\nدو پاكت ، يكى از آقا ميرزا طاهر مستوفى ، ديگرى از ميرزا حيدر على خان\r\n\r\n\r\n","description":"","footnote":"\r\n( 1 ) - مقصود ميرزا يوسف مستوفى الممالك است كه امور خراسان نيز به او محول گرديد .\r\n","page_name":" 279 ","page_number":313},
  {"content":"\r\n\r\nسرتيپ براى من داشت و داد . كاغذ آقا ميرزا طاهر سيزدهم شوال نوشته بود .\r\nمعلوم بود كه شترها و بارها به طهران نرسيده بودند . شاهزاده خانم ، هشتصد ذرع زمين پهلوى خانه‌هاى مخبر الدوله « 1 » خريده است . امين الملك « 2 » به فرنگستان رفته است . اردوى همايون در ربيع الاول « 3 » به فرنگستان تشريف‌فرماست .\r\nميرزا حيدر على خان نوشته بود ، حاجى علينقى مشهد بوده است . دو روز قبل از رسيدن تلگراف من رفته است . تلگرافها را گفته‌اند ، هنوز جواب نرسيده است .\r\n\r\nروز پنجشنبهء بيست و نهم .\r\nعصر رفتم كلاته ، امير را ديدم .\r\nنوشتجات طهران را دادند ، ديدم . جناب آقا ، نوشته‌اند در بيست و دو هزار و پانصد خروار ، هشت هزار و پانصد خروار تخفيف مرحمت شد . سه هزار هم\r\n\r\n\r\n","description":"","footnote":"\r\n( 1 ) - عليقليخان مخبر الدوله پسر رضا قليخان ملقب به امير الشعراء و متخلص به هدايت و معروف به لله‌باشى . ( 1245 - 1315 ق ) در شيراز متولد شد . در سن بيست سالگى به حكومت فيروزكوه رسيد . چندى ناظم دار الفنون بود . در سال 1298 ق پس از درگذشت اعتضاد السلطنه با داشتن سمت وزارت تلگراف ، وزير علوم نيز گرديد . مدت كوتاهى هم به وزارت تجارت منصوب شد .\r\n( 2 ) - حاج ميرزا عليخان ملقب به امين حضور ، امين الملك ، امين الدوله . پسر حاج ميرزا محمد خان سينكى مجد الملك ( 1260 - 1322 ق ) در سال 1289 ق پس از مرگ پاشا خان امين الملك ( پدرزنش مدير دار الشوراى دولتى ) ، داراى لقب و شغل وى گرديد . در سال 1295 ق از طرف ناصر الدين شاه براى تعزيت درگذشت ويكتور امانوئل دوم و تهنيت جلوس هومبرت اول پادشاه ايتاليا به روم رفت .\r\nاز 1314 تا محرم 1316 ق صدراعظم بود . تأسيس كارخانهء قند كهريزك و كارخانهء كبريت‌سازى در الهيهء شميران و مدرسهء رشديه در تهران ازجمله خدمات اوست .\r\n( 3 ) - ناصر الدين شاه براى بار دوم از سلخ ربيع الاول الى نهم شعبان 1295 ق به اروپا رفت .\r\n","page_name":" 280 ","page_number":314},
  {"content":"\r\n\r\nسيورسات قشون ، يازده هزار خروار را بايد بدهند . معاون الملك نوشته بود ، امساله بدهند ، سال آينده تخفيف داده مىشود . امين الملك خيلى اطمينان داده كه مطالب شما بر حسب دلخواه خودتان انجام مىگيرد و تمجيدى از عرايض من كرده بود . امير تلگرافى به معتمد الملك كرد كه به خاكپاى مبارك عرض كند و مصمم شده است كه اگر به نوشتجات ، عمل جنس درست نشود خود عازم طهران شود .\r\n\r\nروز جمعهء غرهء ذيحجه .\r\nصبح ، رضا خان آمد منزل من . شيرچاى خورديم . از اينجا رفت به كلاته . با امير خداحافظ كند . ميرزا شهاب آمد .\r\nصورت تلگرافى از من براى نصير الدوله و حضرت اجل گرفت كه تكليف من چيست ؟ تلگرافى هم او قول امير براى عرض به خاكپاى مبارك نوشت كه اجازه بدهند ، خود امير برود به طهران .\r\n\r\nروز شنبهء دويم .\r\nصبح ، به مدرسه رفتم . بعد از مباحثه ، مراجعت به منزل ، مشغول جواب كاغذ مستشار الملك شدم . عصر ، حاجى ميرزا عباس طبيب آمد . قدرى صحبت كرديم ، رفت .\r\n\r\nروز يكشنبهء سيم .\r\nصبح رضا خان چكمه شلوار كرده ، آمد منزل من چاى خورد ، خداحافظ كرده ، سوار شد و مراجعت به ارض قدس نمود .\r\nجواب كاغذ مستشار الملك را به او دادم . كاغذى هم به سرتيپ تلگراف نوشتم كه اگر حاجى علينقى بارهاى فرش و تنباكو را قبول نكرده است ، بگويند بارها را ببرند خانهء خودمان بگذارند تا خودم بروم . و نوشتم يك من توتون براى من بفرستند .\r\n\r\nروز دوشنبهء چهارم .\r\nتازه‌اى نداشت . ملا محمد رفيع عصر آمد ، مباحثه كند ، به كلى به گل ماند و از درس گفتن به من استعفا كرد .\r\n\r\nروز سه‌شنبهء پنجم .\r\nفرستادم حاجى ميرزا عباس طبيب آمد . گفتم حالا كه بيكاريم و به خيال مباحثه افتاديم ، شما بيائيد مباحثه كنيم . با كمال\r\n\r\n","description":"","footnote":"","page_name":" 281 ","page_number":315},
  {"content":"\r\n\r\nخوشوقتى قبول كرد و امروز شرح نفيس و اسباب را شروع كرديم .\r\n\r\nروز چهارشنبهء ششم .\r\nمشغول كاغذهاى طهران شدم . عريضه به نصير الدوله نوشتم كه جواب عرايض من نرسيد ، از جناب آقا تعليقه براى امير رسيده است كه چهارده هزار خروار بدهد ، و او مىگويد : اگر چاره نشود ، خود به طهران مىآيم و چيزى نوشتم كه زياده بر ششهزار نمىدهند ، تكليف من چيست ؟ تلگرافى هم به همين مضمون نوشتم كه از سبزوار بگوئيد . كاغذى هم به حسين نوشتم كه قاليها را از حاجى علينقى بگيرند ، بركها را هم نوشته‌ام از سبزوار مىآرند تحويل بگيرد ، قبض بدهد . كاغذى هم به آقا ميرزا طاهر نوشتم در باب شترها و كاغذى هم به حاجى كاظم خان در باب رسانيدن بركها و قاليها به خانهء ما . كاغذى كه به كربلائى اسمعيل تاجر نوشتم كه بركها را بفرستد طهران به توسط بابا خان حامل نوشتجات ، پيش حاجى كاظم خان ، كرايه‌اش را از بابا خان بگيرد . نوشتجات كلا تحويل بابا خان آدم سركار امير شد و چهار ساعت به غروب مانده روانه شد . من هم رفتم حمام ، عصر حاجى ميرزا عباس آمد . مباحثه كرديم . محمد جعفر ، شش تومان از بابت مواجب سه‌ماههء رمضان و شوال و ذيقعده‌اش گرفت ، براى عيالش خرجى فرستاد .\r\n\r\nروز پنجشنبهء هفتم .\r\nتازه‌اى نداشت . عصر حاجى ميرزا عباس آمد ، مباحثه كرديم . شب رفتم مسجد ، روضه خواندند ، برگشتم منزل .\r\n\r\nروز جمعهء هشتم .\r\nصبح ، رفتم به كلاته . امير را ديدم ، برگشتم . ديگر تازه‌اى نبود . يك ثوب سردارى ترمهء زمردى ، سركار و الا براى امير خلعت فرستاده بودند . لطفعلى بيك پيشخدمت آورده بود ، پوشيده بودند .\r\n\r\nروز شنبهء نهم .\r\nصبح رفتم مدرسه . مباحثه كرديم . عصر هم حاجى ميرزا عباس آمد . كتابهاى طب را مباحثه كرديم . عصر باران شديد آمد .\r\n\r\nروز يكشنبهء دهم .\r\nعيد اضحى بود . رفتم به كلاته . هوا بسيار سرد بود\r\n\r\n","description":"","footnote":"","page_name":" 282 ","page_number":316},
  {"content":"\r\n\r\nزود برگشتم . از عصر شروع كرد برف باريدن . سه گوسفند ، امير براى من قربانى فرستاد پنجهزار به آدمش انعام دادم .\r\n\r\nروز دوشنبهء يازدهم .\r\nصبح ، برف كاملى باريده بود . به قدر يك چارك بر زمين بود . هوا بسيار سرد شد كه از اطاق نمىتوان بيرون آمد . درس مدرسه تعطيل شد .\r\n\r\nروز سه‌شنبهء دوازدهم\r\nبه واسطهء شدت سرما ، بيرون نرفتم . عصر حاجى ميرزا عباس آمد . مباحثه كرديم .\r\n\r\nروز چهارشنبهء سيزدهم .\r\nتا روز يكشنبهء هيجدهم جز برف و سرما تازه‌اى نبود . روز يكشنبه كه عيد غدير بود ، رفتم به كلاته . مردم بيرجند همه بودند .\r\nامير با نشان و حمايل امير تومانى و تمثال همايون و شمشير مرصع آمد . نشست .\r\nشليك توپ كردند .\r\n\r\nاز روز دوشنبهء نوزدهم تا شنبهء بيست و سيم\r\n، تازه‌اى جز برف و سرما نيست . از ديشب كه شب شنبه بود ، به واسطهء اينكه از كارخانه و اندرون امير مسافتى تا منزل بود و غذاها سرد مىشد ، قرار دادم ، شام و نهار در منزل خودمان ، آشپز خودمان طبخ كند . اسباب و ما يحتاج آوردند . روزى دو من تبريز برنج و ساير ملزوماتش را به قدر ده روز آوردند .\r\n\r\nروز يكشنبهء بيست و چهارم .\r\nتازه‌اى نبود . عصر حاجى ميرزا عباس آمد . مباحثه كرديم .\r\n\r\nروز دوشنبهء بيست و پنجم\r\nصبح سوار شده به كلاتهء امير رفتم . هوا خيلى سرد بود . امير تكسرى داشت . سينه‌اش درد مىكرد . شاه نواز خان تاجر قندهارى از فراه ولاش جوين آمد . حكايت كرد كه قشون انگليس در شالكوت به كمال اهتمام شهر مىسازد و تمام راه را تا كنار درياى سند ، آهن و اسباب كار ريخته ، راه‌آهن مىسازد . كل آن مسافت را قطعه‌قطعه بر مردم آنجاها به\r\n\r\n","description":"","footnote":"","page_name":" 283 ","page_number":317},
  {"content":"\r\n\r\nمقاطعه داده است . عنقريب تمام مىشود ، و اردوى آنها عزيمت سيستان دارد .\r\nمأمورى هم از دولت عثمانى به كابل وارد شد ولى چيزى از او معلوم نشد . انگليسها هرات را از امير شيرعلى خان خواستند كه دو شهر از هند به او عوض بدهند ، قبول نكرد . از كلاته مراجعت كردم . اين‌روزها سردار محمد حيدر خان براى بدى منزلش از امير قهر كرده ، بىخبر به سمت خواف رفت . حيف شد ، سردارك خوبى بود .\r\n\r\nروز سه‌شنبهء بيست و ششم .\r\nصبح ، حليم‌روغن خوردم و بعد پشيمان شدم . اين‌روز به من بد گذشت .\r\n\r\nروز چهارشنبهء بيست و هفتم\r\nصبح كله‌پاچه خوردم و باز هم خوش نگذشت .\r\n\r\nروز پنجشنبهء بيست و هشتم\r\nلطفعلى بيك پيشخدمت سركار و الا كه حامل خلعت امير بود عود به ارض اقدس كرد . امير صد تومان نقد ، يك پوستين كابلى دويست مثقال زعفران به او داده بود ، ناراضى و دلتنگ رفت .\r\n\r\nروز جمعهء بيست و نهم صبح ،\r\nمحمد جعفر را به احوالپرسى امير فرستادم و خودم رفتم حمام . امير پيغام كرده بود كه فردا به شهر مىآيم ، براى تعزيه‌دارى .\r\n\r\nروز شنبه كه نجوما عزهء محرم بود\r\nولى ماه ديده نشد ، شرعا سلح ذيحجه است . قصد اقامه و نيت قضاى روزهء رمضان كردم و انشاء اللّه خيال دارم تمام و همه را روزه باشم . امروز را مردم بيرجند غره نگرفتند و تعزيه‌دارى نكردند .\r\n\r\nروز يكشنبهء غرهء محرم 1295 .\r\nامير به بيرجند آمد . بعد از ظهر بنابر رسمى كه از قديم دارند ، همه مردم در مسجد مسمى به مسجد عاشورا جمع شدند ، خطبه و روضه خواندند و افتتاح تعزيه‌دارى كردند . در آن مجلس امير دو سه تلگراف بيرون آوردند كه روز قبل ، از سبزوار رسيده است ، يكى از معتمد الملك كه جوابهاى امير قاين اين دو روزه صادر مىشود و حاجى كاظم خان مقضى المرام\r\n\r\n","description":"","footnote":"","page_name":" 284 ","page_number":318},
  {"content":"\r\n\r\nمىآيد . يكى هم از حاجى كاظم خان كه دو روز ديگر جوابها را خودم با خلعت مىآرم . تاريخ اين تلگرافها 23 ذيحجه بود ، امروز هم به حمد اللّه روزه گرفتم .\r\n\r\nروز دوشنبهء دويم صبح ،\r\nرفتم به تكيه قلعه كه مخصوص خود امير است . پسرهاى امير درب حياط گلاب مىدادند و خدمت مجلس مىكردند .\r\nروضه خواندند . شبيه بيرون آوردند . مجلس فروختن شخص شيعه بود ، پسر خود را براى خرج تعزيه‌دارى ، كه حضرت سيد الشهداء عليه السلام مشترى شدند و پسر او را خريدند .\r\n\r\nروز سه‌شنبهء سيم\r\nتا امروز كه شنبهء هفتم است غيراز رفتن تعزيهء تكيهء امير و عصرها مباحثه و روضهء تكيهء نواب ، ديگر تازه‌اى نيست . ديروز رفتم منزل حاجى ميرزا عباس طبيب ميرمعصومخان آنجا آمد . خيلى اظهار غبن از نديدن من كرد و اذن خواست كه امروز عصر بيايد . بعد ، از منزل حاجى ميرزا عباس كه بيرون آمدم ، صداى هاىوهوى عظيمى شنيدم . گفتند : ميان رود ، دعوا شده رفتم به تماشا . جمعى از سمت محلات بالاى بيرجند و جمعى از سمت محلات پائين ، جمع شده ، با فلاخن دعوا مىكردند ، خيلى به شدت . چند نفر سر و پا شكسته و مجروح شدند .\r\nمىگويند : هرسال ايام عاشورا اينطور جنگ مىشود و بسا هست كه از يك طرف غلبه مىكنند و به خانه‌هاى يكديگر مىريزند ، قتل و غارت مىكنند . امير قدغن كرده ، آدمها گماشته است كه مانع شوند . و مع ذلك جنگ مختصرى را شكون مىدانند . سيدى آمد پيش من اذن جنگ خواست و گفت :\r\nتجربه كرده‌ايم ، هرسالى كه جنگ نكرديم ناخوشى افتاد ، من اذن ندادم .\r\n\r\nروز يكشنبهء هشتم تا سه‌شنبهء عاشورا\r\nتازه‌اى نبود . همه روزه به عمارت همشيرهء امير به تعزيه مىرفتم . عصرها هم به تكيهء نواب روضه‌خوانى بود . روز عاشورا در خارج آبادى ، ميان صحرا شبيه شهادت شهدا بيرون آوردند .\r\n\r\n","description":"","footnote":"","page_name":" 285 ","page_number":319},
  {"content":"\r\n\r\nچند چادر هم زده بودند . شيريار محمد خان هراتى هم كه محمد عثمان خان نام داشته ، پيش من آمد ، نشست .\r\n\r\nروز چهارشنبهء يازدهم\r\nباز در عمارت همشيرهء امير تعزيه بود . معلوم شد ، دههء اول مال همشيرهء امير است . اين دههء دويم مال خود امير است .\r\nپنجشنبهء دوازدهم باز به تعزيه رفتم ، وقت مغرب گفتند : بابا خان كه طهران رفته بود ، آمد رفت به كلاته خدمت امير .\r\nجمعهء سيزدهم . صبح رفتم حمام ، بعد رفتم مجلس تعزيه . امير دو سه تلگراف بيرون آورد كه بابا خان از سبزوار آورده بود . يكى از معتمد الملك ، دو تا از حضرت سپه‌سالار كه دو هزار و پانصد خروار از جنس سيستان تخفيف مرحمت شد . شما به طهران نيائيد و همين تلگراف را به ميرزا خانلر خان بنمائيد .\r\nحاجى كاظم خان هم عنقريب با جوابهاى شما مىآيد . وقت عصر ، امير ، ميرزا شهاب و ساير ميرزاها را فرستادند كه حساب كنيم ببينيم بعد از اين تخفيفات چه دادنى شود سه ساله ، و حساب كرديم پنجهزار تومان باقى او مىشود . در باب حذف خرجها گفتم تا حكم قبولى از طهران نرسد ، نمىتوانيم به خرج بياريم .\r\nرفتند ، دوباره ميرزا شهاب را فرستادند كه اگر صلاح مىدانيد شما برويد مشهد ، ما هم تلگرافى باز براى صرف خرجها خدمت سپه‌سالار بكنيم ، هرچه بتوانيد از صرف خرجها بدهيد ، ده‌يك آن مال خود شما . گفتم : من براى كار شما به هرجا بخواهيد مضايقه ندارم بروم ، ولى تا جواب صريح از طهران نداشته باشم ، رفتن به مشهد بىحاصل است . آدم شما هم كه با من بيايد كه پول بدهد ، پولى را از او مىگيرند و سند به او نمىدهند . لا بد بايد من صبر كنم تا حاجى كاظم خان جواب عرايض مرا بيارد . ميرزا شهاب پسنديد و رفت .\r\nشنبهء چهاردهم . تا چهارشنبهء هيجدهم جز تعزيه‌دارى ، كارى نبود ، اين‌روز هجدهم بابا خان با عرايض تلگرافى در بابت صرف خرجهاى سابق به سبزوار رفت . كاغذى به كربلائى اسمعيل نوشتم كه بار برك را تحويل بابا خان\r\n\r\n","description":"","footnote":"","page_name":" 286 ","page_number":320},
  {"content":"\r\n\r\nكند بيارد . يك يابو با طناب و كيسه و توبره و ميخ‌طويله و پنجهزار هم پول كاه و جو او را دادم كه برك را بار كند .\r\nپنجشنبهء نوزدهم ابراهيم ، فراش امير كه همراه حاجى محمد كاظم خان به طهران رفته بود ، آمد و گفت : حاجى محمد كاظم خان ، جوابها را گرفته بود و مىخواست از طهران حركت كند ، مرا پيش با قافله فرستاد و گفت : در راه به تو مىرسم . بابا خان يابوى مرا با ابراهيم پس فرستاده ، ميرزا باباى طبيب به امير نوشته بود : بار برك را به مال كرايه مىدهم بيارد .\r\nجمعهء بيستم . تازه‌اى نبود . امير به كلاته رفتند . ديگر تا امروز كه دوشنبهء غرهء صفر است ، امرى قابل نوشتن اتفاق نيفتاده است . بعضى روزها به تكيه‌ها به روضه و شبيه رفته‌ام و اكثر روزها عصرها مباحثه كرده‌ايم . پريروز ، شنبه ، امير را در تكيه ديدم . گفتند : مذكور است كه معتمد الملك « 1 » به خراسان مىآيد .\r\nاز دوشنبهء غرهء صفر تا امروز كه چهارشنبهء دهم است تازه‌اى نبود .\r\nهمه‌روزه در منزل و عصرها مشغول مباحثه بوده‌ام و انتظار بابا خان و حاجى كاظم خان و جوابهاى طهران هستم . سه روز قبل فرستادم پسر زرافشان را آوردند كه او را ببيند . ديروز كربلائى على اكبر پدرش را خواستم . گفتم او را بدهد همراه مادرش به طهران ببريم راضى نشد .\r\nپنجشنبهء يازدهم آدم از ده آمد . پسر زرافشان را بردند . غلامى مروى از مشهد مقدس آمد . ارقامى از نواب و الا بعهدهء من و به عهدهء امير آورد .\r\n\r\n\r\n","description":"","footnote":"\r\n( 1 ) - يحيى خان آجودان مخصوص ، معتمد الملك ، مشير الدوله ، برادر حاج ميرزا حسين خان سپهسالار ( 1247 - 1309 ه . ق ) براى تحصيل به اروپا رفت ، زبان فرانسه را خوب فراگرفت . ابتدا مترجم وزارت خارجه شد و سپس به مقامات عاليه نائل گرديد . يحيى خان معتمد الملك كه از پشتيبانى روسها برخوردار بود در اين سال شايع بود كه به حكومت خراسان منصوب مىگردد . ولى با مخالفت انگليسها مواجه شد و انجام نشد . براى اطلاعات بيشتر دربارهء اين مرد به تاريخ رجال ايران تأليف مهدى بامداد جلد چهارم صفحه 438 رجوع شود .\r\n","page_name":" 287 ","page_number":321},
  {"content":"\r\n\r\nدر باب قيمت غلهء سيستان و تأكيد زياد و احضار حاجى ميرزا باقر كه انجام اين كار راجع به من است او را احضار كردند .\r\nجمعهء دوازدهم رفتم به كلاتهء امير . ارقام مرا امير ديدند . از ايشان را هم ، من ديدم . حاجى ميرزا باقر هم آنجا بود . از او پرسيدم براى شما حكمى ، كاغذى نرسيده است ؟ گفت : خير ! آمدم بيرجند . وقت عصر ميرزا شهاب رقعه‌اى به من نوشت كه سركار امير فرموده‌اند ، شما ابلاغ احضار حاجى ميرزا باقر را به او مىكنيد يا ما ابلاغ كنيم . جواب نوشتم : هريك را سركار امير مايل باشند ، من اطاعت دارم . مىفرمايند من ابلاغ مىكنم . خودشان هم ابلاغ مىكنند مختارند . امروز هم در منزل من بناى روضه‌خوانى گذاشته‌اند . وقت ظهر خوانده مىشود .\r\n\r\nروز شنبهء سيزدهم .\r\nبه حاجى ميرزا باقر اعلام كردند كه شما احضار شده‌ايد كه يكدست فرش قالى و نمد ، دويست مثقال زعفران ، پنجاه تومان پول هم امير برايش فرستاد كه برود . متعذر شد به اينكه يابوى من لنگ شده است . روز سه‌شنبهء بيست و دويم مىروم .\r\n\r\nروز يكشنبهء چهاردهم تا چهارشنبهء هفدهم\r\nتازه‌اى نبود .\r\n\r\nروز چهارشنبهء هفدهم\r\nوقت عصر آدمى از مستشار الملك آمد . تعليقه از حضرت اشرف براى من و يكى براى امير كه دو هزار و پانصد خروار تخفيف مرحمت شد . ديگر چرا تأمل در اداى قيمت غلهء سيستان داريد . كاغذى هم از مستشار الملك براى من بود كه تعليقه‌ها را فرستادم . جواب صريحى بنويسيد كه به طهران بفرستم .\r\n\r\nروز پنجشنبهء هجدهم\r\nتازه‌اى نبود . ملاقات امير هم ممكن نشد .\r\n\r\nروز جمعهء نوزدهم .\r\nامير به بيرجند آمدند . شب در تكيه ، كاغذ مستشار و تعليقه‌ها را دادم ديدند و گفتند : ديگر معطلى نداريم . ميرزا و محاسب همراه شما مىكنم بيايد حساب را بگذارند و باقى را از هرجهت بدهد .\r\n\r\n","description":"","footnote":"","page_name":" 288 ","page_number":322},
  {"content":"\r\n\r\nروز شنبهء بيستم . صبح جواب كاغذ مستشار ، تعليقهء حضرت اجل را و جواب ارقام و الا را نوشته ، به كلاته رفتم ، به امير گفتم : شما هم جواب بنويسيد ، آدم مستشار را فردا معاودت دهيم . ديدم تحاشى دارد از اينكه ميرزاى محاسب همراه من بفرستد و مىگويد : شايد آنجا او را نگاهدارند و تنخواه بيحساب از او بگيرند . گفتم : هرگز اين نمىشود ، حساب شما را اگر بخواهند بيقاعده بكنند و سند حسابى شما را قبول نكنند من با تلگراف و با چاپار به طهران عرض مىكنم . گفت : مگر شما التفات بكنيد : گفتم من كه در مشهد كارى ندارم ، به محض انجام كار شما مىروم و تا ختم اين حساب نشود ، از آنجا نخواهم رفت . قبول كرد كه آدم همراه من بفرستد و همين‌طور هم جواب تعليقهء حضرت اشرف و نواب را بنويسند .\r\n\r\nروز يكشنبهء بيست و يكم\r\nامير عرايض خود را همانطور كه قرار شده بود نوشته فرستاد . من خواندم بردند پاكت كرده آوردند . من هم عريضهء حضرت اجل و نواب و الا را با كاغذى كه به ميرزا حيدر على خان نوشته و كاغذ آقا عبد الوهاب را جوف آن گذاشته بودم ، در پاكت مستشار الملك گذاشته ، بستم و مصحوب آدم ايشان كه آمده بود ، روانهء مشهد كردم ، هم امير و هم خودم در همهء عرايض وعده كرديم كه انشاء اللّه تا آخر صفر با ميرزاى محاسب امير و نوشته ، براى ملك التجار مشهد كه بعد از طى حساب تنخواه باقى را بدهد ، از بيرجند حركت كرده ، روانهء مشهدى بشوم .\r\n\r\nروز دوشنبهء بيست و دويم .\r\nتازهء قابل نوشتن نبود .\r\n\r\nروز سه‌شنبهء بيست و سيم .\r\nحاجى ميرزا باقر خان روانهء مشهد شد .\r\n\r\nروز چهارشنبهء بيست و چهارم .\r\nبابا خان از سبزوار مراجعت كرد ، جواب تلگراف من و امير را از حضرت اجل اشرف آورد . مضمون اينكه به فرمانفرماى خراسان نوشته شد ، صورت‌حساب قاين و سيستان را نزد تو بفرستند . حساب امير را خودت بكن . آنچه سند ديوانى دارد به خرج قبول كن\r\n\r\n","description":"","footnote":"","page_name":" 289 ","page_number":323},
  {"content":"\r\n\r\nو آنچه به سند است قبول نيست . هرچه باقى دارد ، خودت بگير به ايالت خراسان برسان . امير تلگراف خودش را با دو جعبه گز اصفهان و پفك براى من فرستاد . بابا خان بار برك را نياورد . كربلائى اسمعيل خود بيرجند آمده است .\r\n\r\nروز پنجشنبهء بيست و پنجم .\r\nتازه‌اى نبود .\r\n\r\nروز جمعهء بيست و ششم .\r\nرفتم ، كلاته تلگراف خودم را به امير نشان دادم . بعضى گفتگوها در باب حسابشان شد . معلوم شد علاوه بر اسناد خرج پاره‌اى اختلاف حساب با ايالت خراسان دارند . از قبيل سهو دفتر خراسان و غيره كه لا بد در دفتر خراسان طى آن حرفها بشود . گفتم : بايد از اين ادعاها صرف‌نظر كنيد تا من به موجب اسناد ، حساب شما را همين‌جا تفريغ كنم يا آدمى همراه بيايد آنجا طى حرف كند ! گفت : چطور آدمى ؟ گفتم : ميرزائى بيايد كه بتواند با اهل ، حرف بزند ، گفتند : مىترسم آنجا او را نگاهدارند ، پول بيحساب بخواهند . گفتم ، من رفع بيحساب مىكنم گفت : مگر محبت شما نگاهدارى كند . بعد گفت : ميرزا مصطفى قلى مىآيد ، اما اين ميرزا تا حالا مشهد نرفته ، اگر يك دفعه به او بگويند ميرزا ، اين حساب را درست ببين ، به هرچه بگويند تمكين مىكند . گفتم : حساب را من مىبينم . گفت : مگر شما محبت كنيد ، گفتم : فايدهء رفتن من به مشهد همين است ، و الا كار ديگر ندارم انشاء اللّه تا حساب شما بالمره تمام نشود از آنجا نخواهم رفت .\r\nقرار شد ميرزاها بيايند بيرجند ، منزل من ، حساب را روبراه كنيم و مهياى رفتن مشهد شوم . وقت عصر آمدند ، اجمالا حسابى نوشته شد .\r\n\r\nروز شنبهء بيست و هفتم\r\nامير آمد بيرجند ، شب در تكيهء درب قلعه بودم روضه‌خوانى بود . موقعى براى گفتگوى حساب نبود كه شب تعزيه و ماتم بود .\r\n\r\nروز يكشنبهء بيست و هشتم\r\nكه روز شهادت حضرت مجتبى سلام اللّه عليه است وقت ظهر رفتم به كلاتهء امير . روضه‌خوانى بود . باز ، ديدم امير اظهار وحشت از فرستادن ميرزا مصطفى قلى به مشهد مىكند . به اين زبان كه ميرزا\r\n\r\n","description":"","footnote":"","page_name":" 290 ","page_number":324},
  {"content":"\r\n\r\nمصطفى قلى هيچ به مشهد نرفته و خيلى خائف است كه مبادا به او بيحسابى كنند . گفتم : ديگر راه بيحسابىها مسدود است .\r\nقرار شد روز شنبهء چهارم ربيع الاول حركت كنيم . بعد از انقضاى مجلس ، خلوت كردم . قدرى با امير در باب امور شرع بيرجند حرف زدم . قرار شد آخوند ملا على را بيارند امور شرع را به ايشان تفويض كنند . خانهء ميرزا محمد على را قرار شد به حاجى ملا على اصغر واگذارند . ديگر به ميرزا عبد الخالق سنى ندهند و ميان اين مرد و عيالش كه شيعه است به تدابير عملى تفريق كنند .\r\n\r\nروز دوشنبهء بيست و نهم\r\nصبح رفتم خانهء حاجى ملا على اصغر .\r\nگفتم در باب وقفيت خانهء ميرزا محمد على چيزى خدمت امير بنويسد ، بدهم حكم تصرف ايشان را در آنجا بگيرم . بعد آمدم منزل ، ميرزا شهاب آمد كه امير فرموده‌اند از سوقاتهاى ولايتى ، از قبيل فرش و زعفران و غيره ، هرچه لازم است بفرمائيد . گفتم : اختيار با ايشان است . در باب شتر اروانه « 1 » و منوچهر غلام شرحى گفتم برود بگويد ، رفت .\r\n\r\nروز سه‌شنبهء سلخ\r\nتازهء قابل نوشتن نبود .\r\n\r\nروز چهارشنبهء غرهء ربيع الاول\r\nميرزا شهاب آمد كه شترها را برده‌اند به « سهل‌آباد » و تا روز چهارم ماه كه شما مىخواهيد برويد ، مىرسد . گفتم : چاره ندارم كه صبر كنم تا بروند بيارند براى اينكه از حمل بنه لابديم ، رفت كه بفرستد بيارند .\r\n\r\nروز پنجشنبهء دويم .\r\nتازه‌اى نبود ، مگر اينكه امير شبانه آدم فرستاد حيدر قلى خان پسر كوچك خود را كه به سن شانزده و هفده است با نوكرهاى او گرفتند و مغلوبا به كلاته برده‌اند و اسب و اسباب او را هم ضبط كرده ، به كلاته بردند و همه را چوب فراوان زده ، حبس كردند . حاجى تاجر كرمانى را\r\n\r\n\r\n","description":"","footnote":"\r\n( 1 ) - شتر اروانه نوعى ماده شتر است كه براى باركشى مورد استفاده قرار مىگيرد .\r\n","page_name":" 291 ","page_number":325},
  {"content":"\r\n\r\nهم به‌واسطهء اينكه به حمايت يك جوانك همشهرى خودش با شخص پالاندوزى نزاع كرده بود ، سرتيپ به حكم امير گرفته بود كه چوب بزند . او پيش من فرستاد و استغاثه كرد . رقعه‌اى به سرتيپ نوشتم ، از او عفو كرد .\r\n\r\nروز جمعهء سيم صبح\r\n، رفتم به كلاته . امير را ملاقات كردم . صحبت متفرقه داشته شد . از تقصير حيدر قلى خان جويا شدم . امير گفتند : دخترى را كه همشيره‌زادهء حاجى ميرزا احمد نامى است خواسته بود صيغه كند . حاجى راضى نمىشد . شب وقت سرگرمى فرستاده حاجى را برده ، تهديد كرده . خيلى از ، شرارت اين جوان اظهار نفرت و وحشت مىكردند ، به درجه‌اى كه آرزوى مرگ او را مىنمودند و مىفرمودند : اگر اين جوان بعد از من زنده بماند ، خانوادهء مرا بر باد خواهد داد .\r\nبا اين حالت از ذكر بعضى حكايات و اخبارات تا اندازه‌اى از شدت غضب ساكتشان نموده ، خواهش مرخصى او را از حبس كلاته و فرستادن به اندرون كه در قلعهء بيرجند است نموده ، پذيرفته شد اميرزاده را با حالت جراحت روى مال انداخته ، از كلاته به بيرجند بردند .\r\n\r\nروز شنبهء چهارم ربيع الاول\r\nبراى خداحافظ به كلاته رفته ، قدرى نشسته صحبتها و مذاكرات راجع به امورات سرحد قاينات و سيستان كه در مواقع لازمهء مقتضيه ، حضور حضرت اجل عرض نمايم و باب مكاتبه را با امير مفتوح داشته باشم ، به ميان آمده و ضمنا اظهار امتنان و قدردانى از خدمات و مساعدتهاى بيغرضانهء من نسبت به خودشان فرموده و اظهار خجلت از اينكه فراخور شأن شما نتوانستم خدمت و تلافى كنم . من هم نهايت امتنان را از پذيرائيهاى ايشان و زحماتى كه در اين مدت مأموريت و توقف قاينات داده بودم ، اظهار داشته ، خواستند مسافتى به مشايعت سوار شوند . حتى فرموده بودند ، مال هم حاضر كرده بودند . جدا درخواست نمودم كه از اين زحمت\r\n\r\n","description":"","footnote":"","page_name":" 292 ","page_number":326},
  {"content":"\r\n\r\nمنصرف شوند . چون نتيجه به‌جز زحمت ايشان و ناراحتى من نداشت . به حمد اللّه پذيرفته شد .\r\nخداحافظ نموده ، روبوس فرموده ، مرخص شده سوار شدم ، يكسره آمدم به ساقى . شب را آنجا مانده ، ميرزا مصطفى قلى وعده داده بود كه در دشت بياض و خضرى به من ملحق خواهد شد . تا خضرى به ملاحظهء رسيدن ميرزا مصطفى قلى ، خيلى به آرامى طى مسافت مىنموديم . در خضرى كاغذى از او رسيد كه من در « پهود » كارم تمام نشده ، شما يك روز هم در خضرى توقف نمائيد تا من برسم . جواب نوشتم ، در توقف خضرى ناراحتم . در كاخك گوناباد منتظر شما هستم . اگر رسيديد خوب و الا در تربت يك روز منتظر شما مىشوم .\r\n\r\nروز شنبهء ششم .\r\nدر « آفريز » لنگ كرديم . در اينجا جمعى از سادات موسوى زندگانى مىكنند كه جد آنها حضرت زيد ابن موسى ابن جعفر عليه السلام بوده و امامزاده زيد النار در اينجا مدفون است كه مىگويند پسر حضرت موسى ابن جعفر است و بر مأمون الرشيد بعد از شهادت حضرت رضا سلام اللّه عليه ، خروج كرد و بر جمعى از بنى عباس ظفر يافت و خانه‌هاى آنها را آتش زده ، ملقب به زيد النار شد . بالاخره معتصم نامى كه از قبل مأمون حاكم قاينات بوده ، او را شهيد كرده است . بقعه و صحن او را ، امير حشمة الملك ساخته و هنوز ناتمام بود .\r\n\r\nروز جمعهء دهم .\r\nصبح از آفريز سوار شده ، قبل از ظهر به قريهء تيغاب رسيديم . چهار فرسخ مىگويند ، اما پنج فرسخ است . از اينجا راهى به سبزوار مىرود و از تون مىگذرد ، و راهى به ارض اقدس . محمد جعفر را با منوچهر با دو مال سوارى ( اسب و يابو ) به سبزوار فرستادم كه به طهران بروند .\r\nكاغذى نوشتم به حسين . كاغذى به مخبر الدوله و چهار برك بشرويه و صد مثقال زعفران براى مخبر الدوله دادم . و به حسين نوشتم كه بعد از ورود به مشهد تلگراف مىكنم .\r\n\r\n","description":"","footnote":"","page_name":" 293 ","page_number":327},
  {"content":"\r\n\r\nاگر حضرت اجل اذن دادند كه آنجا بمانم تا شما بيائيد زيارت كنيد ، باهم برگرديم محمد جعفر و منوچهر ، همراه شما بيايند و الا همانجا باشند تا من بيايم . سه تومان خرجى راه به آنها دادم . مواجب محمد جعفر را هم تا آخر ربيع الثانى دادم . پنجهزار هم انعام به منوچهر دادم كه براى خودش پول آجيل كند .\r\n\r\nروز شنبهء يازدهم .\r\nصبح از تيغاب سوار شديم . محمد جعفر و منوچهر روانهء سرايان و تون شدند . ما روانهء دهشت شديم . لطف اللّه هم مرخص شد به تون رفت . قلى را هم اخراج و روانهء تون كردم . ما آمديم وقت ظهر به دهشت رسيديم . مىگويند چهار فرسخ است اما بيشتر است .\r\n\r\nروز يكشنبهء دوازدهم .\r\nصبح از دهشت سوار شديم ، آمديم به خضرى كه دو فرسخ است . ميرزا مصطفى قلى روز قبل رفته بود به پهود و قرار گذاشت كه امشب ، ما در خضرى بمانيم كه او هم برسد . چون نايب خضرى كه ميرزا محمد ولى خان نامى است ، بسيار خريت كرد ، آنجا نماندم . بعد هم هرقدر اصرار كرد بمانم ، قبول نكردم . جناب آخوند ملا على را ملاقات كردم . نان و ماست از خانهء آخوند آوردند . نهار خوردم و آمدم به قريهء دشت بياض كه نيم فرسخى خضرى است .\r\nمردم اينجا هم بسيار خرند . تا عصر معطل همه چيز بوديم . آخر هم ما يحتاج حاضر نشد . عصر آدمى آمد . كاغذى از ميرزا مصطفى قلى آورد كه من كارم در پهود انجام نگرفت . شما فردا را هم كه دوشنبه است در خضرى بمانيد تا من برسم . جواب نوشتم شرح‌حال ما اينجا اينطور شد . جاى توقف نيست .\r\nمىروم در گوناباد يكروز منتظر شما مىشوم . اگر رسيديد ، خوب . اگرنه مىروم در تربت يك روز منتظر مىشوم . اگر باز هم نرسيديد ، معلوم است ديگر نخواهيد آمد .\r\n\r\nروز دوشنبهء سيزدهم .\r\nصبح از دشت بياض سوار شده ، يك ساعت\r\n\r\n","description":"","footnote":"","page_name":" 294 ","page_number":328},
  {"content":"\r\n\r\nبه ظهر مانده ، رسيديم به كاخك . در صحن امامزاده سلطان محمد منزل كردم .\r\nميرزا اسمعيل متولى كه به نوشتهء من منصوب شده بود ، آمد . خيلى اظهار بشاشت كرد . يك مجموعه انار آورد . مرد فقيرى است . معلوم شد محمد حسين خان ، آدم سركار و الا كه حامل رقم توليت او بوده ، سه تومان از او براى منشىباشى رسوم گرفته و بيچاره هنوز نتوانسته است قرض آن را بدهد . شب را در همان دار الحفاظ بقعه بسر برده ، بعد از نماز و زيارت در بقعه ، سوار شده آمديم .\r\nسه تومانى به ميرزا اسمعيل متولى نياز نموده كه قرض رسوم منشىباشى را ادا كرده باشد .\r\n\r\nصبح روز سه‌شنبهء چهاردهم .\r\nسوار شده ، يك ساعت قبل از ظهر رسيديم به دلوئى گوناباد ، خانهء حاجى حسنعلى بيك . خودش به « كيور » رفته بود .\r\nشب از كاخك كاغذى به او نوشته ، غلامى از پيش فرستاده بودم . كاغذ مرا براى او برده‌اند . دو ساعت از شب رفته آمد . وقت ظهر از كيور سوار شده بود . پير مرد رشيدى است .\r\n\r\nروز چهارشنبهء پانزدهم .\r\nصبح رفتم حمام و امروز را در دلوئى به انتظار ميرزا مصطفى قلى به شب آوردم و نيامد .\r\n\r\nعيد نوروز روز پنجشنبهء شانزدهم « 1 » .\r\nكه روز عيد نوروز سلطانى است باز در دلوئى منتظر ميرزا مصطفى قلى مانديم . سه چهار ساعت از روز گذشته ، آدمى از ميرزا مصطفى قلى آمد كه ديشب به قريهء « جويمند » كه نيم فرسخى اينجاست آمده‌ايم . حالا تكليف چيست ؟ گفتم : اگر ديشب آمده بودند پيش من ، بنه را شب راه مىانداختيم امروز مىرفتيم . حالا هم بگو بيايد اينجا كه فردا صبح برويم ، رفت . ديگر خبرى از او نشد .\r\n\r\n\r\n","description":"","footnote":"\r\n( 1 ) - شانزدهم ربيع الاول 1295 مطابق است با اول فروردين 1257 شمسى .\r\n","page_name":" 295 ","page_number":329},
  {"content":"\r\n\r\n\r\nروز جمعهء هفدهم .\r\nصبح از دلوئى سوار شده ، وقت نهار به عمرانى كه چهار فرسخى است ، رسيديم . پشت سر ، ميرزا مصطفى قلى هم رسيد . بيست و دو نفر سوار هم از جلگهء گوناباد جمع شد . چون اين منزل شش فرسخ است امشب وقت مغرب بنه را با شترها راه انداخته ، ده سوار همراه بنه روانه كردم باقى ماندند كه صبح همراه خودم روانه شوند .\r\n\r\nروز شنبهء هجدهم .\r\nصبح بااينكه به شدت باران مىآمد ، سوار شديم و به هزار مصيبت سوارها و ميرزا مصطفى قلى را حركت دادم تا دو فرسخ كه آمديم به شدت مىباريد . در سر پنج فرسخى رسيديم به يك رودخانه كه اينجاها كال مىگويند . ديدم شترها را بار گرفته در كنار آب معطل‌اند . معلوم شد از سر شب تا صبح بلكه دو سه ساعت از روز گذشته ، باران بر سر آنها باريده . چند جا شترها افتاده‌اند . اينجا ديگر از كار مانده ، بار گرفته‌اند . پياده شده ، نهار خورديم و به هرزحمت و تدبير بود ، بارها و شترها را از آب و گل گذرانديم .\r\nآمديم ، دو سه ساعت به غروب مانده رسيديم به قريهء « مياندهى » كه اول خاك محولات تربت است . ده متعفن كثيفى است . به زحمت تمام ، منزل و آذوقه به دست آورده ، شب را مانديم .\r\n\r\nروز يكشنبهء نوزدهم .\r\nوقت سحر ، شترها را راه انداخته ، يك ساعت به صبح مانده خودمان راه افتاديم . آمديم تا « فيض‌آباد » كه سواد اعظم و حاكم نشين محولات است ، و سه فرسخ است . قريب به آبادى ، افتاديم ميان آب سيل كه از اين بارانهاى دو سه روزه ، متواليه جارى شده و تمام صحرا و دشت و راه فيض‌آباد را فروگرفته بود . به قدر يك ميدان شترها را ميان آب و گل آوردند ديدم بارها به آب مىافتد و خراب مىشود . گفتم : شترها را كشيدند به قطعه زمينى كه هنوز آب نگرفته بود و اطرافش را آب داشت . خودم با سوارها و بنه كه بر يابوها بار بود ، به هرمشقت بود به فيض‌آباد آمديم .\r\nبه نايب آنجا كه ميرزا تقى خان نام قرائى و از جانب محمد حسن خان\r\n\r\n","description":"","footnote":"","page_name":" 296 ","page_number":330},
  {"content":"\r\n\r\nحاكم تربت ، آنجا مقيم بود گفتم جمعيتى فرستاد كه بارها و شترها را بيارند .\r\nبعد از مدتى فرستادم على خان سلطان كه نوهء يعقوبعلى خان محولاتى و در فوج قرائى سلطان است ، آمد . به او هم گفتم ، ده بيست نفر سرباز فرستاد ، يابوهاى بنه را هم بردند . به هرمصيبت بود تا قريب غروب بارها را به فيض‌آباد رساندند .\r\n\r\nروز دوشنبهء بيستم . صبح\r\n، مهياى رفتن بودم ، باران سر كرد . در اين راه هم مىگويند ، دو سه كال هست كه مملو از آب است و عبور مال خاصه بنه و شتر محال است . الجاء « 1 » مانده و معطليم .\r\n\r\nروز يكشنبهء بيست و يكم .\r\nصبح ، از فيض‌آباد سوار شده پنج نفر شتر هم كرايه كرديم تا تربت . آمديم به « ظهيرآباد » كه چهار فرسخ است . شب را مانديم . ظهيرآباد ملك مرحوم ظهير الدوله و سپرده به حاجى محمد ميرزا است .\r\nقنات و مزرع خوبى دارد .\r\n\r\nروز چهارشنبهء بيست و دويم .\r\nاز ظهيرآباد سوار شده ، روانهء تربت شديم يك ميدان كه راه آمديم يكى از شترها از پا افتاد ، مشرف به موت شد .\r\nعباس ساربان حلالش كرد . پوستش را به هشت هزار فروخته بود . قبل از ظهر رسيديم به تربت . چهار فرسخ است . در مزار شيخ حيدر منزل كرده ، به حمام رفتم . بعد از حمام رفتم به مجلس فاتحهء مادر صدر العلماء از آنجا آمدم منزل محمد خان سركرده . ميرزا محمود طبيب آمدند . شروحى از تعديات محمد حسن خان حاكم گفتند و در هرمنزل از اين مقوله گفته‌اند . به محمد خان گفتم ، چند سوار همراه كند . چهار نفر آورد . روغن‌ها را خواستند از قرار يك من چهار هزار و ده شاهى بخرند . چون يك لنگه دو دبه بود كشيدند چهل و شش من بود .\r\nنتوانسته بخرند ، معامله نشد .\r\n\r\nروز پنجشنبهء بيست و سيم .\r\nدوازده من برنج براى سبك‌بارى از بار شترها گفتم به آنها فروختند . روغن از قرار منى چهار هزار و دهشاهى . برنج از قرار يك هزار . بعد از آن روانه شديم از تربت . وقت سوار شدن محمد\r\n\r\n\r\n","description":"","footnote":"\r\n( 1 ) - الجاء ( به كسر همزه ) ناچار كردن ، كار خود را به خدا سپردن\r\n","page_name":" 297 ","page_number":331},
  {"content":"\r\n\r\nحسن خان حاكم ، ميرزا زين العابدين ، ميرزاى خود را با دو قند روسى و يك شيشه آب‌ليمو تعارف فرستاد و خواهش كرد كه به منزلش بروم ، عذر خواسته ، سوار شدم . عصر آمديم به « كامه » كه چهار فرسخ است .\r\n\r\nروز جمعهء بيست و چهارم .\r\nصبح از كامه سوار شديم . دو فرسخ كه آمديم ، نزديك به اسدآباد گل و كال آب بود . باران هم مىباريد . خيلى به زحمت آمديم شترها واماندند به هرطور بود : خودمان عصر به رباط سفيد كه در محال سرجام ، واقع است و شش فرسخ است رسيديم شترها نرسيدند .\r\nوقت مغرب باد و باران شدت كرد . شب شترها در ميان درهء كوه زير باران ماندند و ما در رباط بىشام و بنه و همه چيز مانديم تا صبح .\r\n\r\nروز شنبهء بيست و پنجم\r\n. صبح آدم‌ها را فرستادم ، شترها را پيدا كرده ، آوردند به رباط . همه گرسنه و نيم جان . غلامى از مشهد به بيرجند رفته بود و مراجعت كرده ، اينجا به ما رسيد و مىگذشت ، كاغذى به منشىباشى و سرتيپ تلگراف و آقا عبد الوهاب نوشتم كه شرح‌حال ما را به حضور و الا عرض كنند و آقا عبد الوهاب منزل مهيا كند كه بلكه انشاء اللّه پس‌فردا كه دوشنبه است برسيم . امشب را هم در رباط سفيد لنگ شديم ، به جهت آب و گل و واماندن شترها .\r\n\r\nروز يكشنبهء بيست و ششم .\r\nاز رباط سفيد حركت كرديم . بارهاى صندوق را از شترها به يابوها حمل كرديم . شترها را خالى آورديم و وقت عصر به شريف‌آباد رسيديم . پنج فرسخ است .\r\n\r\nورود ارض اقدس ، مراجعت از قائن\r\n\r\nروز دوشنبهء بيست و هفتم .\r\nاز شريف‌آباد روانهء ارض اقدس و بعد از ظهر وارد شديم . آقا عبد الوهاب و كربلائى محمد رضاى صاحبخانهء سفر سابق تا طرق استقبال آمدند . آمديم به شهر . مال‌ها را در خانهء عبد الوهاب منزل\r\n\r\n","description":"","footnote":"","page_name":" 298 ","page_number":332},
  {"content":"\r\n\r\nداديم . خودمان را بردند به خانهء پهلوى خانهء كربلائى محمد رضا . چندروزه بمانيم تا آنجا خالى شود .\r\n\r\nروز سه‌شنبهء بيست و هشتم .\r\nكه سيزده سال بود ، رفتم به ارك كه خدمت سركار و الا برسم . سوار شده بودند از عقب رفتيم تا سربند طرق ، بسيار در كوهسار بيراهه رفتيم . در آنجا خدمت سركار و الا رسيديم . نهار در سربند خورديم . عصر برگشتيم . دو ساعت از شب گذشته به شهر رسيديم . در بين راه على الاتصال سركار و الا تحقيقات از حالت قائن و طبس و امير و عماد الملك فرمود و آنچه بيان واقع بود بىهيچ ملاحظه عرض كردم .\r\n\r\nروز چهارشنبهء بيست و نهم .\r\nميرزا مصطفى قلى را برداشته ، به ارك رفتم . ميرزا مصطفى قلى را در حضور و الا معرفى كردم . عريضهء امير را گرفتم به نظر و الا رساندم . پس از مدتى شرفيابى و تكرار صحبت‌هاى ديروز ، مرخص شدم . آمدم خدمت جناب مؤتمن الملك رسيدم . از آنجا رفتم تلگرافخانه .\r\nتلگرافى براى آقا ميرزا سليم نوشتم كه محمد جعفر را از بين راه فرستادم .\r\nنمىدانم اهل بيت ما چگونه از خانه و بارهاى قالى مطمئن مىشوند كه بيايند از آنجا آمدم منزل . عصر رفتم منزل مستشار الملك . ميرزا مصطفى قلى را هم فرستادم آمد آنجا . قدرى صحبت از حساب امير شد و قرار شد عصر جمعه برويم حساب را تمام كنيم .\r\n\r\nروز پنجشنبهء سلخ .\r\nوقت نهار يساولى آمد كه سركار و الا احضار فرموده‌اند . رفتم ، نهار مىخوردند مدتى شرفياب بودم . صحبت‌هاى متفرقه گذشت . وقت مرخصى فرمودند ، فردا بيائيد برويم به بند گلستان .\r\n\r\nروز جمعهء غرهء ربيع الثانى .\r\nصبح سوار شده ، به ارك رفتم . در ركاب و الا رفتيم سربند گلستان . سه فرسخ راه بود . مستشار الملك ، محمد امين ميرزا ، جعفر قلى ميرزا ، كوچك ميرزا بودند . در آفتاب‌گردان مستشار الملك ، نهار خورديم ، هنگام رفتن ، اسب مستشار الملك به رو درآمد . پاى ايشان\r\n\r\n","description":"","footnote":"","page_name":" 299 ","page_number":333},
  {"content":"\r\n\r\nاندكى خراشيد . وقت عصر مراجعت كرديم . شب تلگرافى در جواب من از ميرزا سليم آوردند كه اهل بيت مىگويند : از خانه خاطرجمع باشيد . با چاپار تفصيل را نوشته‌اند . ماهانهء آنها را هم بطورى كه داده شده با چاپار مىنويسم .\r\nاز تلگراف معلوم شد كه محمد جعفر هنوز به سبزوار نرسيده است نمىدانم كجا مانده است .\r\n\r\nروز شنبهء دويم .\r\nصبح ، رفتم حمام . عصر ميرپنجه آمد به ديدن من . از تفصيل قائن و طبس و مداخل من پرسيد . رقعهء امير را به او نمودم و تفصيل عماد الملك را گفتم . گفت : شاهزاده مىفرمود ، امير خيلى بىهمتى كرده است .\r\n\r\nروز يكشنبهء سيم .\r\nصبح آقا عبد الكريم ناظر مستشار الملك آمد به ديدن من ، از او يك ساربان خواستم . رفت داروغهء شترهاى مستشار الملك را كه بابا عباس نام است ، فرستاد . كربلائى حسن نامى را آورد ، ساربان ما شد . شترها را به اسم حسين آقا داغ كرده به او سپردم . برد مرتع « بازحوض » با شترهاى مستشار الملك بچرانند . وقت عصر رفتم منزل مستشار . ميرزا مصطفى قلى را هم فرستادم آمد . صرف خرج‌ها را به مستشار نمود . بعضى را قبول كرد ، بعضى موقوف شد به آوردن سند .\r\n\r\nروز دوشنبهء چهارم\r\n. صبح رفتم خدمت جناب مؤتمن الملك . مجلس درس داشتند . شرح لمعه ، كتاب صلوة فصل تروك مباحثه مىكردند . جناب ملا غلامحسين مشهدى ، مدرس بود . نشستم استفاده كرده وقت نهار به منزل آمدم . بعد از ظهر به حرم مشرف شده ، نماز كردم ، به منزل برگشتم . معلوم شد حاجى نوكر مرا ، ميرغضب‌ها برده نگاهداشته‌اند كه از او طلب داريم ، و معلوم شد خود حاجى هم با آنها هم‌عهد است .\r\nرقعه به فراش‌باشى سركار و الا نوشتم ، ميرغضب‌ها را با حاجى پيش من فرستاد . حاجى را گفتم حبس كردند . ميرغضب‌ها را مرخص كردم .\r\n\r\n","description":"","footnote":"","page_name":" 300 ","page_number":334},
  {"content":"\r\n\r\nروز سه‌شنبهء پنجم . صبح ، حاجى را از حبس بيرون آورده ، لباس‌هاى تازه كه براى او گرفته بودم ، گفتم نصر اللّه گرفت پوشيد . او را با لباس‌هاى كهنهء خودش بيرون كردم رفت .\r\nاز روز چهارشنبهء ششم ربيع الثانى الى چهارشنبهء پنجم جمادى الاولى مطلب تازه نيست . از قرار تلگراف ، حسين بايد امشب كه شب پنجشنبهء ششم است از شاهزاده عبد العظيم حركت كنند . امروز صبح رفتم كاروانسرا به حاجى محمد حسين تاجر پيغام كردم كه بنويسد به حاجى ملا حسن برادرش در شاهرود دو خروار برنج صدرى بخرد ، شترها كه رسيد حمل مشهد نمايند .\r\nديروز هم دو هزار تومان از قائن آوردند . به حضور و الا عرض كردم . انشاء اللّه بقيه هم برسد .\r\n\r\nروز سيزدهم جمادى الاولى\r\n. تلگراف ورود شاهزاده خانم به سمنان رسيد . جواب دادم كه در شاهرود دو خروار برنج را از حاجى ملا حسن تاجر مشهدى تحويل گرفته بيارند .\r\n\r\nروز دوشنبهء هفدهم\r\n. چهار ساعت به غروب مانده ، در مشهد مقدس تگرگ شديدى باريد كه من خود به قدر تخم‌مرغ بسيار ديدم و به قدر يك ربع ساعت باريد . روز بعد كه سه‌شنبهء هجدهم بود ، خدمت سركار و الا ركن الدوله رسيدم . آنجا حكايت كردند . من جمله محمد حسين خان پسر مرحوم محمود خان كلانتر طهران ، عرض كرد كه من در فلان منزل بودم . ديدم يك دانه تگرگ سقف اطاق را سوراخ كرده ، روى فرش افتاد . من اين خبر را دروغ دانستم . سركار و الا هم طورى استعجاب كردند كه گويا ايشان هم قبول نكردند . ناظر شاهزاده عرض كرد ، محمد على خان نامى ، يك پول سياه در ميان تگرگ پيدا كرده است و فورا رفت پول را آورد خدمت سركار و الا داد . به من هم مرحمت فرمودند ، ديدم پول سياه گرد ، سكهء قديم ، غير اين پولى كه حالا در مشهد متداول است ، اما سكهءاش معلوم نبود .\r\n\r\n","description":"","footnote":"","page_name":" 301 ","page_number":335},
  {"content":"\r\n\r\nروز چهارشنبهء نوزدهم . خدمت جناب مؤتمن الملك متولىباشى ، اهل دفتر و صاحب‌منصبان سركار فيض‌آثار جمع بودند . صحبت تگرگ بود .\r\nجناب ميرزاى ناظر گفتند من خود يك دانه تگرگ ديدم به قدر هندوانهء كوچكى يعنى از انار بزرگتر . اين هم خيلى غريب بود و آنچه معلوم شد به قدر نيم‌فرسخ اطراف شهر را گرفته بود . دو سه ، در پنج شش فرسخى شهر را زده است . به كوه‌پايه‌ها نباريده است .\r\nپنجشنبهء بيستم و جمعهء بيست و يكم الى دوشنبهء بيست و چهارم تازهء قابل نوشتن نبود .\r\nدوشنبهء بيست و چهارم . عصر سردار حيدر خان افغان آمد منزل من .\r\nسفارش نامه‌اى براى جناب نصير خواست نوشتم . شرحى هم خدمت آقا ميرزا ابو الحسن نوشتم . تلگرافى هم براى حسين نوشتم ، احوالپرسى از خودش و سئوال از اينكه برنج از شاهرود گرفتند يا نه كه به « مزنيان » بگويند .\r\n\r\nحركت از مشهد به عزم نيشابور به استقبال شاهزاده خانم روز سه‌شنبهء بيست و پنجم\r\n. صبح رفتم خدمت حضرت و الا مرخصى خواستم براى رفتن نيشابور به استقبال شاهزادهء خودمان . وقت عصر دو ساعت به غروب از شهر سوار شده ، مغرب رسيديم به طرق . شام خورده ، خوابيدم .\r\nاسباب صندوقخانه و غيره را در خانهء كربلائى محمد رضا سپرده ، درب اطاقها را مهر كرده ، زرافشان را هم آنجا گذاشتم و به خدا سپردم . يك اسب محمد ولى خان را هم خانهء آقا عبد الوهاب گذاشتم .\r\n\r\nروز چهارشنبهء بيست و ششم\r\n. صبح ، از طرق سوار شده آمديم نزديك رباط « كلنبه » رفتم سربند ، ساربانهاى مستشار الملك ، شترهاى خودم را ديدم ، بد نبودند ، معقول حال آمده‌اند . روز پيش روغن هم به آنها زده بودند ، چهار هزار هم به كربلائى حسن ساربان انعام داده ، قريب به ظهر آمدم شريف‌آباد نهار خورده خوابيدم .\r\n\r\n","description":"","footnote":"","page_name":" 302 ","page_number":336},
  {"content":"\r\n\r\nروز پنجشنبهء بيست و هفتم . صبح ، بين الطلوعين از شريف‌آباد سوار شده ، بعد از هفت ساعت كه چهار از دسته رفته بود ، به قدمگاه رسيديم .\r\nمعلوم شد كه هفت فرسخ است نهار خورده خوابيدم . بعد برخاسته به بقعهء قدمگاه رفتم ، زيارت كردم ، آمدم مقابل چاپارخانهء قدمگاه . يك شخصى از اهل قدمگاه براى منزل زوار پاى درخت كاج ، كنار نهر تختى مىساخت از حالت او خوشم آمد . رفتم كنار نهر نشستم . سيدى هم آمد پيش من نشست ، مشغول صحبت بودم ، ديدم پنج شش سوار آمدند رفتند ميان رباط . محمد ابراهيم را فرستادم احوال بپرسد كه اينها از شاهزادهء ما خبرى دارند ؟ برگشت ، ديدم مشهدى مهدى همسايهء طهران ماست . كاغذى هم از شاهزاده خانم دارد كه از منزل شورياب نوشته است . معلوم شد كه فردا به نيشابور مىرسند . گفتم مشهدى مهدى را چاى دادند . شب هم شام برايش فرستادم .\r\nجمعهء بيست و هشتم . از قدمگاه سوار شده ، نزديك شهر نيشابور ميرزا حبيب اللّه ، امين تذكرهء گيلان را ديدم كه به مشهد مىرفت . گفت : شاهزاده خانم ديروز در شورياب بودند و امروز وارد نيشابور مىشوند . به شوق تمام رانديم به شهر ، همه‌جاهاى منزلگاه زوار را گردش كرديم . نيامده بودند . در كاروانسراى ميرزا محمد حسين ، نهار خورده رفتم حمام . عصر بيرون آمدم .\r\nباز سوار شده با ميرزاى كاشى ، اطراف شهر را براى منزل تفحص كرديم .\r\nجاى مناسبى به نظر نيامد . حالا خيال داريم صبح برويم چاپارخانه تا خدا چه خواهد .\r\nشنبهء بيست و نهم صبح زود برخاستم نوكرها را صدا كردم . اسباب و بنه را جمع كردند سوار شديم ، آمديم ، به چاپارخانه . ديدم دو كجاوه و يك پالكى از درب چاپارخانه گذشتند . عقب آنها فرستادم معلوم شد شاهزاده خانم بود . برگشته ، آمدند چاپارخانه منزل كرديم . خودشان و بچه‌ها الحمد اللّه\r\n\r\n","description":"","footnote":"","page_name":" 303 ","page_number":337},
  {"content":"\r\n\r\nهمه سردماغ بودند . نهار خورديم خوابيديم ، عصر عيال ميرزا رضاى كاشى آمد خدمت شاهزاده ، بعد خود ميرزا رضا آمد . شام رفتند .\r\n\r\nروز يكشنبهء سلخ\r\n. در نيشابور لنگ كرديم . صبح رفتم حمام بيرون آمدم عيال ميرزا رضا ، قدرى قارچ و يك ديك آش رشته براى شاهزاده خانم فرستاده ، آش را خورديم الان مشغول كباب قارچ هستيم . ملكناز « 1 » دو سه روز است ناخوش است .\r\n\r\nروز دوشنبهء غرهء جمادى الثانى\r\n. از نيشابور آمديم به قدمگاه . در چاپارخانه منزل كرديم . حاجى ميرزا ابراهيم خان طبسى ، آدم فرستاد اظهار دوستى و احوالپرسى كرد و گفت خيلى شوق ملاقات شما را داشتم ولى حالا ميان كالسكه نشسته‌ام بعد انشاء اللّه خدمت شما مىرسم .\r\nعصر روز دوشنبه از قدمگاه سوار شديم . من هم رفتم ميان كجاوه و با شاهزاده صحبت‌كنان مىآمديم . دم رباط فخر داود ، قاطر كجاوه افتاد ، الحمد اللّه آسيبى به ما نرسيد . كجاوه بار كردند ، سوار شديم صبح سه‌شنبهء دويم به شريف‌آباد رسيديم در چاپارخانه منزل كرديم .\r\nعصر سه‌شنبهء دويم . از شريف‌آباد سوار شده ، دو ساعتى شب در كنار حوض ، شام خورده ، چهار ساعتى شب رسيديم به طرق در رباط طرق خوابيديم .\r\n\r\nورود شاهزاده خانم به ارض اقدس\r\nصبح روز چهارشنبهء سيم . وارد ارض اقدس شديم . ناخوشى ملكناز شدت كرد .\r\n\r\nروز پنجشنبهء چهارم .\r\nملكناز را نزد ميرزا عليرضاى طبيب فرستادم .\r\nمشغول معالجه شد .\r\n\r\n\r\n","description":"","footnote":"\r\n( 1 ) - ملكناز كنيزى بود كه شاهزاده خانم از طهران همراه خود آورده بود .\r\n","page_name":" 304 ","page_number":338},
  {"content":"\r\n\r\nاز جمعهء پنجم تا جمعهء دوازدهم . تازه‌اى ندارد . مگر اينكه همدم خانم ، عيال شاهزادهء شيخ الرئيس آمد به ديدن شاهزاده و دختر ميرزا محمد على خان امين ديوان كه از گيلان به زيارت آمده‌اند . نيز ديدن آمد .\r\nجمعهء دوازدهم ، صبح رفتيم به خواجه ربيع در بالاخانهء آنجا نهار خورديم خوابيديم . عصر رفتيم به باغ « مال‌آباد » . شاهزاده عيال ميرزا على محمد مستوفى آنجا بودند . خيلى تعارف و مهربانى كرد . شاهزاده خانم و بچه‌ها اندرون رفتند . ساعتى نشستند شيرينى و چاى بيرون فرستادند . شب به منزل برگشتيم . ملكناز در غش و بدحال بود و آن شب تا صبح متصل غش كرد .\r\n\r\nروز شنبهء سيزدهم .\r\nباز مشغول غش و حالت احتضار ملكناز بوديم .\r\nبعد از ظهر فوت شد . فرستادم در قبرستان قتلگاه دفنش كردند . عصر ديدم شاهزاده و بچه‌ها خيلى دلتنگى مىكنند . سوار شدم آنها را برداشته به باغ ظهير الدوله و از آنجا به باغ مصلى رفتيم ، برگشتيم . از يكشنبهء چهاردهم تا شنبهء بيستم ، تازه‌اى نيست .\r\nشنبهء بيستم . شترهاى طهران آمدند . دو خروار برنج آوردند . ديدم خوب نمىخرند ، انبار كردم . چهارده تومان و نيم وجه كرايهء بارهاى حاجى علينقى را گرفتند .\r\n\r\nروز يكشنبهء بيست و يكم .\r\nتازه‌اى ندارد . مگر اينكه به مباركى .\r\nحسين آقا و ابو الحسن را ختنه كرديم .\r\n\r\nروز دوشنبه بيست و دويم\r\n. صبح شترها را داغ كرده ، به نايب قاسم سپرده ، روانهء علفزار كردم . اما شترها همه زخمدار مفلوك بودند .\r\nسه‌شنبه و چهارشنبهء بيست و چهارم . تازه‌اى نداشت .\r\n\r\n","description":"","footnote":"","page_name":" 305 ","page_number":339},
  {"content":"\r\n\r\nپنجشنبهء بيست و پنجم . هفتاد و هشت تومان به حاجى نصر اللّه ، تاجر كاشى داده ، برات به وعدهء سى و پنج روزه ، بعد از رويت ، به حوالهء ميرزا باباى برادرش در طهران ، سراى حاجى ملا على گرفته براى آقا ميرزا طاهر فرستادم كه پنجاه و چهار تومان عوض وجه استقراض شاهزاده خانم به توسط خودش بردارد ، بيست و چهار تومان هم به كربلائى شيرين بدهد قباله و بنچاق خانهء ننه حسن را بگيرد .\r\nعريضه‌اى هم به جناب نصير الدوله و آقاى تاج محمد خان و عقايد اجزاى ايالت خراسان در باب سيستان نوشتم .\r\nجمعه و شنبهء بيست و هفتم . تازه‌اى نداشت . مگر حسين و ابو الحسن را حمام بردم . بعد از حمام ، حاجى محمد تقى دلاك آمد . يك توپ برك بشرويه و يك تومان تعارفش كردم .\r\nيكشنبهء بيست و هشتم . يك توپ برك بشرويه به جهة ختنهء بچه‌ها به آخوند معلم آنها تعارف كردم . نايب قاسم آمد . چهار تومان و نيم مواجب سه ماههء كربلائى حسن ساربان را دادم . دو تومان هم براى روغن شترهاى از طهران آمده ، به نايب قاسم دادم .\r\nدوشنبهء بيست و نهم . آدم سرتيپ تلگراف آمد كه برات هفتاد و شش تومان تلگرافى از مسيوى انگليسى به حوالهء سفارت انگليس گرفته‌ام كه به ميرزا سلام بدهند وجهش را بفرستيد .\r\nوجه مزبور را با تلگرافى به ميرزا سلام نوشته ، فرستادم كه آن را گرفته به آقا ميرزا طاهر بدهد و بگويد كه آن برات تجارتى حاجى نصر اللّه را مطالبه نكرده ، پس بفرستد كه به حاجى نصر اللّه داده ، وجه را پس بگيرم .\r\n\r\n","description":"","footnote":"","page_name":" 306 ","page_number":340},
  {"content":"\r\n\r\nپنجاه و دو تومان ، خودش بردارد . بيست و چهار تومان به كربلائى شيرين بدهد .\r\nسه‌شنبهء سلخ جمادى الثانيه . تا دهم رجب تازهء قابل نوشتن نبود ، يازدهم رجب با عيال رفتيم به « شانديز » و تا ششم شعبان آنجا الحمد اللّه خوش و خرم بوديم . هفتم شعبان مراجعت به شهر كرديم . تعليقه از جناب نصير الدوله رسيد كه حالا عزيمت طهران مكن تا حكم احضار برسد . ديگر اين ايام شعبان و رمضان جز زيارت و دعا الحمد اللّه اشتغالى نبود .\r\n\r\nروز عيد فطر\r\n، نواب اشرف و الا ، ركن الدوله يك ثوب جبهء ترمهء لاكى به ازاى خدمت حساب سيستان و قائن التفات فرمودند . اين‌روزها حكم تلگرافى رسيد كه از طرف نواب و الا ركن الدوله براى سرسلامتى امير شير على خان ، در فوت عبد اللّه خان وليعهدش و رفع فتنه و آشوب تاج محمد خان و شريف خان بلوچ ، در سيستان ، به كابل بروم . براى اين عزيمت قرار شد عيال را به طهران بفرستم .\r\n\r\nروز يكشنبهء هشتم شوال .\r\nعيال را روانه كرده ، بدرقهء آنها تا شريف آباد ، رفتم سيصد تومان تنخواه نقد با ده نفر شتر تحويل شاهزاده خانم كردم كه آنجا انشاء اللّه قاليها را هم كه معادل هشتصد تومان مىشود ، با شترها بفروشند وجهش را معامله بدهند .\r\n\r\nحركت موكب و الا به دره گز\r\n\r\nروز يكشنبهء پانزدهم شوال .\r\nنواب اشرف و الا و جناب مستشار الملك و ميرپنجه با سه فوج تخته قاپو و ترشيزى و هزار و دويست سوار و دو عراده توپ براى فتنهء « دولت مراد خان » عزيمت دره گز فرمودند .\r\n\r\n","description":"","footnote":"","page_name":" 307 ","page_number":341},
  {"content":"\r\n\r\nعبد الرحمن آدم من كه يراق‌هاى اسب مرا برداشته فرار كرده بود ، او را گرفته آوردند . يراق‌ها را از او گرفتم .\r\nرفتن آقا بابا به خواف . در باب تنخواه ملا نجف ، ثانيا خدمت و الا عرض كرده ، دستخطى به محصلى آقا بابا بيك آدم خودم صادر كرده ، او را با اسب كهر روانهء خواف كردم . امروز افواها از قائنيها شنيدم كه تاج محمد خان سيستانى را پسر كدخدا درويش سيستانى به تلافى خون پدر خود ، كشته است .\r\n\r\nروز پنجشنبهء بيست و ششم شوال .\r\nآقا بابا از خواف برگشت . پول نياورده . بعلاوه معلوم شد كه اسناد و احكام را هم به مرتضى قلى خان رد كرده است و البته رشوه از او گرفته . او را به محبس سخت داروغه فرستادم تا معلوم شود . به فراشباشى ايالت و ميرزا رضا قلى كلانتر در محبس ، آقا بابا اقرار كرد كه مرتضى قلى خان ، نه هزار پول و يك چارك ابريشم به من داد . آن را هم با كلانتر خواف قسمت كردم .\r\n\r\nروز دوشنبهء غرهء ذيقعده .\r\nرفتم منزل محمد حسن خان حاكم خواف .\r\nدرويش على خان خوافى هم آنجا آمد . در باب مرتضى قلى خان صحبت شد .\r\nمحمد حسين خان گفت : بيست تومان درويش على خان امروز بفرستد ، اين كار را شما بگذرانيد . گفتم : من نه از جناب امير قائن و نه از جانب ملا نجف وكالت ندارم كه صد و چهارده تومان را به بيست تومان مصالحه كنم . درويش على خان گفت : از خواف به من نوشته‌اند كه به آقا بابا ، مرتضى قلى خان نقد و ابريشم به قدر پنج تومان داده است .\r\nاز غرهء ذيقعيده تا بيست و چهارم محرم « 1 » ، تازه‌اى نبود . جز موقوفى سفر كابل و احضارم به طهران . مقارن حركت و عزيمت طهران ، يك نفر\r\n\r\n\r\n","description":"","footnote":"\r\n( 1 ) - محرم 1296 ه . ق\r\n","page_name":" 308 ","page_number":342},
  {"content":"\r\n\r\nجاريهء حبشيه ، مساة به سنبل ، از ابو القاسم تربتى به صد تومان خريدم و روانهء طهران شدم .\r\n\r\nروز بيست و سيم محرم .\r\nجناب مستشار الملك اسب كرنگ چهار سال براى من فرستاد . دو تومان به جلودارش انعام دادم ، رفت .\r\n\r\nروز بيست و چهارم .\r\nصبح كه بناى حركت بود ، اكبر پيشخدمت نيامد .\r\nمعلوم شد يك پتوى ماهوت گلى هم دزديده و نزد جعفر قلى ميرزا رفته است .\r\nميرزا مهدى كاشى هم يك لحاف كرباسى دزديده . به اتفاق احمد كاشى آشپز به بست رفته‌اند . به هيچيك اعتنا نكرده ، مشهدى على ، فراش سابق خودم را كه نزد نايب التوليه كالسكه‌چى شده بود ، بيست و پنج هزار قرض داشت ، دادم حسين مهتر را يك تومان مساعده دادم . سر مهتر حقوردى طفيلى حسين را برداشته ، حركت كردم . منزل به منزل آمدم به مزنيان .\r\n\r\nروز پنجم صفر .\r\nشاهزادهء نير الدوله به مزنيان آمده بود كه برود به عباس‌آباد . خدمت ايشان رسيده روانهء عباس‌آباد شديم . عصر همان‌روز شاهزاده به عباس‌آباد آمدند . فرستادند مرا خواستند . خدمتشان رفتم . دو كله‌قند و قدرى زرشك براى ايشان شيرينى ورود آورده بودند . فرمودند آنها را به منزل خان ببريد و به من فرمودند ، زرشكها تحفه است از جانب من براى شاهزاده خانم ببريد ، خودتان نخوريد . اما قندها را اگر بخوريد ، عيب ندارد . تا مغرب نشستيم ، صحبتها كرديم . بعضى مطالب گفتند كه به عرض حضرت اجل اكرم برسانم .\r\n\r\n","description":"","footnote":"","page_name":" 309 ","page_number":343},
  {"content":"\r\n\r\nفقرهء وصلت مستشار الملك را با حضرت اجل اكرم ، يعنى خواستگارى همشيره ايشان را كه اول عيال مرحوم مجد الدوله و بعد نظام الملك بودند و حال مطلقه شده‌اند . شاهزاده خيلى تأكيد كرد كه من مؤسس اين كار بشوم . شرحى در اين باب خدمت سركار قمر السلطنه « 1 » نوشته ، محول به تقرير من فرمودند .\r\nاز آن به بعد ديگر تازه‌اى نيست تا امشب كه شب پنجشنبهء بيست و يكم شهر صفر است ، در خاتون‌آباد هستم و فردا انشاء اللّه عازم طهران .\r\n\r\n\r\n","description":"","footnote":"\r\n( 1 ) - ماه تابان خانم قمر السلطنه دختر چهل و ششم فتحعليشاه و عيال ميرزا حسين خان سپهسالار .\r\n","page_name":" 310 ","page_number":344},
  {"content":"\r\n\r\n\r\nفصل پنجم راپرت اطلاعات قائن\r\n\r\n","description":"","footnote":"","page_name":" 311 ","page_number":345},
  {"content":"\r\n . \r\n","description":"","footnote":"","page_name":" 312 ","page_number":346},
  {"content":"\r\n\r\nقائن راپرت اطلاعات بندهء درگاه خلايق همه‌گاه خانلرمنشى ، در مأموريت به قائن از ولايت و حكومت آنجا . بتاريخ شهر رجب اودئيل 1294\r\nقائن ولايتى است وسيع كه معروف است شصت فرسخ عرض و طول دارد . دو قصبه دارد كه يكى شهر قائن است ، ديگرى بيرجند كه مقر حكومت است . اگرچه شهر قائن آبادتر و آبش بيشتر و هوايش بهتر و براى زندگانى راحت‌تر است ، ليكن چون بيرجند به سرحد ولايت نزديك‌تر است و اغلب اوقات سوار تركمان و افغان و بلوچ و هزاره ، اين ولايت را مىتازند ، براى نزديكى به سرحد و جلوگيرى سوار ، حكام ، بيرجند را مسكن خود قرار داده‌اند . ديگر در ولايت قائن شهر و قصبه نيست . هرچه هست دهات و مزارع است و كليتا قاطبهء آباديهاى آن ولايت به فراخور خودش كم‌آب است و صحراها و كوهسار جمعا خشك و بىآب‌وعلف ، و آباديها از يكديگر دور . ميوه و مأكولاتش بسيار كم . محصولشان اغلب جو و گندم و ارزن است . در شهر قائن و بلوك « پهود » زعفران و در بيرجند فى الجمله زرشك و عنابى دارد .\r\nكم‌كم حالا در بعضى جاها بناى زراعت ترياك هم گذاشته‌اند . اما هنوز بقدريكه كفايت ترياك‌كشها را بكند به عمل نيامده است ، مگر بعد از اين قدغن‌ها كه حسب الامر شده است زياد بيايد و به فروش برسد . رعيت بسيار فقير زحمتكش دارد . بسيار بادقت زراعت مىكنند . از بس آب كم است طورى مواظبند و به دقت زراعت مىكنند كه در هيچ فصلى نمىگذارند يك قطره آب\r\n\r\n","description":"","footnote":"","page_name":" 313 ","page_number":347},
  {"content":"\r\n\r\nبه هدر برود . از هرقطعه زمين سالى دو سه حاصل برمىدارند . معذلك در غايت عسرت گذران مىكنند . اغلب رعيتش نان ارزن مىخورند كه قادر به نان جو هم نيستند . زمين زراعت بسيار است ، آب ندارند . در كوهسار محل ديمه‌كارى دارند و هميشه مىكارند . اگر بارندگى خوب شد ، خوب مىشود و اگر نشد چنانچه اغلب نمىشود ، همان بذر زراعت هم از دستشان مىرود .\r\nدر هرجائى مختصر ابريشم‌كارى هم دارند . كسب و صنعتشان هم منحصر است به كرباس در همه‌جا ، و فرش قالى در بلوك درخش . و اين صنعت قالى را خوب تكميل كرده‌اند به درجه‌اى كه طرح و آب‌ورنگ قالى از شال كشميرى هيچ كمتر نيست . حشمة الملك امير قائن « 1 » دو دستگاه « در عمارت مزرعهء خود » ديدم دائر نموده كه براى پيشكشى اعليحضرت همييونى هرسال\r\n\r\n\r\n","description":"","footnote":"\r\n( 1 ) - آقاى مهدى بامداد در كتاب تاريخ رجال ايران جلد دوم صفحه 341 در شرح‌حال امير علم خان حشمة الملك مىنويسد :\r\n« امير علم خان حشمت الملك ( امير علم خان سوم ) حكمران قائن و سيستان فرزند امير اسد اللّه خان حسام الدوله كه از حكام و امراء معروف خراسان بوده است ، پس از اينكه محمد حسن خان سالار پسر اللّه يار خان آصف الدوله قاجار دولو ، بر نواحى خراسان استيلا يافت ( 1262 - 1266 ه ق ) به طرف قائن اردوكشى كرد . امير اسد اللّه خان تاب مقاومت او را نياورده به طرف هرات فرار نمود و چندى در آنجا اقامت گزيد و فرزندش امير علم خان گرفتار گرديد . نامبرده چندى در مشهد زندانى بود و پس از مدتى از زندان فرار كرده خود را به هرات رسانيد و به پدر خويش پيوست و تا مدتى كه امور خراسان منظم نگرديده بود ، پدر و پسر باهم در هرات بسر مىبردند . و پس از ختم غائلهء سالار ، دوباره به محل حكمرانى خود بازگشتند . امير علم خان پس از درگذشت پدرش حاكم قائنات و بعد بواسطهء عرضه و كفايتى كه از خود بروز داد ، حكومت سيستان هم تحت تصدى وى ضميمهء حكومت قائن گرديد .\r\nدر سال 1284 ه - ق كه ناصر الدين شاه به خراسان مسافرت نمود ، ( سفر اول ) امير علم خان كه به احترام شاه به مشهد آمد و بحضور شاه رسيد ، در اين سال ملقب به حشمت الملك گرديد و در سال 1309 ق با منصب امير تومانى بواسطهء خدماتى كه انجام -\r\n","page_name":" 314 ","page_number":348},
  {"content":"\r\n\r\nتهيه و تقديم مىنمايد . در درخش به قدر صد و پنجاه دستگاه قاليبافى هست مال رعيت كه براى فروش و مال التجاره مشغولند ولى صنعت پرفايده‌اى نيست .\r\nبسيار به زحمت و دير انجام مىگيرد . قاليباف خيلى قابل و ماهر مثل همانهائيكه در مزرعهء چشمة الملك آنطور قالى براى پيشكشى حضور همييونى مىبافند ، روزى يك عباسى ، پنجشاهى بيشتر عايدشان نمىشود .\r\nدر اين ولايت رودخانه بهيچ‌وجه نيست . تمام قراء و مزارع به آب كاريز است و كاريزها بسيار عميق و طولانى بايد ، تا آبى به روى كار آورده .\r\nپشته‌هاى قنوات پنجاه شصت ، بلكه بعضى جاها صد ذرع و صد و پنجاه ذرع عمق دارد و امتداد رشته‌هاى قنوات تا سه فرسخ و چهار فرسخ امتداد دارد . اين است كه آب عزيز الوجود و لوازم آبادى ، در اين ارض عريض ، كمياب است .\r\n\r\nاما وضع معاملهء حاكم با رعيت\r\nاين است و جز اين نمىتواند باشد كه ماليات را بر موجود جمع مىبندد . يعنى هركس هرقدر آب دارد به\r\n\r\n\r\n","description":"","footnote":"\r\nداده بود به يك قبضه شمشير مرصع مكلل به الماس از طرف شاه مخلع و نائل گرديد .\r\nلكن در همين سال پس از بازگشت از مشهد در گناباد درگذشت و جنازه‌اش را در حرم امام رضا ( ع ) در قسمت دار السعاده در صفه‌اى كه بنام امير قائن معروف است به خاك سپردند . »\r\nبعد از امير علم خان ، امير محمد اسماعيل خان سرتيپ ( شوكت الملك ) جانشين پدر گرديد و حكومت سيستان و طبس به فرزند ارشد او امير على اكبر خان حسام الدوله واگذار شد .\r\nپس از درگذشت امير اسماعيل خان به سال 1322 ق ، امير محمد ابراهيم خان فرزند پنجم امير با لقب شوكت الملكى جانشين برادر گرديد .\r\nامير حشمت الملك يك پسر ديگر نيز داشت بنام امير حيدر قلى خان كه در جوانى درگذشت . همچنين يك دختر داشت كه به عقد ازدواج حاجى عبد العلى خان پسر حاجى رضا خان وكيل الدولهء شيبانى درآمد . امير محمد ابراهيم خان شوكت الملك سه دختر و يك پسر بهمرسانيد كه پسرش جناب آقاى امير اسد اللّه خان علم مىباشند و اكنون وزير دربار شاهنشاهى هستند .\r\n","page_name":" 315 ","page_number":349},
  {"content":"\r\n\r\nهمانقدر از روى بنيچه كه دارد ماليات مىدهد . مثل ساير جاها از ممالك محروسه كه خود ديده‌ام نيست كه فلان مزرعه فلان قدر ماليات دارد ، بايد حتما آن مبلغ را بدهد ، خواه زراعت داشته باشد يا نداشته باشد . اگر قنات يك مزرعه بخشكد ، چنانچه اتفاق افتاده است و متعدد هست ، از آنجا مالك آنجا مطالبهء ماليات نمىكند و غير از اين چاره ندارد . زيرا كه اگر بكند وصول نمىشود و آن رعيت هم فرار مىكند و ضررش بيشتر است . و در مزارع و مواشى نيز قرارش همين‌طور است ، بر موجود است . يعنى هركس هرقدر گوسفند بالفعل دارد ، وجه سر كله همانقدر از او مىگيرند . به خلاف ساير ولايات خراسان كه هركس در هرقريه يك تاريخى يك مقدارى گوسفند داشته ، آن را جمع بسته‌اند و هرسال همان مبلغ را مىگيرند ، خواه آن مقدار حالا موجود باشد يا نباشد .\r\nو در بسيار جاها آن مقدار گوسفند ، حالا موجود نيست و ستاق آن را مىگيرند و آن را « استخوان‌پولى » مىگويند . در اين معامله دور نيست حاكم قائن منفعت هم بكند . ولى معلوم نيست كه معامله‌اش با منفعتش به چه مبلغ برسد . هرسال تغيير مىكند . به جهت اينكه عدد گوسفند هرسال تغيير مىكند . آنچه بر حسب قاعده به نظر مىآيد ، از سال گرانى به اين طرف كه عشرى از اعشار گوسفند باقى نماند ، اينطور معاملهء حاكم قائن براى او ضرر كلى داشته است . از اين به بعد البته رفع ضررش مىشود و البته منفعت هم خواهد كرد .\r\n\r\nاما وضع حاكم اين ولايت كه امير علم خان حشمة الملك است\r\nو طرز حكومت او اين است كه در خارج قصبهء بيرجند به نيم‌فرسخى ، مزرعه‌اى آباد كرده ، آب قليلى جارى نموده ، باغى احداث كرده ، عمارت مختصرى به قدر گنجايش منزل بيرونى خود و عملجات مخصوص خود در آنجا ساخته است و همانجا منزل دارد .\r\nهفته‌اى دو روز ، دوشنبه و جمعه بار عام دارد كه هرعارض و ارباب حاجت در اين دو روز مىروند و مطالب خود را جواب مىگيرند . ساير ايام\r\n\r\n","description":"","footnote":"","page_name":" 316 ","page_number":350},
  {"content":"\r\n\r\nاز خواص اگر كسى برود ، ملاقات مىكند يا اگر مطلب فورى از هركس باشد به او مىرسانند ، جواب مىگيرند . اجزاى مجلسش اغلب از خوانين و عفاريت « 1 » افغان و هزاره و بلوچ و تركمان است . درب باغ و فضاى منزل و اطاق هميشه پر است از اين قسم مردم ، و همه با او بدخواه و خونى و منتظر فرصت ، كه كى بتوانند او را از ميان بردارند .\r\nاما در ظاهر با كمال تملق به هرتقربتى كه بتوانند اسب و يراق ، جيره و جامه و انعام و خلعت مىگيرند ، و همه مهمانند . و همين‌كه مجلس منعقد مىشود حشمة الملك از بالاخانه كه منزل خوابگاه اوست به اين مجلس مىآيد اما مسلح . جيب و بغلش پر است از پيستو و طپانچه ، و تسبيحى در دست دارد و متصل مشغول ذكر است . عملجات او از پيشخدمت تا فراش همه با اسلحه مشغول خدمتند . تا وقت نهار مىنشيند . گاهى مشغول ذكر است ، گاهى با اهل مجلس گفتگوى اخبار افغانستان و ذكر تاخت‌وتاز سوار و سرحدات مىكند .\r\nوقت نهار برمىخيزد ، اهل مجلس بيرجند برمىگردند .\r\nهيأت مجلسش مثل مجالس تصوير شاهنامه است . مجلسش ياد مىدهد از يكى از قصه‌هاى رستم و افراسياب كه فردوسى به نظم آورده است . و اين افاغنه و هزاره و بلوچ و تركمانيه و سيستانى ، همه در بيرجند منزل دارند و همه از كارخانهء حشمة الملك شام و نهار دارند ، كه هرشب و روزى به تفاوت ، پنجاه شصت مجموعهء شام و نهار براى آنها مىرود ، و مالهاى آنها را عليق مىدهند و هريك را وقت رفتن اسب مىدهد ، يراق مىدهد ، خلعت و انعام مىدهد مىروند ، ديگرى مىآيد . حق واقع اين است كه شكوه و شوكت دولت را ، وضع و هيأت و رفتار او آيتى عظيم است .\r\nشب و روز خودش را با جمعى از عملجاتش كه همه اهل رزم و تفنگچىهاى زبده هستند ، در همان مزرعه كه به اصطلاح اينجا « كلاته » مىگويند\r\n\r\n\r\n","description":"","footnote":"\r\n( 1 ) - جمع عفريت بمعنى خبيث ، موجود زشت\r\n","page_name":" 317 ","page_number":351},
  {"content":"\r\n\r\nبه سر مىبرد . عيال و اندرونش در قصبهء بيرجند منزل دارند . كسى نمىداند كى به اندرون و اهل اندرونش ملاقات مىكند . نديم و هم‌صحبت شب و روزش همان نوكرهاى سپاهى و عفاريت خونخوارند . همخوابهء شب و روزش پنج شش قبضه تفنگ و طپانچهء انگليسى است كه در يمين و يسار و زير متكا گذاشته است .\r\nهمين وضع و هيأت ، چقدرها اثر مهابت و صولت در انظار اين بلوچها و افاغنه و تراكمه دارد .\r\nبيست و دو سه نفر دزد و قطاع الطريق از بلوچ و تركمان و افغان از راه دور گرفته ، در زنجير دارد . آنها را شب مىآورند بيرجند ، در حبس نگاه مىدارند . هرصبح آنها را در زنجير مىبرند كلاته ، زنجيرشان را برمىدارند ، به عملگى و گل‌كارى وامىدارند . وقت شام باز آنها را بخو كرده به بيرجند مىآورند . اين حالت آنها نيز آنقدر در انظار خارجى و داخلى مايهء شوكت دولت است كه مافوقى ندارد . اين است هيأت و وضع نوكرى و سرحددارى او .\r\n\r\nاما وضع حكومتش در محاكمات و احقاق حقوق\r\n، جز به ميزان حكم شرعى ، حكمى نمىكند . كليهء دعاوى را رجوع به محكمهء شرع مىكند ، و ميانهء متعلقين خود از نوكر گرفته تا اقارب و اولادش ، با رعيت فرق نمىگذارد .\r\nدر اين اوقات توقف اين بندهء درگاه ، روزى رعيتى با همشيرهء حشمة الملك اختلاف حسابى بهم رسانيده عارض شد . رجوع به شرع كرد . گفتند : همشيره اكراه دارد از مرافعه . حشمت الملك گفت : اگر فردا وكيل همشيره در دار الشرع حاضر نشد ، ديگر چشم از برادرى من بپوشد ، و اين رسم را به اتفاق همهء رعيت دور و نزديك قائن ، هميشه داشته است ، نه اين است كه اين اوقات بر خود بسته باشد . مثل اينكه در محاكمات عرفيه بالاتفاق در كمال بىغرضى حكم مىكند ، و اگر يك طرف دعوى از بستگان خودش باشد و ديگرى رعيت ، البته حمايت و رعايت از طرف رعيت مىكند ، و به اين واسطه هيچ نوكر و حتى اولاد و اقارب او قدرت تحكم و تعدى بر رعيت قائن ندارد .\r\n\r\n","description":"","footnote":"","page_name":" 318 ","page_number":352},
  {"content":"\r\n\r\nولى رعيت هم قادر بر نافرمانى و بىنظمى و تمرد از حكم او نيست . و چگونه نظمى در اين باب جارى كرده است كه در هيچ ولايتى ديده نشده است . و تا كسى نبيند ، اندازهء آن را تصور نمىكند .\r\nافواج و سواره‌اش خيلى منظم و رنگين و موضع « 1 » است . اگرچه هر دو فوجش در سيستان هستند ولى از بس همه‌كس گفته است و آنقدريكه در بيرجند قراول هستند و ديده‌ام مثل اين است كه همه را ديده‌ام . سوارهء مواجبى ديوانى ، دويست و سى و شش نفر دارد . ولى محققا چهار صد و پنجاه سوار با اسب و يراق ممتاز الان در سر خدمت دارد . دويست نفر در سيستان ، صد نفر هم همين دو روزه با سرتيپ ، بيرجند آمده‌اند . صد و پنجاه نفر در سرحد ، زير كوه قراولند . سيصد قبضه تفنگ دولوله از خود خريده در دست سوار دارد و اسب آنها را تماما از خود مىدهد . جيره و عليق تمام نوكرش در سفر و مأموريت ، از كارخانه و انبار خودش داده مىشود .\r\nدر ولايت قائن سه مدرسه است . يكى در شهر قائن . يكى در بيرجند كه اين دو را رفته و از طلاب آنها احوالات پرسيده‌ام . ديگرى در بلوك درخش است كه وضع آن را هم از آقا محمد على مجتهد درخشى كه حال در بيرجند است و به ديدن من آمده است ، شنيدم . به هريك از اين مدارس سالى هفتصد تومان از محصول املاك خودش وظيفهء طلاب مىدهد . و از قراريكه همه‌كس مىگويد ، در همه بلوكات قائن ، هرچه بقاع امامزاده و مشايخ و سادات هست ، شمع و چراغ و فرش و مواجب خادمش از اوست . در صحراها و منازل بىآب هرچه بركه و آب ديدم ، گفتند بناى اوست ، و شهرت دارد كه در ايام محرم در بلوكات قائن صد و سى تكيه به اسم او تعزيه‌دارى مىشود ، و خرج همه از مال و محصول املاك اوست . در هرسالى روز عيد غدير مقرر است دو بندهء كنيز يا غلام سياه مخصوصا از كرمان مىآرند ، مىخرد و آزاد مىكند . در\r\n\r\n\r\n","description":"","footnote":"\r\n( 1 ) - جابجا نهاده شده\r\n","page_name":" 319 ","page_number":353},
  {"content":"\r\n\r\nهرسالى هم سه نفر نايب مىگيرد ، و نفرى را دويست و پنجاه تومان خرجى مىدهد ، به مكه مىفرستد و چند نفر هم به كربلا و مشهد مىفرستد .\r\nمداخل معينى كه دارد ، سالى دوازده هزار تومان تقريبا از محصول املاك موروثى و مكنتى است . و اين مخارج مفصله ، تماما بر محصول املاكش برات و حواله مىشود . نقصى كه دارد و گاهى به همين سبب ذكرى از او به بدى يا بدهوائى به عرض اولياى دولت عليه مىرسد ، اين است كه به كارگزاران ايالت و دفتر حساب خراسان و مأمورين ، كمتر از ساير حكام خراسان تعارف مىدهد .\r\nخرج داخلهء ولايت را چه از نوكر و سپاهى و چه از خيرات و مبرات مقدم بر اين تعارفات مىدارد . مثل اينكه دويست نفر سوار ديوانى دارد و چهار صد و پنجاه نفر مأمور ، خدمت مىكند . اين عبارت به‌طور ضرب المثل در خراسان مذكور است كه از يكى از خوانين اين سرحد پرسيدند : سوارهء شما كجاست كه هيچ‌جا پيدا نيست و ولايت شما را هميشه تركمان و افغان مىتازد ؟ گفت :\r\nسوار من ميان يخدان است . يعنى هروقت بناى بازپرسى شد پولهاى يخدان رفع مسؤوليت مىكند .\r\nاين است وضع قائن و حشمة الملك كه ديده‌ام ، و يقين دارم كه هركس ملاحظه كند ، اكثر را حمل به اغراق مىكند . زيرا كه كمترى از چاكران دور از پايتخت همييون ، خاصه سپاهى و سرحدنشين به اين صفات متصفند ؛ بلكه ديده نشده است . اغلب اين‌طور خوانين و امراء سفاك و بىدين و بىرحم و ظالم مىشوند . اين مرد جمع اضداد كرده است . از سطوت و صولت او ، اطراف قائن سهل است ، راه يزد و كرمان امن است و مكرر مال رعيت و تاجر را از هرات از دست افغان و از چنگ بلوچ و تركمان چه به تاخت و ايلغار خود و چه به مراسلات تهديد و چه به عوض گرفتن و گرو كشيدن ، مال آنها پس آورده است . تجار قندهارى ، افغان و تجار يزدى و اصفهانى و كرمانى كه در سرحد هستند در اين فقرات و عرايض همه همزبان و متفقند و از او\r\n\r\n","description":"","footnote":"","page_name":" 320 ","page_number":354},
  {"content":"\r\n\r\nشاكر و دعاگوى دولتند . و از اين طرف در خيرات و مبرات و رحمت و رأفت بر ارباب استحقاق و عجزه و مساكين سلوكى دارد كه تا حال از علماى عصر ديده و شنيده نشده است .\r\nخداى احد واحد شاهد است كه اين چاكر خانه‌زاد محض پاس حق نعمت ولينعمت و ملاحظهء ديندارى ، نخواستم اغماض از حق خدمت همچه شخصى كرده باشم . به غضب خدا و سخط سايهء خدا گرفتار شود ، آن مأمور و نوكرى كه براى اغراض شخصى خود ، خائنى را مدح كند و نوكر ناقابل بىخدمتى را در حضرت ولينعمت بستايد يا شخص قابل با جوهر خدمتگذاريرا خائن و بدنام به قلم بدهد .\r\n\r\n","description":"","footnote":"","page_name":" 321 ","page_number":355},
  {"content":"\r\n . \r\n","description":"","footnote":"","page_name":" 322 ","page_number":356},
  {"content":"\r\n\r\n\r\nفصل ششم فهرست اعلام اشخاص\r\n\r\n","description":"","footnote":"","page_name":" 323 ","page_number":357},
  {"content":"\r\n . \r\n","description":"","footnote":"","page_name":" 324 ","page_number":358},
  {"content":"\r\n\r\nفهرست اعلام اشخاص\r\n\r\n« آ »\r\nآدينه قلى بيك توپچى 130 - 131\r\nآرل رسل 44 - 45 - 49\r\nآصف الدوله ( الهيار خان قاجار دولو ) 179 - 314\r\nآصف الدوله [ حاجى . . . 
  ] بيست و هفت\r\nآقا بابا مستوفى طبس [ ميرزا . . . 
  ] 224 - 225 228 - 229 - 231 - 234 - 235 - 236 - 238 - 242 - 243 - 245 - 246 - 248 - 261 - 265\r\nآقا بابا بيك مستخدم ميرزا خانلر خان 308\r\nآقابزرگ بيك پيشخدمت والى خراسان 228\r\nآقا بيك [ حاجى . . . 
  ] 8\r\nآقا حاجى 180\r\nآقا حاجى معمار 206 - 207\r\nآقا خان نورى ( اعتماد الدوله صدراعظم . پانزده نوزده - 267\r\nآقا خان پسر يوسفخان هزاره 180\r\nآقا خان فتح‌آبادى 130 - 135 - 136 - 138 - 143 - 145 - 148 - 151 - 152 - 154\r\nآقا خان قرائى 118 - 119\r\n\r\n« الف »\r\nابالؤلؤ 135\r\nابراهيم ادهم 82\r\nابراهيم [ ميرزا . . . 
  ] 130 - 145\r\nابراهيم جلگهء سنى خانه 274 - 275\r\nابراهيم خان طبسى عموى عماد الملك حاكم طبس [ حاجى . . . 
  ] 220 - 304\r\nابراهيم خان دولوى قاجار 103\r\nابراهيم خليل ( ع ) 278\r\nابراهيم مجتهد سبزوارى - شريعتمدار [ حاجى ميرزا . . . 
  ] 75\r\nابراهيم نايب عماد الملك درخور [ حاجى . . . 
  ] 217\r\nابو بكر يا ابى بكر 274 - 275\r\nابو الحسن خرقانى [ شيخ 
  ] 82\r\nابو الحسن [ آقا ميرزا . . . 
  ] 302\r\nابو الحسن خان قندهارى [ حاجى ميرزا . . . 
  ] 165 - 166\r\nابو الحسن ميرزا شيخ الرئيس متخلص به حيرت 103 - 111 - 117 - 203 - 237 - 305\r\nابو الحسن اعتصام الممالك پسر ميرزا خانلر خان بيست و نه - سى - 305 - 306\r\nابو الفتح خان حاكم سابق تربت 139\r\nابو الفتح خان پازكى [ حاجى . . . 
  ] 256 - 259\r\nابو القاسم ( ع ) 215\r\nابو القاسم پيشخدمت والى خراسان [ ميرزا . . . 
  ] 129\r\n\r\n","description":"","footnote":"","page_name":" 325 ","page_number":359},
  {"content":"\r\n\r\nابو القاسم خان تربتى 309\r\nابو القاسم خياط [ استاد . . . 
  ] 226 - 243 - 250 251 - 257\r\nابو القاسم خان پسر محمد خان كدكن 163\r\nابو القاسم خان تفنگدارباشى 209 - 211 - 229\r\nابو القاسم خان برادرزادهء هادى خان پيشكار سابق تربت 112 - 117\r\nابو القاسم [ شيخ . . . 
  ] 160\r\nابو القاسم خان قرائى 112\r\nابو القاسم شمس‌آبادى اصفهانى 107\r\nابو القاسم مجتهد [ حاجى ميرزا 
  ] 79\r\nابو القاسم [ ميرزا . . . 
  ] 165\r\nابو تراب پسر ابو طالب مجتهد قائن [ آقا سيد . . . 
  ] 185 - 188 - 271\r\nابو طالب مجتهد قائن [ آقا سيد . . . 
  ] 186 - 188\r\nاحسانخان پسر كلبعلى خان نخجوان 10 - 11\r\nاحمد [ ميرزا . . . 
  ] 162 - 192\r\nاحمد ريش‌سفيد قريهء فخرآباد [ آقا سيد . . . 
  ] 171\r\nاحمد [ كربلائى . . . 
  ] 80\r\nاحمد ابن موسى ابن جعفر ( ع ) 134\r\nاحمد بورياباد 145\r\nاحمد بيك نايب شهر قائن 180 - 182 - 185\r\nاحمد خان افغان [ سردار . . . 
  ] 251 - 272\r\nاحمد خان حاكم شهر لاش و جوين [ سردار . . . 
  ] 201\r\nاحمد ميرزا عضد الدوله - يازده\r\nاحمد مازندرانى يا محمد على مازندرانى [ ميرزا . . . 
  ] يازده - دوازده - سيزده\r\nاحمد شاه افغان 255\r\nاحمد على خواجه [ حاجى آغا . . . 
  ] 102 - 104\r\nاحمد كاشى آشپز 309\r\nاردشير ميرزاى ركن الدوله حاكم تهران - هجده ارسطو 204\r\nاسد اللّه خان [ امير - حسام الدوله . . . 
  ] 194 - 208 - 314\r\nاسد اللّه ميرزاى شاهرخشاهى 224\r\nاسد اللّه ميرزاى نايب الاياله حاكم اسبق تربت 119 - 120 - 122\r\nاسد اللّه خان علم [ جناب آقاى - امير 
  ] 314\r\nاساطور خان از نجباى عيسوى تبريز ، آجودان دايرهء چهارم خارجه 8\r\nاسحق خان قرائى 84 - 123 - 128 - 129 - 134 - 163\r\nاسكندر خان [ حاجى 
  ] پيشكار ميرزا خانلر خان 77 - 79 - 80 - 81 - 83 - 85 - 96 - 99 - 102 - 103 - 105 - 107 - 115 - 115 - 116 - 164 - 177 - 178 - 190 - 213\r\nاسفلار [ شاه . . . 
  ] 195\r\nاسمعيل [ كربلائى . . . 
  ] 286 - 290\r\nاسمعيل [ كربلائى محمد . . . 
  ] 185\r\nاسمعيل خان برادرزادهء آقا بيگلر عشق‌آبادى 77 - 78\r\nاسمعيل تاجر بيرجندى [ كربلائى . . . 
  ] 256 - 282\r\nاسمعيل رئيس تلگراف نيشابور [ ميرزا . . . 
  ] 79 - 80 - 81 - 115 - 117 - 119\r\nاسمعيل زيارتنامه‌خوان 85 - 171\r\nاسمعيل منشى مستشار الملك [ ميرزا . . . 
  ] 89 90 - 91\r\nاسمعيل گركانى - دوازده\r\n\r\n","description":"","footnote":"","page_name":" 326 ","page_number":360},
  {"content":"\r\n\r\nاسمعيل مرشد سنىخانه [ ملا . . . 
  ] 274\r\nاسمعيل صراف تهرانى [ حاجى . . . 
  ] 166\r\nاسمعيل متولى امامزاده سلطان محمد كاخك [ ميرزا . . . 
  ] 176 - 205 - 206 - 236\r\nاصلانخان سرتيپ توپخانه 91 - 96 - 210\r\nاعتصام الملك - خانلر خان [ ميرزا . . . 
  ]\r\nاعتصام الملك ثانى - حسينخان [ ميرزا . . . 
  ]\r\nاعتصام الممالك - ابو الحسنخان\r\nاعتضاد السلطنه [ عليقلى ميرزا . . . 
  ] چهارده - 76\r\nاعتماد السلطنه [ محمد حسن خان . . . 
  ] هجده - بيست و چهار 89 - 170\r\nافراسياب 317\r\nافلاطون 204\r\nاكبر [ نايب . . . 
  ] 167\r\nاللّه محمود بخارائى 108\r\nاللّه ورديخان افغان 255 - 259\r\nالهيار بيك مباشر بلوك رخ 126\r\nالهيار بيك كدخداى قرائى 119\r\nالهيار خان حاكم تقاب 214\r\nامامقلى ميرزا عماد الدوله 66 - 70 - 71\r\nامير خان سردار قاجار دولو 18\r\nاميرزاده [ علينقى ميرزا 
  ] پسر ركن الدوله والى خراسان 85 - 99 - 158\r\nامير المؤمنين ( ع ) [ حضرت . . . 
  ] 210\r\nامير خان [ سردار . . . 
  ] 114\r\nامير تيمور 215\r\nامير - امير قائن - امير حشمت الملك - امير علم خان - حشمت الملك از 88 در اكثر صفحات\r\nامير شير على خان هراتى 163 - 191 - 201 - 206 - 207\r\nامير شوكت الملك - محمد ابراهيم خان [ امير . . . 
  ]\r\nامير عليشير 81\r\nامير معزى 104\r\nامير نظام - حسنعلى خان گروسى\r\nامين الملك [ حاج ميرزا عليخان 
  ] - امين حضور - امين التوليه 280 - 281\r\nانطوان مترجم [ مسيو . . . 
  ] 8\r\nانوشيروان ميرزا [ ضياء الدوله . . . 
  ] حاكم سابق تربت 109 - 120 - 122 - 123 - 124 - 125 - 126 - 127 - 128 - 129 - 131 - 132 - 133 - 135 - 136 - 138 - 149 - 150 - 156\r\n\r\n« ب »\r\nبابا خان مستخدم امير قائن 282 - 286 - 287 - 289 - 290\r\nبابا خان مستخدم سهام الدوله 180\r\nبابا تاجر تهران [ ميرزا . . . 
  ] 305\r\nبابا سبزوارى طبيب [ ميرزا سيد . . . 
  ] 186\r\nبابا عباس داروغهء شترهاى مستشار الملك 300\r\nباقر ابهرى [ ملا . . . 
  ] 82\r\nباقر تاجر [ حاجى سيد . . . 
  ] 143\r\nباقر [ حاجى . . . 
  ] 121\r\nباقر ( ع ) [ حضرت 
  ] 196 - 199\r\nباقر خان [ حاجى ميرزا . . . 
  ] 288 - 289\r\nباقر درخشى [ ميرزا . . . 
  ] 273\r\nباقر فراش خلوت [ حاجى ميرزا . . . 
  ] 279\r\nباقر موسىآبادى [ حاجى سيد . . . 
  ] 144 - 152\r\nبامداد [ مهدى . . . 
  ] 13 - 25 - 38 - 287 - 314\r\n\r\n","description":"","footnote":"","page_name":" 327 ","page_number":361},
  {"content":"\r\n\r\nبزرك خان [ ميرزا . . . 
  ] 69 - 70 - 71\r\nبصير السلطنه [ مهديخان - ميرزا 
  ] بيست و نه\r\nبنى عباس - بنى العباس 195 - 198 - 293\r\nبهادر خان درجزى 112\r\nبىبى جهان [ شاهزاده خانم . . . 
  ] هفده - بيست - بيست و نه - سى - 106 - 136 - 258 - 271 - 280 - 300 - 302 - 303 - 304 - 305 - 306 - 307 - 309\r\nبيگلر عشق‌آبادى [ آقا . . . 
  ] 77 - 78\r\nبهمن ميرزا بهاء الدوله سيزده\r\nبيهقى 77\r\n\r\n« پ »\r\nپاپ 35\r\nپاشا خان شجاع الملك 7 - 12 - 13 - 14 - 16 - 17 - 18\r\nپالمرستان 44\r\nپرويز خان [ حاجى . . . 
  ] 183 - 184 - 185 - 187 - 197 - 198 - 270 - 271 - 277\r\n\r\n« ت »\r\nتاج محمد خان سيستانى 306 - 307 - 308\r\nتقى خان اميركبير [ ميرزا . . . 
  ] 13 - هفده - 268\r\nتقى خان قرائى نايب فيض‌آباد [ ميرزا . . . 
  ] 296\r\nتقى بنكى 86\r\nتور 216 - 269\r\n\r\n« ج »\r\nجان محمد كدخدا 146\r\nجرجيس نبى 15\r\nجعفر بايكى [ حاجى سيد . . . 
  ] 157 - 142\r\nجعفر [ آقا ميرزا . . . 
  ] 19\r\nجعفر [ ميرزا . . . 
  ] 109\r\nجعفر قلى بيك 10\r\nجعفر قلى خان 95\r\nجعفر قلى ميرزا 98 - 134 - 145 - 299 - 309\r\nجمشيد بهادر قارن قائنى 180\r\nجناب آقا - يوسف مستوفى الممالك\r\nجواد [ آقا سيد . . . 
  ] 60\r\nجواد تاجر [ آقا . . . 
  ] 228 - 231\r\nجهاندار ميرزا سلطان حسين 170\r\nجهانگير ميرزا دولتشاه - هفده - هجده - بيست 170\r\n\r\n« ح »\r\nحامد - الحامد 198 - 199\r\nحاجى سبزوارى 186\r\nحاجى وكيل 224 - 227 - 234\r\nحبيب اللّه امين تذكرهء گيلان [ ميرزا . . . 
  ] 70 - 303\r\nحجة ( ع ) 63\r\nحجى ساربان 212\r\nحسام السلطنه [ سلطان مراد ميرزا . . . 
  ] 119 179 - 265 - 267\r\nحسامى [ تاريخ . . . 
  ] 198\r\nحسن پيشنماز [ حاجى ملا . . . 
  ] 150\r\nحسن [ ميرزا . . . 
  ] 9 - 67\r\nحسن [ ميرزا . . . 
  ] 246\r\nحسن رشخوارى [ حاجى ملا . . . 
  ] 138\r\nحسن امين وظائف [ ميرزا . . . 
  ] 107\r\nحسن [ شيخ . . . 
  ] 81\r\n\r\n","description":"","footnote":"","page_name":" 328 ","page_number":362},
  {"content":"\r\n\r\nحسن [ مشهدى . . . 
  ] 251\r\nحسن استاد [ آقا شيخ . . . 
  ] چهارده\r\nحسن مدعى توليت سلطان محمد كاخك [ ملا . . . 
  ] 176\r\nحسن [ كربلائى . . . 
  ] 300\r\nحسن تاجر [ حاجى ميرزا . . . 
  ] 166\r\nحسن ساربان [ كربلائى . . . 
  ] 302 - 306\r\nحسن فراش 249\r\nحسن تاجر [ ملا . . . 
  ] 301\r\nحسن قاضى - قاضى [ ملا . . . 
  ] 252 - 254 - 265\r\nحسن محمد على زينل - 263 - 220\r\nحسن مجتهد [ حاجى سيد . . . 
  ] 251\r\nحسن مشهدى [ حاجى ميرزا . . . 
  ] 200\r\nحسن مهتر [ مشهدى . . . 
  ] 257\r\nحسن دهباشى مهماندار [ كربلائى . . . 
  ] 230 - 243\r\nحسن پسر ميرزا ابو القاسم شمس‌آبادى اصفهانى [ ميرزا . . . 
  ] 107\r\nحسنعلى گونابادى [ حاجى . . . 
  ] 174 - 175 - 176 - 177 - 207 - 208\r\nحسنعلى بيك [ حاجى . . . 
  ] 260 - 295\r\nحسنعلى خان گروسى [ اميرنظام . . . 
  ] چهارده - بيست و چهار - 38 - 39\r\nحسنعلى خان پسر اسحق خان قرائى 128\r\nحسنعلى سررشته‌دار [ ميرزا . . . 
  ] 89\r\nحسين ( ع ) امام 83\r\nحسين خان برادر هادى خان 121\r\nحسين خان پسر اصلانخان 96\r\nحسين [ مشهدى . . . 
  ] 118\r\nحسينخان مشير الدوله - سپهسالار\r\nحسين زيارتنامه‌خوان [ سيد . . . 
  ] 85 - 89\r\nحسينخان شاهسون ( نظام الدوله ) 84\r\nحسين [ حاجى . . . 
  ] 153 - 148 - 233\r\nحسينخان [ ميرزا . . . 
  ] 25\r\nحسينخان 136 - 153\r\nحسين - حسينخان پسر ميرزا خانلر خان [ ميرزا . . . 
  ] اعتصام الملك ثانى - يازده - بيست و نه 149 - 108 - 169 - 230 - 233 - 293 - 300 - 301 - 302 - 305 - 306\r\nحسين كوهى كرمانى - يازده\r\nحسين مهتر 309\r\nحسين بيك ياور [ حاجى . . . 
  ] 127\r\nحسين اصفهانى [ حاجى . . . 
  ] 104\r\nحسين مجتهد [ حاجى سيد . . . 
  ] 254\r\nحسين بشرويه [ ملا . . . 
  ] 254\r\nحسين پيشكار عماد الملك [ آقا . . . 
  ] 248\r\nحسين ابن موسى ( ع ) 230 - 231 - 227 - 228\r\nحسين نهى [ آقا سيد . . . 
  ] 201 - 202\r\nحسين [ ميرزا . . . 
  ] 167\r\nحسين [ ملا . . . 
  ] 265\r\nحسين پسر ملا محمد بيك از فضلاى بيرجند [ حاجى ملا . . . 
  ] 278\r\nحسينعلى آبدار 173\r\nحسينعلى خان معير الممالك دوازده\r\nحسينعلى پسر حاجى ابراهيم نايب خور 217 - 218\r\nحسينعلى بها [ ميرزا . . . 
  ] 253\r\nحسينعلى خان نواب [ ميرزا . . . 
  ] 115\r\nحسينعلى آقاى معلم 71\r\nحسينعلى مكارى 76\r\n\r\n","description":"","footnote":"","page_name":" 329 ","page_number":363},
  {"content":"\r\n\r\nحسينعلى مستخدم ميرزا خانلر خان 124 - 158 - 227\r\nحيدر بيك 109\r\nحيدر قلى خان پسر كوچك امير قائن 291 - 315\r\nحيدر خان افغان [ سردار . . . 
  ] 302\r\nحيدر على خان سرتيپ تلگراف 85 - 87 - 89 91 - 165 - 166 - 279 - 280 - 289\r\nحقوردى [ سرمهتر . . . 
  ] 309\r\n\r\n« خ »\r\nخاقان چين 264\r\nخان آقا سلطان 78\r\nخانلر خان اعتصام الملك [ ميرزا . . . 
  ] در اكثر صفحات\r\nخانلرى [ دكتر پرويز . . . 
  ] سى\r\nخاور شاعر طبسى [ ميرزا . . . 
  ] 104 - 106 - 110 - 115 - 120\r\nخليل منشىباشى [ ميرزا . . . 
  ] 117\r\nخير النسا خانم ملقب به تاجلى بيگم سيزده\r\n\r\n« د »\r\nداود فراشباشى والى خراسان [ ميرزا . . . 
  ] 102 107 - 165\r\nدربى [ لرد . . . 
  ] 45\r\nدرويشعلى خان حاكم خواف 93 - 308\r\nدوست محمد خان معير الممالك شانزده\r\nدولت مراد خان 307\r\nديوان‌بيگى 114\r\n\r\n« ذ »\r\nذو الفقار خان سردار يازده - دوازده 95\r\n\r\n« ر »\r\nرجب فراشباشى [ نايب . . . 
  ] 130 - 131 - 146 - 148\r\nرجبعلى 82\r\nرجبعلى بيك تفنگدار 106 - 213\r\nرستم 317\r\nرستمخان 8\r\nرستمخان پسر جعفر قلى خان ، نوهء ذو الفقار خان عمه‌زادهء ميرزا خانلر خان 95 - 96 - 99 101 - 102 - 104 - 105 - 106 - 107 - 108 - 109\r\nرضا ( ع ) [ حضرت . . . 
  ] 85 - 176 - 297 - 315\r\nرضا خان وكيل الدولهء شيبانى [ حاجى . . . 
  ] 315\r\nرضا موسىآبادى تربت [ كدخدا . . . 
  ] 130 - 140 - 142 - 144 - 148 - 150\r\nرضا شوهر روحانى [ آقا . . . 
  ] 252 - 254\r\nرضا [ ميرزا . . . 
  ] 164 - 166 - 170\r\nرضا خان 279 - 281\r\nرضاى كاشى 304\r\nرضا بيك مستخدم عماد الملك [ كربلائى آقا . . . 
  ] 224\r\nرضا قلى خان پسر محمد عليخان - بيست و هفت\r\nرضا قلى خان [ حاجى . . . 
  ] 233\r\nرضا قلى خان هدايت چهارده\r\nرضا قليخان مستشار عدليهء مشهد 117 - 164 - 165\r\nرضا قلى خان عموى عماد الملك [ حاجى . . . 
  ] 184 230 - 228\r\nرضا قلى كلانتر [ ميرزا . . . 
  ] 308\r\n\r\n","description":"","footnote":"","page_name":" 330 ","page_number":364},
  {"content":"\r\n\r\nرفيع طبيب بيرجندى [ ملا . . . 
  ] 279\r\nركن الدوله محمد تقى ميرزا برادر ناصر الدين شاه والى خراسان بيست و سه - 84 - 90 - 91 - 126 - 127 - 206 - 245 - 301 - 307 - 228\r\nرمضان 128\r\nرومايكز قمصر 10\r\nروحانى 252 - 265\r\n\r\n« ز »\r\nزرافشان كنيز 212 - 213 - 220 - 224 - 242 - 243 - 246 - 251 - 287 - 302\r\nزرين‌كوب [ دكتر عبد الحسين . . . 
  ] 274\r\nزمانخان [ حاجى ميرزا . . . 
  ] 177 - 190 - 192 - 220 - 231 - 237 - 256 - 259 - 263 - 264\r\nزيد ابن موسى ابن جعفر - زيد النار 195 - 293\r\nزين العابدين مازندرانى [ شيخ . . . 
  ] 68\r\nزين العابدين ميرزا 105 - 107\r\nزين العابدين پسر ميرزا محمد على خان وزير امور خارجه 226 - 230\r\nزين العابدين ميرزاى تربتى [ ميرزا . . . 
  ] 298\r\nزين العابدين پسر آقا محمد رضاى مجتهد طبسى [ آقا . . . 
  ] 227 - 230 - 231 - 237 - 241 - 242 - 244 - 250\r\nزوار 278\r\nزينب ( ع ) [ حضرت . . . 
  ] 91\r\n\r\n« س »\r\nسالار [ محمد حسنخان 
  ] پسر الهيار خان آصف - الدوله قاجار دولو 98 - 314\r\nسپهر [ ميرزا محمد تقى لسان الملك . . . 
  ] 103\r\nسپهسالار [ ميرزا حسينخان مشير الدوله 
  ] - صدراعظم چهارده - بيست و سه - 25 - 87 88 - 91 - 100 - 107 - 108 - 110 - 113 191 - 258 - 286 - 287 - 310\r\nسرتيپ - محمد اسمعيل خان پسر امير قائن\r\nسردار كل - عزيز خان كمرى\r\nسرتيپ ابراهيم 208\r\nسرخوش شاعر 117\r\nسعيد خان [ ميرزا . . . 
  ] - مؤتمن الملك\r\nسعيد خواهرزادهء ميرزا حسن كليددار بقعهء امام حسين ( ع ) 67\r\nسكينه خانم ملقب به خانم گلين سى\r\nسلطان حسين ( ع ) [ حضرت . . . 
  ] 81\r\nسلطان محمد ( ع ) [ حضرت . . . 
  ] 176 - 255 - 295\r\nسلطان ابراهيم ( ع ) 255\r\nسلطان محمد عثمانى 25\r\nسليمان صفوى 83 - 180\r\nسليمان [ ميرزا . . . 
  ] 159\r\nسليمانخان [ ياور . . . 
  ] 8\r\nسليم تلگرافچى [ ميرزا . . . 
  ] 164 - 166 - 167 - 169 - 170 - 216 - 269 - 271 - 299 - 300\r\nسهام الدوله 180\r\nسيف الدوله [ حاجى . . . 
  ] 134\r\nسلام [ ميرزا . . . 
  ] 306\r\nسنبل كنيز 309\r\n\r\n","description":"","footnote":"","page_name":" 331 ","page_number":365},
  {"content":"\r\n\r\n\r\n« ش »\r\nشاهزاده خانم - بىبى جهان\r\nشاهقلى ميرزا [ حاجى . . . 
  ] 97\r\nشاهنواز خان تاجر قندهارى 203 - 283\r\nشريف خان بلوچ 307\r\nشجاع الملك - پاشا خان\r\nشعاع السلطنه [ حسنعلى ميرزا . . . 
  ] سى\r\nشفيع بيك چاپار 106\r\nشمس جان خانم 81\r\nشمس العلماى نورى 244 - 246\r\nشمس على - پسر حاجى صاحبقران ميرزا 103\r\nشهاب منشى و نديم امير علم خان [ ميرزا . . . 
  ] 185 189 - 190 - 192 - 193 - 194 - 196 - 197 - 199 - 201 - 202 - 206 - 207 - 270 - 273 - 277 - 281 - 286 - 288 - 291\r\nشهاب الدوله [ مرتضى خان . . . 
  ] 18\r\nشوستر [ مستر . . . 
  ] سى\r\nشيخ احمد 273\r\nشيخ الاسلام 8\r\nشيخ الرئيس - ابو الحسن ميرزا\r\nشيخ حيدر 297\r\nشيخ الاسلام شيرازى - هجده\r\nشيخ طبرسى 276\r\nشيخ موسى 273 - 274\r\nشيخ على [ ملا . . . 
  ] 266\r\nشيخعلى ميرزا 237\r\nشير على خان - امير شير عليخان هراتى\r\nشيريار محمد خان هراتى ( محمد عثمانخان ) 286\r\nشيرين [ كربلائى . . . 
  ] 306 - 307\r\n\r\n« ص »\r\nصادق [ شيخ . . . 
  ] 199\r\nصادق [ ميرزا . . . 
  ] 91\r\nصادق صادق 13\r\nصاحبقران ميرزا [ حاجى . . . 
  ] 103\r\nصارم الدوله 71\r\nصالح [ شيخ . . . 
  ] 64\r\nصالح [ ملا . . . 
  ] 125\r\nصبورى [ محمد كاظم 
  ] شاعر ، ملك الشعراى آستانه [ ميرزا . . . 
  ] 111\r\nصدر العلما ( مجتهد تربتى ) 123 - 124 - 131 - 132 - 133 - 135 - 142 - 148 - 153 - 154 - 172 - 297\r\nصدر العلماى درخشى [ مهدى . . . 
  ] 197 - 205 - 206 - 207 - 209 - 210 - 211 - 273 - 274\r\nصفا [ دكتر ذبيح اللّه . . . 
  ] 124\r\nصفر على بيك نايب اصطبل توپخانه 180\r\nصمصام الملك 96\r\nصفويه 181 - 255 - 259\r\nصفى صفوى [ شاه . . . 
  ] 117 - 124\r\n\r\n« ط »\r\nطانكى نيكى حكيم‌باشى مريضخانهء نخجوان 11\r\nطاهر [ حاجى ميرزا . . . 
  ] 103\r\nطاهر مستوفى [ ميرزا . . . 
  ] 233 - 279 - 280 - 282 - 306\r\n\r\n","description":"","footnote":"","page_name":" 332 ","page_number":366},
  {"content":"\r\n\r\nطبرى [ تاريخ . . . 
  ] 275\r\nطايع - الطايع اللّه عبد الكريم عباسى 198\r\nطوبى خانم سى\r\n\r\n« ظ »\r\nظهير الدوله [ حاجى . . . 
  ] 83 - 127 - 297 - 305\r\n\r\n« ع »\r\nعباس ( ع ) [ حضرت . . . 
  ] 64\r\nعباس دوم [ شاه . . . 
  ] 83\r\nعباس بيك پيشخدمت امير قائن 185 - 370\r\nعباس پيشخدمت حاجى حسنعلى گونابادى 175\r\nعباس ساربان 297\r\nعباس صفوى [ شاه . . . 
  ] 124\r\nعباس ميرزا نايب السلطنه - هفده 109\r\nعباسخان وكيل انگليس [ ميرزا . . . 
  ] 115 - 166\r\nعباس طبيب [ حاجى ميرزا . . . 
  ] 281 - 282 - 283 - 285\r\nعباسعلى ، سلطان 146\r\nعباسعلى خان سرهنگ 145 - 147\r\nعباسقلى خان از نجباى تبريز 8\r\nعباسقلى خان سرهنگ رئيس تلگراف مشهد 75 - 77 - 154\r\nعباسقلى ميرزا ، رئيس تلگراف استرآباد 119\r\nعبد الحسين برادر رستمخان 95 - 104 - 106 - 108\r\nعبد الحسين [ شيخ . . . 
  ] 62 - 66 ، 69 - 70\r\nعبد الحسين [ نايب . . . 
  ] 176\r\nعبد الحسين كلانتر تون [ ميرزا . . . 
  ] 257\r\nعبد الحسين اصفهانى [ آقا . . . 
  ] پانزده\r\nعبد الجليل پسر الحامد 198\r\nعبد الرسولخان سرهنگ نوهء صدر اصفهانى چهارده - 38\r\nعبد اللّه [ كربلائى . . . 
  ] 263\r\nعبد اللّه خان امين الدوله صدراعظم - دوازده\r\nعبد اللّه مستوفى 108\r\nعبد اللّه بيك 165\r\nعبد اللّه خان سرهنگ قراگزلو 89 - 91 - 95 - 103 - 115 - 165 - 171\r\nعبد اللّه پسر خادم‌باشى [ ميرزا . . . 
  ] 114\r\nعبد اللّه بيك جلودار 208 - 209 - 210 - 227\r\nعبد اللّه خان وليعهد امير شير عليخان 307\r\nعبد اللّه جلگه [ كدخدا . . . 
  ] 133\r\nعبد اللّه [ ميرزا . . . 
  ] 116\r\nعبد اللّه [ حاجى . . . 
  ] 148\r\nعبد اللّه نوكر محرم نواب والدهء امير قائن [ حاجى . . . 
  ] 186 - 187\r\nعبد اللّه [ آقا سيد . . . 
  ] 194\r\nعبد اللّه خادم [ آقا ميرزا . . . 
  ] 109 - 110 - 112\r\nعبد الواحد طبيب طبس [ ملا . . . 
  ] 242 - 243 - 244\r\nعبد الوهاب [ سيد - ميرزا . . . 
  ] 76\r\nعبد الوهاب [ آقا . . . 
  ] 85 - 88 - 89 - 90 - 94 - 98 - 109 - 163 - 171 - 209 - 227 - 233 - 235 - 236 - 243 - 256 - 289 - 298 - 302\r\nعبد الوهابخان - نصير الدوله\r\nعبد الجواد عطار 161\r\n\r\n","description":"","footnote":"","page_name":" 333 ","page_number":367},
  {"content":"\r\n\r\nعبد الجواد مجتهد تربت [ ملا . . . 
  ] 122 - 125 126 - 128 - 132 - 134 - 135 - 136 - 138 - 140 - 142 - 148 - 153 - 154 - 157 - 159 - 160 - 161 - 172\r\nعبد الخالق [ ملا . . . 
  ] 93\r\nعبد الخالق مستوفى امير قائن [ ميرزا . . . 
  ] - 184 - 185 - 188 - 194 - 207 - 213 - 270 - 271\r\nعبد الرحمن شيخ الاسلام [ ملا . . . 
  ] چهارده - 93\r\nعبد الرحيم امام مسجد پامنار [ ميرزا . . . 
  ] 76\r\nعبد الكريم ناظر مستشار الملك [ آقا . . . 
  ] 100 - 105 - 107 - 109 - 111 - 115 - 137 - 167 - 300\r\nعبد الباقى افندى 252\r\nعبد العلى خان پسر حاجى رضا خان وكيل الدوله شيبانى [ حاجى . . . 
  ] 315\r\nعبد العظيم ( ع ) [ حضرت . . . 
  ] 31 - 60\r\nعبد العظيم [ ميرزا . . . 
  ] 122\r\nعبد العظيم بيك حاكم كركر 9\r\nعبد الرحمن مستخدم ميرزا خانلر خان 308\r\nعزيز اللّه ( سرتيپ سوارهء شاهسون اينانلو ) 89 - 91 - 93\r\nعزيز خان مكرى سردار كل 7 - 13 - 17\r\nعزة الدوله ، خواهر تنى ناصر الدين شاه 191 - 268\r\nعسگرين ( ع ) [ حضرت . . . 
  ] 63\r\nعطار [ شيخ فريد الدين . . . 
  ] 81 - 82 - 124\r\nعطا اللّه خان تيمورى 114\r\nعلى ( ع ) [ حضرت . . . 
  ] 65 - 274\r\nعلى خوراشادى [ آخوند ملا . . . 
  ] 177 - 178 - 273 - 274 - 294\r\nعلى [ مشهدى . . . 
  ] 171\r\nعلى [ ميرزا . . . 
  ] 205 - 206 - 208\r\nعلى بيرجندى 245 - 246\r\nعلى فراش 188 - 189 - 278 - 309\r\nعلى خان سلطان 130 - 140 - 142\r\nعلى خان سلطان محولاتى 297\r\nعلى خان نايب كربلا 69\r\nعلى شاه ساربان 212 - 231 - 233\r\nعلى شاه كدخداى خور [ ملا . . . 
  ] 241\r\nعلى محمد فيض متخلص به حكيم پانزده\r\nعلى محمد مستوفى [ ميرزا . . . 
  ] 91 - 100 - 102 - 107 - 305\r\nعلى محمد پسر مستشار الملك [ ميرزا . . . 
  ] 166\r\nعليرضا مستوفى مشهد [ ميرزا . . . 
  ] 220 - 222 - 223 - 264 - 265\r\nعليرضاى طبيب [ ميرزا . . . 
  ] 167 - 168 - 169 - 304\r\nعليرضا بيك [ حاجى . . . 
  ] 278\r\nعليرضا خان داماد مستشار الملك 279\r\nعليرضا خان عموى عماد الملك حاجى [ 234\r\nعليرضا بيك صندوقدار امير قائن [ حاجى . . . 
  ] 185\r\nعماد الدوله - امامقلى ميرزا\r\nعماد الملك [ محمد باقر خان 
  ] حاكم طبس\r\nبيست و سه و از صفحهء 105 در اكثر صفحات\r\nعمر خيام 82\r\nعمرو ليث صفار 255\r\nعمرو بن العاص 275\r\nعلينقى بيك ياور فوج قرائى 133 - 145 - 150 - 154\r\n\r\n","description":"","footnote":"","page_name":" 334 ","page_number":368},
  {"content":"\r\n\r\nعلينقى كاشى [ حاجى . . . 
  ] 233 - 271 - 280 281 - 282 - 256 - 305\r\nعلينقى ميرزا - اميرزاده\r\nعلينقى منجم بيرجند بيست و هشت - 212\r\nعلى قاصد 237\r\nعلى نايب درخش [ ميرزا . . . 
  ] 194 - 212 - 273 - 274\r\nعلى مجتهد تربت [ حاجى شيخ . . . 
  ] 143\r\nعلى اصغر خان 80\r\nعلى اصغر مجتهد بيرجند [ حاجى ملا . . . 
  ] 200 - 203 - 204 - 271 - 277 - 278 - 279 - 291\r\nعلى اكبر ( ع ) حضرت [ 91\r\nعلى اكبر خان حسام الدوله پسر امير قائن 193 - 195 - 197 - 199 - 271 - 315\r\nعلى اكبر خادم‌باشى [ ميرزا . . . 
  ] 110\r\nعلى اكبر حاكم گناباد پسر عماد الملك 175 - 176 - 177 - 205 - 207\r\nعلى اكبر پدر فرزند زرافشان كنيز [ كربلائى . . . 
  ] 287\r\nعلى اكبر آشپز 162 - 165\r\nعلى اكبر پيشنماز [ ملا . . . 
  ] 126 - 159\r\nعلى اكبر خان پسر محمد صادق خان ملقب به آقابو 230\r\nعلى [ حاجى ملا . . . 
  ] 306\r\nعليخان مقدم مراغه‌اى حاجب الدوله [ حاجى . . . 
  ] 170\r\n\r\n« غ »\r\nغراف صاحب 17\r\nغفار بيك 119\r\nغلامحسين مشهدى [ ملا . . . 
  ] 300\r\nغلامحسين تاجر معروف به صراف [ حاجى . . . 
  ] 104\r\nغلامحسين متولى امامزاده حسين ابن موسى [ آقا سيد 
  ] 130\r\nغلامرضا سلطان 143\r\n\r\n« ف »\r\nفاطمه ( ع ) [ حضرت . . . 
  ] 60 - 274\r\nفاضل خان از امراى صفويه 254\r\nفتح اللّه [ ميرزا . . . 
  ] 87\r\nفتحعليشاه يازده - دوازده - سيزده - 76 - 80 - 103 - 310\r\nفتحعليخان - نايب اول آجودانباشى وزارت جنگ 8\r\nفرج تونى 257\r\nفرخ خان امين الملك غفارى 190\r\nفردريك پادشاه دانمارك 47 - 48 - 51\r\nفرمانفرما - فريدون ميرزا\r\nفردوسى 317\r\nفضل ابن شادان 82 - 267\r\nفضل اللّه نورى وزير نظام پانزده - هجده - نوزده - 91 - 98 - 156\r\nفيروز ميرزا نصرت الدوله والى فارس [ فرمانفرما هفده - هجده\r\n\r\n« ق »\r\nقاجاريه - شش\r\nقادر باللّه - القادر 198\r\n\r\n","description":"","footnote":"","page_name":" 335 ","page_number":369},
  {"content":"\r\n\r\nقاسم پسر الحامد 198\r\nقاسم [ نايب . . . 
  ] 305 - 306\r\nقراگزلو 90\r\nقطب الدين حيدر 124 - 134 - 144 - 147 - 156\r\nقلى خان نايب آجودان دايرهء چهارم تبريز 7 - 9\r\nقلى خان پسر هاديخان 128 - 133 - 156\r\nقلى فراش خلوت 241 - 294\r\nقمر السلطنه [ ماه تابان خانم 
  ] عيال ميرزا حسينخان سپهسالار 310\r\nقوام الدوله [ ميرزا محمد مستوفى . . . 
  ] 267\r\nقهرمان ميرزا [ شاهزاده . . . 
  ] 126 - 127 - 149 - 157\r\n\r\n« ك »\r\nكاظم ( ع ) [ حضرت . . . 
  ] 199\r\nكاظم خان [ حاجى محمد . . . 
  ] 161 - 167 - 168 - 170 - 171 - 172 - 174 - 177 - 178 - 180 - 203 - 204 - 207 - 210 - 211 - 212 - 213 - 273 - 279 - 282 - 284 - 285 - 286 - 287\r\nكاظم جلگه [ آقا سيد . . . 
  ] 121 - 125 - 131 133 - 143 - 145 - 155 - 159\r\nكاظم [ حاجى سيد . . . 
  ] 252\r\nكاظم [ ميرزا . . . 
  ] 91\r\nكاظم خان پسر اصلانخان سرتيپ 210\r\nكاظم خان كدكن 126 - 127 - 135\r\nكرباسى [ حاجى . . . 
  ] 176\r\nكربلائى محمد ( مهماندار ) 187 - 188 - 200 - 201 - 213 - 214 - 278\r\nكربلائى آقا ( ميرزاى سيوجانى ) 199\r\nكربلائى امين ( كدخداى بلوك بايك ) 131\r\nكريستيان پادشاه دانمارك 45 - 48 - 49 - 51 - 52\r\nكريم بيك نايب عماد الملك 245\r\nكريم بيك ياور توپخانه 185 - 193\r\nكلهر [ ايل 6\r\nكلبعلى خان نخجوان 10 - 11\r\nكوار طانوف 10\r\nكوچك ميرزا 91 - 92 - 104 - 105 - 106 - 299\r\nكوچك [ آقا سيد . . . 
  ] 251\r\nكوكب 158\r\n\r\n« گ »\r\nگوهر خانم [ شاهزاده . . . 
  ] 97 - 98\r\n\r\n« ل »\r\nلطفعلى بيك پيشخدمت والى خراسان 282 - 284\r\nلطفعلى مستوفى [ ميرزا . . . 
  ] 245\r\nلطف اللّه 294\r\nليارد [ مستر 
  ] - معاون وزارت خارجهء انگلستان 49 - 50 - 51\r\nليسلى [ جنرال . . . 
  ] 17\r\n\r\n« م »\r\nمالك اشتر 275\r\nمأمون الرشيد ( خليفهء عباسى ) 293\r\n\r\n","description":"","footnote":"","page_name":" 336 ","page_number":370},
  {"content":"\r\n\r\nمجتبى ( ع ) [ حضرت . . . 
  ] 290\r\nمجد الدوله 310\r\nمحمد ( ص ) [ حضرت . . . 
  ] 274\r\nمحمد ابن هشام شاعر 215\r\nمحمد [ ميرزا صالح . . . 
  ] 251\r\nمحمد [ ملا . . . 
  ] 215\r\nمحمد [ آقا سيد . . . 
  ] 195\r\nمحمد رئيس جماعت پيله‌كش [ حاجى . . . 
  ] 123 - 129 - 137 - 141 - 144\r\nمحمد ساربان 256\r\nمحمد سيوجان [ آقا سيد . . . 
  ] 189\r\nمحمد جلگه [ آقا سيد . . . 
  ] 137\r\nمحمد خان برادر هاديخان 115 - 129 - 130 - 135 - 136 - 138 - 142 - 143 - 145 - 148 - 149 - 150 - 151 - 152 - 153 - 154 - 155 - 156 - 172\r\nمحمد خان كاشى [ ميرزا . . . 
  ] 87 - 106 - 112 - 167\r\nمحمد خان سپهسالار اعظم [ ميرزا 18\r\nمحمد خان سرتيپ 
  ] حاجى 79\r\nمحمد خان افغان [ سردار . . . 
  ] 276\r\nمحمد سركردهء سوار قرائى 122 - 126 - 130 - 136 - 137 - 138 - 139 - 140 - 141 - 142 - 144 - 145 - 148 - 152 - 154 - 155 - 157 - 158 - 160 - 161 - 162 - 173 - 297\r\nمحمد خان ميرآخور برادرزن مستشار الملك 233 - 235 - 236 - 241\r\nمحمد خان پسر عباسقلى خان نوهء حاجى عليرضا خان 234\r\nمحمد خان كدكن 163\r\nمحمد شاه - يازده\r\nمحمد شريف ميرزا 122\r\nمحمد شيخ ( سردار تركمان ) 134\r\nمحمد ابراهيم بچه دلاك 80\r\nمحمد ابراهيم 104 - 116 - 118 - 151 - 213 - 303\r\nمحمد ابراهيم خان شوكت الملك [ امير . . . 
  ] 315 - سى\r\nمحمد ازغندى [ حاجى سيد . . . 
  ] 127 - 132 - 137 - 138 - 140 - 141 - 143 - 149 - 151 - 152\r\nمحمد اسمعيل تاجر طهران [ حاجى . . . 
  ] 117 - 119 - 137\r\nمحمد [ ميرزا . . . 
  ] 221\r\nمحمد اسمعيل خان سرتيپ پسر امير حشمت الملك [ امير . . . 
  ] 208 - 292 - 295 - 315\r\nمحمد اسمعيل [ حاجى . . . 
  ] 163\r\nمحمد ميرزا [ حاجى . . . 
  ] 160\r\nمحمد ميرزا [ حاجى . . . 
  ] 120 - 121 - 122 - 126 - 127 - 129 - 130 - 131 - 132 - 144 - 145 - 146 - 148 - 149 - 155 - 157 - 220 - 297\r\nمحمد امين ميرزا 76 - 299\r\nمحمد باقر جازارى [ ملا . . . 
  ] 181 - 202 - 203\r\nمحمد باقر كاشى 111\r\nمحمد باقر خان - عماد الملك\r\nمحمد باقر خان 96\r\n\r\n","description":"","footnote":"","page_name":" 337 ","page_number":371},
  {"content":"\r\n\r\nمحمد باقر [ ميرزا . . . 
  ] 159\r\nمحمد باقر مجتهد [ ميرزا . . . 
  ] 122\r\nمحمد باقر مازندرانى دوازده - سيزده\r\nمحمد بيك نايب نوقاب 117\r\nمحمد تقى متخلص به بهار 111\r\nمحمد تقى برادرزن مؤتمن الملك 96 - 104 - 105 - 107 - 111 - 113 - 114\r\nمحمد تقى ميرزا حسام السلطنه 103 - 111\r\nمحمد تقى ميرزا - ركن الدوله والى خراسان\r\nمحمد تقى دلاك [ حاجى . . . 
  ] 304\r\nمحمد تقى قوام الدوله آشتيانى 267\r\nمحمد جعفر مستخدم ميرزا خانلر خان 84 - 93 - 96 - 97 - 122 - 165 - 169 - 219 - 227 - 241 - 271 - 282 - 284 - 294 - 299 - 300\r\nمحمد جعفر خان حاكم سابق سيستان 92\r\nمحمد جواد 120\r\nمحمد حسن امين وظائف [ ميرزا . . . 
  ] 90 - 96 - 117\r\nمحمد حسن تاجر طبسى [ حاجى . . . 
  ] 133 - 250\r\nمحمد حسن [ حاجى . . . 
  ] 212\r\nمحمد حسن تاجر بيرجند [ حاجى . . . 
  ] 185\r\nمحمد حسن جازارى [ ملا . . . 
  ] 181\r\nمحمد حسن ميرزا نبيرهء مؤيد الدوله 165\r\nمحمد حسن خان حاكم تربت 296 - 298\r\nمحمد حسن خان سرتيپ 71\r\nمحمد حسن خان حاكم ايل كلهر 61\r\nمحمد حسن تاجر 271\r\nمحمد حسن خان 103\r\nمحمد حيدر خان افغان [ سردار . . . 
  ] 272 - 277 - 284\r\nمحمد حسين نايب الحكومهء تربت [ ميرزا . . . 
  ] از 118 تا 159\r\nمحمد حسين بيك فراش خلوت ركن الدوله 130\r\nمحمد حسين پسر حاجى محمد حسن تاجر طبسى [ آقا . . . 233\r\nمحمد حسين [ حاجى . . . 
  ] 140 - 141 - 142 - 172 - 173\r\nمحمد حسين مستوفى تربت [ ميرزا . . . 
  ] 139 - 140 - 152 - 156 - 160 - 161 - 172\r\nمحمد حسين خان سرتيپ پسر عماد الملك 224 - 226 - 262\r\nمحمد حسين خان برادرزادهء عماد الملك 243\r\n244\r\nمحمد حسين [ ميرزا . . . 
  ] 173\r\nمحمد حسين تاجر 301\r\nمحمد حسين خان پسر محمود خان كلانتر طهران 301 - 235\r\nمحمد حسين خان مستخدم والى خراسان 295\r\nمحمد حسين بيك پسر حاجى كاظم خان 180 183 - 190\r\nمحمد حسين جد حاجى كرباسى [ حاجى . . . 
  ] 176\r\nمحمد حسين بيك [ نايب . . . 
  ] 173\r\nمحمد حسين آيتى [ حاج شيخ . . . 
  ] 181 - 198\r\nمحمد حسين بيك [ امير . . . 
  ] 223\r\nمحمد حسين خان 90 - 107 - 236\r\nمحمد حسين تاجر كرمانى [ حاجى . . . 
  ] 200\r\n\r\n","description":"","footnote":"","page_name":" 338 ","page_number":372},
  {"content":"\r\n\r\nمحمد حسين خان صدراعظم اصفهانى [ حاجى . . . 
  ] 38\r\nمحمد حسين ميرزاى تلگرافچى 91 - 115\r\nمحمد حسين نيشابورى [ ميرزا . . . 
  ] 161\r\nمحمد رحيم ميرزا 109\r\nمحمد رضا خان نخعى 214 - 215 - 265\r\nمحمد رضا بيك متصدى قنوات بيرجند 194\r\nمحمد رضا [ حاج ميرزا . . . 
  ] - مستشار الملك\r\nمحمد رضا [ حاجى . . . 
  ] 94 - 109\r\nمحمد رضا خان 109\r\nمحمد رضاى مجتهد طبس [ آقا . . . 
  ] 227 - 230 - 237\r\nمحمد رضا صاحبخانهء مشهد [ كربلائى . . . 
  ] 298 - 299 - 302\r\nمحمد رضاى مشهدى [ حاجى . . . 
  ] 135 - 166\r\nمحمد روضه‌خوان [ آقا سيد . . . 
  ] 194 - 197 - 198 - 199 - 200\r\nمحمد رفيع [ ملا . . . 
  ] 281\r\nمحمد صادق خان عموزادهء عماد الملك 228 - 230 - 233 - 234\r\nمحمد طاهر ميرزا 81\r\nمحمد طاهر پسر ميرزا عبد الحسين كلانتر تون [ ميرزا . . . 
  ] 257\r\nمحمد على [ حاجى . . . 
  ] 69\r\nمحمد على خان 41\r\nمحمد على خان 301\r\nمحمد على 173\r\nمحمد على [ آقا . . . 
  ] 137\r\nمحمد على [ ميرزا . . . 
  ] 100 - 149 - 164 - 194 - 207 - 291\r\nمحمد على [ ميرزا . . . 
  ] منشىباشى 89 - 104 - 257 - 267\r\nمحمد على بيك پيشكار عماد الملك [ حاجى . . . 
  ] 227 - 248\r\nمحمد على ميرزاى دولتشاه 70\r\nمحمد على وزير سركار فيض آثار [ حاجى ميرزا . . . 
  ] 92\r\nمحمد على خان شيرازى وزير خارجهء سابق [ ميرزا . . . 
  ] 226\r\nمحمد على [ حاجى . . . 
  ] 69\r\nمحمد على زرگر [ آقا . . . 
  ] 123\r\nمحمد على [ ملا . . . 
  ] وكيل عماد الملك 105\r\nمحمد على مجتهد درخشى [ آقا . . . 
  ] 207 211 - 272 - 273 - 319\r\nمحمد عليخان امين ديوان [ ميرزا . . . 
  ] 309\r\nمحمد عليخان برادرزادهء عماد الملك [ حاجى . . . 
  ] 225 - 242\r\nمحمد على مستوفى سابق قائن [ ميرزا . . . 
  ] 92 - 112 - 156 - 158 - 184 - 185 - 191 - 199 - 270\r\nمحمد على پيشكار جديد تربت [ ميرزا . . . 
  ] 160 - 161 - 173\r\nمحمد على قائنى نايب الحكومهء تربت [ ميرزا . . . 
  ] 172 - 173\r\nمحمد على تاجر اصفهانى [ آقا . . . 
  ] 130\r\nمحمد على سررشته‌دار [ ميرزا . . . 
  ] 125 - 136 - 160\r\nمحمد على مازندرانى - احمد مازندرانى\r\nمحمد على ميرزاى دولتشاه هفده\r\nمحمد على شاه بيست و نه\r\n\r\n","description":"","footnote":"","page_name":" 339 ","page_number":373},
  {"content":"\r\n\r\nمحمد على خان ميرپنج [ ميرزا . . . 
  ] بيست و نه\r\nمحمد قلى بيك نخعى نايب بشرويه 251\r\nمحمد كاظم - صبورى\r\nمحمد كاظم [ آقا . . . 
  ] 32\r\nمحمد كاظم [ ملا . . . 
  ] معروف به روغنى سبزوارى 76\r\nمحمد كاظم خان [ حاجى . . . 
  ] 95 - 98 - 99 - 100 - 101 - 102 - 109 - 112 - 114 - 116 - 119 - 155 - 287\r\nمحمد كربلائى [ آقا سيد . . . 
  ] 273\r\nمحمد نقيب 198\r\nمحمد مهدى تاجر قندهارى [ حاجى . . . 
  ] 165\r\nمحمد وليخان [ مير . . . 
  ] 173\r\nمحمد ولى ميرزا [ حاجى . . . 
  ] 91 - 98\r\nمحمد وليخان نايب خضرى [ ميرزا . . . 
  ] 254\r\nمحمد وليخان قائنى 174 - 180 - 186 - 187 - 188 - 189 - 193 - 194 - 200 - 204 - 205 - 206 - 207 - 208 - 209 - 210 - 211 - 213 - 214 - 242 - 257 - 302 -\r\nمحمود [ ملا . . . 
  ] مازندرانى 88 - 89 - 91 - 97 - 105\r\nمحمود خان [ ميرزا . . . 
  ] - مشير الوزاره - مشاور الملك سيزده - چهارده - پانزده - بيست و هشت 39 - 41 - 161 - 164\r\nمحمود خان سرهنگ 83\r\nمحمود خان - ناصر الملك\r\nمحمود طبيب [ ميرزا . . . 
  ] 138 - 139 - 140 - 142 - 152 - 153 - 154 - 156\r\nمحمود [ حاجى ميرزا . . . 
  ] 134\r\nمحمود مستأجر باغ نسترن طبس [ ميرزا . . . 
  ] 246\r\nمحمود آقاى آجودان 273\r\nمحمود حكيم تربتى [ ميرزا . . . 
  ] 175\r\nمحمود خان كلانتر سابق تهران 90 - 107 - 235\r\nمحمودى [ عبد الحسين 
  ] پنج - 75\r\nمحمودى [ على اصغر خان . . . 
  ] سى\r\nمحمودى [ عباسقلى مشير علوم . . . 
  ] سى\r\nمحمودى [ غلامعلى خان . . . 
  ] يازده - پنج\r\nمحمودى [ هوشنگ . . . 
  ] شش\r\nمحمودى [ منوچهر . . . 
  ] يك - شش - سى\r\nمحمودى [ هما خانم . . . 
  ] هفده - سى\r\nمخبر الدوله [ عليقلى خان . . . 
  ] 166 - 167 - 280 - 293 - 310\r\nمخبر السلطنه [ مهديقلى هدايت . . . 
  ] بيست و هشت\r\nمرتضى على ( ع ) 239 - 240 - 241\r\nمرتضى خان 18\r\nمرتضى قليخان 308\r\nمستشار الملك [ حاجى ميرزا محمد رضا 
  ] - از صفحه 79 در اكثر صفحات\r\nمستشار الدوله [ ميرزا يوسف خان . . . 
  ] 13\r\nمستوفى الممالك - يوسف\r\nمشاور الملك ، مشير الوزاره - محمود خان [ ميرزا . . . 
  ]\r\nمشير الدوله - سپهسالار\r\nمشرف‌باشى 112\r\nمشكوة الملك 71\r\nمصطفى طبيب حافظ الصحه [ ميرزا . . . 
  ] 169 - 170\r\nمصطفى خان نايب التوليه [ ميرزا . . . 
  ] 94 -\r\n\r\n","description":"","footnote":"","page_name":" 340 ","page_number":374},
  {"content":"\r\n\r\n88 - 90 - 100\r\nمصطفى قلى مستوفى قائن [ ميرزا . . . 
  ] 194 - 290 - 291 - 293 - 294 - 295 - 296 - 299 - 300\r\nمصطفى قليخان داماد هاديخان 132\r\nمصطفى قليخان رئيس قشون خراسان - ميرپنجه\r\nمصطفى قليخان حاكم طوائف كلهر 61 - 71\r\nمظفر الدين ميرزا 7 - نوزده\r\nمعاون الملك [ ميرزا . . . 
  ] عباسخان قمى تفرشى - قوام الدوله معاون وزارت امور خارجه 102 238\r\nمعاويه 274 - 275\r\nمعير الممالك - حسينعلى خان\r\nمعير الممالك - دوست محمد خان\r\nمعين التوليه [ هاشم ميرزا . . . 
  ] 111 - 103 117 - 113\r\nمعصوم [ حاجى ميرزا . . . 
  ] 113\r\nمعين الدين ميرزا وليعهد 268\r\nمعتمد الملك [ يحيى خان آجودان مخصوص . . . 
  ] 191 - 281 - 284 - 286 - 287\r\nملك 76\r\nملك الشعرا 111\r\nملك نياز خان 61\r\nملكناز كنيز 304 - 305\r\nملك التجار مشهد 289\r\nملكم خان [ ميرزا . . . 
  ] ناظم الدوله چهارده - 25 - 104 - بيست و دو\r\nمنوچهر غلام 291 - 293 - 294\r\nمؤتمن الملك متولىباشى [ ميرزا سعيد خان . . . 
  ] 79 - 86 - 177 - 213 - 299 - 300 - 302 - بيست -\r\nمؤيد الدوله [ شاهزاده . . . 
  ] 91 - 165\r\nموسى ابن جعفر ( ع ) [ حضرت . . . 
  ] 195 - 215 - 255 - 259\r\nموسى مستوفى وليعهد [ ميرزا . . . 
  ] 7 - 9\r\nموسى خان مستخدم والى خراسان 139 - 140 - 141 - 143 - 144 - 145 - 149 - 150 - 152 - 153\r\nموسى مستوفى [ ميرزا . . . 
  ] 110 - 112 - 165\r\nموسى طبيب قزوينى [ ميرزا . . . 
  ] 164\r\nمهدى انصارى [ شيخ . . . 
  ] 68\r\nمهدى مهندس [ ميرزا . . . 
  ] 9\r\nمهدى [ مشهدى . . . 
  ] 303\r\nمهدى [ ميرزا . . . 
  ] 137 - 139 - 140 - 141 - 142 - 156\r\nمهديخان قاجار 8\r\nمهديخان پسر برادر و داماد عماد الملك [ ميرزا . . . 
  ] 229\r\nمهدى كاشى [ ميرزا . . . 
  ] 309\r\nمهدى ميرزاى تلگراف مشهد [ ميرزا . . . 
  ] 115\r\nمهدى صدر - صدر درخشى [ ميرزا . . . 
  ]\r\nمهديقلى خان [ حاجى . . . 
  ] 163\r\nميرپنجه ( مصطفى قلى خان 87 - 89 - 91 - 93 97 - 99 - 102 - 113 - 114 - 115 - 143 - 148 - 150 - 163 - 156 - 165 - 166 - 170 - 177 - 307\r\nمير ابراهيم خان عموى عماد الملك [ حاجى . . . 
  ] 234 - 248\r\nميرچخماق 250\r\n\r\n","description":"","footnote":"","page_name":" 341 ","page_number":375},
  {"content":"\r\n\r\nمير حسن خان طبسى جد عماد الملك 176 184 - 221 - 226 - 227 - 228 - 231 - 234 - 240 - 247 - 248 - 250 - 261 - 262 - 268\r\nمير حسن خان حاكم خواف 308\r\nميخائيل حاكم قفقاز 7 نوزده\r\nمير علم خان 200\r\nمير محمد حسين بيك 252\r\nمير محمد خان طبسى 251 - 268\r\nمير علينقى خان وكيل پدر عماد الملك [ حاجى . . . 
  ] 226\r\nمير غلامحسين متولى امامزاده حسين طبس [ آقا . . . 
  ] 227\r\nميرمعصوم بيك [ ايشيك آقاباشى . . . 
  ] 112\r\nمير معصومخان 188 - 255 - 288 - 278 - 285\r\nمير هاشم 138 - 139 - 140 - 141 - 142 - 143 - 156\r\n\r\n« ن »\r\nنادر شاه افشار 267\r\nناصر الدين شاه 7 - 47 - 85 - 108 - 170 - 266 - 268 - 314 هجده - بيست - بيست و دو - بيست و سه - بيست و هشت\r\nناصر الملك [ ميرزا محمود خان . . . 
  ] نوزده - 25 - 39 - 41\r\nنامق پاشا حاكم بغداد 61 - 62 - 65 - 66\r\nناظر [ جناب ميرزا . . . 
  ] 302\r\nنايب اكبر 232\r\nنبى خان قزوينى [ ميرزا . . . 
  ] 108\r\nنجف [ ملا . . . 
  ] 308\r\nنجف آقا از نجباى نخجوان 10\r\nنجف خان تفنگدار والى خراسان 245\r\nنجف بيك تفنگدار 137\r\nنصير الدوله - نصير [ ميرزا عبد الوهاب خان . . . 
  ] بيست و دو - 102 - 111 - 113 - 136 150 - 156 - 166 - 169 - 172 - 211 - 258 - 273 - 281 - 282 - 302 - 306 - 307\r\nنصرت الدوله - فيروز ميرزا\r\nنصرت بيگم دختر ميرزا خانلر خان - بيست و نه 136\r\nنصر اللّه مستخدم ميرزا خانلر خان 105 - 131 - 301\r\nنصر اللّه طهرانى [ حاجى . . . 
  ] 95 - 100\r\nنصر اللّه فراش 173 - 174\r\nنصر اللّه ميرزا 134 - 236 - 241 - 246\r\nنظامى شاعر 189 - 197 - 198 - 200\r\nنظام الملك [ خواجه . . . 
  ] وزير ملكشاه سلجوقى 266\r\nنظام الملك [ ميرزا كاظم خان . . . 
  ] 267 - 310\r\nنظام الدوله [ حاج حسينخان يوزباشى . . . 
  ]\r\nشهاب الدوله 173 - 259\r\nنظر ( مالك مزرعهء جنبوك ) 216\r\nنظر على خان 146 - 149 - 150 - 145\r\nننه حسن 149 - 258 - 271 - 306\r\nنواب ( والدهء امير حشمت الملك ) 184 - 186 - 187 - 207 - 208 - 271 - 272 - 285 -\r\nنوح ( ع ) [ حضرت . . . 
  ] 178\r\nنور محمد بيك جلودار 137\r\n\r\n","description":"","footnote":"","page_name":" 342 ","page_number":376},
  {"content":"\r\n\r\nنير الدوله [ پرويز ميرزا . . . 
  ] 80 - 81 - 309\r\nنيكولا نيكولاويچ 11\r\n\r\n« و »\r\nوزير دفتر 102\r\nوزير نظام - فضل اللّه نورى\r\nوكيل الرعايا [ سيد . . . 
  ] 121 - 132 - 151 - 152\r\n\r\n« ه »\r\nهاشم [ ميرزا . . . 
  ] پسر امام‌جمعه 107\r\nهاشم ميرزا - معين التوليه\r\nهاديخان [ حاجى ملا . . . 
  ] سبزوارى 76 - 77\r\nهاديخان پسرزادهء اسحق خان 134\r\nهاديخان پيشكار سابق تربت 110 - 112 - 113 - 114 - 115 - 116 - 117 - 120 - 121 - 122 - 124 - 126 - 127 - 128 - 132 - 133 - 135 - 156\r\nهاديخان قرائى پسر احمد خان قرائى 112 - 163 - 165\r\nهارطون بيك 10\r\nهلاكو خان 255\r\nهلكروف 17\r\nهمدم خانم عيال شيخ الرئيس 305\r\n\r\n« ى »\r\nيارمحمد خان هراتى 112 - 114\r\nيعقوب آبدار 257\r\nيعقوب دلاك 173 - 174\r\nيعقوب بيك غلام 231\r\nيعقوب بيك سوار قائنى 207\r\nيعقوبعلى خان محولاتى 297\r\nيوسف بيك نايب خوسف 215\r\nيوسف خان هزاره 180\r\nيوسف خان كارپرداز تفليس [ ميرزا . . . 
  ] 13\r\nيوسف مستوفى الممالك - جناب آقا [ ميرزا . . . 
  ] سيزده - بيست - بيست و چهار - 211 268 - 279 - 280 - 282\r\n\r\n","description":"","footnote":"","page_name":" 343 ","page_number":377},
  {"content":"\r\n . \r\n","description":"","footnote":"","page_name":" 344 ","page_number":378},
  {"content":"\r\n\r\n\r\nفصل هفتم فهرست اسامى جغرافيائى\r\n\r\n","description":"","footnote":"","page_name":" 345 ","page_number":379},
  {"content":"\r\n . \r\n","description":"","footnote":"","page_name":" 346 ","page_number":380},
  {"content":"\r\n\r\nفهرست اسامى جغرافيائى\r\n\r\n« آ »\r\nآبسك ( قريه 257\r\nآتينه ( آتن ) 33\r\nآذربايجان 7 - 9 - 12 - 13 - 16 - 17 - هجده - نوزده - بيست و چهار\r\nآفريز ( قريه 195 - 293\r\nآق دنگيز ( درياى سياه 23 - 24\r\nآلمان 47 - 48\r\n\r\n« الف »\r\nارب‌آباد ( قريه 217 - 219 - 221 - 263\r\nاردو 23\r\nارك اسحق 128\r\nاروپا - يرپ\r\nازغند ( قريه 149 - 152\r\nاتريش 47 - 48 - 49 - 51 - 52\r\nاسفك ( قريه 223\r\nاخلمد 112 - 116\r\nاسدآباد 298\r\nاسدآباد ( قلعه شاهزاده - قريه 119\r\nاسدآباد نوقاب ( قريه 180\r\nاصفهان - دوازده - پانزده - 222 - 252 290\r\nاسلامبول - چهارده - 19 - 23 - 24 - 25 - 26 - 29 - 33 - 55 - 66 - 265\r\nاحمدآباد ( قريه 125\r\nافغانستان - افغان 93 - 96 - 164 - 186 - 181 - 201 - 202 - 203 - 206 - 255\r\nالموت 265\r\nالهيهء شميران 280\r\nاندانچين ( قريه 71\r\nانزلى 108\r\nانگليس - انگلستان 39 - 41 - 42 - 43 - 44 - 45 - 46 - 48 - 49 - 50 - 51 - 52 - 54 - 55 - 166 - 191 - 201 - 202 - 206 - پنج - نوزده\r\nاوچ كليسا ( قريه 15\r\nاميرآباد طبس ( آبادى 250\r\nاميرآباد بيرجند ( مزرعه 194\r\nامير كان 25 - 119\r\nايتاليا - ايطاليا 280 - 32 - 34 - 35\r\nايران 17 - 28 - 53 - 54 - 32 - 70 - 76 - 82\r\nايروان 12 - 15 - 17\r\nايناپ اولى ( اينه بلو ) 23\r\n\r\n« ب »\r\nبارفروش ( بابل ) دوازده\r\nبازحوض ( مرتع 300\r\nباتم - باطم 21 - 22 - 55\r\nبالارخ ( بلوك 162\r\n\r\n","description":"","footnote":"","page_name":" 347 ","page_number":381},
  {"content":"\r\n\r\nباقران ( كوه 184 - 199 - 196\r\nبايك ( قريه 129 - 130 - 131 - 143 - 146\r\nباغ خونى ( باغ 165\r\nبجد ( قريه 198\r\nبجستان ( بلوك 260\r\nبخارا 88 - 98\r\nبراكو بلوك 220\r\nبركز ( اراضى 143\r\nبرس ( قريه 130 - 159\r\nبغداد پانزده - 62 - 66 - 70 - 190\r\nبلژيك - چهارده\r\nبلوچستان 268 - 203\r\nبند عمر شاه ( سد 196 - 198\r\nبند گلستان 299\r\nبهشتو ( مزار 129\r\nبشرويه 226 - 233 - 244 - 245 - 251 - 246 - 252 - 254 - 258 - 260 - 261 - 265 - 266 - 293\r\nبلخ 82\r\nبم 219\r\nبندرعباس ( عباسى ) 212\r\nبورياباد ( مزار 134 - 145 - 173 - 174\r\nبولن 41\r\nبيدان ( كوه‌پايه 198\r\nبيرجند - بيست و هشت - بيست و نه و از 181 در اكثر صفحات\r\nبيوك ( مزرعه 241\r\n\r\n« پ »\r\nپاريس 37 - 38 - 39 - 40 - 55 - چهارده\r\nپروس 47 - 48 - 49 - 51 - 52\r\nپستوك ( قريه 183 - 184\r\nپطرزبورگ - پترزبورگ 13 - بيست و نه\r\nپطى 21 - 22 - 55 - 56\r\nپلنى 46 - 50 - 51\r\nپهود ( قريه 293 - 294 - 313\r\nپير 33\r\nپير حاجات ( قريه 263\r\n\r\n« ت »\r\nتبريز 7 - 8 - 56 - 103 - 216 - 230 - 232 - 233 - 283\r\nتربت - بيست و سه - بيست و نه - 79 - 105 - 106 - 107 - 109 - 110 - 111 - 112 - 113 - 116 - 117 - 118 - 119 - 120 - 121 - 122 - 124 - 129 - 134 - 135 - 139 - 140 - 143 - 155 - 156 - 157 - 160 - 161 - 162 - 164 - 172 - 173 - 293 - 296 - 297\r\nترج ( ده 251\r\nترشيز 80\r\nتركستان 201 - 202\r\nتون 253 - 255 - 256 - 257 - 258 - 259 - 260 - 261 - 262 - 264 - 265 - 266 - 267 - 270 - 293 - 294\r\nتويسركان 76\r\nتفليس 7 - 10 - 12 - 13 - 16 - 17 - 19 - 20 - 56 - نوزده - بيست و نه\r\nتقاب ( قريه 213\r\nتيغاب ( قريه 293\r\n\r\n« ج »\r\nجازار ( قريه 181\r\n\r\n","description":"","footnote":"","page_name":" 348 ","page_number":382},
  {"content":"\r\n\r\nجام باخرز 180\r\nجلگه سنىخانه ( قريه 274 - 214\r\nجلگه زاوه ( قريه 128 - 131 - 132 - 133 - 145 - 149 - 150 - 154 - 155\r\nجنبوك ( مزرعه 215 - 268\r\nجومند يا جويمند 175 - 176 - 296\r\n\r\n« چ »\r\nچاهك ( قريه 270\r\nچبقلو 16\r\nچنشت ( غار 198\r\n\r\n« ح »\r\nحسن رحمن يا على رحمن ( كلاته 184\r\nحسنى 153 - 156 - 159\r\nحوض سلطان 60\r\nحوض گنبد سياه ( مزرعه 219\r\n\r\n« خ »\r\nخاتون‌آباد 310\r\nخانقين 61 - 62\r\nخراسان - يازده - چهارده - هجده - بيست و سه سى - 77 - 78 - 83 - 87 - 88 - 89 - 91 - 93 - 98 - 133 - 163 - 176 - 186 - 190 - 198 - 228 - 265 - 256 - 267 - 287 - 289 - 290 - 306 - 314 - 316 - 320\r\nخضرى ( قريه 178 - 293 - 294\r\nخبيص 219 - 263 - 268\r\nخمسه 166\r\nخوانسار 76\r\nخواجه ربيع ( مزار 166 - 305\r\nخواف 93 - 180 - 284 - 308 - بيست و نه\r\nخور ( قريه 198 - 216 - 217 - 218 - 219 - 222 - 228 - 239 - 240 - 241 - 267 - 268 - 269\r\nخورماج ( قريه 182\r\nخوزستان 198\r\nخوسف 213 - 214 - 215 - 216 - 217 - 267 - 268 - 269\r\nخيبر ( قلعه 274\r\n\r\n« د »\r\nداغستان 89\r\nدامغان 83\r\nدانمارك 45 - 46 - 47 - 48 - 49\r\nدررود ( قريه 83\r\nدره‌گز 307\r\nدرخش ( بلوك 181 - 198 - 205 - 210 - 211 212 - 272 - 274 - 315\r\nدرهء شيخان ( مزار 198 - 204 - 207 - 209 - 273 - 278\r\nدره‌بيد ( مزرعه 250\r\nدزداب ( زاهدان ) بيست و نه\r\nدستجرد ( قريه 215\r\nدشت بياض ( قريه 177 - 293 - 294\r\nدلوئى ( قريه 175 - 176 - 295 - 296\r\nده‌محمد 250 - 258\r\nدهشت طبس ( قريه 224\r\nدهشت قائن ( قريه 180 - 294\r\nدرياى سياه 21\r\nدولت‌آباد ( قريه 257\r\n\r\n","description":"","footnote":"","page_name":" 349 ","page_number":383},
  {"content":"\r\n\r\nدهوك قريه ( 221 - 223 - 268\r\nديزآباد ( قريه 60\r\nدوش - دوشى 47 - 48 - 49 - 52\r\n\r\n« ذ »\r\nذهاب 61\r\n\r\n« ر »\r\nرباط ( قريه 77 - 159 - 270\r\nرباط شور ( قريه 254 - 255\r\nرباط پشت بادام يزد ( قريه 263\r\nرباط سفيد ( قريه 119 - 171 - 298\r\nرباط كسكك ( قريه 120\r\nرباط كلنبه 302\r\nرباط كمائى 174\r\nرخ ( بلوك 126\r\nرشت نه - بيست و نه - 75 - 80\r\nرشخوار ( بلوك 129 - 132 - 135 - 144 - 150\r\nرقه ( قريه 251\r\nرم - روم 280 - 35 - 33 - 25 - 26\r\nروم ( قريه 184 - 282\r\nرود طمس 42 - 53\r\nرود رين ( ديون ) 20\r\nروسيه - روس - ارس 7 - 9 - 14 - 17 - 18 - 20 - 21 - 22 - 24 - 46 - 50 - 51 - پنج - نوزده - بيست و نه\r\nرى 198\r\n\r\n« ز »\r\nزرنوخ ( قريه 174\r\nزعفرانى ( قريه 77 - 78 - 79\r\n\r\n« ژ »\r\nژاپن 49\r\nژرمن - جرمن 43 - 47\r\n\r\n« س »\r\nساقى ( قريه 293 - 183\r\nساوه - بيست و هفت\r\nسبزوار 75 - 76 - 77 - 80 - 256 - 282 - 286 289 - 293 - 300\r\nسرايان ( قريه 257 - 258 - 260 - 294\r\nسامسون 23\r\nسرخس 97 - 133 - بيست و نه\r\nسردانيا 35\r\nسروباد ( قريه 218 - 219\r\nسمنان - يازده - دوازده - بيست و نه - 78 83 - 301\r\nسيستان بيست و سه - سى و از 92 در اكثر صفحات\r\nسه ده ( قريه 182\r\nسهل‌آباد بيرجند ( قريه 182\r\nسعادت‌آباد ( قريه 242\r\nسنت مادلند 35\r\nسيبر ( سيبريه ) 46\r\nسيناپ 23\r\nسيوجان ( قريه 189 - 194 - 195 - 196 - 197 198 - 201 - 214\r\n\r\n« ش »\r\nشالكوت 201 - 202 - 206 - 283\r\nشام 82\r\n\r\n","description":"","footnote":"","page_name":" 350 ","page_number":384},
  {"content":"\r\n\r\nشانديز 307\r\nشاهرود بيست - بيست و نه - 79 - 301 - 302\r\nشريف‌آباد ( قريه 84 - 119 - 161 - 171 - 298 302 - 303 - 304 - 307\r\nشلزويك 47\r\nشمس‌آباد ( قريه 196 - 213\r\nشورياب 78 - 79 - 303\r\nشهداد 219\r\nشيخ‌آباد ( قريه 155\r\nشيراز 226 - 280\r\n\r\n« ص »\r\nصفىآباد 166\r\nصوفيان 8\r\n\r\n« ط »\r\nطالب‌آباد سمنان ( قريه يازده\r\nطبس سه - پنج - بيست و سه و از 94 در اكثر صفحات\r\nطرابوزان - طرابزان - طرابزن پانزده - 22 - 24 - 55 - 161\r\nطرق ( قريه 84 - 119 - 162 - 163 - 171 - 298 - 299 - 301 - 303\r\nطهران - تهران ، در اكثر صفحات\r\n\r\n« ظ »\r\nظهيرآباد 297\r\n\r\n« ع »\r\nعابدين ( كلاته 207 - 208 - 210 - 213 - 187\r\nعباس‌آباد ( قريه 309\r\nعثمانى 22 - 24 - 25 - 26 - 34 - 61 - 62 - 65 - 66 - 67 - 70 - 108 - بيست و دو\r\nعراق - عراق عرب - عراقين 61 - 65 - 66 - 89 - پنج - بيست و دو\r\nعربستان 198\r\nعشق‌آباد 78\r\nعكا 265\r\nعماديه ( قريه 70\r\nعمرانى ( قريه 174 - 175 - 296\r\n\r\n« ف »\r\nفارس هفده\r\nفخرود ( قريه 200 - 199\r\nفخر داود ( رباط 84 - 304\r\nفدك ( قلعه 274\r\nفخرآباد ( قريه 118 - 132 - 137 - 162 - 164 - 171 - 172\r\nفرات ( رود 275\r\nفرانسه چهارده - 26 - 29 - 33 - 38 - 48 - 49 - 51\r\nفراه 273\r\nفردوس 255\r\nفوكستن 41\r\nفهنوج 220\r\nفيروزكوه 280\r\nفيض‌آباد ( قريه 297 ، 296\r\n\r\n« ق »\r\nقائن - قائنات در اكثر صفحات\r\n\r\n","description":"","footnote":"","page_name":" 351 ","page_number":385},
  {"content":"\r\n\r\nقدمگاه ( قريه 83 - 84 - 303 - 304\r\nقرادنگيز 21 - 23 - 24 - 25\r\nقزوين سى - 86\r\nقسطنطنيه 25\r\nقصرشيرين 61\r\nقفقاز - نورده - بيست و نه - 7 - 9 - 12 - 13 - 15\r\nقلعه شاهزاده ( قريه 119 - 120\r\nقندنشين ( قريه 129 - 131 - 161\r\nقندهار 20 - 191 - 204 - 203\r\nقهستان 198\r\nقم يازده - دوازده - سيزده - چهارده - بيست - بيست و هفت - 60 - 120 - 166 - 269\r\n\r\n« ك »\r\nكابل 96 - 163 - 284 - 307\r\nكاشان - يازده - سيزده 252\r\nكاشمر 80\r\nكاخك ( قريه 176 - 205 - 206 - 236 - 293 - 295\r\nكاظمين 62 - 64\r\nكافر قلعه 119 - 162\r\nكامه ( قريه 162 - 164 - 298\r\nكدكن ( بلوك 130 - 159 - 163\r\nكرند 61\r\nكروند ( قريه 120 - 251\r\nكربلا 64 - 66 - 68 - 69 - 70 - 273\r\nكر ( رود 19 - 20\r\nكرس 35\r\nكركر 9\r\nكوكره 16\r\nكرمان 219 - 261\r\nكرمانشاهان 60 - 70 - 71\r\nكلن‌قيه ( قريه 9\r\nكن ( قريه 56\r\nكناركرد ( قريه 60\r\nكهريزك - كاريزك 269 - 280\r\nكوتائيس 20 - 56\r\nكوچه قاضيان ( قريه 137 - 139 - 142\r\nكوريت ( قريه 223 - 224\r\nكوه‌سنگى 117\r\nكيس‌آباد ( قريه 109\r\nكيور ( قريه 295\r\n\r\n« گ »\r\nگرجستان 10 - 16 - 20 - 21\r\nگرك 50\r\nگلپايگان 76\r\nگوناباد - گناباد 168 - 174 - 175 - 176 - 177 - 205 - 207 - 235 - 260 - 293 - 294 - 296 - 315\r\nگيلان بيست و دو - 20 - 69 - 303 - 305\r\n\r\n« ل »\r\nلاش و جوين 201 - 272 - 273\r\nلندن - سه - پنج - هجده - نوزده - بيست - بيست و سه - 1 - 3 - 5 - 7 - 25 - 39 - 41 - 42 - 44 - 53 - 54\r\nلهستان 46 - 50\r\nلوط ( صحرا 219 - 223 - 263 - 268\r\n\r\n« م »\r\nماران 20 - 21 - 56\r\n\r\n","description":"","footnote":"","page_name":" 352 ","page_number":386},
  {"content":"\r\n\r\nمارسيل ( مارسى ) 29 - 36 - 37 - 38 - 55\r\nمازندران 191\r\nماورا النهر 198\r\nمال‌آباد ( باغ 166 - 305\r\nمحمدآباد ( قريه 257 - 258 - 266 - 269 - 270\r\nمحولات ( بلوك 132 - 126 - 135 - 137 - 144 - 174 - 296\r\nمرند 8 - 9\r\nمرو 18 - 267\r\nمزنيان 302 - 309\r\nمسينه - مسين 34 - 35 - 55\r\nمشهد - چهارده - هفده - نوزده - سى و از صفحه 81 در اكثر صفحات\r\nمصر 25 - 190\r\nمصيب 62\r\nمصلى ( باغ 305\r\nمغان - بيست و چهار\r\nمكه 19 - 82\r\nملاير 76\r\nموسىآباد ( قريه 128 - 130 - 143 - 151\r\nمهنه 174\r\nمياندهى ( قريه 296\r\n\r\n« ن »\r\nنجف 66 - 70\r\nنخجوان 10 - 11 - 12 - 14\r\nنجروآباد ( قريه 244\r\nنرماشير 219\r\nنصرت‌آباد ( قريه 79 - 215\r\nنصير خان ( كلات 96 - 191 - 203\r\nنطنز - دوازده\r\nنمسه - نمسا 23 - 45 - 47\r\nنياز ( مزرعه 241\r\nنياوران 266\r\nنوقاب ( قريه 217 - 218\r\nنيشابور 75 - 77 - 79 - 80 - 81 - 82 - 84 - 119 - 128 - 302 - 303 - 304\r\nنيم‌بلوك 177\r\n\r\n« و »\r\nوادى السلام 68\r\n\r\n« ه »\r\nهرات 96 - 136 - 191 - 284 - 314\r\nهمدان 71\r\nهندوستان - هند سيزده - 62 - 284\r\nهولستن 47 - 48\r\n\r\n« ى »\r\nيالى 25\r\nيثرب 198\r\nيرپ - اروپا چهارده - بيست و چهار - سى 45 - 47\r\nيزد 261 - 263\r\nيعقوبيه 62\r\nيونان 33 - 45 - 49 - 50 - 204\r\n\r\n","description":"","footnote":"","page_name":" 353 ","page_number":387},
  {"content":"\r\n . \r\n\r\n","description":"","footnote":"","page_name":" 354 ","page_number":388}
  ]