[
  {"content":"\r\n\r\nايران در جنگ بزرگ\r\n1918 - 1914\r\nتأليف\r\nمورخ الدوله سپهر\r\nحق طبع و ترجمه محفوظ است\r\n1336\r\nقيمت سيصد ريال\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n[ سرآغاز 
  ]\r\nاعليحضرت محمد رضا شاه پهلوى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nباميد پسند و لطف قبول اين كتاب را به آستان سرير همايونى تقديم ميدارم .\r\nيادگارهاى تاريك حوادثى كه در اين صفحات ترسيم يافته ذلت و محنت يك ملت باستانى را بخاطر ميآورد ، ملتى كه چون رمهء بىشبان دستخوش مطامع اين و آن واقع شده بود .\r\nخوشبختانه امروز سرنوشت كشور ما همانطور كه نسل‌هاى گذشته انتظار ميكشيدند در دست مطمئن شهريارى قرار گرفته كه بلندى ژنى او متفكرين عالم را خيره ساخته و فراست و كياستش زندگانى تازهء بايران بخشيده است .\r\nطهران 1335\r\nا . ع . سپهر\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nديباچهء مؤلف\r\nاجداد نگارنده از مردان علم و ادب و تاريخ بوده‌اند و نفوذ آنها در تربيت من تأثير داشته است از عنفوان جوانى همانكه خواندن و نوشتن را آموختم و چشم به مجلدات ناسخ التواريخ دوختم آرزو داشتم دنبالهء كار نياكان خويش را بگيرم و مخصوصا در تاريخ معاصر ايران يادگارى از خود باقى گذارم .\r\nشهرت سپهر حتى در ماوراء سرحدات ايران انعكاس داشت و ارزش آثار او مورد توجه مستشرقين و مورخين عالم قرار گرفته بود نويسنده و ديپلماتى نامى چون « كنت دو گوبينو »  Le Comte de Gobineau  فرانسوى در كتاب « سه سال در آسيا » با تكريمى از مؤلف ناسخ التواريخ اسم برده بود كه غرور ملى هر ايرانيرا تحريك مينمود و من هم بنام پدربزرگ و بزرگوار خود فخر ميكردم و در آرزوى خويش ثابت‌تر ميشدم .\r\nدر اواخر ماه مه 1914 يك تصادف ساده اين بنده نگارنده را به مقصود نزديك ساخت در يكى از روزهاى پذيرائى مادام مرنار بلژيكى خانم خزانه‌دار كل ايران با يك جوان هم‌سن خود مسيو « فن هنتيك »  Von Hentig  نايب سفارت آلمان آشنا شدم دامنه صحبت ما از آب و هوا و ادبيات بسياست كشيد من از مظالم همسايگان ناليدم و از مداخله آنان در سرنوشت ايران شكايت كردم او گفت ميدانم تهديدى مانند كابوس در افق اين كشور نمودار است همان دشمنان شما هستند كه بر عليه آلمان همدست شده با كمك فرانسه ائتلاف مثلث تشكيل دادند و ما آلمانيها نزديكى با ايران را از صميم قلب طالب هستيم او مرا براى روز بعد به منظور معرفى بوزيرمختار خود بسفارت‌خانه دعوت نمود عقايد و نظريات من نوعى در « پرنس هانرى سى و يكم درويس »  Le Prince Henri XXXI de Reuss  وزيرمختار آلمان مؤثر افتاد كه در پايان مذاكرات عضويت سفارت را تكليف و من بدون ترديد پذيرفتم پس از دو روز از رياست دار الترجمه اداره گمرك استعفا كرده و از ابتداى ژوئن 1914 به سمت منشى اول سفارت امپراطورى آلمان شروع به خدمت نمودم .\r\nاز آن روز دريچهء زندگى تازه به روى من باز شد حدس ميزدم كه اين شغل جديد مرا با حوادث خطيرى كه براى ايران در حين تدارك است مواجه ميسازد و بدين سبب روحم در آسايش نبود اما نميتوانستم تصور كنم كه درست بعد از دو ماه جنگ بزرگ بين المللى آغاز و سنگينى بار مسئوليتى عظيم مستقيما بر شانه ناتوان من فشار خواهد آورد اين مسئوليت را با طيب خاطر استقبال كردم هنگاميكه دانستم من شاهد و ناظر سوانح تاريخى مهمى بوده و خواهم توانست وقايع روزانه و عكس العمل آنها را يادداشت نمايم و بعدها از روى آن بتأليف و تدوين كتابى توفيق يابم و بدين ترتيب آرزوى طفوليت خود را برآورم . اين بود كه علىرغم گرفتاريهاى بيشمار و كار شانزده ساعته در روز از اين اقدام غفلت نورزيده نميگذاشتم كوچكترين نكته از زير قلم من بگريزد .\r\nعضويت يك سفارت بزرگ خارجى ايجاب ميكرد كه نگارنده در كليهء تشريفات رسمى شركت نمايم از نخستين ماه‌هاى بروز جنگ تماس مداوم با رجال مملكت داشتم ملاقات با ارباب جرايد ، رؤساى عشاير ، وكلاى ملت ، وزراء ، علماء و حتى شاه جزو وظايف من بشمار ميرفت .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nپيش‌بينى جزئيات وقايع آينده و تعيين قبلى روش كار از مختصات آلمانهاست از آن روز كه طرح راه‌آهن بغداد را ريختند منظورشان بسط نفوذ آلمان تا خليج فارس بود ميخواستند يك صخره محكمى از مجموع ممالك اسلامى از بوسفور تا پامير بوجود آورند مسلم بود كه در موقع جنگ از عمليات در ايران و افغانستان غفلت نخواهند ورزيد و بقول ژنرال ماك من  Mac Munn  در هر جزيره گنديده و دورافتاده و هر تخته سنگ وسط خليج فارس يك قونسولگرى آلمان سبز شده بود فعاليت آلمانها روزبروز گسترش ميافت و بشعب گوناگون منشعب ميگرديد تبليغات آنها دست انتليجنت سرويس انگلستان را از پشت بسته بود از جميع عوامل از تعصب مذهبى از وطنخواهى از مناعت ملى حتى از نفع‌پرستى افراد استفاده ميكرد با هركس به زبان خود او صحبت مينمود و منظور واقعى خويش  Drang nach Osten  يعنى راندن به طرف شرق را در پس پرده اين وسائل متنوع مستور ميداشت در ميان نسل جوان و تحصيل‌كرده ايران افكار جديده پيدا شده و حس وطن شدت يافته بود آلمانها بيش از هر چيز از اين احساسات بهره‌بردارى كردند بطوريكه نگارنده اين خطوط هم علاوه بر تكاليف ادارى با دل و جان بمراد و منظور آنان كمك ميكرد .\r\nبارى بر سر سخن رويم و به مطلب گرائيم سالها سپرى شد و يادداشتهاى من در گوشهء نسيا منسيا افتاد براى نشر آنها هر موقع مانعى از هر قبيل رخ داد تا بالاخره پس از سى و هشت سال كه از پايان جنگ ميگذرد با اينكه زمانه از تازگى رنگ آن وقايع كاسته است معذالك عزم نمودم و همت جزم كه سكوت اضطرارى را بشكنم و حاصل سالها مطالعات و تجارب مستقيم خود را برسم تحفه ناچيز تقديم عامه بدارم و شرح بدبختىهاى گذشته و علل حب و بغض ايرانيان را نسبت به بيگانگان از زبان خامه بنامه بياورم .\r\nاطمينان مىدهم كه اين كتاب را با بيطرفى كامل تأليف نموده‌ام نسبت به هيچ ملت و هيچ فردى غرض خاصى نداشته‌ام و سعى وافى به كار برده‌ام تا بر روى حوادثى كه در تاريكى فرو رفته پرتو افكنم و حقيقت تاريخى را از استتار برون آورم اميدوارم خوانندگان گرامى نيز با همان نيت و با همان حس بيغرضى بقرائت اين صفحات مبادرت ورزند و از وقايع نزديك به اين عهد اما دور از خاطرها آگاه شوند .\r\nطهران - 1335\r\nاحمد على سپهر ( مورخ الدوله )\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nميرزا محمد تقى خان سپهر در تاريخ 1207 قمرى در شهر كاشان متولد و در سال 1297 قمرى در تهران وفات يافت ماده تاريخ سال درگذشت « ميرزا تقى خان سپهر لسان الملك »\r\nميرزا عبد العليخان سپهر مورخ السلطنه تولد 1247 شمسى در تهران - وفات 1319 شمسى در تهران\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء كتاب ( آغاز جنك بين الملل - مقايسه دو جنگ )\r\nموقعى كه ناقوس كليساها در اروپا خبر شروع جنگ بزرگ را به گوش ميرسانيد و ساكنين آن قاره را به آهن و آتش نويد ميداد در ايران جوانى تازگى بر اريكه سلطنت جلوس نموده ، هشت روز از تاجگذارى آخرين شاه سلسله قاجار گذشته بود كه مژده اعلان جنگ جهانگير روح جديدى در كالبد ميهن‌پرستان ايران دميد جنگى كه در دنيا موجب هزاران آفات و بليات و سيه‌بختى شد كشور ما را از استعمار رهائى بخشيد اگر آن كارزار در روزگار رخ نميداد وطن ما در نتيجه اجراء منطقه نفوذ 1907 به دو نيمه منقسم و شايد امروز نام آن از نقشه عالم محو شده بود .\r\nناصر الملك نايب السلطنه داهيه عصر خويش كه در ميان رجال ايران به ديپلومات مكار اشتهار داشته و با سر انگشت تدبير هر معضلى را آسان ميكرد در مقابل عظمت مشكلات بين الملل بكل خود را باخته و سنگينى بار سلطنت را با دستى لرزان بدوش شاه بيچاره و بىتجربه گذارد و قبل از حلول جنگ راه ديار اجنبى اختيار نموده خود را از گرداب مهالك كنار گرفت .\r\nدر اوايل سال 1914 كار مداخله بيگانگان در امور داخلى ايران به جائى رسيده بود كه روسها در قزوين و در تبريز از مردم ماليات ميگرفتند و مانع اعزام نمايندگان آذربايجان به مجلس شوراى ملى ميشدند و انگليسها در مقابل وام محقرى گمرك بوشهر را تصرف نموده عوائد آن را تصاحب ميكردند گوئى غبار مذلت بر سرتاسر ايران نشسته و قلوب وطن‌پرستان از اندوه و ملال مالامال بود هرچند جشن تاجگذارى با جلال و عظمت برگذار و كليه تشريفات يك كشور تام الاستقلال معمول گرديد و شهر تهران و قصور گلستان و سلطنت‌آباد و نياوران به نور فراوان و بيرقهاى بيشمار آراسته شد معذلك آثار نوميدى در چهره عموم روشن‌فكران نمايان بود و براى نجات ايران راهى جز معجزه و كرامت به نظر نميرسيد خوشبختانه اين اعجاز به عمل آمد و عفريت جنگ به شكل فرشته زيبائى در انظار هموطنان ما جلوه كرد اولين تأثير آن در رفتار وزير مختار روس و انگليس نسبت برئيس دولت علاء السلطنه رجل سالخورده قابل احترام نمودار و از شدت لحن آمرانه آنها كاسته شد . خزانه‌دار بلژيكى مرنار كه باتكاء حمايت دولتين اعتنائى به احكام نايب السلطنه و رئيس الوزراء نداشت و براى پرداخت مخارج تاجگذارى بدولت دستور ميداد اسهام نفط جنوب را در بانك شاهى وديعه سپاريد و باعتبار آن وام بگيريد يك مرتبه از تخت فرعونى فرود آمد بعد از كابينه علاء السلطنه دو مرد وطن‌خواه و با فراست بىنظيرى يعنى مستوفى الممالك و مشير الدوله مكرر رياست حكومت را بدست گرفتند و سياست بيطرفى ايران را با چنان مهارتى اداره كردند كه حتى رقباء آنها هم نتوانستند علنا از خط مشى ايشان عدول كنند و شاه هم با وجود جوانى نتوانست از رويه آن دو رئيس الوزراء و رئيس مجلس كه هرسه محبوب عموم بودند انحراف جويد . اما دول متخاصم بيطرفى ايران را محترم نشمردند و سپاهيان بيگانه خاك مقدس وطن ما را با ورود خود آلوده ساختند . روسها بسركردگى ژنرال باراتف تا اصفهان تاختند و عثمانيها از مغرب\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nتا همدان پيش آمدند و انگليسها از جنوب و از طرف مشرق تا قائنات شتافتند و در طول جنگ دولت ايران دو مرتبه تصميم بتغيير پايتخت گرفت .\r\nبازى سرنوشت چنين خواست كه ميان دو پادشاهيكه در طول دو جنگ بين الملل بر ايران سلطنت ميكردند وجه تشابه عجيبى موجود باشد هردو جوان ، هر دو تحصيل كرده ، هر دو براى سلطنت تربيت يافته ، در عهد هردو ايران تحت اشغال ارتش اجنبى قرار گرفت پدران هردو از سلطنت خلع شدند پدر اولى بواسطه تمايل به بيگانگان و پدر دومى بدليل سرسختى در مقابل اجانب از تخت فرود آمدند سلطان احمد شاه قاجار مصداق « و من يشابه ابه فما ظلم » واقع نشد و خيانتى بايران ننمود اما جوانى سست و تن‌پرور بود در صورتى كه محمد رضا شاه پهلوى ورزشكار و فعال و فداكار است هردو تيزهوش و سريع الانتقال بوده و دومى خود را عميق‌تر نشان داده با نرمى خويش رجال عالم را بحيرت آورده است . در غائله آذربايجان چنان بىتابى و بىآرامى از خود بروز داد كه گوئى ميخواهند يك قطعه گوشت بدن او را قطع كنند در صورتى كه هفتمين شاه قاجار تنها به وطن‌پرستى منفى اكتفا نموده و در برابر مخاطرات طاقت ايستادگى نداشته راحتى در ديار بيگانگان را به سختى در ميان هموطنان ترجيح داد .\r\nژزف مرنار و ساير مستشاران بلژيكى\r\nدر وسط قوام السلطنه وزير ماليه دست راست او مرنار خزانه‌دار كل و دست چپ فهيم الملك معاون وزارت ماليه قرار دارند .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nمرگان شوستر امريكائى خزانه‌دار كل در ايران و عده از وكلاى مجلس\r\nشوستر دست راست خانم هربت قرار دارد .\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nنظرى قهقرائى به سالهاى قبل از شروع جنگ\r\nدر آغاز قرن بيستم هيچ ملتى در عالم بدرجهء انگلستان منفور و مبغوض نبود نام برطانى كبير را باطماع و استعمارگر و دشمن آزادى بشر توأم بشمار ميآوردند اما در ايران باسم آزادىبخش و نوع دوست و مخالف استيلاى قوى بر ضعيف شهرت يافته بود زيرا در مقابل تجاوزات روسيه تا قوه داشت ايستادگى ميكرد و هرگاه نيروى مقاومتش از دست ميرفت از راه ائتلاف وارد شده خشونت استبدادى حكومت تزارى را با نزاكت لهجهء ديپلوماتيك آميخته و قابل تحمل ميساخت ضمنا خود از نمد كلاهى ميبرد . عهدنامه 1907 مبنى بر تقسيم ايران به منطقهء نفوذ نمونهء بارز اين رويه شناخته مىشود . روسيه امپراطورى كه بعنوان حمايت اتباع روس براى اولين دفعه در 15 آوريل 1909 سپاهيان خود را از جلفا گذرانده و موقتا داخل خاك ايران نموده بود براى دفعهء دوم حمايت از املاك شعاع السلطنه را بهانه قرار داده اولتيماتوم چهل و هشت ساعته بايران تسليم داشت و درخواست كرد كه « مورگان شوستر » امريكائى خزانه‌دار كل و همكاران خارجى او معزول و دولت ايران متعهد شود در آينده براى استخدام مستشاران اجنبى رضايت قبلى دولتين روس و انگليس را جلب نمايد و مخارج لشگركشى روس را بپردازد توسل دولت شاهنشاهى بانگلستان نيز مفيد واقع نگرديد و سفارت انگليس در ضمن مراسله جوابيه به وثوق الدوله وزير امور خارجه توصيه نمود فورا اين تقاضاها را قبول كنيد و نگذاريد تأخير شود مجلس شورايملى با اكثريت قريب باتفاق آراء اولتيماتوم را رد كرد اما ناصر الملك بعد از نوميدى از نتيجه اقداماتى كه بوسيله سفراء ايران در خارجه نموده بود ناگزير به تسليم شد و عمليات دولت را دائر بانفصال مجلس و توقيف جرائد و حبس آزاديخواهان تأئيد نمود .\r\nاز آن تاريخ اوضاع مملكت بوخامت گرائيد برطانى كبير از بيم نزديكى روسيه به آلمان تجاوزات روسها را ناديده ميگرفت و فقط از طريق دوستى سعى ميكرد كه خصومت آنها را تلطيف نمايد بدينواسطه با روسيه همدست شده و هردو دولت نيرومند متفقا در امور داخلى ايران ناتوان مداخله ميكردند يكى بريگاد قزاق را در دست داشت ديگرى صاحب منصبان سوئدى را در رأس ژاندارمرى تقويت ميكرد يكى مستبدين را آلت نفوذ خود ميساخت و آن ديگر با مشروطه‌طلبان نرد عشق ميباخت اولى بانك استقراضى و دومى بانك شاهنشاهى را وسيله اعمال نفوذ سياسى قرار داده بودند .\r\nروزى محمد عليشاه مخلوع از شمال و سالار الدوله مدعى سلطنت از مغرب خروج ميكردند و صمد خان شجاع الدوله در تبريز اوامر دولت مركزى را در سبد نسيان ميافكند هنگامى قتل كاپيتن « اكفورد » انگليسى در دشت ارژن مقدمه اعزام سپاهيان هندى بجنوب واقع ميشد بعلاوه ديگ اشتهاى دولتين در امور اقتصادى دائما در جوش بود و از هر پيش‌آمد سوءاستفاده كرده براى اخذ امتيازات كابينه‌هاى ايران را تحت فشار ميگذاشتند . همكارى دولتين مانع رقابت آنها نبود و انگليسها همواره از قدرت روزافزون روسها شكايت داشتند چنان كه در مسافرت « سازانف » وزير امور خارجه روس بانگلستان در ضمن ملاقات « بالمرال » با « سرادوارد گرى » وزير امور خارجه انگليس موضوع كمى و زيادى نفوذ مطرح شد و « ادوارد گرى » در طى نامه 25\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسپتامبر 1912 مذاكرات آن جلسه را براى سفير كبير خود مقيم پطرزبورغ موسوم به « سرجارج بوكانان » به اين مضمون شرح داد :\r\nشعاع السلطنه قاجار\r\n« امروز در موضوع ايران قدرى صحبت با مسيو سازانف داشتم و از روى نقشه وسعت و بزرگى منطقه روس را نسبت به منطقه انگليس به او خاطرنشان نمودم من اظهار داشتم كه آنچه عموم مردم اينجا احساس ميكنند اين است كه تغييراتى كه از زمان عقد معاهده 1907 حادث گشته براى ما نفعى نداشته است دولت روس حاليه بعضى از نقاط شمالى ايران را با قشون خود اشغال نموده و بدينوسيله در تمام شمال ايران بالهاى خود را گسترده و بر نفوذ خود در طهران افزوده است و نفوذ ما نسبت به آن كمتر است و تمام اينها بيش از سابق لازم ميدارد كه ما از بابت باقى ايران اطمينان داشته باشيم مخصوصا از بابت منافع تجارتى خودمان در منطقه بيطرف و حكومت مركزى بايد حكام ايرانى را تقويت كنند كه اين منافع را حفظ نمايند و سفير روس مقيم تهران بهيچوجه نبايد برضد آن\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمنافع عمل كند و تا زمانى كه مسيو « پوكليوسكى » آنجا باشد يقين داريم منافع ما ايمن و محفوظ خواهد بود مسيو « سازانف » اظهار داشت كه هر سفيرى كه از طرف روس آنجا باشد تعليماتى كه به او داده مىشود هميشه همان خواهد بود كه در موضوع منافع انگليس مثل مسيو « پوكليوسكى » عمل كند . »\r\nبراى حفظ منافع باصطلاح تجارتى خود دولتين در ملاقات « بالمرال » سعى نمودند حكومت مقتدر و مطيعى در تهران روى كار بياورند و قرعه فال را بنام سعد الدوله زدند و تلگراف احضار او را از اروپا به تهران به لطايف الحيل از صمصام السلطنه رئيس الوزراء وقت صادر كردند و سعد الدوله روز 9 نوامبر 1912 بطهران وارد شد اما سابقه خصومت شخصى بين ناصر الملك و سعد الدوله مانع تشكيل حكومت مقتدر دست نشانده روس و انگليس شد و تدبير ناصر الملك با آنكه خود در ايران نبود بر ديپلوماسى انگليس و روس غالب آمد يعنى از پاريس محل اقامت موقتى خويش بوسيله مكاتبات تلگرافى و پستى چنان افكار عمومى ايران را برانگيخت كه براى سعد الدوله مجال زيست و ايست باقى نگذاشت و دولتين در برابر امرى غيرقابل اجراء قرار گرفتند و حساب آنها در استفاده از رقابت بين ناصر الملك و سردار اسعد بختيارى و جلب بختياريها به طرف سعد الدوله درست بيرون نيامد و بر خلاف انتظار ايشان ممتاز السلطان رئيس كابينه نيابت سلطنت با مهارت فوق العاده توانست تلگرافى از سردار اسعد مبنى بر اطاعت و وفادارى بعنوان ناصر الملك صادر نمايد صدور چنين تلگرافى علاوه بر توليد حيرت موجب سوءظن ميان سفارتين گرديد و نقشه‌هائى كه در « بالمرال » ساخته و پرداخته بودند نقش‌برآب شد . پس از ياس از صدارت سعد الدوله روسها عين الدوله را پيشنهاد كردند و انگليسها هم موافقت نمودند اما اعتراض شديد رؤساى ايل بختيارى اين نقشه را نيز عقيم گذاشت .\r\nاوضاع ايران روزبروز وخيم‌تر ميشد تهى بودن خزانه بواسطه عدم وصول ماليات بر ضعف دولت مركزى كه فاقد نيروى نظامى بود ميافزود دولت ايران به منظور تشكيل يك قشون شش هزار نفرى مجبور به كسب اجازه از دولتين بود و آنها در راه استخدام صاحب‌منصبان سوئدى نظير مستشاران ژاندارمرى معاذيرى تراشيدند .\r\nمحمد على ميرزا ظاهرا آرامتر شد اما در تحت اراده روسيه آماده هرگونه جنبشى بود صمد خان شجاع الدوله حكومت شدادى خود را در تبريز ادامه ميداد و براى رجعت رژيم ارتجاعى شاه مخلوع علنا تظاهر ميكرد سالار الدوله حسب الامر وزيرمختار روس بطهران احضار و دولت ايران اجبارا رضايت داد كه مستمرى كافى به او اعطاء و املاكش مسترد گردد .\r\nناامنى در جنوب به حدى رسيد كه مخبر السلطنه والى فارس با كمك صاحب‌منصبان سوئدى ژاندارمرى از حفظ جان و مال اتباع انگليس عاجز شده بودند ماشا اللّه خان كاشانى به شهر يزد حمله آورده و درصدد توقيف قنسول روس و قنسول انگليس برآمد .\r\nفشار آزاديخواهان به منظور افتتاح مجلس با مخالفت علنى سفارت روس مواجه شد براى مركزيت دادن بقواى مملكت دولتى نيرومند لازم بود براى تشكيل چنين دولتى پول ضرورت داشت و دولتين هرگونه مساعده يا قرضه را در گرو امتياز راه‌آهن جلفا - تبريز و محمره - خرم‌آباد نگاهداشته بودند علاوه بر آن دولت انگليس اعتراضى نداشت باينكه دولت روس خطى تا تهران احداث نمايد مشروط بر آنكه از منطقه روس به منطقه بيطرف تجاوز ننمايد و خود مايل بود گذشته از خطوط بندرعباس و كرمان خط آهن محمره - خرم‌آباد را پس از جلب رضايت « سازانف » وزير امور خارجه تزار تا بروجرد كه در منطقه روس واقع بود توسعه\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nدهد ضمنا سنديكاى انگليسى موسوم به سنديكاى راه‌آهن‌هاى ايران در خيال اعزام نماينده به سن پطرزبورغ براى اقدام مشترك دولتين نزد دولت شاهنشاهى برآمد .\r\nاجراء اين نقشه‌ها مستلزم تشكيل يك حكومت قادر و ثابتى بود و دولتين از نمايندگان خودشان در تهران استعلام نمودند چه كابينهء در ايران مورد اعتماد افكار عمومى خواهد بود و هردو سفارت كابينه علا السلطنه را پسنديدند مشروط بر اينكه دو برادر يعنى مشير الدوله و مؤتمن الملك كه هردو متدين و محبوب عامه هستند عضويت آن كابينه را بپذيرند . « سروالترتونلى » وزيرمختار انگليس در اين باب بوزارت متبوعه خويش چنين گزارش داد :\r\n« با موتمن الملك رئيس سابق مجلس مذاكره طولانى نمودم او محورى است كه بر روى آن موفقيت يا عدم موفقيت تشكيل كابينه علاء السلطنه دور مىزند و اگر او راضى بعضويت در كابينه شود تمام اشخاص خوب داخل خواهند شد اگر كابينه كه علاء السلطنه در مدنظر دارد تشكيل دهد تشكيل نشود آتيه ايران بسى تيره و تاريك است از بختيارىها به كلى سلب اعتبار شده و هيجان ارتجاعى آذربايجان در تمام شمال ايران شيوع پيدا خواهد نمود اسما مقصود از اين هيجان تشكيل كابينه تحت صدارت سعد الدوله بود لكن منظور فعلى آن رجعت محمد على ميرزا شاه مخلوع است . »\r\n« سرادوارد گرى » در تشكيل كابينه علاء السلطنه عجله بسيار داشت و اميدوار بود بدينوسيله از نهضت ارتجاعى آذربايجان جلوگيرى كند و شايد دولت روس را راضى نمايد كه به تخليه ايران از سپاهيان خود تن دردهند بدين لحاظ به « سربرتى » سفير كبير انگليس مقيم فرانسه دستور داد كه باتفاق همكار روس خود با ناصر الملك نايب السلطنه ايران كه در پاريس است ملاقات و اصرار كنند كابينه علاء السلطنه را تائيد نمايد .\r\nبالاخره مساعى انگليسها براى رضايت روسيه به پشتيبانى از يك كابينه با وجاهت و درستكار به نتيجه رسيد و در تاريخ 11 ژانويه 1913 « سروالتر تونلى » وزيرمختار انگليس تلگراف ذيل را از طهران به « سرادوارد گرى » وزير امور خارجه مخابره نمود و اين آخرين تيرى بود كه ديپلوماسى انگليس در مقابل تجاوز علنى روسيه تزارى به تماميت ايران در تركش داشت :\r\n« علاء السلطنه موفق شده است به تشكيل كابينه مركب از عين الدوله وزير داخله وثوق الدوله وزير خارجه مستوفى الممالك وزير جنگ قوام السلطنه وزير ماليه موتمن الملك وزير تجارت مشير الدوله وزير معارف ممتاز الدوله وزير عدليه مستشار الدوله وزير پست ايندو نفر آخرى جزء كابينه سابق بودند و كارهاى خوب كردند اين كابينه مقتدرترين كابينه است كه بتوان تشكيل داد و دليل صحيح بدست است كه اميدوار باشيم در صورتى كه وجوه لازمه به آنها برسد و دولتين با آنها همراهى داشته باشند بتوانند بانجام اصلاحات عمرانى مهمه موفق شوند »\r\nدو روز بعد « سرجارج بوكانان » سفير كبير انگليس مقيم روسيه تلگراف زير را بعنوان « سرادوارد گرى » وزير امور خارجه تقديم داشت :\r\n« سن‌پطرزبورغ 13 ژانويه 1913 « سازانف » وزير امور خارجه در ضمن يادداشتى مينويسد دولت روس با آنكه بسيار مايل باستقرار حكومت مقتدرى ميباشند هنوز از كفايت كابينه جديد يقين حاصل ننموده‌اند بنابراين رويه دولت روس بسته به نتايجى است كه كابينه جديد ابراز خواهد داشت و حسن سلوك آن نسبت بروسيه . دولت روس هنوز خيال ميكنند كه استقراض بزرگ لازم است و براى اتمام عمل آن تحت وثيقه‌هاى لازمه همراهى خواهند داشت و نيز راضى ميباشند كه پس از آنكه امتيازات راه‌آهن‌ها قبول شود از بابت استقراض بزرگ مبلغى مساعده بدهند لكن مبلغ آن را تعيين نميكنند ميل صميمى دولت روس اين است كه عساكر خود را عودت دهند لكن با اوضاع موجوده چون عساكر مذكور فقط وثيقه تأمين اتباع و تجارت روس ميباشند فعلا نميتوانند از عده آنها بكاهند و نه هم مىتوانند تاريخى براى عودت آنها معين كنند و عودت آنها بسته به اعاده و استقرار انتظامات است در خصوص پرگرام اصلاحاتى كه صدراعظم طرح نموده چون هنوز آن را نديده‌اند نميتوانند اظهار عقيده بنمايند وزير امور خارجه در ضمن صحبت اظهار داشت چنان كه ملاحظه ميكنيد سلوك دولت روس دوستانه است و در صورتى كه كابينهء حاليه توانست با اين اوضاع مقابله نمايد آنها با كمال ميل از آن تقويت خواهند نمود من نتوانستم او را ترغيب نمايم كه راضى به عودت قسمت كمى از عساكر\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nروس شود در خصوص شجاع الدوله جناب معظم اظهار داشت كه حتى المقدور سعى در ابقاى او خواهد نمود چرا كه از زمان ورود او به تبريز اغتشاشى بظهور نرسيده و به تجارت روس خسارتى وارد نيامده است . »\r\nروز ششم فوريه 1913 امتياز راه‌آهن جلفا به تبريز از طرف كابينه علاء السلطنه به روسها اعطاء شد و در نتيجه وزير ماليه دولت روس رضايت داد مبلغ دويست هزار ليره به ايران مساعده داده شود پس از تعرض « سرادوارد گرى » مبنى بر اينكه چرا كابينه ايران تبعيض قائل شده امتياز روسها را داده و نسبت به انگليسها بطفره و تعلل ميگذراند دولت ايران در تاريخ 9 فوريه 1913 حق احداث خط آهنى از محمره به خرم‌آباد را به سنديكاى انگليسى بطور كلى واگذار نمود تا در آتيه توافق حاصل شود كه سنديكا بنام دولت ايران مبادرت به كشيدن خط خواهد كرد يا بطور امتياز .\r\nمشير الدوله و مؤتمن الملك عدم رضايت عامه را از اين امتيازات احساس كرده خود را كنار كشيدند و يك مرتبه ديگر دانستند كه نبايد فريب تربيت باغبان را خورد چونكه آب ميدهد اما گلاب ميخواهد .\r\nديرى نپائيد كه ناصر الملك باصرار دولتين و باستدعاى كابينه علاء السلطنه بايران بازگشت اما با معاودت او گرهى از هيچ مشكلى گشوده نشد .\r\nدر بقيه مدت تا آخر 1913 و در هفت ماه اول 1914 آسمان اين كشور باستانى از ابرهاى تيره پوشيده بود تا آنكه روز اول اوت 1914 خبر شروع جنگ به گوش جهانيان رسيد آنوقت ايرانيان وطن‌خواه مطلع غزل معروف شاعر شيراز را به زبان آوردند :\r\n دوش وقت سحر از غصه نجاتم دادند . . . \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nتاجگذارى\r\nعضد الملك قاجار نايب السلطنه - تولد 1201 شمسى - وفات 1286 شمسى\r\nتابستان تهران در ماه ژوئيه 1914 زودتر از موعد نيش‌هاى خود را نشان ميداد . هواى شهر سنگينى مينمود و بادهاى گرمى كه از بيابان اطراف ميوزيد نفس‌ها را در سينه تنگ ميكرد گوئى ديوارهاى گلى از خشكى فرياد العطش برآورده‌اند روى درختان از گرد و خاك پوشيده شده و سگهاى ولگرد از تشنگى در كوچه و خيابان سرگردان بودند مردم مايه‌دار به طرف كوههاى شمالى تهران و نقاط مختلف شميران روى آورده سفارتخانه‌ها در باغهاى ييلاقى خود مستقر و موكب ملوكانه به نياوران تبديل مكان يافته بود هرسه قصر صاحبقرانيه و سلطنت‌آباد و گلستان براى واقعه بزرگى آماده ميشدند :\r\nجشن تاجگذارى شاه جوان در پيش بود پدر او محمد عليشاه روز جمعه 27 جمادى الاخره 1327 قمرى در نتيجه قيام ملى در سفارت روس در زرگنده تحصن اختيار\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكرده و از سلطنت خلع شده بود روز بعد يعنى شنبه 28 جمادى الاخره 1327 مجلسى مركب از علماء و وزراء و اعيان و وكلاى سابق و تجار در بهارستان منعقد و وليعهد سيزده ساله را بنام سلطان احمد شاه قاجار بسلطنت اعلام نمود در همان جلسه عليرضا خان عضد الملك موقتا به نيابت سلطنت و محمد ولى خان سپهدار اعظم بوزارت جنگ و حاجى عليقليخان سردار اسعد بختيارى بوزارت داخله انتخاب شدند و هيئت مديره در تمشيت حاجى عليقليخان سردار اسعد بختيارى و محمد وليخان تنكابنى سپهدار اعظم پس از فتح تهران\r\nسياست داخلى و خارجى مملكت با آنها همكارى ميكرد قريب پنجسال شاه نابالغ در تحت قيمومت دو نايب السلطنه عضد الملك قاجار و ناصر الملك قراگزلو باقى مانده و اكنون ميرود زمام سلطنت را مستقيما بدست گيرد .\r\nمصلحت اقتضا كرده بود كه يك روز هم در انعقاد جشن تأخير روى ندهد و با آنكه مطابق تقويمهاى اروپائى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nسن شاه از هفده سال تجاوز نمينمود ناصر الملك باستناد تاريخ قيد شده در پشت قرآن سنه تولد را 1314 قمرى قلمداد كرده و دستور تاجگذارى را براى 1332 قمرى مطابق با 1914 مسيحى صادر نمود . تلگراف رمزى كه در زمان اقامت در پاريس به دولت مخابره كرده و عينا درج مىشود مؤيد اين معنى است :\r\n« توسط ممتاز السلطان - آقاى رئيس الوزراء تلگراف تبريك كه بحضور همايونى عرض كرده بودم متضمن اشاره مسئله بزرگى بود . از جواب و آنچه روزنامه‌ها منتشر كرده‌اند معلوم مىشود محل توجه وزراى عظام نشده لهذا خاطرنشان ميكنم كه اعليحضرت اقدس همايون شاهنشاهى ارواحنا فداه در سنه هزار و سيصد و چهارده متولد در شهر شعبان المعظم هذه السنه بسلامتى تمام بسن هيجده بالغ مىشود و اجراى فصل سى و ششم قانون اساسى لازم است . »\r\nشاعر دربارى ماده تاريخ جلوس به تخت سلطنت را در اين بيت سرود :\r\n خواست يزدان تا شود آباد ملك از عدل و داد * خاتم شاهى بسلطان احمد قاجار داد \r\nدر جشن تاجگذارى سه شب چراغانى مفصلى به عمل آمد در خيابانها و مقابل مجلس و عمارات دولتى جشن تاجگذارى\r\nو اكثر خانه‌هاى شهر آئين بسته و مردم با يكديگر با شعف و سرور تبريك ميگفتند در چندين ميدان موزيك مترنم بود و در ساير شهرهاى ايران هم جشن و چراغانى مجرى گرديد .\r\nدر اغلب خيابانهاى تهران كه محل عبور اعليحضرت بود طاق نصرت بسته بودند جلو وزارت عدليه پرنس ارفع الدوله وزير عدليه طاقى نظير طاق كسرى در مداين ساخته بود .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nجلوس سلطان احمد شاه بتخت سلطنت\r\nدر موقع تاجگذارى دعوتى از اعضاء كر ديپلوماتيك و بعضى از اروپائيها و مأمورين داخله در قصر سلطنت‌آباد به عمل آمد جمعى بشام و جمعى ديگر به شب‌نشينى دعوت داشتند علاوه بر اين مهمانى يك شب نيز شاه شخصا رؤساى نمايندگى دول خارجه و خانم‌هايشان را در صاحب قرانيه بشام دعوت نمود وليعهد و نصرة السلطنه و اعتضاد السلطنه و عموم وزراء حضور داشتند .\r\nدر روز تاجگذارى ، مدت نيابت سلطنت والاحضرت ابو القاسم خان ناصر الملك خاتمه پذيرفت ولى اغلب وزرائيكه از تاريخ دهم صفر 1331 قمرى مصدر كار بودند موقتا ابقاء شدند اسامى آنها از قرار ذيل است :\r\n\r\n[ كابينهء علاء السلطنه 
  ]\r\n1 - پرنس ميرزا محمد عليخان علاء السلطنه رئيس الوزراء و وزير داخله\r\n2 - ميرزا حسن خان مستوفى الممالك وزير جنگ\r\n3 - ميرزا حسن خان وثوق الدوله وزير امور خارجه ( بعد از چند روز استعفاء كرد )\r\n4 - ميرزا احمد خان قوام السلطنه وزير ماليه\r\n5 - ميرزا صادق خان مستشار الدوله وزير پست و تلگراف و فوائد عامه\r\n6 - پرنس ميرزا رضا خان ارفع الدوله وزير عدليه\r\n7 - ميرزا ابراهيم خان حكيم الملك وزير معارف و اوقاف\r\n8 - ميرزا اسماعيل خان ممتاز الدوله وزير تجارت\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\nجشن تاجگذارى\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\nجشن تاجگذارى\r\nطاق نصرت در موقع تاجگذارى\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\nجشن تاجگذارى\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\nدر موقع تشريف فرمائى شاه بصاحبقرانيه ناصر الملك بحضور همايونى بار يافت و مرخصى گرفت كه چند روزى در چالهرز توقف نموده بعد بفرنگستان مسافرت نمايد .\r\nناصر الملك نايب السلطنه ( ابو القاسم قراگزلو همدانى ) تولد 1282 قمرى - درگذشت 1346 قمرى\r\n\r\nاسامى نمايندگان خارجه در موقع تاجگذارى با ذكر هداياى تقديمى :\r\nعاصم ترقود بيك سفير كبير عثمانى ( از طرف سلطان نمايندگى فوق العاده داشته و نشان درجه اول با گردن‌بند خاندان آل عثمان را تقديم نمود )\r\nمسيو ريمن لكنت  Raymond Lecomte  وزير مختار فرانسه ( دو عدد ظرف از جنس سور  Sevres  )\r\nمسيو برشگراو  Borschgrave  وزيرمختار بلژيك ( نشان درجه اول نظامى لئوپولد  Leopold  )\r\nسروالتر تونلى  Sir Walter Townley  وزير مختار انگليس\r\n( دو عدد ظرف بلند مثل گلدان  Style queen Anne  )\r\nپرنس هانرى سى و يكم دورويس  Le Prince Henri XXXI de Reuss  وزيرمختار آلمان\r\n( از طرف اعليحضرت ويلهلم دوم نمايندگى فوق العاده داشته و هديهء كه عبارت از سه پارچه گلدان روميزى بود تقديم كرد )\r\nقصر گلستان\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكنت لگتتى وزيرمختار اطريش و مجارستان  Le comte Logothetti  ( از طرف اعليحضرت فرانسوا ژزف اول نمايندگى داشته و دو قبضه تفنگ تقديم داشت )\r\nمسيو كروستوتس وزيرمختار روس  Korostovecs  ( يك سماور و ساير لوازم چاى )  ( Style Directoire ) \r\nمستر روسل  RUSSEL  وزيرمختار اتازونى امريكا\r\n( هيچ تحفه تقديم نكرد و تلگراف نمايندگى فوق العاده او چند روز بعد از تاجگذارى رسيد )\r\nمسيو رمرو دوسمت وزير مقيم اسپانيا  Romero Dusmet \r\n( گردن‌بند نشان  Toison d'or  )\r\nآقاى كنت نانى مونچنيكو  Le comte Nani Moncenigo  شارژه‌دافر ايطاليا و حافظ منافع دولت هلاند\r\nعاصم بيك سفير كبير عثمانى شيخ السفراء باتفاق كرديپلوماتيك موقع تاجگذارى\r\nخبر تاجگذارى شاه رسما به اطلاع رؤساى ممالك خارجه رسيد . ترجمه جواب بعضى از آنها كه ماه‌هاى بعد متواليا ميرسيد ذيلا براى نمونه نقل مىشود :\r\n1 - ترجمه نامه اعليحضرت پادشاه ساكس از در سد چهارم ژوئن 1915\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n« اعليحضرت همايون شاهنشاه كل ايران\r\nدوست با اقتدار عظيم الشان و محبوب ، در ضمن نامه لطفا آن اعليحضرت شاهنشاهى تائيد فرموده بودند كه زمام امور دولت ايران را بر دست خويش گرفته‌اند حقى را ادا فرموده‌ايد اگر اطمينان داشته باشيد كه با وجد و علاقه عميقى من اعلام اين واقعهء فرخنده و مهم را براى آن اعليحضرت و براى ايران پذيرفتم . از احساسات مهر و محبتى كه آن اعليحضرت در اين موقع نسبت به من ابراز نموده‌اند سپاسگذارى نموده خواهشمندم ادعيه صميمانه مرا بر اينكه خداوند متعال مساعى جميله اعليحضرت را قرين موفقيت سازد قبول فرمائيد و اطمينان داشته باشيد كه من در تحكيم رشته‌هاى دوستى و حسن تفاهمى كه خوشبختانه از دير باز خاندان و كشورهاى ما را بهم متصل مىكند همت خواهم گماشت با چنين حسياتى است كه از موقع استفاده كرده احترامات عاليه و دوستى خالصانه خود را به آن اعليحضرت تقديم ميدارم .\r\nامضاء : فردريك اگوست »\r\n Frederic Auguste \r\nدر ظهر نامه امضاى كنت ويتس‌توم دكستات  Contresigne : Comte Vitzthum d'Eekstadt . \r\n2 - ترجمه نامه اعليحضرت پادشاه باوير :\r\nاعليحضرت همايون شاهنشاه كل ايران\r\nدوست عظيم الشان با اقتدار و بسيار محبوب\r\nآن اعليحضرت همايون لطفا به من اطلاع داده بودند كه پس از اداى سوگند مشروطيت در مجلس ملى ، سوگندى كه قانون اساسى پيش‌بينى نموده در ساعت 4 بعد از ظهر روز بيست و يكم ژوئيه گذشته در طالار موزه بر تخت اجداد نامدار خود جلوس نموده و مهار حكومت را بر دست گرفته‌اند .\r\nاز آن اعليحضرت تمنى دارم اطمينان حاصل فرمائيد كه من اين مژده را با علاقه خاصى استقبال نموده در موقع تاجگذارى ادعيه خود را براى سلطنت طولانى و مقرون بتعالى و ترقى آن اعليحضرت تقديم ميدارم با چنين احساساتى است كه آنچه در يد اقتدار من است به كار خواهم برد تا روابط دوستانه و صادقانه كه از ساليان دراز بين باوير و ايران موجود بوده يوما فيوما مستحكم‌تر شود .\r\nاين فرصت را مغتنم شمرده مراتب تحسين و دوستى لايتغير خود را ابراز و از قادر متعال تمنى ميكنم آن اعليحضرت را در كنف مقدس حمايت خويش نگهدارد .\r\nمونيخ 22 مه 1915 امضاء لوئى »  Louis \r\nدر ظهر نامه امضاء كنت دهرتلينگ  Docteur Comte de Hertling \r\n3 - ترجمه نامه والاحضرت گراندوك باد :\r\nاعليحضرتا آقاى برادر و دوست محترم من\r\nآن اعليحضرت همايونى لطفا به من اطلاع داده‌اند كه در تاريخ 27 شعبان 1332 روز بلوغ خودشان پس از اداى سوگند وفادارى بمشروطيت بر تخت اجداد خود صعود نموده و زمام حكومت ايران را بر دست گرفته‌اند در ضمن تشكر از اين ابلاغ ادعيه بسيار صميمى براى سلامت آن اعليحضرت و تعالى سلطنتشان تقديم ميدارم اظهار ميل فرموده بودند كه حسن روابط دوستانه كه خوشبختانه از ساليان دراز دربارها و دولت‌هاى ما را متحد ميسازد بيش از پيش مستحكم‌تر شود چنين نيت ذيقيمتى موجب نهايت رضايت است زيرا كاملا با آرزوهاى من و احساساتيكه نسبت به آن اعليحضرت دارم مطابقت دارد .\r\nاز خداوند قادر تمنى ميكنم آن اعليحضرت همايونى را در استان قدس حمايت خويش محفوظ فرمايد . از موقع استفاده نموده دوستى صميمى و احترام تام خويش را اظهار ميدارم .\r\nامضاء فردريك  Frederic \r\nكارلسروهه 19 مه 1915 در ظهر نامه امضاى فن‌دوش  V . Duche \r\nپس از مهمانى شاه از كر ديپلوماتيك صبح روز بعد پرنس رويس وزيرمختار آلمان براى مدت ششماه مرخصى به طرف آلمان حركت كرد . مادام برشگراو خانم وزيرمختار بلژيك و فرزندش همراه او در اتومبيل سپهدار نشسته از راه انزلى و روسيه عزيمت نمودند و تا برلن با وى بودند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاز آنجا خانم برشگراو از حسن مراقبت پرنس رويس تشكر بسيار نمود . چون جنگ بين آلمان و بلژيك اعلان شده بود و وزيرمختار بلژيك مقيم برلن اجبارا خاك آلمان را ترك ميكرد خانم برشگراو به هيئت سفارت بلژيك ملحق شده و به وطن خويش معاودت نمود .\r\nوزيرمختار اطريش كنت لگتتى نيز بعد از چند روز بمرخصى رفت و كنت بلدى شارژه‌دافر شد .\r\n\r\nشخصيت و اخلاق سلطان احمد شاه\r\nهنگام وليعهدى سلطان احمد شاه مراقبت لازم در باب تحصيل و تربيت او به عمل نيامده بود و از علوم جديده بهره كافى نداشت زبان روسى را نزد اسميرنف فراگرفته و لسان ديگر نميدانست پس از ارتقاء بمقام سلطنت محيط اطرافش به كلى تغيير يافت : بجاى درباريان چاپلوس مشروطه‌خواهان بىبندوبار او را احاطه كردند يكباره افراط به تفريط مبدل شد ، به حدى كه مجاهدين در حضور او چپق ميكشيدند و در حوض گلستان آب‌تنى ميكردند هيئت مديره كه موقتا مملكت را اداره مينمود تصميم به تغيير اين وضع گرفت يكى از بزرگترين و شريف‌ترين رجال ايران مستوفى الممالك را بوزارت دربار برگزيد و حكيم الملك را كه سوابق زياد در سلطنت مظفر الدين شاه داشت و بدرستى و شهامت معروف بود مأمور اصلاح دربار نمود . حكيم الملك با عزمى راسخ اطرافيان فاسد را دور ساخت و از ورود مجاهدين بىتربيت به قصر ملوكانه جلوگيرى كرد اولين اقدام اساسى او تشكيل كلاس درس براى شاه بسرپرستى مزين الدوله بود كه از شاهزاده‌گان و فرزندان سلطان احمد شاه و محمد حسن ميرزا وليعهد باتفاق معلمين كلاس مخصوص\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاشراف تركيب يافت و معلمينى چون ذكاء الملك فروغى و ذكاء الدوله غفارى و كمال الملك مأمور تدريس علوم مختلفه شدند مدحت و مشار براى لسان روسى جاى اسميرنف را گرفتند سالار لشگر فرمانفرمائيان و صادق السلطنه گرانمايه فنون نظامى را تعليم ميدادند بعدها استادانى مشهور در رشته ادبيات و تاريخ كمال الملك ( محمد غفارى ) تاريخ تولد 1268 در كاشان\r\nو رياضيات و فيزيك و شيمى از كشور فرانسه استخدام شدند و سلطان احمد شاه توانست نزد آنها سطح معلومات خود را بالا برد و از آن پس بواسطه عشق مفرط به مطالعه كتب تاريخ يا رمانهاى تاريخى روزبروز بر دانش خود افزود تربيت ناصر الملك و عبرت از بدبختى پدر او را بقانون اساسى و عدم دخالت در امور دولت پايبند ساخته بود ، جمله « من مسئول نيستم » ورد زبانش بود نسبت به اجانب سوءظن داشت و رفتار همسايگان دربارهء محمد عليشاه را هرگز فراموش نميكرد چنان كه بعد از انعقاد قرارداد 1919 در مقابل اصرار دولت انگليس مبنى بر تائيد آن عهدنامه شوم استقامت ورزيد و در سر ميز شام رسمى در جواب نطق شهردار لندن و بيانات لرد كرزن وزير امور خارجه از هرگونه اشاره به آن موضوع خوددارى كرد و اين رفتار موجب شد كه در مسافرت پاريس با تجليل و تكريم بسيار از طرف دولت فرانسه پذيرائى شود و علاقه بكشور فرانسه را تا پايان عمر محفوظ داشت . كريستوفرسايكس مورخ انگليسى از سلطان احمد شاه چنين ياد مىكند :\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nپذيرائى شهردار لندن در طالار بلديه\r\n« بىتصميمى اين جوان نابالغ فربه داراى چشمان شيرين و خواب‌آلود موجب نجات ايران گرديد هرگاه در آنموقع يك پادشاه با اراده و مقتدرى در ايران سلطنت ميكرد حتما اين كشور باستانى در پرتگاه مخوفى سقوط نموده بود . »\r\nاز زندگى خصوصى و اخلاق شخصى سلطان احمد شاه تا آنجا كه اطلاع داريم جوانى مهربان و مؤدب بود و قلبى رئوف داشت آهسته صحبت ميكرد نظر به استعداد فربهى در خوردن امساك مينمود به اغذيه ايرانى بيش از خوراك‌هاى فرنگى رغبت داشت مشروب الكلى دوست نميداشت به تشريفات دربارى عقيده نداشت درويش مسلك و دموكرات‌منش بود به تعاليم اسلامى ايمان داشت اما نماز نميخواند و روزه نميگرفت شكار و بازى بيليارد و تنيس را دوست ميداشت بموسيقى كلاسيك عشق فراوان نشان ميداد ترسو و محتاط و تودار و محيل و سرنگهدار بود بالفطره ممسك و در فكر گرد آوردن زر و سيم بود از ماهى سى هزار تومان بودجه دربارى قدرى كنار ميگذاشت و از راه بازى بورس و خريد و فروش طلا ثروت قابل ملاحظهء اندوخت نسبت بخويشان مخصوصا به پدر و مادر علاقه زياد داشت با عضد السلطان و نصرة السلطنه بيش از ساير اقوام مانوس بود و در ميان شاهزاده خانمها بفخر الدوله خانم امين الدوله عقيده داشت از انحرافات محمد عليشاه مبرى بود اما در مقابل پريرويان نغز هميشه ميلغزيد تا آخر عمر چهار زن گرفت ، چهار فرزند پيدا كرد بنام مريم خانم\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمحمد عليشاه و سلطان احمد ميرزا وليعهد بعد از بمباردمان مجلس\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\nو ايران دخت و همايون دخت و فريدون ميرزا . قبل از ازدواج عشق سوزانى نسبت به كنتس لگوتتى دختر وزيرمختار اطريش داشت و قصر منظريه را در تابستان به اختيار سفارت اطريش قرار داد تا روزها از نياوران با آن دوشيزه زيبا بگردش و سوارى و بازى تنيس بپردازد . موضوع عشق شاه\r\nاين دختر خواهر كوچك همان كنتس لوگوتتى است كه شهرت داشت طرف علاقهء معين الوزاره رئيس كابينه وزارت امور خارجه بوده اما در باب ازدواج توافق حاصل نكردند و آن دوشيزه در طهران به عقد ازدواج شواليه منتانيا ديپلومات ايطاليائى درآمد .\r\nضيافت در سفارت اطريش\r\n( وزيرمختار و دو دخترش در ميان ميهمانان ديده ميشوند )\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nعروسى شواليه منتانيا با كنتس لگوتتى دختر وزيرمختار اطريش\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nشروع فعاليت سفارت آلمان\r\nقبل از ورود در اصل موضوع مناسبت ميدانم راجع بچگونگى آغاز كار خويش در سفارت آلمان مختصرى توضيح دهم :\r\nصبح دوشنبه اول ژوئن 1914 ( ششم رجب 1332 قمرى ) خدمت خود را در سفارت آلمان آغاز نمودم در آنموقع سفارت متشكل بود از پرنس هانرى سى و يكم دورويس  Le Prince Henri XXXI de Reuss  وزيرمختار ، مسيو اتوفن هنتيگ  Otto Von Hentig  نايب سفارت ، مسيو فرانس ليتن  Franz Litten  ترجمان دوم ، دكتر ايلبرگ  Le Dr . Ilberg  طبيب سفارت و مسيو زمر  Sommer  دفتردار . يك ماه و نيم بعد از اشتغال نگارنده مسيو رادلف فن كاردرف  R . Von Kardorff  وارد شد تا در غيبت وزيرمختار كه بمرخصى ميرفت مقام شارژه دافرى را احراز نمايد .\r\nپرنس رويس وزيرمختار آلمان و ساير اعضاء سفارت\r\nدست راست او فن كاردرف و دست چپش فن‌هنتيك نگارنده زير دست فن هنتيك\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nقبلا دوسيه‌هاى مختلف را براى مطالعه روى ميز من حاضر كرده بودند يكى راجع بود باتباع آلمان در تهران و ولايات ديگرى بمكاتبات اخير با وزارت امور خارجه ايران سومى حاوى راپورتهاى مفصل در باب امور تجارتى و اقتصادى ، وزيرمختار مرا احضار كرد و بطور اختصار بوظايف ادارى و سياسى من اشاره نمود شاهزاده مردى نجيب و موقر بود سيماى او فراست فوق العاده را نشان نميداد اما به حليه راستى و درستى آراسته بود زندگانى بسيار مجلل و پاكيزه داشت در درشكه چهار اسبه سوار ميشد هفته چند روز مهمانى مفصل مينمود و علاوه بر اعضاء كورديپلوماتيك عده از محترمين ايرانى و صاحب‌منصبان روسى قزاقخانه و سويدى ژاندارمرى را دعوت ميكرد با وجود مقام بزرگ خانوادگى نسبت به مهمانان با نهايت ادب و فروتنى رفتار مينمود اصرار خاصى داشت كه من در تمام ضيافت‌هاى او حاضر شوم و بديدن هريك از رجال كه ميرفت حتى كسانى كه زبان خارجى ميدانستند و احتياج بمترجم نبود مرا با خود ميبرد . مراعات دقيق وقت از خصائص او بود و تاب چند دقيقه تأخير از ساعت معينه را نداشت همينطور در حفظ نظافت بدرجه وسواس ميرسيد از ديدن يك چوب كبريت زائد روى فرش يا مختصر گرد و غبار روى ميز نعره ميكشيد هر روز سم اسب‌هاى درشكه‌اش را واكس ميزدند و شبها سر شام حتى موقع تنهائى لباس سموكينگ بر تن و كفش برقى بر پا ميكرد مهمانيهاى او از حيث غذا و گل و مشروب ضرب المثل بود شامپانى فرانسوى وراين و اين آلمانى را بيدريغ به مدعوين مينوشانيد و دعوت‌هاى باشكوه و بىنظير پاكلوسكى كوزل وزيرمختار روس را بخاطر ميآورد چند روزيكه از ابتداى ماه ژوئن گذشت سفارت از عمارت شهرى به پارك ييلاقى واقع در تجريش انتقال يافت منهم بباغ ملك در گلاب‌دره نقل مكان نمودم ( باغ شميران سفارت آلمان در سال 1905 خريدارى شده و عمارت آن را كنت ركس وزيرمختار وقت بنا نموده است ) .\r\nاستانيسلاس پاكلوسكى كوزل وزيرمختار روس\r\nواقعهء قابل ذكريكه از لحاظ روابط بين دو سفارت در اين ماه روى داد مذاكراتى بود كه مستر چرچيل  Churchill  نايب شرقى سفارت انگليس در يكى از پذيرائيها با نگارنده نمود . چرچيل به علت اينكه من با خوانين بختيارى رفت‌وآمد زياد دارم و آنها از نزديكترين دوستان سفارت انگليس هستند معتقد بود كه من نبايد عضويت سفارت آلمان را قبول كنم ظاهر اين اظهار ساده به نظر ميرسيد اما در باطن حكايت از رقابت\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nو حتى خصومت انگليسها با آلمانها ميكرد و نشان ميداد كه نگرانى آنها بدرجهء رسيده كه حفظ ظاهر را هم نمينمايند روز بعد كه حسب الوظيفه مراتب را به اطلاع وزيرمختار آلمان رسانيدم از حدت خشم بر خود لرزيد و نسبت فضولى و دخالت در اموريكه بچرچيل مربوط نبود به او داد و فورا بمسيو زمر  Sommer  دفتردار سفارت گفت صورت مجلسى تنظيم و پس از امضاء ببرلن بفرستيد تا اولياء دولت آلمان از حدود سوءنيت بنى اعمام انگلو ساكسن ما مستحضر شوند .\r\nپرنس رويس در طى ملاقات با چنان شدتى از چرچيل گله كرده بود كه نايب شرقى سفارت انگليس متوسل بانكار شده و بعد برحسب تقاضاى والتر تونلى  Walter Townley  وزيرمختار انگليس قرار شده بود چرچيل و اينجانب با حضور هردو وزيرمختار مطلب را روبرو كنيم همينطور هم رفتار شد روز جمعه هنگام پذيرائى هفتگى وزيرمختار آلمان ميان باغ سفارت من در حضور چرچيل اظهارات دو روز قبل او را تكرار كردم وزيرمختار انگليس دست او را گرفته بطور تعرض از سفارت آلمان خارج شدند . يكنوع حادثه ديپلوماتيك روى داده بود موضوع ببرلن و لندن كشيد و اگر جنگ به زودى شروع نميشد معلوم نبود از طرف دولتين چه تصميمى درباره ما دو نفر اتخاذ ميگرديد .\r\nدر اين ماه موضوعيكه اهميت بزرگ بين المللى كسب كرد و منجر به بليه عمومى شد فاجعه « سراجو » بود ، در 28 ژوئن 1914 ارشيدوك فرانسوا فردينان  Francois Ferdinand  وليعهد اطريش بدست يكنفر محصل صربستانى موسوم به پرنسيپ  Princip  بقتل رسيد دولت اطريش در 28 ژوئيه 1914 به صربستان اعلان جنگ نمود اول ماه اوت جنگ بين آلمان و روسيه ، سوم اوت بين آلمان و فرانسه و چهارم اوت بين آلمان و انگلستان آغاز و دامنهء آن به پنج قطعه جهان كشيده شد .\r\nواقعهء ديگريكه از حيث داخلى ايران شايان اهميت مىباشد تاجگذارى سلطان احمد شاه قاجار است كه هشت روز قبل از شروع جنگ و پنجاه و يكروز بعد از عضويت من در سفارت آلمان يعنى در تاريخ 21 ژوئيه 1914 به عمل آمد و شرح آن در فصل قبل گذشت اينك به ذكر جزئيات فعاليت سفارت آلمان و سوابق آن ميپردازيم :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nدر اين موقع ما اسامى سفراء سابقرا از سال 1885 ببعد به ترتيب خدمت ذيلا شرح ميدهيم :\r\n1 - ارنست‌فون برونشويگ .  Ernst von Braunschweig \r\nژنرال كنسول قبلى در صوفيه كه در تاريخ 28 / 3 / 1885 به سمت وزيرمختارى به تهران آمده و در تاريخ 11 / 4 / 1886 به علت بيمارى مراجعت كرده .\r\n2 - گوستاو فراهر شنك تسوشواينسبرك .  Gustav Frhr Schenck zu Schweinsberg  وزير مختار سابق آلمان در سانتياگو در تاريخ 10 / 12 / 86 بعنوان سفارت به تهران آمده و در تاريخ 16 / 4 / 92 به مرخصى رفته و در تاريخ 7 / 2 / 93 بسفارت كبراى چين منصوب شده است .\r\n3 - نيكولاس گراف‌فون والويتز .  Nikolaus Gf von Wallwitz ,  وزيرمختار سابق آلمان در لوگزامبورگ از تاريخ 12 / 4 / 93 بعنوان وزيرمختار آلمان در ايران تعيين و در تاريخ 6 / 10 / 93 در تهران مشغول به كار و بعدا در 21 / 11 / 95 به هامبورگ منتقل و در 2 / 1 / 96 تهران را ترك نموده است .\r\n4 - گونتر فراهر فون گرت‌نر گريبنو .  Gunther Frhr von Gaertner - Griebenow -  ژنرال كنسول سابق آلمان در كلكته كه از 3 / 12 / 95 به وزيرمختارى ايران منصوب شده و از 23 / 5 / 96 تا 22 / 3 / 98 در تهران بوده و در اينجا درگذشته است .\r\n5 - ارتور گراف‌فون ركس .  Arthur Gf von Rex ,  وزيرمختار سابق در كاراكاس كه در 3 / 12 / 98 به سمت وزيرمختارى وارد تهران شده و در تاريخ 17 / 5 / 1906 بعنوان سفارت چين تهران را ترك كرده است .\r\n6 - ويلهلم اشتمريخ .  Wilhelm Stemrich  ژنرال كنسول سابق آلمان در قسطنطنيه ( تا 4 / 3 / 1905 ) در 7 / 4 / 1906 بسفارت ايران مأمور و در 15 / 10 / 1906 وارد تهران شده و سپس در نوامبر 1907 به وزارت امور خارجه آلمان منتقل و در 23 / 11 / 1907 تهران را ترك كرده است .\r\n7 - البرت گراف‌فون كوادت ويكرادت ايسنى -  Albert gf von Quad t - W y c Kradt - Isny  ژنرال كنسول اسبق آلمان در كلكته در 15 / 1 / 1908 بسفارت آلمان در ايران مأمور و از 24 / 11 / 1908 تا 22 / 10 / 1911 در تهران بوده و در 23 / 6 / 1912 بصوب آتن به سمت وزيرمختارى حركت كرده است .\r\n8 - هاين ريش سى و يكم پرنس فون رويس  Heinrich XXXI . Prinz von Reuss J . L . \r\nژنرال كنسول اسبق آلمان در كلكته از 23 / 6 / 1912 بسفارت تهران منصوب و از 11 / 8 / 1912 و چند روز قبل از شروع جنگ ( اواخر ژوئيه 1914 ) از تهران بمرخصى به آلمان رفته و 26 آوريل 1915 باتفاق وزيرمختار اطريش بطهران مراجعت كرده ، روز 15 نوامبر 1915 در موقع تصميم به تغيير پايتخت از طهران حركت نموده و از طريق قم - كرمانشاه - بغداد - اسلامبول بآلمان رفته در 18 دسامبر 1915 تلگراف احضار يا بهتر بگوئيم عزل او از طرف وزارت امور خارجه آلمان به اين مضمون بكرمانشاه رسيد : « نظر به كسالت نواب اشرف و الا بشما مرخصى داده مىشود كه فورا بموقع اجراء گذاريد و كارها را به مسيو واسل كه در راه است واگذار نمائيد » .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n9 - فيليپ واسل  Philipp Vassel .  نماينده سياسى قبلى آلمان نزد مارشال فون درگولتز در تاريخ 15 / 12 / 1915 بنمايندگى سياسى آلمان در ايران منصوب و تا 21 / 7 / 1916 در مغرب ايران بود و در آن تاريخ بعنوان استراحت بآلمان مراجعت كرد .\r\n10 - گراف فون ويلامويتز مولندرف  Gf von Willamowitz - Mollendorff .  وابسته نظامى اسبق آلمان در ايران كه از 18 / 7 / 1916 به سمت نمايندهء بازرگانى نيز منصوب و در 22 / 7 / 1916 در اثر مارگزيدكى سكته كرده و بدرود حيوة گفته است .\r\n11 - رودولف نادلنى  Rudolf Nadolny .  نماينده آلمان در كميسيون بين المللى نظارت بر آلبانى و بعدا ژنرال كنسول آلمان در آنكشور از 18 / 7 / 1916 بسفارت آلمان در ايران منصوب گرديد .\r\n12 - رودولف زومر  Rudolf Sommer .  وابسته قبلى انتشارات و اطلاعات سفارت آلمان در تهران از 27 / 11 / 1919 دبير سفارت و قونسول و از 21 / 6 / 1920 كاردار سفارت و در تاريخ 26 / 10 / 1923 به سمت كنسولى آلمان در خار كف منصوب گرديد .\r\nگيلهامر وزيرمختار آلمان\r\n13 - ورنرفردريك گراف فون - در شولنبورگ\r\n Werner Friedrich gf von Der Schulenburg . \r\nاز 25 / 7 / 22 بسفارت آلمان در تهران منصوب و در 23 / 1 / 1923 وارد تهران شده و در 18 / 7 / 31 بسفارت آلمان در بخارست منصوب و در 16 / 9 / 31 تهران را ترك گفت .\r\n14 - دكتر ويپرت فون بلوخر  Dr . Wipert von Blucher .  نماينده سياسى آلمان در بوئنوس آيرس بتاريخ 27 / 7 / 1931 بسفارت آلمان در تهران منصوب و از 5 / 10 / 1931 الى 31 / 12 / 1934 كه به هلسينكى منتقل گرديد وزيرمختار آلمان در تهران بود .\r\n15 - دكتر يوهانس اسمند  Dr . Johannes Smend .  از 15 / 2 / 1935 بسفارت آلمان در تهران منصوب در تاريخ 21 / 6 / 1935 وارد طهران شد و تا 27 / 8 / 1937 بعنوان سفارت مشغول كار بوده در 16 / 10 / 1939 تهران را ترك گفت فعلا در وزارت امور خارجه آلمان مشغول خدمت است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n16 - اروين اتل  Erwin Ettel .  مستشار اول سابق سفارت كبراى آلمان در رم از 16 / 10 / 1939 به وزيرمختارى آلمان در تهران منصوب گرديد و در سپتامبر 1941 مجبور به ترك تهران شد .\r\n17 - دكتر لوتز گيلهامر  Dr . Lutz Gielhammer  در ماه سپتامبر 1953 به سمت وزيرمختار آلمان در ايران منصوب و بعد در 21 ژوئن 1955 بمقام سفير كبيرى ارتقاء يافت .\r\nگيلهامر پس از ارتقاء به مقام سفير كبيرى\r\nچون پرنس رويس در پايان جشن تاجگذارى به مرخصى رفت فن كاردرف بجاى وى به سمت شارژه - دافرى بدولت ايران معرفى شد . كاردرف مردى فعال بود و هوش و درايت بىنظيرى داشت چند لسان خارجى ميدانست مخصوصا زبان فرانسه را مانند زبان مادرى بىلهجه تكلم ميكرد و با بلاغت مينگاشت داراى اندامى بلند و ورزيده بود و در مجالس رسمى در زير اونيفورم نظامى آلمانى با برازندگى خاصى جلوه ميكرد روزهاى اول جنگ مشغول مطالعه و مداقه در اوضاع سياسى ايران و آشنائى با درباريان و وزراء و ساير رجال معروف گرديد و با احتياط كامل گام برميداشت زيرا ميدانست چه حوادثى در پيش است و با حرفائى زبردست بايد بمبارزه پردازد .\r\nغالب روزها طرف عصر به منزل نگارنده واقع در قصر ملك در شميران متصل به گلاب‌دره ميآمد و آنجا در پاى آبشار در زير چادر بيرونى با دوستان ايرانى به ترسيم نقشه آينده ميپرداخت اولين اقدام او جلب تمايل مطبوعات بود غالب روزنامه‌نگاران بصرافت طبع علىرغم روس و انگليس متمايل بآلمان بودند و فن كاردرف از اين تمايل طبيعى استفاده كامل مينمود اقدام دوم او اعزام مبلغين به ايالات و ولايات بود كه بوسيله آنها افكار عمومى را بر عليه متفقين تجهيز نمايد تا از ايران دوستى و اسلام‌پرستى آلمانها داستانها سرايند .\r\nدر تهران هر فرصت مناسبى را مغتنم شمرده به مجلس تعزيه‌خوانى در منزل سالار السلطان ( مشير السلطنه سناتور فعلى ) فرزند عضد الملك قاجار رفت اغلب رجال بزرگ ايران در آنجا حضور داشتند\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nشركت فن كاردرف در آن مجلس چون بمب در افكار تركيد و چنان حسن‌اثر بخشيد كه روى منابر وعاظ بدعاى آلمانها پرداختند و اظهار مسرت نمودند از اينكه چنين ملت قهرمان و پيروزمندى ديانت اسلام را پذيرفته است .\r\nفن كاردرف شارژه‌دافر آلمان باتفاق نگارنده\r\nدست راست او رودلف زومر و زاندهر\r\nروز بعد سلطان احمد شاه از نگارنده پرسيد آيا راست است كه ديروز شارژه‌دافر آلمان در تعزيه گريه كرده است !\r\nخبرى را كه رويتر بطور تمسخر و استهزاء منتشر نمود مبنى بر اينكه آلمانها مسلمان شده و روى بازوى خود نوشته‌اند « لا إله الا اللّه محمد رسول اللّه » مسلمانى ملت آلمان را تائيد و بقسمى در عامه تأثير بخشيد كه در بازار تجار و كسبه زبان بدعاى امپراطور آلمان گشودند و ويلهم دوم را بزرگترين پادشاه اسلام خواندند .\r\nروابط شارژه‌دافر آلمان با رئيس دولت وقت ميرزا محمد عليخان علاء السلطنه بسيار خوب بود اما مذاكرات مهمى با او به عمل نياورده تشكيل كابينه جديد را انتظار ميكشيد كابينه علاء السلطنه كه مراسم تاجگذارى را برگذار نمود تا بيست و هشت روز بعد از تاجگذارى زمام امور دولت را در دست داشت و پس\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاز آن تشكيل حكومت از طرف سلطان احمد شاه به عهده ميرزا حسن خان مستوفى الممالك محول گرديد مستوفى الممالك از شريفترين و قديمترين خانواده‌هاى ايران و به آزادىخواهى و درستى و وطن‌دوستى معروف بود در سن ده سالگى بمقام مستوفى - الممالكى رسيده و همواره شاه و مردم او را مورد احترام و عزت قرار داده‌اند پدرش ميرزا يوسف مستوفى الممالك آشتيانى صدر اعظم ناصر الدين شاه فرزند ميرزا حسن مستوفى - الممالك فرزند ميرزا كاظم مستوفى الممالك فرزند آقا محسن آشتيانى معاصر كريم خان زند مىباشد تولد او در رمضان 1291 هجرى قمرى و وفاتش در 25 ربيع الثانى 1351 هجرى قمرى ( ششم شهريور 1311 شمسى ) بوقوع پيوسته است .\r\nميرزا حسن خان مستوفى الممالك\r\n\r\n[ كابينهء مستوفى الممالك 
  ]\r\nشب 25 رمضان 1332 هجرى قمرى ( هيجدهم اوت 1914 ) مستوفى الممالك كابينه خود را به ترتيب زير بحضور شاه معرفى كرد :\r\nميرزا حسنخان مستوفى الممالك رئيس الوزراء و وزير داخله\r\nميرزا محمد عليخان علاء السلطنه وزير امور خارجه\r\nغلامحسين خان غفارى صاحب‌اختيار وزير جنگ\r\nميرزا حسن خان محتشم السلطنه وزير ماليه\r\nميرزا نظام الدين خان غفارى مهندس الممالك وزير معارف و اوقاف\r\nشاهزاده اسد الله ميرزا شهاب الدوله وزير پست و تلگراف و فوائد عامه\r\nميرزا محمد عليخان ذكاء الملك وزير عدليه\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكابينهء مستوفى الممالك در مدت سه ماه و نيم مملك را بدون حضور قوه تقنينيه اداره كرد ، ديپلوماتهاى انگليس و روس در تهران نظر بدخول عثمانى در جنگ برضد متفقين از بيم آنكه مبادا افكار ملت مسلمان ايران بر عليه آنها به جوش آيد و آن افكار در مجلس شوراى ملى منعكس شود با افتتاح پارلمان مخالفت كرده و انواع مشكلات را فراهم ميآوردند نخستين مصادمه آنها با شارژه‌دافر آلمان در پنجم نوامبر 1914 اتفاق افتاد كه طرفين فشار شديدى بدولت ايران در دو جهت معكوس وارد آوردند و بالاخره منجر به پيروزى فن كاردرف گرديد و بعد از افتتاح مجلس فعاليت دو دسته متخاصم خارجى از قصر گلستان بكاخ بهارستان منتقل و طرفين شروع بتماس با وكلاء نمودند . چنان كه روز بعد از افتتاح شارژه‌دافر آلمان در منزل وحيد الملك شيبانى ملاقات محرمانه با بعضى از وكلاى دموكرات از قبيل آقا سيد محمد رضا مساوات وحيد الملك شيبانى\r\nو آقا سيد جليل اردبيلى كرده و طرح يك اكثريت بوسيله ائتلاف بين حزب دموكرات با اعتداليون به ليدرى ميرزا محمد صادق طباطبائى ريخته شد مقصد نهائى آن اكثريت ترك بيطرفى دولت ايران بنفع آلمان و عثمانى بود حاضر كردن مجلس براى اين منظور چندان مشكل به نظر نميرسيد زيرا روزبروز تمايل مردم بآلمان‌ها رو به تزايد ميرفت رجال ايران وحشت داشتند از اينكه به آنها تهمت مخالفت با آلمان زده شود كه مبادا مورد نفرت افكار عمومى قرار بگيرند چنان كه سه روز پس از افتتاح مجلس محتشم السلطنه اسفنديارى وزير\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nماليه مخصوصا نگارنده را بشام دعوت كرده چندين ساعت وقت صرف توضيح مطلب ذيل نمود : « شنيده‌ام آلمانها از من گله دارند كه چرا عباس خان پسر من با قشون فرانسه بجنگ رفته و بدست سپاهيان آلمان اسير شده است خواهش دارم به شارژه‌دافر حالى كنيد اين اقدام فرزند من بر خلاف ميل من بوده و ذوق و شوق مدرسه نظامى سن سير او را به اين ماجرى كشانيده كه وارد جنگ شود . نامه‌هائيكه ممتاز السلطنه وزيرمختار ايران مقيم پاريس نگاشته شاهد اين مدعى است » .\r\nميرزا حسن خان محتشم السلطنه اسفنديارى\r\nدر ضمن گراور عكسهائى از محتشم السلطنه و فرزندش لازم ميدانيم شرح مختصرى از پدر و پسر\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبالاخص راجع به فعاليت نظامى عباس خان اسفنديارى و اسارت او در ماگدبورك و پروس شرقى برشته نگارش آوريم : ميرزا حسن خان محتشم السلطنه روز 18 ذيحجه 1283 قمرى تولد و در دهم ربيع الاول 1364 قمرى ( پنجم اسفند 1323 شمسى ) وفات يافته است .\r\nمردى اديب و نوع‌دوست و خداپرست بود . در سلطنت مظفر الدين شاه مشاغل مهم داشته و در زمان مشروطيت كرارا وزير و وكيل و چندين دوره رئيس مجلس بوده نظر بمخالفت با قرارداد ايران و انگليس در 1919 او و چند تن از رجال ديگر يعنى مستشار الدوله و ممتاز الدوله و ممتاز الملك و حاجى معين بوشهرى از طرف دولت وقت بكاشان تبعيد شدند .\r\nعباسخان اسفنديارى كه بعدها در ارتش ايران بدرجه سرتيپى رسيد در سالهاى 1911 تا 1913 تحصيلات خود را در دانشكدهء افسرى سن‌سير فرانسه به پايان رسانيده و روز پنجم اوت 1914 با رتبه ستوانى در رأس رسد چهارم گروهان هفتم هنگ 66 برضد قشون آلمان داخل جنگ شده در ماه سپتامبر همان سال در جبهه معروف مارن اسير شد . مراحل مختلفه اسارت جنگى را در هاله در ماگدبورگ و در پروس شرقى در مارين و در بسر برد .\r\nعين فرمان ژنرال ژفر مشهور درباره او و دو نامه رسمى وزارت امور خارجه فرانسه بعنوان سفارت شاهنشاهى ايران در پاريس ذيلا نقل مىشود :\r\nعباس اسفنديارى در لباس نظامى فرانسه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنامه مورخ دهم ژويه 1915\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nفرمان ژنرال ژفر از اردوگاه عمومى بتاريخ 29 ژوئن 1915\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nنامه مورخ سوم دسامبر 1915\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nموضوع ديگرى كه موجب عدم رضايت سفارت آلمان شد شركت محمد حسين ميرزا فرزند شاهزادهء فرمانفرما در جنگ بر عليه آلمان بود كه در سن سيزده سالگى از ليسه ژانسون دوساىيى پاريس  Jeanson de Sailly  به روسيه اعزام و داخل مدرسهء مخصوص نجباء بنام كور دوپاژ  Corps de Pages  در سن پطرزبورك شده بود او پس از اتمام تحصيل بامر امپراطور روس وارد هنگ گارد هوسار شد و از سال 1915 تا 1917 در جنگ برضد آلمان در جبههء لهستان و گاليسى شركت داشت و در نتيجهء نبرد خونين فرونت مشترك آلمان و اطريش در رود استوخود  Stochod  و صدمات واردهء به گوش از احتراق نزديك توپ مدتها در بيمارستان پطروگراد بسترى بود .\r\n1 - محمد حسين ميرزا فرزند شاهزاده فرمانفرما 2 - پرنس پاله  Palley  فرزند گراندوك پل عموى امپراطور روس و برادر كوچك گراندوك ديمترى كه بعد از قتل راسپوتين باتهام شركت در توطئه بايران تبعيد شد .\r\nهنگامىكه ژنرال آلكسيف  Alexieff  به فرماندهى كل قوى جانشين امپراطور مستعفى شد دستور داد كه فرزند فرمانفرما از جبهه به پطروگراد عودت داده شود و بايران برگردد بعد در كابينه لووف  Lvow  كرنسكى  Kerenski  وزير جنگ تلگرافا او را احضار نمود اما مشار اليه ديگر معاودت نكرد و در ايران ماند و در آينده در ارتش شاهنشاهى ايران بدرجهء سرلشگرى نائل و به مقام وزارت طرق و شوارع و كشور و استاندارى رسيد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمحمد حسين ميرزا فرزند شاهزاده فرمانفرما تولد در 1277 شمسى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nدنباله فعاليت در برلن\r\nدر اواخر سال 1914 سياسيون آلمان به منظور توليد خصومت بين هندوستان و انگلستان در مقام استفاده از حزب انقلابى هندى بنام « غدر » برآمده با كمك يكى از انقلابيون معروف هند باسم « چاتو بادايا » كه از رجال دانشمند و تيزهوش و مدبر و با شهامت بود كميته در برلن تشكيل دادند و توانستند يكنفر انقلابى بزرگ هندى موسوم به « هارديال » را نيز از سويس بآلمان بكشانند « مولوى بركت اللّه » از اهل بهوپال جزو همان كميته بود اولين وظيفه اين كميته تبليغ و موعظه ميان اسراء شرقى و وظيفه دوم اعزام مبلغين به هندوستان از راه ايران بود « چاتو بادايا » گفت تنها نيروى ايرانى منظم و ملى حزب دموكرات است كه سيد حسن تقىزاده در آن نفوذ دارد و او هم فعلا در آمريكاست و بايد ببرلن دعوت شود در آن موقع تقىزاده در نيويورك اقامت داشت و بدعوت على قلى خان نبيل الدوله يكى از وطن‌پرستان پرحرارت به ييلاق رفته در باغ زيباى او واقع در روى كوه زندگى ميكرد در آنجا يك جوان ايرانى ديگر بنام ميرزا رضا خان كه بعدها معروف بافشار شد داراى شور و احساسات تند نيز توقف داشت پس از مراجعت تقىزاده به نيويورك روزى ژنرال قونسول آلمان مقيم آنشهر از تقىزاده وقت ملاقات خواست و پيشنهاد همكارى برضد متفقين نمود تقىزاده كه آتشى در دل از مظالم روسهاى تزارى ميپروريد بدون درنگ آن پيشنهاد را پذيرفت و پس از فراهم آمدن وسائل باتفاق ميرزا رضا خان افشار به طرف آلمان عزيمت نمود ، در كشتى با يك هندى معروف موسوم به « لاتا » كه سابقا در ايران باسم « ضياء الدين » اقامت داشته آشنا شد تقىزاده در هلند با وزيرمختار آلمان ملاقات و روز دهم ژانويهء 1915 وارد برلن گرديد رئيس اداره امور شرق آلمان تلگرافا توضيحاتى راجع به سوابق تقىزاده از تهران خواست فن كاردرف شارژه‌دافر سيد حسن تقىزاده ليدر حزب دمكرات\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآلمان جواب تلگراف را بنگارنده محول داشت و من آنچه از ايام طفوليت از مراتب وطن‌پرستى و آزادى خواهى و فداكارى تقىزاده شنيده بودم به روى كاغذ آوردم .\r\nعليقليخان نبيل الدوله شارژه‌دافر ايران در امريكا\r\nدر برلن كميته هندى درخواست مساعدت فكرى از تقىزاده كرد او اساسا هم‌آهنگى با اقدامات آنها را قبول نمود اما براى عمليات خود استقلالى قائل شد و تصميم گرفت بهترين عناصر ايرانى شريف و ميهن‌دوست را كه در اكناف اروپا پراكنده بودند در برلن گرد آورده و از جمع آنها هيئتى براى نجات ايران از فشار همسايگان تشكيل دهد اغلب ايرانيان ملت‌خواه دعوت تقىزاده را اجابت كردند كاظم زاده ايرانشهر از كمبريج پورداود و اشرف‌زاده و ميرزا محمد خان قزوينى از پاريس و جمال‌زاده و نصر اللّه خان جهانگير و سعد اللّه خان درويش راوندى از سويس و ميرزا اسماعيل نوبرى و حاج اسماعيل آقا امير خيزى و ميرزا آقا نالهء ملت و ميرزا اسماعيل يگانى از اسلامبول بآلمان رفتند و پس از مشاوراتى تصميم به تشكيل يك كميته ايرانى و همكارى با آلمان گرفتند و چنين مقرر گرديد كه دسته‌دسته بنواحى شرقى عزيمت نمايند و فعاليت هر دسته در يكى از ولايات تمركز حاصل كند و بدين ترتيب به مقصد گسيل شدند : كاظم‌زاده و ميرزا رضا خان افشار بتهران اشرافزاده و يكى دو نفر ديگر بشيراز جمالزاده و امير خيزى و پورداود و نوبرى ببغداد اين عده بعد از بغداد بكرمانشاه رفته و در آنجا روزنامه « رستاخيز » را انتشار دادند اقدام تقىزاده منحصر بتشكيل انجمن فوق الذكر نبود او ميخواست نمايندگى رسمى دولت شاهنشاهى در آلمان نيز بدستهاى مطمئن سپرده شود بدينوسيله ميعادى با حسينقلى خان نواب در « مونترو » سويس قرار داد و خود عازم آن شهر شد . تقىزاده معتقد بود بجميع وسائل ممكنه بايد دست زد تا حسينقلى خان نواب به مقام وزيرمختارى ايران در برلن منصوب گردد نواب اين پيشنهاد را قبول كرد و لذا از وزارت امور خارجه آلمان به سفارت تهران دستور صادر شد موانع اين انتخاب را مرتفع سازند خصوصا كه چون نماينده سياسى ايران در برلن در آنموقع يكى از ارامنه موسوم به آهانس خان بود و آلمانها اطمينان به آنها نداشتند موضوع را بطهران مرجوع و انجام اين مأموريت به عهده نگارنده واگذار شد و من به سهولت توانستم مستوفى الممالك را كه خود از دوستان صميمى نواب بود لكن تصميم به تعيين صفاء الممالك به وزيرمختارى آلمان گرفته بود از نيت اولى منصرف و مصمم به نصب حسنقلى خان نمايم .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nحسينقليخان نواب - درگذشت بهمن 1324 شمسى\r\nيكى از خدمات مهم ديگر تقىزاده در آلمان نشر روزنامه معروف « كاوه » به زبان فارسى بود كه تاكنون در مطبوعات ايران نظير آن از حيث فصاحت و صحت اخبار و پاكيزگى چاپ و مرغوبى كاغذ ديده نشده و از اين راه كمك بزرگى به تنوير افكار و ارشاد هموطنان بسوى مصالح حقيقى كشور نمود و براى مترسلين سرمشقى از املاء و انشاء قرار داد . مقالات مختلفى كه در آن جريده نگاشته شده يك قسمت آن بقلم شيواى جمال‌زاده برشته تحرير آمده است .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nهيئت‌هاى اعزامى به افغانستان ( فتواى جهاد )\r\nابتدا فكر اعزام هيئت‌هائى بافغانستان از مغز انور پاشا ليدر نهضت ژون‌تورك تراوش نمود قبل از آنكه عثمانى وارد جنگ شود انورپاشا در ضمن مذاكرات دوستانه با سفير كبير آلمان مقيم اسلامبول چنين اظهار عقيده كرد كه هرگاه از طرف علماى كربلا و نجف اعلان جهاد بشود كليه ممالك اسلامى مانند نفس واحد بر عليه متفقين به جنبش خواهند آمد . او پيشنهاد كرد براى انجام اين منظور هيئت‌هاى زبده آلمانى و عثمانى از بغداد عزيمت نموده و از طرف ايران خود را بافغانستان برسانند و هداياى گرانبها و نامه‌هاى مودت‌آميز از طرف خليفهء عثمانى و امپراطور آلمان تقديم امير افغانستان نمايند . در آنموقع مسلما افغانستان تيغ از نيام برخواهد كشيد و آتش جنگ در دروازه هندوستان مشتعل خواهد شد و از اين طريق لطمهء بسيار شديدى بقدرت و عظمت انگلستان وارد خواهد آمد به حدى كه مجبور شود قسمت عمدهء سپاهيان خود را از جبههء فرانسه برداشته به كمك هندوستان گسيل دارد . سفير كبير آلمان پيشنهاد انور پاشا را بدولت متبوعه خود ابلاغ و موافقت وزارت امور خارجه برلن را جلب نمود . از طرف دولت آلمان 4 نفر از مبرزترين مأمورين كه عبارت بودند از « واسموس » و « شونمان » و « نيدرماير » و « هنتيگ » نامزد اين خدمت شدند بطور كلى عده آلمانها بالغ به 25 صاحبمنصب نظامى و 15 نفر سيويل ميشد شرح عمليات آنها در كتابهاى موسوم به « واسموس يالورنس آلمانى » تأليف داگوبرت فن ميكوش و « به زير آفتاب سوزان ايران » ( جلد اول ) و « در جنگ اول مقابل دروازه‌هاى هندوستان » ( جلد دوم ) تأليف اسكار نيدرماير و « در سرزمين دربسته » تأليف اتوفن هنتيگ به تفصيل ذكر شده است .\r\nهنگامىكه تصميم وزارت امور خارجه آلمان به شونمان در برلن و به نيدرماير در مونيخ ابلاغ شد هردو يك زبان پاسخ دادند « عجب ديوانگى ! » معذلك هردو آن مأموريت خطرناك را پذيرفتند و در آغاز ماه سپتامبر 1914 شونمان بصوب اسلامبول عزيمت نمود .\r\nشونمان و واسموس در قصر « توكاتليان » اسلامبول يكديگر را ملاقات كرده و در آنجا جلسه مركب از عثمانيان و آلمانيها برياست انور پاشا وزير جنگ و سرفرمانده ارتش عثمانى كه به لباس نظامى پروسى ملبس كلاه فينه را كج بر سر نهاده و سبيلها را به طرف بالا تابيده بود منعقد گرديد . قبلا واسموس بتوسط وابسته نظامى آلمان در اسلامبول به انور پاشا معرفى شده و با يك ماژر ترك بنام عمر فوزى بيك راجع به هيئت اعزامى بافغانستان مذاكره كرده بود .\r\nدر ميان اعضاء هيئت‌هاى اعزامى واسموس تنها عضوى بود كه سابقا در شرق نقش نسبة مؤثرى بازى كرده و يك زبان شرقى ميدانست بدينواسطه سفير آلمان در تركيه باتاشه نظامى خود ماژرفن لافت  Von Laffet  دستور داد كه واسموس را رئيس و مسئول قسمت آلمانى هيئت اعزامى بافغانستان نمايد .\r\nرياست قسمت عثمانى از طرف انور پاشا به عهده رئوف بيك كه در جنگهاى بحرى بر عليه يونان\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nابراز شجاعت و شهامت نموده بود محول و يكهزار و هشتصد نفر با تعدادى مسلسل در اختيار او قرار گرفت در اواسط ماه سپتامبر 1914 واسموس « شونمان » را در اسلامبول گذاشته و خود به سمت حلب حركت كرد روز ششم اكتبر 1914 سوگماير كه سابقا به بلوچستان و كردستان سفرى كرده و بداشتن كلكسيون پروانه و گلهاى خشك معروف بود بهمراهى « پطرپاشن » و شونمان از اسلامبول عزيمت نمودند كه در حلب به واسموس ملحق شوند « نيدرماير » و « گريزينگر » در اسلامبول ماندند كه صندوقهاى ارسالى از طريق رومانى را تحويل بگيرند صندوقهاى مزبور محتوى اسلحه و مهمات كه بعنوان سيرك سيار فرستاده شده بود مورد سوءظن مأمورين رومانى واقع و سيم آنتن دستگاه فرستنده موجب شد كه كليه مواد جنگى را كشف و توقيف نمايند . تصوير اين سيرك سيار در روزنامه‌هاى بخارست منتشر گرديد ! آلمانها مجبور شدند سيرك سيار مجددى از برلن خواسته و با مختصر بخششى بمأمورين رومانى قادر به حمل مهمات منظوره گشتند .\r\nواسموس مدتى در حلب بلاتكليف ماند و رئوف بيك هيچگونه تماسى با وى نميگرفت و از نقشه‌هائى كه در سر داشت او را مطلع نميساخت زيرا باطنا انور پاشا ميخواست هيئت اعزامى بافغانستان يك هيئت خالص ترك باشد و آلمانها تحت هدايت آن قرار گيرند چنان كه هيئتى هم جداگانه بفرماندهى عبيد اللّه افندى وكيل سابق ازمير بعزم افغانستان فرستاد و عبيد اللّه مذكور در طهران در مهمانى منزل جواد مفتاح واقع در كوچه در خانگاه در دام اسارت انگلستان افتاد و به مقصد افغانستان نرسيد .\r\nجواد مفتاح\r\nدر روزهاى آخر توقف واسموس در حلب رئوف بيك به مشار اليه خبر داد كه مركز هيئت اعزامى بايد از حلب به بغداد منتقل شود لذا واسموس با يك اتومبيل بارى به بغداد رفت و در ضمن ملاقاتهاى مكرر اين حس در او توليد شد كه تركها نميخواهند بهيچوجه در نقشه‌هاى اصلى هيئت اعزامى آلمانيها را مداخله بدهند بدين جهت واسموس به حلب برگشت . چون از كشمكش عثمانيها با هموطنان خودش بتنگ آمده بود به اين فكر افتاد كه مستقلا به يك كار بزرگى دست زند زيرا علاوه بر ملاحظات فوق افغانستان هم براى او سرزمين مجهولى بيش نبود در صورتى كه قسمت جنوب ايران را از سابق خوب ميشناخت و با تمام سران قبائل آشنا بود و بطورى كه در يادداشتهاى آن زمان نوشته بود پادگان انگليسى بوشهر همواره مثل خارى در چشم او ميخليد .\r\nواسموس در حلب نيدرماير را قانع ساخت كه در رأس هيئت اعزامى بافغانستان برود و خود در روزهاى آخر دسامبر 1914 دوباره عازم بغداد گرديد .\r\nما شرح عمليات واسموس را در جنوب ايران بطور تفصيل در آخر اين فصل بيان ميكنيم و اينك برميگرديم باصل ماجراى هيئت‌هاى اعزامى افغانستان .\r\nدر مدت اقامت نيدرماير در اسلامبول فكرى به خاطر او خطور و نقشه ماهرانه ترسيم نمود كه فوق العاده مورد پسند انور پاشا واقع گرديد اما دولت آلمان از راه افراط در احتياط اجراى آن را تصويب نكرد در آن موقع يك كشتى آلمانى موسوم به « اكباتان » در خليج فارس لنگر انداخته و يك كشتى توپدار عثمانى هم اتفاقا در آن حوالى قرار داشت پيشنهاد نيدرماير اين بود كه از فرصت استفاده نموده شهر آبادان را به تصرف درآوريم تصفيه‌خانه نفت را آتش بزنيم و لوله‌هاى نفت را خراب كنيم . بعد كشتى اكباتان را\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nدر مصب رودخانه غرق نمائيم تا انگليسها نتوانند بفوريت كمك برسانند . اركان حرب آلمان اين پيشنهاد را قبول نكرد و بفكر نقشه ديگرى افتاد كه آبادان را بدون خرابى بدست بيآورند و در مقام استفاده از نفت ايران برآيند لكن چنين فرصتى ديگر بدست آلمانها نيفتاد فقط فرمانده عثمانى مقيم بصره كشتى اكباتان را در يك محل نامناسبى نصفه غرق كرد و دو هفته بعد از ورود انگليسها به آسانى بيرون كشيده شد اما چند نفر از سكنه محل توانستند لوله‌هاى نفط بين شوشتر و آبادان را خراب كنند و خسارت قابل توجهى بانگليسها وارد سازند .\r\nموقعى كه نيدرماير رئوف بيك را در بغداد ملاقات كرد به خوبى فهميد كه تركها خيال الحاق آذربايجان ايران را به عثمانى در سر ميپرورانند و اختلاف اساسى بين مقاصد آلمانيها و عثمانيها موجود مىباشد چه آلمانها انگلستان را دشمن عمده ميدانستند به عكس عثمانيها نسبت بروسيه كينه داشته و در باره انگلستان خصومتى در دل نميپروراندند همچنين آلمانها درصدد تشكيل اتحاد اسلام بودند كه بدانوسيله فشارى بهندوستان وارد آورند اما عثمانيها بفكر اتحاد ترك ( « ترك اجاقى » يعنى كانون ترك ) بوده و هدفشان خاورميانه و مركز شرق بود . آلمانها به عامل زمان اعتقاد داشتند در صورتى كه عثمانيها با بىصبرى تمام پيروزى سريعى را انتظار ميكشيدند .\r\nنيدرماير روز پنجم دسامبر 1914 باتفاق « كنستن » و « ويلهم پاشن » و « ياكوب » از اسلامبول حركت نمودند ستوان و اگنر كه با سى گارى براى حمل مهمات و نامه‌هائى از واسموس و « سوگماير » از حلب آمده بود به اين دسته ملحق شده و از طريق اسكندرون آنان را به حلب هدايت كرد نيدرماير در لباس عشايرى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر حلب نظر باشكال‌تراشى غيرقابل تحمل عثمانيها بين واسموس و نيدرماير توافق حاصل شد كه رياست ميسيون اعزامى بافغانستان به عهده نيدرماير معمول گردد و واسموس مستقلا منطقه عمليات خود را در جنوب ايران تمركز دهد ضمنا نيدرماير در حلب با « ماژر فريدس كلاين » رئيس ميسيون كاروان آشنا شد مأموريت ميسيون كارون اصولا تخريب و قطع لوله‌هاى نفت خوزستان بود اما ماژر كلاين پس از مواجهه با مشكلات در انجام نقشه منظور درصدد برآمد كه از روابط خصوصى خويش با روحانيون شيعه مخصوصا با شيخ العراقين حائرى استفاده و در كربلا از مراجع تقليد فتواى جهاد برضد روس و انگليس را صادر كند ( رجوع شود به يادداشتهاى نگارنده در باب تسليم فتواى جهاد بتوسط آصف السلطنه بحضور شاه )\r\nروز سى و يكم دسامبر 1914 نيدرماير و واسموس و ياكوب و شش گارى محتوى بقيه لوازم مهمه از حلب به طرف بغداد حركت كردند در بغداد شونمان معروف به پيشواز آمد و در همانجا بود كه نيدرماير براى اولين دفعه با ويس قونسول زايلر آشنا شد زايلر در بغداد گرفتار مشكلات گوناگون شده و حتى از طرف رئوف بيك مدتى در توقيف ماند تا آنكه در التزام وزراء مختار آلمان و اطريش باتفاق پاشن و سوگماير و ساير افراد دسته به طرف ايران عزيمت نمودند در سلطان‌آباد نيدرماير از سايرين جدا شده و از راه قم بطهران حركت كرد در صورتى كه ساير افراد در تحت رهبرى زايلر از طرف خوانسار در اوائل ماه مه باصفهان رسيدند . نيدرماير پس از دو ماه توقف در طهران عازم كاشان شده و در آنجا با مساعدت نايب حسين و ماشاء اللّه خان از بيراهه باصفهان رفت ( نيدرماير در كتاب خود از رشادت و صميميت نايب حسين و مخصوصا ماشاء اللّه خان تمجيد فراوان نموده است . ) در اصفهان سو گماير را در تاريخ اوايل ژوئن 1915 از طريق يزد به كرمان فرستاد واگنر و ويلهم باشن را بعنوان پيش‌قراول از همان راه به نائين گسيل داشت . خود شخصا در ششم ژويه 1915 بعد از تكميل تداركات كافى به طرف كوير حركت كرد او در سال 1913 نيز يك دفعه از اين راه عبور نموده بود و يادگارهاى بدى در خاطر داشت نيدرماير از راه نائين - انارك - عباس‌آباد - مريجان - چاه مجيد بچهارده به چند نفر از افراد دسته فن هنتيگ تحت سرپرستى دكتر « بكر » برخورد و اطلاع حاصل كرد كه چند روز قبل ميسيون هنتيگ نيز به طبس وارد شده است از اين تاريخ نيدرماير و فن هنتيگ متفقا عمليات را اداره نمودند و معا بافغانستان رفتند . اينك ما سرنوشت هيئت‌هاى اعزامى را بطور خلاصه از زبان فن هنتيگ نقل ميكنيم و در بعضى از موارد تذكرات قابل توجه نيدرماير را نيز بر آن ميافزائيم :\r\n« من در فرونت لهستان بودم كه در مارس 1915 به برلن احضارم كردند سه روز بعد در اركان حرب حاضر شدم به من گفتند بايد از طرف مقام ادارى مسئولم يعنى وزارت امور خارجه بافغانستان بروم و يك رابطهء با امير برقرار سازم .\r\nمن از خدمت ديپلماسى خود در ايران تجربه داشتم كه چگونه هر آلمانى كه بافغانستان رفته مراجعت نكرده بود زيرا سرحدات هندوستان و تركستان روس و نيز سرحد ايران توسط سربازان انگليس و روس شديدا محافظت ميشد . و چون در زمان جنگ روسها سالداتهاى زيادى بايران فرستاده و انگليسها هزاران سرباز هندى به بلوچستان آورده بودند متوجه شدم كه اين مسافرت بايد با يك نقشه دقيق كاملى عملى شود .\r\nهمراهانى كه انتخاب كردم عبارت بودند از يك شاهزاده هندى و سه نفر از رعاياى او پروفسور مولوى بركت اللّه و عبد الرحمن و عبد السبحان خان كه از آمريكا آمده بودند و شش نفر هندى از اهالى كوهستانهاى شمال غربى هندوستان كه در اردوى اسيران ما خود را داوطلبانه معرفى كرده بودند . تنها پاداشى كه اين شش نفر براى شركت در هيئت مطالبه ميكردند تفنگ جديد آلمانى بود . فقط دو نفر اروپائى با خود بردم يكى دكتر ( بكر ) طبيب ستاد كه در سالهاى 1912 تا 1914 از عمليات او در مريضخانه آلمان در تهران اطلاع داشتم و ديگرى يك تاجر جوان بنام والتررو هركه از هفده سالگى در شمال ايران بوده و از 1913 در شيراز و بعد از شروع جنگ از طريق\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبوشهر - بصره و بغداد بآلمان آمده بود و فارسى و تركى را خيلى خوب صحبت ميكرد . او ميبايستى به سمت كنسول شيراز مأموريت پيدا كند ولى بالاخره با من آمد .\r\nبراى آنكه در كشور بيطرف رومانى اشكالى پيدا نشود ما سه دسته شديم كه به طرف اسلامبول حركت كرديم دسته اول دكتر بكر و مولوى بركت اللّه و دو نفر هندى .\r\nدسته دوم والتر روهر با عبد الرحمن و عبد السبحان خان كه خود را برادر ميناميدند و از طرف مردم بعنوان معلم شناخته شده بودند دنبال آنها رهسپار و اكيپ من و شاهزاده هندى و ساير همراهان بعد از آنها حركت كرديم . در آخرين لحظه يك هندى ديگر بنام سيد احمد بعنوان آشپز شخصى و خدمتكار به من معرفى شد توسط اين جوان بىآلايش من بروحيه ساده هندىها پى بردم و به همين جهت است كه من او را هميشه بنام يك دوست نام برده‌ام .\r\nدر 14 آوريل 1915 از برلن با قطار سريع السير به سمت وين حركت كرديم - از رومانى كه ظاهرا بيطرف بود با زحمتى رد شده و از مرز تركيه گذشتيم . چون قسطنطنيه يك مدرسه عالى جاسوسى براى تمام كشورهاى بزرگ بشمار ميرفت ارزش داشت كه در آنجا اندكى توقف نمايم . افراد هيئت را بسرپرستى دكتر بكر به داخله اناطولى و از آنجا به حلب فرستادم و خود براى تهيه مقدمات سياسى و مالى هيئت اعزامى در آنجا ماندم .\r\nعلىرغم شهرتى كه بعدا انگليسها داده و مدعى شده بودند كه من دويست ميليون مارك در ايران و افغانستان خرج كرده‌ام حقيقت امر اين است كه من در اسلامبول كلا دويست و پنجاه هزار مارك طلا مطالبه نمودم از آن مبلغ يكصد هزار مارك نقد و پنجاه هزار مارك از بابت اسلحه و مهمات در برلن به مصرف رساندند و يكصد هزار مارك بقيه نيز به صورت جنس تحويل گرديد . مسيو روبرت صندوقدار بود و مخارج دوازده نفر تا افغانستان و مراجعت شش نفر تا ساحل اقيانوس ساكن از اين وجه پرداخته شد علاوه بر آن به نيدرماير و صاحب‌منصبان اطريشى كه وسيله نداشتند مقدارى از اين پول مساعدت شد .\r\nمقامات ترك در مراجعات به من بسيار خوش برخورد ميكردند در آنجا با انور پاشا و طلعت‌پاشا ملاقات و توسط انور پاشا بديدن شيخ الاسلام رفتم در اين ديدار شاهزاده هندى همراه من بود رفتار و وضع شيخ الاسلام مرا تحت تاثير قرار داد . همچنين با شاهزاده سعيد حكيم ملاقات و در دلما باغچه به حضور سلطان شرفياب شدم سلطان به من توصيه كرد كه در اين مسافرت خودمان را از انگليسها در امان نگه داريم پس از سه هفته كارها در اسلامبول خاتمه يافت . در عصر آخرين روز افسر تركى كه ميبايستى مرا همراهى كند بنام ستوان‌يك كاظم بيك معرفى و فرداى آن روز طبق نقشه معين از حيدر پاشا با قطار حركت كرديم و با زحمت زياد با وسائل مختلف و قايق از دجله گذشته و به فلوجه بغداد رسيديم .\r\nدر اول ژوئن 1915 از بغداد خارج و پس از هشت روز وارد خاك ايران شديم در ايران دولتى وجود نداشت و هركس در محل خود حكومت ميكرد شمال دست روسها جنوب دست انگليسها و ايران مركزى دست آلمانها بود اما ظاهرا ايران نام دولت بيطرف را داشت از راه قصر شيرين و سرپل در ظرف 5 روز كاروان ما به كرمانشاه رسيد چون عدهء از همراهان از دجله و فرات مالاريا گرفته بودند در كرمانشاه مجبور شدم كاروان را تقسيم كنم يعنى مريضها را تحت نظر دكتر بكر بگذارم و بقيه را فرستاده و خودم با وجود ابتلاء بمالاريا براى امور ضرورى به تهران و مركز سفارت بروم در تهران پس از توقف كوتاهى به سمت اصفهان حركت و از آنجا بعد از تهيه شتر و آب به طرف نائين عزيمت نموديم .\r\n« روهر » با ساير مريضها از طريق كاشان در نائين به ما ملحق شدند و بالاخره با تحمل شدائد مسافرت در كوير روز 23 ژويه 1915 وارد طبس شديم چند روزى كه در طبس اقامت كرديم هيئت اعزامى ديگرى كه عبارت از دستهء نيدرماير بود به ما ملحق شد نيدرماير شش ماه قبل از من براى عزيمت بافغانستان به راه افتاده بود و من در تهران هم نيدرماير را ديده بودم و اكنون در طبس دوباره بهم رسيديم . در دسته نيدرماير يك آلمانى بنام ويلهم پاشن و شش سرباز اطريشى و چند نفر ايرانى بودند اگرچه زبانهاى مختلف صحبت ميشد و زبان رسمى آلمانى بود ولى كم‌كم زبان فارسى زبان هميشگى ما گرديد .\r\nنيدرماير و من نقشه مشتركى كشيديم در قسمت شمالى مرز ايران و افغانستان روسها و در قسمت جنوبى انگليسها منتظرمان بودند . از طبس حركت و مركز عمليات را در بشرويه كه شش روز راه تا طبس فاصله داشت قرار داديم . خبر رسيد كه روسها از قاين به طرف ما ميايند . من نامهء بعنوان سفارت خودمان نوشته و بدست يك قاصد زرنگ سپرده و به او تعليم دادم كه بدست روسها اسير شود در آن نامه نوشته بودم كه بعدها نظر داريم به طرف شمال حركت كنيم اما بر خلاف نوشته پس از 8 روز ساعت چهار صبح از بشرويه به سمت مشرق عزيمت نموديم .\r\n ( سكندر كه با شرقيان حرب داشت * در خيمه بگشوده بر غرب داشت ! ) \r\nو لكن دكتر بكر و عدهء معدودى كه همه مريض بودند با بارهاى پول و هدايا و اسلحه و غيره كه از عقب ميآمدند بدون توجه به نقشه ما به سمت شمال حركت و وارد يك\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nواحه در ميان كوير ميگردند بتصور اينكه روسها آنجا نخواهند آمد . بيست روز بعد روسها با 150 نفر عده و مسلسل به او حمله ميكنند .\r\nاو پول و اسلحه را در تپه‌ها چال و تا آخرين فشنگ مدت دو روز و نيم با روسها ميجنگد و بعدا شبانه فرار مىكند يك نفر كشته دو نفر زخمى داده ولى خودش سالم مانده و با بقيه نجات پيدا ميكنند اما راهزنان بر آنها راه مىبندند و تيرى به ريه او اصابت نموده و شخصا به مداواى خود ميپردازد . او مجددا يكسال در بلوچستان و بعد مدتى در ايران ميجنگد در اثر خيانتى بدست انگليسها افتاده و آنها وى را بروسها تحويل ميدهند . من بعد از مدت مديد نامه از دكتر بكر مشعر بر سلامتى او دريافت داشتم و مطلع شدم كه در نارگين در سواحل بحر خزر زندگى مىكند . اما دسته اصلى ما كه به طرف مشرق ميرفتيم يك بار نزديك بود گرفتار روسها شويم ولى از تاريكى شب استفاده كرده و به راه خويش ادامه داديم . شش روز در بيابان به قصد گمراه كردن روسها جولان ميداديم و پس از برخورد بيك قافله ديگر كه به بيرجند ميرفت راه خود را به سمت شمال تغيير داديم و اين تغيير دائمى مسير موجب ناراحتى افراد دسته‌هاى نيدرماومن شده بود ، در نزديكى خط جبهه دشمن كه محل تردد روسها و انگليسها بود وارد يك قريه سرحدى شده و بلافاصله از ورود و خروج ساكنين قريه جلوگيرى كرديم و در آنجا دو نفر خارجى مظنون به جاسوسى را اسير كرديم .\r\nبالاخره از گردنه‌هاى زير يك برج سنگى بدون تصادف عبور و دشمن را پشت سر خود گذاشتيم سپس بيك ده رسيديم اهالى به ما علوفه و آذوقه نميدادند خوشبختانه توصيهء كه از يك دوست متنفذ ايرانى بعنوان ارباب مباشر آن ده از طهران با خود داشتم موجب تغيير رويه اهالى گرديد و شب بعد بافغانستان رسيديم يعنى روز بيست و دوم اوت 1915 ساعت 9 شب از نقطه كه روى نقشه سرحد افغانستان ناميده مىشود عبور كرديم .\r\nدر افغانستان پس از چند روز كه در بيابانها بىآب مانديم بالاخره به ده ( پره ) اولين جائى كه بشرى در آن يافت ميشد رسيديم . مردم آنجا خيلى خونسرد بما برخورد كردند . بعد از ظهر در اثر سروصدا از خواب بيدار شديم معلوم شد ورود ما را به نايب السلطنه كه فرمانده كل هرات بود اطلاع داده بودند و او بلافاصله عده از نجباء را به پيشواز ما فرستاده بود رئيس اين عده ما را بنام مهمانان حكومت افغانستان دعوت كرد و روز بعد به صورت يك قافله مفصل و مجلل به سمت هرات حركت كرديم . مخصوصا لباسهاى عالى ما بسيار جلب توجه كرده بود و همه بما سلام داده احترام فوق العاده مينمودند هرات شهر سبز و خرمى بود و ما تا هفتم سپتامبر 1915 در آنجا مانديم و به مدت 24 روز در ميان گردنه‌ها و جبال خشگ افغانستان مركزى با مرارت زياد راه پيموديم .\r\nبالاخره روز 30 سپتامبر از دور سواد شهر كابل نمودار گرديد . مهماندار ما گفت عمارت بربر شاه را براى شما معين كرده‌اند .\r\nآن روز نتوانستيم به شهر وارد شويم زيرا ميخواستند جاده تا دو ساعتى شهر را مفروش سازند و گارد احترام بگذارند . فرداى آن روز نيمساعت راه به شهر مانده اتباع ترك كه از فينه سرشان شناخته ميشدند باستقبال ما آمده بودند . بعد از آن عده معدودى كه آرتش افغان را تشكيل ميدادند با سروصداى زياد به معيت تركها رژه رفتند . در پى آنها ما از ده كوچكى كه خارج شهر كنار ديوارهاى قصر بربر شاه قرار داشت حركت كرديم . مردم براى ما فرياد شادى ميزدند و از قيافه آنها پيدا بود كه ورود ما را مقدمه تغيير اساسى در زندگى و آتيه خود ميدانند چون وارد عمارت شديم عده زيادى از اعيان و رجال با لباسهاى مخصوص ما را پيشواز كردند در سالن مركزى وسائل پذيرائى و خوراكى مفصل چيده بودند . روز بعد متوجه شديم كه عده اطريشى در آنجا هستند كه از اسارت در روسيه بافغانستان فرار كرده بودند در ضمن صحبت با آنها معلوم شد هريك از حرفه و صنعت خود استفاده كرده در آنجا مشغول به كارهاى مهمى شده بودند .\r\nهدف اصلى من كه ملاقات با امير بود فرا ميرسيد . در سرزمينى مثل افغانستان تمام روابط فقط بستگى به ديدوبازديدها و ملاقات‌هاى خصوصى دارد و توصيهء شخصى تأثير كاملى ميبخشد .\r\nحكمران اين عصر افغانستان امير حبيب اللّه بود كه در قلعه خودش زندگى ميكرد و در آنجا يك مريضخانه و حرمسرا و خزانه و مقدارى چادر و خرگاه براى محافظين وجود داشت . در خارج قلعه نيز كاخ جديدى به طرز اروپائى آماده كرده بود . امير يك اتومبيل داشت و حتى بين كاخهاى خود هم با ماشين حركت ميكرد . هميشه جلو نزد راننده مىنشست و پشت سر يكى از فرزندان و آجودانش با مسلسل دستى مينشستند امير در ( 1915 ) 46 سال داشت از پشت عينك طلائى چشمانش هوش سرشارى را نشان ميداد .\r\nامير حاكم جان و مال مردم بود و تنها او حق عكاسى داشت دواخانه منحصر افغانستان از آن او بود و نسخه‌ها فقط به اجازه شخص او پيچيده ميشد چون تمبر جمع ميكرد كسى جرأت نداشت تمبر و اشياء عتيقه داشته باشد . اما ظاهرا امير خود به تغيير جبرى اوضاع پىبرده و ميخواست عده از جوانان را كه بخارج رفته بودند در امور مملكت شركت دهد . جانشين او برادر كوچكش نصر اللّه بود كه بعنوان نايب السلطنه قسمتى از امور مملكت را اداره ميكرد . وى مردى بسيار مقدس بود و يك مرتبه در خفا براى من درد دل كرد كه آرزو دارد به صورت يك درويش براى اسلام كار كند . او سعى داشت افغانستان را از نظر اسلامى قوى نمايد .\r\nوليعهد عنايت اللّه معين السلطنه لقب داشت و فرمانده كل كابل و حومه بود . چون امير شخصا علاقمند به سياست و صنعت بود لذا فرماندهى ارتش را به فرزند بزرگ خويش محول كرده بود پسر دومش عين الدوله يك شاهزاده آرام و باهوش و طرفدار تركها بود هميشه يك آجودان ترك داشت و تركى را خيلى خوب ميدانست .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nما در به دو ورود بافغانستان به مشكلات زياد برخورديم بعدها فهميديم كه امير طى قراردادى كه با انگليسها منعقد نموده تعهد كرده سياست خارجى خود را از طريق اداره امور خارجه دهلى مجرى دارد كم‌كم توانستيم سررشته را بدست آوريم و بقدرى آزاد شديم كه نمايندهء انگليسها كه برطبق قرارداد يك هندى مسلمان بايد باشد ابدا آزادى ما را نداشت قبل از عيد تولد مسيح 1915 بنابر تقاضاى امير حبيب اللّه خان من با او شروع به مذاكره راجع به انعقاد عهد مودت و تجارت نمودم مذاكرات با امير و برادر و مشاور سلطنتى هفته‌ها به طول ميانجاميد در ضمن همين جريانات بود كه با پدر پادشاه فعلى آشنا شديم . امير خيلى مايل باستقلال تام و تمام داخلى و خارجى خود بود و من بارها ناچار شدم به او صريحا بگويم كه ما هيچوقت نميخواهيم او را وارد جنگ كنيم بلكه منظور ما فقط ايجاد دول بيطرف مستقل و قوى در قلب آسيا مىباشد و حتى هندوستان را ميخواهيم بر عليه اروپا تقويت نمائيم در بهار سال 1916 بسفارش انگليسها و يا از آن جهت كه امير حبيب اللّه خان نميخواست زياد انگليسا را برنجاند بتدريج فعاليت ما را محدود كرده از اينرو من تقاضاى مرخصى نمودم .\r\nكار ما در افغانستان تمام شده بود بايد زود مراجعت كنيم و راپورت دهيم من اول تصميم گرفتم از همان راهى كه آمده بودم مراجعت نمايم ولى بعد فكر كردم خوب است ابتدا از هندوكش به تركستان چين بروم و اوضاع و روابط آنجا را بسنجم و پس بيست روز بافغانستان برگشته با سايرين به وطن مراجعت كنيم زيرا قطع داشتم جنگ تمام مىشود .\r\nضمنا قرار شد كه نيدرماير از راه ديگرى برگردد . تصميم من دائر به مسافرت تركستان چين سبب شد كه ناچار دور دنيا بگردم و با زحمت زياد و از ميان برف و بوران كوههاى هندوكش به تركستان رفته و تنها 130 روز در صحارى چين سرگردان بمانم .\r\nابتدا نيدرماير و من با عموم همراهان از كابل به جبل سراج و دشت روات و بعد به خارپشته و نارين حركت كرديم . از نارين من از سايرين جدا شدم و از طريق جبال هندوكش به سمت تركستان چين عزيمت نمودم . نيدرماير و سايرين از نارين به تاشكورگان و بلخ و آكچا و شيبيرگان رفته در آنجا مشار اليه از دسته اصلى جدا شده از راه آگرياپلى و جنوب سرخس به مشهد و مادان و صفىآباد و ماگاز و شاهرود و دامغان بطهران و سپس به خاك عثمانى مراجعت نموده بقاياى دسته برياست واگنر به هرات رفتند و از طريق كوير و جنوب تربت به ترود و طهران عودت كردند .\r\nمن هم از جبال هندوكش به فلات پامير و قلل قره‌قوروم رفته وارد خاك چين شدم و در نقاط باركنت - كش‌گار - تورفان - چامى - آن‌هسى - سرنچو - لانچو - سيانفو - هونان - هانكاو سه ماه توقف كرده سپس در ساحل رود يانگ تسه كيانگ به نانكن و بالاخره به شانگهاى رسيدم .\r\nدر تاريخ اول آوريل 1917 با كشتى « اكوادر » به امريكا حركت و به كوبه و يوكوهاما در ژاپن و از آنجا به هونولولو رفتم . از هونولولو به سانفرانسيسكو و شيكاگو و بعد به هاليفاكس وارد شدم در آن موقع امريكا به آلمان اعلان جنگ داده بود . مدت مسافرت من از روز عزيمت از برلن تا ورود به امريكا جمعا 26 ماه به طول انجاميد »\r\nمطالب مهمى كه از قلم فن هنتيگ افتاده اما راپورت آن به مقامات رسمى آلمان رسيد مشعر بر اين بود كه در هرات مدت مديدى هيئت اعزامى را معطل نگاهداشتند و پس از رسيدن به كابل با آنكه قصر بابر شاه براى اقامت آن هيئت معين شده بود . معذالك اجازهء هيچگونه فعاليت باعضاء هيئت داده نميشد .\r\nو از هرگونه ملاقات ممانعت به عمل ميآمد حتى در موقع بيمارى شديد هنتيگ اجازه نميدادند طبيبى ويرا عيادت نمايد و چون با تقاضاى هنتيگ كه مورد معاينه دكتر ترك واقع شود موافقت نگرديد لذا كليه افراد آلمانى هيئت تصميم به اعتصاب غذا گرفتند پس از سه روز كه مهماندار افغانى ديد آنها واقعا غذا نميخورند اجازه داده شد طبيب ترك بر بالين مرضى و سايرين كه از گرسنگى بيحال افتاده بودند حضور بهمرساند غرض عمدهء آلمانها بيشتر كسب خبر از خارج بود و خواستن طبيب ترك را اصلا بهانه ميكردند همان طبيب به آنها اطلاع داد كه امير تحت تأثير شديد انگليسها است و هرهفته يك نامه از نايب السلطنه هند دريافت ميدارد كه در ضمن آن بر عليه آلمانها تحريك به عمل ميآيد اما خوشبختانه عده زياد ديگرى به سردستگى نصر اللّه برادر امير مخالف اين جريان بوده و از آلمانها طرفدارى ميكنند در نتيجه اقدامات اين دسته بود كه بالاخره امير اجازه شرفيابى به هيئت اعزامى داد پس از چندى اعتماد كامل حاصل كرد و نيدرماير را مأمور تنسيق ارتش جديد افغانستان نمود كه عدهء آن را از پنجاه هزار به هفتاد هزار نفر برساند و استحكاماتى در سرحدات و در داخل ولايات\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبنا كند بديهى است انگليسها از اين عمليات بسيار ناراحت شده و هاردينگ نايب السلطنه هند در روزنامهء « طايمس » نوشت كه در مدت اقامت آلمانها در افغانستان هفت مرتبه حملات شديد به سرحد هندوستان صورت گرفت . راجع بسرنوشت نيدرماير اضافه مينمائيم كه نامبرده در مراجعت از افغانستان چند روزى در طهران مخفى شده و بعد به همدان كه از طرف قواى على احسان‌پاشا اشغال شده بود رفت در موقع عقب‌نشينى تركها او هم با اركان حرب عثمانى به كرمانشاه عزيمت و از آنجا بآلمان احضار شد . پانزده روز ميهمان امپراطور بود و مفتخر بدريافت نشان گرديد و قيصر گفت اگرچه به مقصود نهائى نرسيديد اما شما و واسموس مدت يكسال بغداد را نجات داديد و پيروزى كوت الاماره را ممكن ساختيد شهامت شما موجب افتخار ابدى آلمان است نيدرماير نتيجهء مطالعات خود را در ضمن يك مقالهء مدققانهء در جرائد آلمان منتشر ساخت كه نظر باهميت موضوع ترجمهء آن ذيلا نقل مىشود :\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nنظرياتى راجع به ( افغانستان ) بقلم نيدرماير  Nidermayer \r\nافغانستان از قديم الايام يك مملكت سرى بوده و هم‌چنين اوضاع و حالات آن هيئتى كه از طرف آلمان به اين مملكت فرستاده شده تا امروز در پس پرده خفا مانده است مخفى ماندن اين هيئت دليل كمى فعاليت آن نميشود و عنقريب شايد به گوش عموم مردم برسد كه اين هيئت كه فقط از چند نفر آلمانى تشكيل شده بود در عين آنكه يكه و تنها مانده و راه ارتباطشان از همه طرف قطع شده بود چه خدمات شايانى كردند بيشتر اعضاى اين هيئت در مصادفات هولناك با دشمنان قوىپنجه تلف شدند . لكن آن خدماتى كه بازماندگان در آسياى وسطى بروز دادند و اقداماتى كه برضد دشمنان نمودند و اطلاعاتى كه بدست آوردند كارهائى است كه يقينا در آينده اسباب حيرت و تعجب عموم خواهد گرديد اين هيئت معلوماتى از يك مملكتى جديد بدست آورد كه تا حال نه احوال داخلى آن و نه ارتباطات خارجى آن با ساير ممالك همجوار نه اوضاع سياسى نه نظامى نه اقتصادى آن بهيچوجه معلوم نبود .\r\nدر خصوص نتايجى كه اين هيئت از اوضاع سياسى و نظامى آن مملكت بدست آورده واضح است كه امروز نميتوان سخن راند لكن مسائل اقتصادى آن در جاى ديگر مفصلا شرح داده خواهد شد عجالة ذكر بعضى معلومات علمى در خصوص اين مملكت خالى از فائده نيست ولى اين نكته را بايد در نظر گرفت كه كار مهم و غرض عمده اين هيئت مسائل سياسى و نظامى بود و مسائل علمى فقط فرعى و در ضمن منظور گرديده است .\r\nاز آنجائى كه افغانستان در سر راهگذر اغلب فاتحين بزرگ و قبايل سترك واقع شده بود در اين مملكت همه نوع نفوذهاى مختلف از قبيل هندى چينى مغولى و ايرانى چه قبل از اسلام و چه بعد از آن وجود دارد . نفوذ عرب و ايرانى از راه افغانستان بايران آمده است لهذا جاى تعجب نيست كه از سالهاى دراز به اين طرف علماى بزرگ هميشه درصدد آن بوده‌اند كه از اين مملكتى كه در حقيقت مسير تمدنهاى مختلف بوده معلومات زيادى بدست آوردند .\r\nهرچند بطور عموم معلوم بود كه در اين مملكت چه چيزها يافت مىشود لكن معلوماتى كه يك شخص خبره ميخواست هنوز بدست نيامده بود و شايد بعضى چيزهائى كه شخص منتظر بود در اين مملكت پيدا كند يافت نميشد .\r\nآثار و ابنيه زيادى از دوره‌هاى مختلف زردشتى يونانى هندى عرب و غزنوى در افغانستان موجود است و مشاهده نميشود كه يكى از اين دوره‌ها در دوره بعد خود نفوذى و تأثيرى داشته باشد و چنين به نظر ميآيد كه هر عصر متاخرى گويا آثار عصر متقدم خود را تقريبا معدوم ساخته است .\r\nظاهرا حالت طبيعى افغانستان با جبال شاهقه و دره‌هاى بسيار عميق خود كه اغلب به امتداد غربى و شرقى هستند يكى از موانعى بوده است براى آنكه تمدنهاى مختلف به يكديگر نزديك شوند يا تمدنى داخل تمدنى ديگر گردد . امروز هم كمتر مملكتى در دنيا هست كه در آن آنقدر طوايف مختلف توطن داشته باشد كه در افغانستان مشاهده مىشود در كوههاى مركزى افغانستان قبائل هزاره كه اصلا از نژاد يك طايفه مغولى مىباشد سكنى دارند در شمال يك قوم تركى متوطن است كه عبارت از تركمنها و ازبك‌ها باشد . در غرب طوايف ايرانى و عرب و در جنوب شرقى پاتانها هستند بعلاوه خود افغانها كه در اغلب نقاط پراكنده ميباشند .\r\nهريك از اين طوايف تمدن و صنعت مخصوص خود و حتى ميتوان گفت كه مذهب مخصوص خود را دارا هستند هرچند كه مسلمانان افغانستان متعصب‌تر از ساير مسلمانان به نظر ميآيند لكن معلوم مىشود كه اسلام فقط يك رنگ و روغنى ظاهرى است كه براى متحد كردن اين طوايف و قبايل مختلفه به آنها داده شده است در اينجا هم باز اين نكته را مشاهده ميكنيم كه مذهب فقط يك وسيلهء است براى نيل بمقصودى صنعت هندى را مىبينيم كه از راه معين از مشرق آمده تا باميان رفته و از طرف ديگر نفوذ اسلام از راه هرات و قندهار آمده و تا كوههاى قبايل هزاره رسيده است در شمال پامير و هند و كوش تمدن باختريان قديم بظهور رسيده است و هم‌چنين در نقاطى كه اسكندر از آنها عبور كرده است آثار تمدن يونانى مشاهده مىشود و اين فقره را كه برخى از آثار تمدن ايرانى در هند ابدا يافت نميشود ميتوان بدينطريق بيان نمود كه افغانستان آن تمدن را گرفته ولى هيچوقت نگذاشته كه از سرحد شرق يا غرب خود خارج شود .\r\nچنان كه بعض آثار تمدن ايرانى هنوز در افغانستان باقى است كه در خود ايران و تركستان و هند از آن ابدا نشانهء نيست .\r\nافغانستان هم براى خود مقدسات ملى دارد اگر بشود آن را چنين ناميد و آن عبارت است از مزار شريف و شهر بلخ كه همان باكترا ( باختر ) قديم است .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nآب زياد و هواى خوش و مكان محفوظ اهالى را از اقدم ازمنه بدين شهر كشيده است . در شهر مقدس آناهيد اسكيتها و ايرانيها به زيارت ميرفتند . و به شهر على هم‌اكنون مسلمانان به زيارت ميروند . در اين شهر بقايائى از آثار تمدن زردشتى و يونانى و مسلمان در جنب يكديگر ديده مىشود . ظهور دولت افغانستان بعرصه وجود نتيجه سياست انگليس است و اين مملكت بدون ملاحظه ارتباط ملل و نژادهاى مختلف با يكديگر ايجاد شده است و نه طبيعت اراضى افغانستان و نه ملل يكرنگ و از يك عنصر متحد هستند .\r\nافغانستان عبارت است از اراضى مختلفه كه بواسطه صحراهاى قفر و جبال شاهقه از يكديگر منقطع و فقط بوسيله راههاى تنگ باريك كه در كنارهاى آن مردم سكنى دارند بهم متصل است - قديم‌ترين اين نواحى صفحه هرات است بعد قندهار و غزنه و كابل و بلخ بيشتر اين مواضع بواسطه حملات فاتحين بزرگ دنيا مانند اسكندر كه اين نقاط را منازل عرض راه قشون خود قرار ميدادند براى آنكه پيشتر بروند اهميت و شهرت پيدا كردند .\r\nهيئت مبعوثه از آلمان سعى كرد كه از اين نقاط مهم حتى المقدور معلومات بدست بياورد . شهر هرات از اين حيث بر همه مقدم بود و اطلاعات زيادى بدست داد حصار قديمى دور شهر قريب 15 متر قطر آنست خود شهر هرات بواسطهء دو خيابان بزرگ كه يكى از شمال بجنوب و ديگرى از مشرق به مغرب ميرود تقريبا درست به چهار قسمت متساوى تقسيم مىشود و بازارهاى شهر در اطراف اين خيابان واقع است .\r\nدر شمال شهر قصر سلطنتى واقع است و در شمال شرقى عمارت حكمران و مسجد بزرگ گرداگرد حصار هرات يك خندق باتلاقى و يك جاده وسيعى است . در جنوب شهر بيرون حصار و در اطراف جاده كه به طرف رودخانه هرات ممتد است چندين مسجد و خانه و دكاكين ساخته شده است در صورتى كه در قسمت شرقى و غربى شهر و مخصوصا در سمت شمالى آن از طرف خارج كمتر بنا ديده مىشود برحسب نصيحت يك انگليسى كه براى قلعه مستحكم هرات يك ميدان تيراندازى لازم است تمام ابنيه قديم عالى مصلىها را با خاك يكسان كرده‌اند ولى قدرى شمالىتر تا نزديك كوهستان باغات و زيارتگاههاى بسيار ديده مىشود بهترين ابنيه هرات مسجدى است كه اساس آن از دوره سلطهء عرب باقى مانده و بعضى از قطعات آن شبيه است به مسجد ابن طولون و سامره در ايوان بزرگ اين مسجد بعضى خطوط كوفى ديده مىشود كه هنوز خوب باقى مانده است اين مسجد را چندين دفعه تجديد عمارت نموده و اصلاح كرده‌اند و بسبب مواظبت امير هنوز به حال خود باقى است ديوارهاى رو به طرف حياط مسجد را معلوم مىشود كه بعدها با آجرهاى قشنگ مزين كرده‌اند و اندكى بعد روى آن آجرها را به طرز ابنيه خراسان كاشىكارى نموده‌اند در طرف شمال مسجد ولى متصل بدان يك بناى مقدس ديگرى ولى كوچكتر ساخته شده است كه در مزين‌كارى آن به طرف مشرق است . ساختمان اين بنا از جهت شكل و تزئين شبيه است به مسجد قديم سرخس در مشرق خراسان از مصلاهائى كه در شمال شهر ساخته شده بود اكنون فقط نه مناره باقى است كه هر چهار عدد آن متعلق بيك بنا بوده است هر مناره داراى كاشىكاريهاى قشنگ است بدبختانه امروز اغلب خراب شده است . در يك ارتفاع يك ذرع و نيمى دورتادور مناره سنگهاى مرمر بسيار ظريفى نصب و روى آنها خطوط كوفى حجارى شده است در جنب اين مناره يك گنبد كاشى با نقاشىهاى ساده ديده مىشود اندكى به طرف شمال يك گنبد ديگرى نمايان است كه خيلى صدمه خورده و خراب شده است .\r\nيكى از اماكن مشهوره هرات زيارتگاه خواجه ( عبد اللّه ) انصارى است و آن در دامنه كوهى در شمال شهر واقع و عبارت است از يك حياطى به طول 200 متر و عرض 50 متر در وسط آن يك سنگ قبر خيلى قديمى است و در اطراف آن قبور متفرقه ديگرى است ديوارهاى اين حياط اغلب كاشى است در طرف راست مدخل اين حياط گنبد كوچكى است با پايه مربع و نقاشيهاى زياد .\r\nتمام اين بناها بدون شك در عصر واحد ساخته شده است دو طرف جنوب شهر پلى روى رودخانه هرات بسته شده است كه اغلب جاهاى آن خراب و ميگويند از زمان شاه عباس باقى مانده است مابقى زيارتگاههاى شمال شهر عبارت است از ساختمانهاى جديد كه چندان داراى اهميت نيستند لكن اكثر آنها باغهاى قشنگ و باصفا دارند .\r\nدر خصوص تاريخ اين ابنيه در خود مملكت كسى چيزى نميداند به حكاياتى كه ما بين بوميان مشهور است نميتوان اعتماد كرد بهتر از همه خود امير حبيب اللّه خان است كه معلومات او را تا آنجا كه راجع بتاريخ اسلام است ميتوان طرف وثوق قرار داد تاريخ افغانستان كه خود او نوشته بس گرانبها است از مضافات شهر هرات يكى زيارتگاه خواجه است و آن واقع است در كوهستانى در قسمت علياى رودخانه هرات در اينجا هم چندين قبر ديده مىشود كه از جمله دو عدد از آنها داراى آجرهاى مزين‌كارى بسيار خوب با خط كوفى است و خالى از اهميت نيست قندهار غير از باغهاى شهر قديم و جديد و بعضى ابنيه متاخره دوره اسلام چيز قابل اهميت ندارد در غزنه آثار عتيقه زياد يافت مىشود تفصيل برجهاى مشهور و ابنيهء معروف اين شهر در اينجا اسباب طول كلام خواهد شد هيئت مبعوثه از آلمان در اين باب عكسها و نقشه‌هاى صحيح بدست آورده است . توقف هشت ماهه در كابل اسباب آن شد كه اين هيئت توانست درست نقشه شهر و اطراف آن را بردارد .\r\nلكن بدبختانه در اين شهر چيزهاى مفيد زياد نيست اين شهر قديمى تنگ و تاريك كثيف ما بين رودخانه كابل و كوههاى بلندى واقع است . در شمال شهر محلهء امير و شاهزادگان است بر روى كوههاى غربى آثار قلاعى چند مشاهده مىشود كه ظاهرا از عهد نادر شاه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nباقى مانده است . فقط بناى مهم كابل ( قبر تيمور ) است با يك گنبد ظريف كه از آجر پخته بنا شده و تقريبا 250 سال قبل بايد تاريخ بناى آن باشد .\r\nدر طرف مشرق شهر مسجدى است كه به طرز ابنيه هندى ساخته شده در كاروانسراها و خانهاى قديم منبت‌كاريها و پنجره‌هاى چوبى قشنگ زياد ديده مىشود .\r\nكابل مركز مهم تجارت شرق افغانستان است و كاروانها از همه طرف بدانجا آمدورفت ميكنند در اين شهر انسان ميتواند آهنگريهاى صنعتى قبايل هزاره و پارچه‌ها و قاليهاى تركمنى و شالهاى كشمير قيمتى را خيلى ارزان بدست بياورد بدبختانه اين هيئت نتوانست بياميان كه قدرى دوردست افتاده برود ولى توانست يك مجموعهء نفيسى از عكسهاى ابنيه آنجا بدست بياورد .\r\nدر عرض راه ما بين كابل و تاش‌گورگان از ابنيه قديم ايبك كه از قرار معلوم از آثار دوره زردشتى است عكس برداشته شد .\r\nمهمترين آن يكى تخته سنگ بزرگى است بقطر 20 متر كه در وسط آن آثار آتشكده كوچكى است و ديگر چندين معبد سنگى مستدير گنبدمانند با انواع تزيين‌كاريهاى فراوان كه بدبختانه اغلب خراب و ضايع شده است آثار خطى و كتيبه در هيچ‌كدام از اينها ديده نشد .\r\nاين هيئت بالطبيعه اهميت مخصوصى بتركستان افغانستان ميداد تاش‌كورگان معروف به « در بلخ » در دامنه شمالى كوهستان بلندى واقع است و چنين به نظر ميآيد كه در قديم الايام يك قوم باخترى ( ايرانى ) در جلگه واقع در شمال اين موضع و هم در بلخ و هم مواضع ديگر اين صفحات شخص ميتواند به خوبى ملاحظه كند كه چگونه اهالى كم‌كم از دشت و جلگه كوچ كرده و بتدريج در دامنه كوهها و كناره دره‌ها منزل گزيده‌اند انتخاب اين به دو دليل بوده است اولا بواسطه آبهائى كه در دشت جارى بوده اغلب راه جريان خود را تغيير ميداده و اسباب خرابى ميشده است لهذا اهالى مجبور ميشده‌اند مواضعى را براى مسكنهاى خود انتخاب كنند كه بواسطه تنگى دره آب نتواند جريان خود را تغيير دهد علاوه بر اين در بعضى فصول آب در دشت كمتر يافت ميشده و آن هم بالطبيعه اسباب زحمت زياد و صعوبت زندگى بوده است ثانيا چون متدرجا اوضاع كوهستانهاى جنوبى امن‌تر و اهالى بحكومت مطيع‌تر ميشده‌اند سكنه جلگه ديگر نميترسيده‌اند كه كوهستانيها به آنها حمله آورده صدمه برسانند لذا مكان خود را در دامنه كوهها انتخاب ميكردند تا در مقابل حمله قبيله ديگر از يك طرف اقلا مطمئن باشند و به زودى محاصره نشوند و به همين ملاحظات تغيير در جريان آب و صعوبت آبيارى بوده كه مزار شريف در طرف شرق بلخ ساخته شده است و به همين ملاحظه نيز در ازمنه اخير امير عبد الرحمن خان بناى عمارت را در دامنه كوه مستحكم كرده است .\r\nچنين به نظر ميآيد كه مزار شريف در دوره شوكت باختريان بواسطه فراوانى و خوشى آب و هوا زيارتگاه مهمى بوده است و بعدها در دوره اسلام هم باز زوار مسلمان آن نقطه را زيارتگاهى قرار داده رشته زيارت در هرصورت منقطع نشده قديمترين آثار بعد از اسلام كه اكنون در مزار شريف مشاهده مىشود از بقاياى قرن 13 و 14 مسيحى ( قرن هفتم و هشتم هجرى ) است ولى بدبختانه كمى از آنها سالم مانده است مزار جديد على ( عجيب است كه على را در افغانستان سنى خيلى مقدس ميشمارند ) پايه‌اش همان پايه است كه ابتدا ساخته بودند ولى بواسطه تعميرات زياد كج‌سليقه كه بر آن افزوده‌اند خود بنا خيلى از شكل اصلى خود تغيير كرده است يقينا از آثار قديمه در اينجا باز هم بقايائى بايد موجود باشد ولى براى تحصيل اطلاعات در خصوص آنها تفتيشات عميق‌تر و وقت زيادتر لازم بود كه متأسفانه براى اين هيئت هيچكدام ميسر نبود ولى رويهمرفته ميتوان گفت كه در مزار شريف چيزهاى بسيار مهم زيادى بدست نميتوان آورد .\r\nيكى از مواضع خيلى مهم شهر بلخ است همان شهرى كه در قديم باكترا ( باختر ) ميگفته‌اند از اين شهر به قدر امكان بعضى معلومات بدست آمد اغلب ابنيه قديمه بلخ در مشرق و جنوب شهر امروزه در خارج شهر واقع شده و خيلى صدمه به آنها خورده است و گويا اين ابنيه از همان ازمنه قديم هم در خارج شهر بوده‌اند پس بايستى كه شهر بلخ در قديم الايام داراى يك وسعت فوق العاده عجيبى بوده باشند و اين قطعا خارج از حيز امكان است . شهر قديم بلخ ظاهرا فقط اندكى وسيع‌تر از آبادى امروز شهر بلخ بوده است آثار بعضى برجهاى بزرگ بسيار قديم كه با آجر پخته و خام به طرز بسيار محكم ساخته شده هنوز باقى است و به نظر ميآيد كه اينها از دوره زردشتيان بيادگار مانده است يك ديوار گلى هم كه 20 متر قطر آن و در طرف شمال شرقى شهر واقع است معلوم مىشود كه از همان عصر باقى مانده اين ديوار از طرف مغرب تا ارگى كه بقول بوميان شهر قديم در آنجا بوده ممتد است پايه اين ديوار به صورت يك كثير الاضلاع بيضى شكلى است كه 800 متر طول و 600 متر عرض آن مىباشد تمام اصل اين محوطه تقريبا 10 متر از اراضى باتلاقى اطراف خود مرتفع‌تر است و محاط است بديوارهاى بلند گلى و خندقهاى آبى در منتهاى جنوبى اين محوطه اصل قلعه قديم واقع بوده است بدون آنكه كسى حفر بكند هنوز هم بطور وضوح ميتوان معلوم كرد كه در سه عصر مختلف مردم در اينجاها موطن داشته و ابنيه مختلف روى يكديگر ساخته بوده‌اند لكن عصر اسلام كه متأخرتر از همه است آثار آن اعصار را به كلى خراب كرده است بيشتر بناهاى عصر اسلام در طرف جنوب قلعه قديم واقع است .\r\nاز همه مهمتر مسجد جامع است با كاشىكارىهاى خيلى فراوان و چندين مدرسه و يك زيارتگاه كه ظاهرا از قرون 12 و 14\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمسيحى ( 6 و 8 هجرى ) باقى مانده‌اند پايه اين زيارتگاه به همان طرز ساخته شده كه در مزار شريف مذكور شد از قرار معلوم چنگيز خان در اينجا بطريق معمول خود رفتار كرده و هيچ چيز باقى نگذاشته است .\r\nسطح مسكون امروزه شهر فقط قسمت كوچكى از آبادى محوطه بلخ را شاغل و بناهاى آن با آجر ابنيه قديمى اسلامى ساخته شده است از قراين چنين معلوم مىشود كه سابقا استحكامات و برجهاى محكم در طرف جنوب شرقى و شمال شرقى و شمال غربى يعنى در نقاطى كه بيشتر معرض مهاجمات دشمن بوده ساخته شده است از مجارى آبها و قنوات مشهور بلخ قديم امروزه اثرى باقى نيست و همه نابود شده است جميع قسمت جنوبى و شرقى بلخ مملو است از بقاياى ابنيه كه بسيارى از آنها با خشت خام و اغلب در قرون متاخره اسلام بنا شده است مسكوكات دوره يونانى و بعد از يونانى در اينجا مثل ساير افغانستان خيلى يافت مىشود شهرهاى آقچه و شبيرغان ( شبورغان ) و سرپل و ميمنه و غيره نيز آثار مفيدى دارند اين هيئت از سيستان افغانستان و كنارهاى هيرمند نيز عبور نموده و علاوه بر اين معلومات توانست پاره معلومات زمين‌شناسى ( ژئولوژى ) بدست آورد .\r\nمشروحه فوق هرچند كامل نيست ليكن كافى است براى آنكه هم جلب دقت متخصصين را بكند و هم عموم را يك اطلاع اجمالى از افغانستان داده و دقت آن را به طرف يك مملكتى جلب كند كه هم تاريخ بزرگى در گذشته داشته و هم امروز از حيث سياست و نظام بىاهميت نيست .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nاينك كه داستان ميسيون افغانستان بپايان رسيد مختصرى از موضوع فتواى جهاد حكايت ميكنيم و بعد ميپردازيم به عمليات واسموس در جنوب ايران\r\nيكى از صاحب‌منصبان آلمانى موسوم به كاپيتن كلاين كه برياست ميسيون كارون منصوب شده بود درصدد برآمد كه از سابقهء آشنائى خود با شيخ العراقين حائرى استفاده نموده از مقام شامخ علماء بزرگ شيعه مقيمين كربلا و نجف فتواى جهاد بر عليه متفقين صادر كند دولت عثمانى هم از طرفى عين اين اقدام را به عمل آورده از روحانيون مسلمين مدد معنوى درخواست نموده بود .\r\nاول شيخ الاسلام در اسلامبول اعلان جهاد صادر كرد مرحوم سيد محمد كاظم يزدى كه در آن زمان مرجع تقليد بود مساعدت نمود و لكن شخصا از حضور در جبهه جنگ خوددارى كرد چند تن از علماء آن عهد در ميدان شعيبه حاضر شده و علاوه بر فتوى فرماندهى نيروى مجاهدين را خود بر عهده گرفتند مشاهير آنها سيد محمد سعيد حبوبى از علماء بزرگ عرب صاحب ديوان شعر معروف - شيخ الشريعه اصفهانى - سيد على داماد - آقا سيد مصطفى مجتهد كاشانى ( پدر آية إله حاجى ميرزا ابو القاسم ) و جماعتى ديگر بودند و نيز مرحوم آية إله خونسارى كه در اين اواخر در ايران وفات يافت بعنوان طالب علم مسلح و در جبهه حاضر شده بود و همچنين بسيارى از علماء ايرانى و فرزندانشان كه اهل علم بودند .\r\nدر آن هنگام اخبار جنگ روسها با ايرانيان در صفحات غرب با سرعت منتشر ميشد و فتوحات عثمانى روحيه مجاهدين اسلام را تقويت ميكرد خاصه خبر فتح كوت الاماره توليد غرور و سرور بىپايان نمود اما همانكه ورق برگشت و « جنرال مود » فرمانده انگليسى وارد بغداد شد و مهاجرين ايرانى از عراق به طرف اسلامبول عقب نشستند يأس بر عامهء مستولى گرديد معذلك يكنفر ايرانى فداكار عباس خليلى در شهر نجف قيام كرده و با چند تن از هم‌پيمانان خويش انقلاب اول بين النهرين را پايه گذاردند و حاكم نظامى انگليسى « كاپيتن مارشال » را بقتل رساندند اين قتل بر فشار نيروى انگليس افزوده و منتهى به محاصرهء مليون گشت انگليسها بعد از تسلط مجدد بر اوضاع پانزده نفر از رؤساى انقلاب را كه نامشان در تاريخ مذكور است بدار آويختند چهار نفر را تيرباران كردند و صد و هشتاد و چهار نفر را به سنگاپور تبعيد نمودند اولين حكم اعدامى كه صادر شد دربارهء مسبب انقلاب يعنى عباس خليلى بود اما او از راه چاه‌هاى قنات در حال زخمى شدن بايران فرار كرد .\r\nچندى از اين تاريخ گذشت كه انقلاب عمومى بزرگ بين النهرين برپا شد و در آن مرحوم آية إله عظمى ميرزا محمد تقى شيرازى شركت داشت و خود فتواى قيام و اقدام داد . در آن جنگ اغلب روحانيون و عشاير عراق عرب مشاركت كردند و ابتدا قواى انگليسى را منهزم ساختند اما بالاخره شكست نصيب مجاهدين گرديد و آقازادهء مرحوم شيرازى با چند تن از رؤساى انقلاب گرفتار و بايران تبعيد شدند . عين استفتائى كه به عمل آمده و فتاوى كه صادر گرديده ذيلا نقل مىشود :\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nعباس خليلى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nاستفتاء\r\nحضور شريف حضرات علماء اعلام حجج اسلام آيات اللّه فى الانام ادام اللّه بركات وجود هم العالى محترما عرض مىشود چه ميفرمائيد دربارهء اشخاصى كه با دعوى مسلمانى در اين ايام تقابل كفر و اسلام در مقام معاونت دول كافر معارفه برآمده سرا يا علنا مالا يا حياة و جانا يدا يا لسانا فكرا يا خيالا رأيا يا اظهارا قلما يا قدما على كل الاحوال در سراء و ضراء بكفار حربى خدمت و بمقاصدشان اعانت مينمايند و درباره كسانى كه بذريع اعمال و اقوال يا بوسايل پارهء نشريات مجعوله و انتشارات مضره بمرام و منويات اعداء دين مبين و دشمنان اسلام و مسلمين مانند انگليس و روس و فرانس و ايتاليائى و هريك از كفار حربى كه با اسلام و مسلمين طرف مخاصمه و محاربه واقعند و امروز در مقابل مسلمانان بعداوت مشهور و بجنگ و خونريزى مشغولند آنانرا ترويج ميكنند و بدول كافرهء محاربه ظاهرا و باطنا مساعدت مينمايند چه حكم دارند و تكليف مسلمانان با اين گونه اشخاص چيست ؟ مستدعى است به جهت تكليف مسلمين نسبت به اين نوع مردمان حكم اللّه را در صدور و حواشى و صفحه مقابل مرقوم و بامهار و خواتيم شريف ممهور و مختوم فرمائيد كه عند الحاجه حجت باشد ان اللّه لا يضيع اجر من احسن عملا .\r\nفتواى آية اللّه شيرازى\r\nمطالبة الحقوق واجبة على العراقيين ، و يستحب عليهم فى ضمن مطالباتهم رعاية السلم و الامن و يجوز لهم التوسل بالقوة الدفاعية اذا امتنع الانگليز عن قبول مطالبهم .\r\nالاحقر محمد تقى الحائرى الشيرازى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nفتواى آيت اللّه كاشانى\r\nبسم الله الرحمن الرحيم چنين كسى كه بيكى از طرق مرقومه بكفار حربى مثل روس و انگليس و ايتالى و فرانسه اعانت نمايد از جمله محاربين با خدا و پيغمبر صلى إله عليه و آله محسوب و ساعى در محو دين خدا و خاموش كردن نور حق خواهد بود و گناه بسيار بزرگى است . قال إله تعالى ان الذين يعادون إله و رسوله اولئك فى الاذلين . بلكه دور نيست تقويت و مساعدت دول كافره محاربه بقلم و زبان اشد باشد از اعانت آنان بسيف و سنان و واجب است بر هر مسلمانى كه اينطور اشخاص را در اين اعمال شنيعه ردع و منع نمايند و اگر مرتدع نشود واجب است از ايشان تنفر و تبرى كنند هرچند پدر يا پسر يا برادر يا خويشاوندان او باشند چنان كه خداوند حميد در قرآن مجيد ميفرمايد :\r\n « لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ »  اعاذنا الله و جميع المسلمين من امثال هولاء الفجرة المفسدين .\r\nالجانى السيد مصطفى النجفى الكاشانى عفا إله عنه\r\n\r\nفتواى حجة الاسلام القمشهى\r\nبسم الله الرحمن الرحيم شبهه نيست در حرمت اعانت كفار كه محارب با مسلمين هستند بلكه از اعظم كبائر است . بر علماء و ارباب منابر و ساير متدينين لازم است موعظهء اين گونه اشخاص و ردع آنها . و اگر العياذ بالله مرتدع نشدند آنوقت آنچه تكليف احقر است درباره آنها بيان مىشود .\r\nحرره الاقل محمد حسين القمشهى\r\n\r\n[ شخصيت واسموس 
  ]\r\nاكنون به قسمت مهم اين فصل حاكى از شخصيت مقتدر « واسموس » ميگرائيم كه بيش از هر واقعهء شايان تحسين و اعجاب است و نويسنده انگليسى « كريستو فرسايكس » بمفاد الفضل ما شهدت به الاعداء در كتاب « واسموس يالورنس آلمانى » با تكريم و تمجيد فراوان از او ياد كرده و از صميم قلب شهامت و صداقت و عشق بىشائبه او را نسبت بايرانيان ستوده و در عظمت مقام او ميگويد :\r\n« واسموس يك تنه و بدون سلاح امپراطورى انگليس را به مبارزه طلبيد موفقيت عثمانيها در 1916 قسمت اعظم آن مديون ابتكارات واسموس بود . »\r\nدر اواخر ژانويه 1915 واسموس از قصبه شيخ سعد كه در كنار دجله و در قسمت جنوب كوت الاماره واقعست حركت كرد .\r\nدر كاروانيكه با واسموس به راه افتاد يكنفر آلمانى بنام دكتر لندرس  Dr , Lenders  ( طبيب مقيم بغداد ) و يكنفر آلمانى ديگر نيز كه خيلى خوب فارسى حرف ميزد بنام بونش‌ترف  Bohnstroff  ( مدير تجارتخانه ونكهوس  Wonckhaus  در بغداد همراه بودند .\r\nواسموس بعنوان قونسول آلمان بشيراز ميرفت و براى اين كار مدارك و اسناد لازم را نيز تهيه كرده بود .\r\nاز ايرانيهائيكه همراه او از شيخ سعد حركت كردند يكى نصير الملك بود با برادرزاده‌اش حسنخان .\r\nايرانى ديگرى نيز با آنها بود بنام ميرزا محمود خان فاتح‌زاده اهل اصفهان .\r\nمقدار زيادى مسكوك طلا و چند صندوق بيانيه و اعلاميه ضد انگليسى كه با لهجه‌هاى جنوبى ايران نوشته شده بود با خود داشت .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nدر خلال اين اوقات دولت عثمانى رسما داخل جنگ شده و يكدسته قواى انگليسى براى حفاظت كارون در دهانه شط العرب وارد شده بودند و بر خلاف اعتراضات شديد دولت ايران يكدسته ديگر از قواى انگليسها براى حراست نفت بين محمره و اهواز موضع گرفته بودند .\r\nواسموس در لباس عشاير ايرانى\r\nفرمانده قواى اعزامى انگلستان سرپرستى كاكس  Sir Percy Cox  با واسموس از زمانى كه در بوشهر بود آشنائى داشت .\r\nواسموس از راه لرستان و پشتكوه به فارس ميرفت كه كمتر در انظار جلب توجه كند . بدين ترتيب از گردنه‌هاى صعب العبور از جنوب لرستان گذشته و از راه بيابان وارد دزفول شد تماس مختصر او با خوانين بختيارى پشتكوه لطمه بزرگى به حسن رابطه آنان با انگليسها وارد ساخت بطورىكه اغلب آنها دوستى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nديرينه انگلستان را فراموش كردند . استدلال واسموس بيش از هركس در بىبى مريم و ابراهيم خان ضرغام السلطنه و فتحعلى خان بختيار سردار معظم مؤثر افتاد و سردار معظم علنا بر عليه متفقين قيام و در جنگهاى مهاجرت مشاركت نمود .\r\nدر شوشتر انگليسها از ورود واسموس اطلاع حاصل كرده عدهء از نظاميان خود را براى دستگيرى او گسيل داشتند و دور منزل او را احاطه كردند اما منزل را خالى ديدند واسموس به بهبهان رفته و مرغ زيرك بدام نيفتاده بود .\r\nدر بهبهان يكى از خوانين طرفدار انگليس واسموس و همراهانش و « لندرس » را به خانه خود دعوت و توقيف نمود اما « بونش ترف » موفق به برگشت گرديد و همدستان ايرانى و هندى آنها متفرق شدند خان مژده دستگيرى واسموس را براى فرمانده انگليسى در راه بوشهر برد و او يك عده سوار كافى براى تحويل گرفتن واسموس همراه خان روانه نموده همين كه وارد توقيف‌گاه شدند اثرى از واسموس نديدند وى بطور اعجازآميز غيب شده بود و خان بيچاره بدريافت پاداشى كه انتظار ميكشيد توفيق نيافت انگليسها لندرس را اسير نموده به يكى از نقاط دوردست خليج تبعيد كردند خبر غيبت اسرارانگيز و حيرت‌آميز واسموس در تمام جنوب با شگفتى تمجيدآميز منتشر گشت و مردم بوشهر مطلع شدند كه او از دشتستان سر درآورده و به طرف برازجان رهسپار است .\r\n« كاپتين نوئل » انگليسى كه سوابق ممتدى در ميان عشاير ايران داشت و به شجاعت و بىباكى مشهور بود داوطلب مبارزه با واسموس شد و به طرف برازجان عزيمت نمود در يك قريه مجاور برازجان سواران وى « واسموس » را توقيف كرده كاپتين نوئل فورا خود را به آن قريه رساند و ديد واسموس مشغول صرف چاى و كشيدن چپق و صحبت دوستانه با مستحفظين خود مىباشد به سواران خويش دستور داد واسموس را بيدرنگ به بوشهر ببرند در بين راه واسموس مستحفظين را اغفال نمود و بار ديگر فرار اختيار كرد و از راه برازجان و كازرون به شيراز رفت در راه دوست جديدى بنام سلطان على پيدا كرد كه تا آخر واسموس را رها ننمود و ثابت‌قدم باقى ماند « سرپرسى كوكس » براى كاپتين نوئل نگران شد و او را به بوشهر فراخواند كاپتين نوئل طرز فرار واسموس را اينطور شرح داد واسموس ناخوشى اسب خود را بهانه كرده هر نيم ساعت به نيم ساعت به طويله سركشى مينمود سپيده صبح كه مستحفظين در خواب بودند غفلة به پشت اسب جسته و با سرعت عجيبى از چشم ناپديد شد .\r\nانگليسها پس از دستگيرى كارمند تجارتخانهء « ونگهوس » ميسيو ليستمان جنرال قونسول آلمان در خليج فارس را نيز توقيف كردند و در بين اسناد و نوشتجات او مداركى بدست آوردند مشعر بر تعليمات راجع به تخريب سيم تلگراف هند و اروپ و مربوط به مأموريت سرى واسموس و « نيدرماير » در افغانستان و از روى دوسيه‌هاى قونسولگرى آلمان پى باهميت شخص واسموس برده فهميدند كه منطقهء نفوذ او در جنوب ايران به قدر وسعت خاك فرانسه مىباشد .\r\nبارى واسموس اراضى كازرون را سواره پيموده خود را به مراتع بزرگترين عشاير ايران يعنى ايل قشقائى رسانيد رئيس آن ايل صولت الدوله دشمنى آشتىناپذيرى نسبت بانگليسها در دل ميپرورانيد و از سالهاى قبل از جنگ حساب خوردهء با آنها پيدا كرده بود صولت الدوله برادرى بنام سردار احتشام داشت مقامات انگليسى با كمك قوام الملك رئيس ايل خمسه و والى فارس صولت الدوله را از رياست ايل معزول و برادرش\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nسردار احتشام را بجاى او منصوب داشته بودند بعد اصلاح به عمل آمد و صولت الدوله مجددا مستقر گرديد اما كينه ديرينه باقى ماند و چون واسموس از اين مسئله اطلاع داشت بهره‌بردارى كامل كرد از عظمت و اهميت شخص صولت الدوله و علاقهء قيصر آلمان به وى داستانها سرود و بعد از قول و قرار با او دوباره راه كازرون را در پيش گرفت اين راه صعب العبورترين و خطرناكترين طرق ايران است از قريهء دالكى واقع در جلگهء بوشهر بايد از كتل بسيار مرتفع بالا رفت هنوز به قله كتل نرسيده سراشيبى تندى به عمق يك گردنه تنگ پيدا مىشود از آنجا دوباره به سمت يك ارتفاع مهيبى صعود نموده و از راه « كتل ملو » بدره ( خشت ) در كنار تخته نزول كرد قدرى دور تر از اين دره يك كوه سنگى باسم « كتل كمارج » سر بر آسمان كشيده « * » و اطراف آن تپه‌هاى جداجدا به تنگ تركان متصل مىشود و بالاخره دشت كازرون با سرابهاى فريبنده و نارنجستان و درختان خرما نمايان ميگردد واسموس چند روزى در كارزون به منظور تجديد عهد با ناصر ديوان توقف كرد و شب‌هنگام در زير ستارگان درخشان به مذمت از انگليسهاى پوسيده و گنديده و مدح و ثناى امپراطور فرشته خصال آلمان پرداخت و فتواى علماء كربلا و نجف را شرح و تفسير نموده و بعد از چند روز از راه شمال از پرتگاه‌هاى مخاطره‌انگيز كتل دختر و كتل پيرزن و جلگه سرسبز دشت ارژن گذشته به شيراز رسيد و لدى الورود به سربازخانه ژاندارمرى رفت صاحبمنصبان سويدى مقدمش را گرامى داشتند و جام‌هاى آبجو روسى را بسلامتى او بلند كردند و روابط وى را با مخبر السلطنه والى فارس و رؤساى عشاير تسهيل نمودند روز بعد والى كالسكه خويش را فرستاده او را به دار الاياله دعوت كرد واسموس پس از جلب موافقت والى فارس بسراغ قوام الملك و صولت الدوله رفت و چون ديد بين آن دو خصومت موجود است صولت الدوله را برگزيد و واسطه مذاكرات محرمانه او و خوانين كارزون و دشتستان گرديد .\r\nدر همان مواقع انگليسها كه در بين النهرين به پيروزيهائى نايل شده و شعيبيه را به تصرف درآورده بودند در ايران نيز دست بعمليات زده نيم باتاليون پياده نظام به بوشهر و چند دسته كوچك به جاسك و چاه‌بهار و بندر لنگه و بندرعباس پياده كردند واسموس برفت‌وآمد اتصالى خويش ادامه داده و مجددا نزد « زائر خضر » در اهرم رفت و به هر نقطه وارد ميشد اهالى را بهيجان و جنبش شديد برميانگيخت و پيامهاى مجاهدين كازرون و شيراز را به اهالى تنگستان ابلاغ ميكرد در نتيجه تنگستانيها و چاه‌كوتاهىها از جادهء بيراهه از « مشيله » عبور نموده خود را به حوالى بوشهر رسانيده و چند تيرى خالى كردند اما اين اقدامات به نظر واسموس كافى نبود او ميخواست قبل از حلول ماه رمضان يك حملهء عمومى آغاز و دست انگليسها را كاملا در ايران بند كند بدينواسطه در نزديكى چاه كوتاه كنفرانسى مركب از زائر خضر خان و غضنفر السلطنه و عموم شيوخ تشكيل داد و آنها را مصمم داشت چند نفر از جوانان رشيد و بىباكى را به بوشهر نزد قونسول انگليس فرستاده و اعلان جنگ نمايند .\r\n\r\n\r\n","description":"","footnote":"\r\n( * ) فرصت الدوله شاعر معروف شيرازى اين كتل را چنين توصيف كرده است :\r\n چونكه بدرود كمارج كردم * كتلى طى بمدارج كردم \r\n گه به بالا شدم و گه به نشيب * گه بره راحل و گه پا بركيب \r\n گاه تا چرخ برين ميرفتم * گاه در قعر زمين ميرفتم \r\n غول بگريزد از آنجا از هول * ديو از بيم بخواند لا حول \r\n آنچنان تنگ بود راه عبور * كه نباشد ره جنبش بر مور \r\n بر انگشت و به زانو و شكم * گاه ميرفتم و گاهى بقدم \r\n الغرض رستم ازين سخت كتل * جان بدر بردم از چنگ اجل \r\n دالكى آخر اين مرحله بود * كه ازين مرحله ما را گله بود \r\n","page_name":" 76 ","page_number":76},
  {"content":"\r\n\r\nناصر ديوان و فرزندش\r\n« سرجن نيكسون » فرمانده بوشهر  Sir John Nixon  پس از اطلاع از مخاطره شروع بتداركات دفاعى نمود و در تاريخ 12 ژويه دو نفر از صاحبمنصبان خود را بطور پيش قراول به دو فرسخى بوشهر فرستاد هردو با سه نفر همراهان بقتل رسيدند معلوم شد علاوه بر مجاهدين و عشاير مسلح كه بالغ بر هزار نفر بودند عده نيز با خنجر و چماق و سنگ به جهاد آمده بودند افراد رئيس على دلوارى در جنوب بوشهر در جناح راست او زائر خضر در شرق شيوخ چاه كوتاه و در شمال شيوخ دشتستان موضع گرفته بودند واسموس سواره خطوط را بازديد مينمود بنام قران شريف و مراتع مقدس و لواى قيصر آلمان حماسه جنگ ميسرود انگليسها توپ و مسلسل را در مواضع پوشيده مخفى كرده بودند و هنگامى كه افراد عشاير دلاورانه هجوم آوردند آتش توپخانه انگليس چنان شديد بود كه افراد مزبور با وجود فداكارى و از جان گذشتگى تاب مقاومت نياورده مجبور به عقب نشينى تا مشيله شدند و زحمات چهارماهه واسموس از ماه مارس تا ژويه 1915 بهدر رفت . ماه رمضان به آرامى گذشت و كاپتين نوئل جائزه مهمى تعيين نمود كه واسموس را زنده يا كشته تسليم او كنند حكومت هندوستان اين عمل را تقبيح و دستور داد اعلان مزبور را كه بر خلاف نزاكت بود و موجب عظمت مقام واسموس ميشد از اسناد رسمى حك نمايند بعلاوه محقق گرديد كه عشاير ايران به هيچ قيمتى حاضر به تسليم واسموس نميشوند . در تاريخ هشتم اوت 1915 چهار كشتى انگليسى موسوم به جونو و پيراموس و لورنس و دلهوزى  Juno , Pyramus , Lawrence , Dalhousie  عده سرباز به بوشهر پياده نموده و شهر را اشغال كردند بيرق « يونيون جاك » از دور بر فراز بندر ايرانى نمايان بود و بهانه تازه به واسموس داد كه بر عليه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nتجاوز و تخطى انگليسها نسبت به يك كشور بيطرف سخن‌سرائى نمايد خاصه چون دسته از نيروى انگليس در دلوار پياده شده و نخلستان آنجا را منهدم ساخته بودند رئيس على باقرار مقامات انگليسى در ضمن نبرد كوتاهى شانزده نفر از نظاميان انگليس را از پاى درآورد و روز بعد هفتاد نفر ديگر را بديار عدم فرستاد و قواى حريف را وادار بفرار كرد اين خبر در جنوب تأثير بزرگى بخشيد و به فتح عظيم اسلام بر عليه كفار تعبير شد و موجب تشويق اتباع صولت الدوله و ناصر ديوان گرديد انگليسها مجموع تلفات خويش را يكصد و پنجاه نفر قلمداد كردند . رئيس على كه بعدها به تحريك انگليس در قريه موسوم به تنكگ هدف تير مخفى شد در نبرد دوم مجددا پيروز گرديد و انگليسها باعتراف خودشان هشتاد نفر تلفات دادند و سواره نظام آنها مقدار زياد مهمات بجاى گذاشته و فرار اختيار كردند واسموس اين شكست را نيز شكست اهريمن بدسرشت در مقابل عساكر ملى اسلامى توصيف نموده گفت :\r\nبندر بوشهر در كنار خليج فارس\r\nالاسلام يعلوا و لا يعلى عليه بعد اشاره به بيرق انگليس بر فراز بوشهر نموده اظهار داشت رنگ اين بيرق با زبانحال به شيوخ عشاير ميفهماند كه مراتع شما و گوسفندانى كه در آن چرا ميكنند دستخوش حرص و طمع انگليسها واقع شده‌اند . آيا امپراطور آلمان نظرى به مال شما دارد ؟ اما امپراطور انگليس بازوى خويش را تا اينجا دراز كرده است ما انگشتان او را خواهيم بريد كه ناخنى براى آزار شما نداشته باشد »\r\nحوادث دلوار موجب تشويق صولت الدوله گرديد و رئيس على كه به شجاعت و تهور اشتهار داشت و كينه خرابى نخلستان را در دل ميپروريد سواره طول و عرض خاك تنگستان را پيموده اهالى را\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبيك حمله عمومى بر عليه سپاهيان انگليس تشويق مينمود . سپس واسموس به سراغ زائر خضر خان رفته او را با دو هزار نفر روانه كارزار به طرف بوشهر نمود در اين نبرد عشاير ايرانى از مه غليظ روى مشيله استفاده كرده چشم زخم بزرگى به سواره نظام انگليس وارد ساختند و اعلاميه رسمى صادر از طرف اركان حرب بريطانيا مقيم بين النهرين تلفات انگليسها را در دلوار و بوشهر به يكصد و پنجاه نفر تخمين زد .\r\nآوازه فتوحات دليران تنگستانى بطهران رسيد و رجال ايران در تبريك به سفارت آلمان بر يكديگر سبقت ميجستند بطورىكه كوشش شارل مارلينگ وزيرمختار انگليس به منظور كاستن از اهميت اخبار جنوب بىاثر ماند و هنرمندى و دلاورى واسموس نقل صحبت محافل طهران گرديد حتى نقالان قهوه‌خانه‌ها اشعار حماسى در مديح جنگجويان دشتستان و تنگستان خواندند .\r\nدر شيراز هيجان عامه به حدى رسيد كه اهالى در مقام تشكيل قشون ملى بدستيارى باطنى ژاندارمرى برآمدند و مخبر السلطنه والى فارس از اين عمليات غمض عين مينمود در ميان آزاديخواهان جوانانى كه نهضت سيف اللّه خان نواب\r\nملى را حرارت ميدادند فاخر السلطنه ( سردار فاخر حكمت رئيس فعلى مجلس شوراى ملى ) و سيف إله خان نواب و دكتر مهديخان ملك‌زاده شهرت كامل داشتند پس از وصول اخبار تنگستان مجلس ختمى در مسجد وكيل از طرف ماژر عليقليخان برپا شد و هزاران نفر با چشم اشگبار در ترحيم رئيس على شهيد دلوارى شركت جستند و سينه‌چاك نمودند و چون وعاظ فتواى جهاد بر عليه متفقين را قرائت كردند ماژر عليقليخان دو نفر از صاحبمنصبان ژاندارمرى را برحسب تقاضاى كميته دموكرات فارس كه تشكيل يك فوج ملى داده بود مأمور تنسيق و تكميل آن نمود . فوج مزبور از افراد حزب دموكرات كه غالبا از فرزندان رجال محترم فارس بودند تركيب يافته بود . آقا شيخ دكتر مهديخان ملك‌زاده\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nعبد الحسين ذو الرياستين و آقا سيد محمد تقى گلستان مدير فعلى روزنامه گلستان و پسران شيخ الاسلام و ثقة الاعلام از آن جمله بشمار ميرفتند .\r\nصولت الدوله و قوام الملك سرگرم ايل و ابواب جمعى خود بودند و شيراز به كلى در اختيار ژاندارمرى افتاده بود بطورى كه در تاريخ دهم اكتبر 1915 دستور داده شد سيمهاى تلفن را قطع كردند با كمك ژاندارمرى انگليسهاى مقيم شيراز از طرف « كميته بيطرفى ايران » دستگير و به اسارت نزد واسموس به اهرم روانه شدند واسموس حفاظت اسراء را به زائر خضر سپرده خود سواره از قريه به قريه رفته مژده ورود اسيران را ميداد و بالاخره به كازرون رسيده ناصر ديوان را ترغيب به اعلان نبرد بر عليه معاندين اسلام و منكرين قدس عتبات عاليات و مكه معظمه و مدينه طيبه نمود اسراء نيز به طرف كازرون و برازجان حركت داده شدند در حين عبور از كازرون مردم فرياد شادى برآورده تفنگها را با يكدست به هوا پرتاب و با دست ديگر ميگرفتند و ناصر ديوان از بالاى پنجره زبان به فحاشى باسراء انگليسى گشود .\r\nكاروان اسيران عبارت بود از ماژر فردريك اكنور قونسول  Le major Frederic O Connor \r\nمسيو و مادام فرگوسن  Mr . Mrs . Fergusson \r\nمسيو آيرتن  Mr . Ayrton \r\nمسيو اسميت تلگرافچى و معاونش  Mr . Smith \r\nيكنفر تاجر بنام ليوينگستون  Livingstone \r\nمسيو و مادام پتى گرو  Mr . Mrs . Pettigrew \r\nمسيو و مادام كريستماس  Mr . Mrs . Christmas \r\nدنبال اين اسراء سواران هندى نيز به حال اسارت در حركت بودند در موقع ورود اسراء به برازجان واسموس بپاس سابقه دوستى با مادام كريست‌ماس خواست او را ملاقات و از رنج سفر دلدارى دهد اما غضنفر السلطنه راه را بر او گرفته با خشونت آميخته به دشنام گفت تا يكنفر از افراد برازجان و تنگستان زنده است تو آرزوى ديدار اين زنان را كه با دختران من تفاوت ندارند بگور خواهى برد .\r\nاسراى زن به سمت بوشهر گسيل و مردان تا گورك با آنها بوده و از آنجا به طرف اهرم فرستاده شدند و مدت يكسال در آن خطه تعفن‌انگيز در درون يك قلعه زندانى بودند و روز و شب جز بازى بريج مشغوليتى نداشتند هنگامىكه خبر اعزام نيروى نظامى انگليسى بسوى اهرم رسيد زائر خضر حكم اعدام اسراء را صادر و انگليسها مجبورا منصرف شدند در آن موقع مسيو بتىگرو كه مرض قلبى داشت از وحشت جان داد و جسدش را در بيرون ديوار قلعه به خاك سپردند بر حزن و اندوه بىپايان اسراء اخبار تأسف‌آور بين النهرين مشعر بر سقوط كوت الاماره مزيد شد و مرگ را بر زندگى ترجيح دادند .\r\nكلنل اكونور قونسول انگليس\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nشنيدند كه در تاريخ 29 آوريل 1916 كوت الاماره تسليم شده و دوازده هزار سرباز انگليسى و هندى باسارت رفته و متجاوز از چهار هزار نفر آنها كه غالبا انگليسى بودند در زير شكنجه عثمانيها تلف شده‌اند همينطور اطلاع حاصل نمودند كه ده روز پس از اين پيروزى ژنرال فن در گلتس  Von der Goltz  در نتيجه بيمارى درگذشته و ژنرال فن گلايخ  Von Gleich  را بجاى او برگزيده‌اند .\r\n( از عجائب سرنوشت اينكه ژنرال مود انگليسى  Le General Maude  پس از استرداد بغداد در 11 مارس 1917 در همان خانه كه ژنرال فن در گلتس مرده بود بدرود حيوة گفت . )\r\nدر اواخر سال 1916 واسموس نواحى اطراف بوشهر را ترك گفته به برازجان رفت ورود خود را جز به ناصر ديوان به ديگرى افشاء ننمود مشقات دو ساله او را خسته و فرسوده كرده موهاى سرش سفيد شده بود از برازجان براى مدت كوتاهى نزد صولت الدوله قشقائى رفته با تبليغات پرحرارت آتش مخالفت او را نسبت بانگليسها تيزتر نموده ضمنا هديه مختصرى كه عبارت از چند دانه مرواريد ذىقيمت بود بوى تقديم داشت ملاقاتى نيز با سردار احتشام برادر ايلخانى به عمل آورده به برازجان برگشت براى اهالى نطق‌هاى تشويق‌آميز نمود رفتار سرپرسى سايكس را مورد سخريه قرار داد و مجددا به طرف تنگستان رهسپار شد در آن موقع دريابيگى بحكومت آنجا منصوب و با بعضى از خوانين طرح الفت ريخته اما نتوانسته بود شيخ حسينخان چاهكوتاهى را از دوستى واسموس باز دارد بعدها مرگ فرزند شيخ حسينخان در جنگ بر علاقهء او به واسموس افزود نسخهء از اعلاميه ناصرديوان كه به دروديوار الصاق كرده بودند بشيخ حسينخان رسيد اعلاميه با جملات ذيل آغاز شده بود : « اى مردم تنگستان و دشتستان مگر ديوانه شده‌ايد چگونه به سخنان اين خيك‌باد كه دريابيگى نام دارد گوش فراميدهيد ؟ » تخم بوزينه و قواد ملايم‌ترين صفاتى بود كه درباره دريابيگى به كار رفته بود !\r\nبارى مقارن عيد نوئل 1916 سرپرسى سايكس تصميم گرفت كه قبل از سقوط برف زياد راه خليج را باز نمايد بدينواسطه از فرمانفرما و قوام الملك درخواست نمود وسائل تسليم ناصرديوان را فراهم آورند اما خبر حمله خوانين به سواران پليس جنوب در دشت ارژن مذاكرات مسالمت‌آميز را بىنتيجه ساخت .\r\nسپاهيان سرپرسى سايكس پس از تصرف دشت ارژن همين كه خويش را در برابر عظمت كتل پيرزن ديدند به كلى خود را باختند اما ناصرديوان بسركردگى عده از تفنگچيان كازرونى از دامنه مقابل بالا رفته و پشت قله را سنگر كرده بود صاحبمنصبان انگليسى و افراد پليس جنوب غفلة هدف گلوله كازرونيها واقع و مفرى برايشان باقى نماند يكنفر صاحبمنصب انگليسى مقتول و بقيه با بينظمى پا بر فرار گذاشتند از بخت مساعد ناصرديوان برف سنگينى نيز راه‌ها را مسدود ساخت و موجبات امنيت و راحتى او را تا بهار 1917 فراهم آورد .\r\nدر بهار 1917 سه نفر از اسراء آلمانى كه از تركستان فرار كرده بودند به واسموس ملحق شدند يكى از آنها در اهرم فوت نمود ديگرى باسارت درآمد و به هندوستان اعزام گرديد سومى بنام اشپيلر تا آخر با واسموس بود از آن تاريخ تا اوايل سال 1918 حوادث مهمى روى نداد چونكه فرمانفرما و صولت الدوله و قوام الملك عقد اتحاد بسته و براهنمائى سرپرسى سايكس بامنيت طرق از اصفهان تا كازرون پرداخته بودند و دريابيگى هم افراد زيادترى استخدام كرده بود صولت الدوله و قوام الملك از حضور افسران انگليسى در رأس پليس جنوب باطنا رضايت نداشتند و دوباره رابطه مخفى با واسموس برقرار نمودند .\r\nواسموس جسارت و بىباكى را به جائى رسانيد كه يك تنه به حوالى شيراز رفته ملاقاتهاى سرى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبا افراد پليس جنوب به عمل آورده احساسات آنها را بر عليه انگلستان برانگيخت و در ميان سواران قشقائى چنان شور و هيجانى برپا كرد كه صولت الدوله به تبعيت از افكار عمومى ايل خود تصميم به جنگ علنى با انگليسها گرفت و در نتيجه تدابير واسموس كازرونيها و اعراب نيز همين رويه را اتخاذ نمودند . غليان افكار بپايهء رسيد كه فرمانفرما هم ناگزير از موافقت ضمنى گرديد و بدشمنان انگليس مساعدت معنوى نمود .\r\nصولت الدوله قشقائى\r\nبديهى است انقلاب روسيه در اوضاع سياسى ايران تأثير فوق العاده داشته دولت مركزى مجددا متمايل بآلمانها شده و مخبر - السلطنه وزير داخله علنا دستور تلگرافى به حمايت واسموس صادر ميكرد و پليس جنوب را برسميت نميشناخت . قوام الملك دو هزار نفر عرب را در شيراز و حوالى آن شهر آماده كرده مترصد فرصت بود كه هريك از طرفين مبارزه قوىتر شود به آن طرف بپيوندد .\r\nدر تاريخ 23 مه صولت - الدوله اعلان جنگ داد و با هشت هزار نفر قشقائى و كازرونى در قريه ده شيخ نزديك خان خبيص بانگليسها حمله‌ور شد ناصرديوان هم از طرف ديگر با هزار و پانصد نفر به خان زنيان روى آورد اولين زدوخورد در ده شيخ به عمل آمد و به تصديق مقامات انگليسى عشاير ايران چون شير غران ميجنگيدند صولت الدوله به آنها گفته بود كه سربازان لاغراندام هندى تاب كوچكترين حمله را نياورده و با اولين شليك فرار بر قرار اختيار خواهند كرد اما وقايع عكس اظهارات صولت الدوله را بثبوت رسانيد هنديها چون از حيث اسلحه و مهمات و نظم و ديسيپلين برترى داشتند بالاخره فائق آمده تلفات سنگينى يعنى دويست و پنجاه كشته و چهارصد و پنجاه زخمى بايلات ايرانى وارد ساختند و فرياد صولت الدوله مبنى بر اينكه از طرف دولت شاهنشاهى مأمور سركوبى پليس جنوب مىباشد به جائى نرسيد .\r\nهمينقدر عشاير افسار گسيخته توانستند عدهء زيادى از افراد پليس جنوب را از پاى درآورده و يكنفر\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nكاپيتن و يك سرژان انگليسى را بقتل برسانند و قسمتى از شهر شيراز را غارت كنند . در آن موقع واسموس در جنوب مشغول متحد ساختن قواى تنگستانى و دشتستانى بود و آنها را به زير بيرق قشقائى در خان خبيص گسيل ميداشت بطوريكه در احمدآباد و چنارراه‌دار لطمه شديد به انگليسها وارد آوردند اما عاقبت آتش مسلسل و توپخانه انگليس به مقاومت قشقائيها پايان داد بطورىكه دويست كشته و سيصد زخمى بجاى گذاشتند و بقيه در باغهاى اطراف شهر من‌جمله باغ جنت پراكنده شدند تنگستانيها به طرف خليج فارس بازگشتند كليه دوستان و هواداران صولت الدوله را رها كردند جز واسموس كه تا آخر با او و با ناصرديوان باقى ماند .\r\nسرپرسى سايكس مجددا فرمانفرما و قوام الملك را رام نموده و بدستيارى آنها صولت الدوله را از رياست ايل قشقائى منفصل و احتشام برادر او را بجاى وى منصوب كرد واسموس از فرصت مناسب استفاده كرده صولت الدوله و ناصرديوان را ترغيب به حمله جديدى بشيراز نمود در اين حمله سى نفر از كازرونيها بقتل رسيدند و نظر باختلافى كه با قشقائيها پيدا كردند مجبور به عقب‌نشينى شدند و صولت الدوله به خان خبيص رفت در آنجا هم واسموس او را تنها نگذاشت انگليسها با عده زياد چنار راه‌دار را اشغال كردند و ميخواستند كار صولت الدوله را يكسره نمايند اما قشقائيها با شجاعت بينظيرى جنگيدند و در عين جنگ و گريز به فيروزآباد رفتند صولت الدوله در اين جنگ رشادت خارق العاده از خود بروز داد و بكمك محمد عليخان نام توانست خود را به آباده برساند احتشام ايلخانى در فيروزآباد مقر گرفت و صولت الدوله ميان ايلات و عشاير مختلف حيران و سرگردان در گردش بود و واسموس آنى از او جدا نميشد .\r\nروز 21 سپتامبر 1918 غضنفر السلطنه و شيخ حسين خان با چهارصد نفر تفنگچى به چغادك رسيده و در آنجا زائر خضر خان به آنها ملحق شد و زدوخوردى با نيروى انگليسى روى داد در ماه اكتبر صولت الدوله با يكهزار و پانصد نفر شهر فيروزآباد را به يك حمله ناگهانى به تصرف آورد احتشام را وادار به فرار نموده مقام ايلخانىگرى را مجددا تصاحب كرد سرپرسى سايكس عدهء زيادى از افراد پليس جنوب را به جنگ او فرستاد قشقائيها با تهور خارق العاده و با فداكارى عديم النظيرى جنگيدند و پيشنهاد مصالحه را نپذيرفتند اما بالاخره در برابر شماره فزون‌تر ناگزير به عقب‌نشينى شدند . واسموس با حزن و حرمان فراوان به اهرم بازگشت خوانين هنوز تن به تسليم نداده اما در مقابل بيست‌هزار سرنيزه انگليسى اميدى بر ايشان باقى نمانده بود يكى از برادران شيخ حسينخان به حكومت چاه‌كوتاه برقرار گرديد غضنفر السلطنه ظاهرا شرائط انگليسها را پذيرفت و لكن دست از دوستى واسموس برنداشت يعنى واسموس در پيروزى و در شكست شريك و غمخوار خوانين بود .\r\nروز بيستم نوامبر 1918 موقعى كه واسموس در قريه طلحه اقامت داشت قاصدى از طرف فرماندهى انگليسى بوشهر به آنجا آمده و نامه فرمانده را به او و به مسيو اشپيلر ابلاغ كرد در ضمن نامه خبر متار كه جنگ بين الملل به اطلاع آن دو نفر رسيده و پيشنهاد شده بود هرگاه مايل به معاودت به وطن خود هستند در ظرف هشت روز خود را به اركان حرب بوشهر يا به نزديك‌ترين پستهاى نظامى معرفى نمايند و در صورت عدم قبول با آنها معامله اسيران جنگ مرعى خواهد شد واسموس براى جواب مهلت خواست پاسخ او روز سيزدهم دسامبر به فرمانده بوشهر رسيد مبنى بر اينكه انگليسها حق اخراج او را از ايران ندارند و او جز از اوامر دولت متبوعهء خويش از ديگران اطاعت نخواهد كرد و معلوم هم نيست كه متاركه شكسته نشود بعلاوه اسارت وى لطمهء جديدى به بيطرفى ايران وارد خواهد ساخت اين پاسخ برطبع فاتحين انگليسى گران آمد اما از غرور و عزت نفس يكى از دليران آلمانى جز اين انتظار نميرفت واسموس و اشپيلر به منظور احتراز از اينكه به ميزبانان ايرانى آنان آسيب و زحمتى وارد نيايد تصميم به ترك ايران از طريق تركيه گرفتند .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nشب قبل از حركت ميرزا على كازرونى و سلطانعلى و شخصى بنام داود عليخان و زائر خضر و شيخ حسين در طلحه براى توديع گرد واسموس جمع شده واسموس از آنها عذرخواهى كرد كه قادر نبوده است وسائل موفقيت ايشان را فراهم آورد همگى اشك‌ريزان و مويه‌كنان روى واسموس را بوسيده و هردو مسافر « قل هو اللّه » خوانان بر پشت اسب نشستند سلطانعلى حكايت مىكند كه واسموس و اشپيلر دو شبانه روز واسموس\r\nراه پيموده تا به فيروزآباد رسيدند در ننجان ناصرديوان آنها را ملاقات و پيشنهاد كرد كه دو روز ميهمان او باشند و لكن آنها به راه خويش مداومت داده به خان زنيان وارد در آنجا خود را داخل يك كاروان نموده از وسط خطوط پليس جنوب عبور كردند بعد مدت ده روز شهر شيراز را دور زده خود را به آن طرف شهر رسانيدند واسموس قدرى كه از شيراز دور شد لباس ايرانى را از تن خارج و ملبوس اروپائى پوشيد و گفت نميخواهم ننگ شكست را به قامت ملت ايران كه گناهى جز بيطرفى نداشته تحميل كنم و دامان يك ملتى را كه در راه استقلال خويش جانبازى نموده لكه‌دار سازم . در اروجن بختيارى بديدار يكى از دوستان خود صولت السلطنه نائل گرديد از آن تاريخ واسموس خود را متخصص شركت نفط بنام مستر « وايت » ناميد و زبان فارسى را به لهجه انگليسى تكلم كرد و از راه چاه‌هاى نفط از جبال بختيارى گذشته بدون آنكه شناخته شود باصفهان رسيد . در اصفهان شهرت داد كه واسموس از راه شيراز با لباس ايرانى وارد خواهد شد قونسول انگليس فريب اين نيرنگ را خورده توجهش به طرف دروازهء شيراز معطوف گشت و واسموس توانست به آسانى وارد كاشان شود در كاشان سلام نوروز از طرف ماشاء اللّه خان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبرقرار بود واسموس از روى بىاحتياطى در آن سلام حاضر شده يكنفر تلگرافچى ارمنى او را شناخته مراتب را بسفارت انگليس تلگراف نمود ماشاء اللّه خان به آن شخص ارمنى سوءظن برد و خواست واسموس را از عبور از راه قم منع كند و لكن واسموس نصيحت را نپذيرفت و پس از سه روز به طرف قم عزيمت نمود در قم يك دسته ژاندارم او و همراهانش را احاطه كردند واسموس حكم فرار داد اما خودش و اشپيلر و سلطانعلى در دام افتادند و باسارت به محل ساخلو هدايت و بعد در طهران در باغ يوسف‌آباد توقيف شدند . وزيرمختار انگليس نظر به سابقهء دوستى با واسموس از مواجهه با او خجالت كشيد و ميگفت با چنين دشمن باشهامتى نبايد از روى نانجيبى رفتار كرد اما بعضى اعضاء سفارت معتقد بودند كه نسبت به واسموس بايستى معامله جنايت‌كاران جنگ مرعى و معمول گردد وزيرمختار سه روزه از طهران خارج شد تا واسموس را نبيند آنوقت واسموس را به سفارت آوردند درشكه او در مقابل عمارت دفتر وابسته نظامى متوقف ولى او از درشكه بيرون نيامد معاون وابسته فرمان داد هردو نفر آلمانى پائين بيايند اشپيلر پائين آمد اما واسموس اعتناء نكرد چون براى بار سوم با صداى بلند تكرار نمود واسموس با همان صدا گفت « پائين نخواهم آمد » آنوقت معاون وابسته نظامى به سربازان هندى امر كرد اين مردكه را پائين بياوريد هرقدر هنديها با قنداق تفنگ واسموس را مضروب نمودند وى از جاى خود نجنبيد و هنديها پاى او را گرفته كشان‌كشان وارد اطاق كردند وابسته نظامى پرسيد آيا حالا اطاعت از امر خواهيد نمود چون جوابى نشنيد به هنديها دستور داد دست و پاى او را بسته بدرون درشكه بيندازند واسموس خنده استهزائى بر لبان آورده و بعد مهر سكوت بر دهان گذارد . نزديك قزوين در يك قهوه‌خانه دست و پاى او را باز كردند و در قزوين او را به قونسولخانه انگليس بردند .\r\nچون در آنجا شنيد كه درصدد محاكمه وى هستند آتش خشمش برافروخت همين كه او را از قونسولگرى به منزل رئيس بانك شاهى انتقال دادند يقين حاصل نمود كه سوءنيتى در كار است . يكنفر فرانسوى كه به ملاقات رئيس بانك آمده بود و واسموس را در باغ ديد از او پرسيد آيا زبان فرانسه ميداند واسموس جواب داد طبيعى است كه ميدانم مرد فرانسوى با خود خيال نمود خدايا نكند كه اين همان واسموس ديوانه باشد بعد خطاب به واسموس گفت صحبت از گذشته بيهوده است واسموس با خشكى و سردى پاسخ داد : جانا سخن از زبان ما ميگوئى ! فرانسوى گفت از اين مقوله بگذريم گمان ميكنم شما اشپيلر را هم همراه خود آورده‌ايد واسموس پرسيد اشپيلر كيست ؟ - عجب مگر شما واسموس نيستيد - خير من واسموس باشم ؟ بمحض اينكه مرد فرانسوى براى تحقيق داخل عمارت گرديد واسموس و اشپيلر از نظر ناپديد شدند اشپيلر از راه كرج به طهران آمد اما واسموس از دره‌هاى شمالى البرز از خطرناكترين طرق عبور كرده خود را بشميران رسانيد و اگر چوپانى به او نان نميداد از گرسنگى مرده بود . نزديك دروازهء شميران با حال فلاكت و با لباس پاره خسته و فرسوده كنار جاده افتاد بعد با درشكه كرايه به مقصد سفارت آلمان روانه شد درشكه‌چى اشتباها او را بسفارت انگليس برد ديپلوماتهاى انگليسى نميدانستند درباره اين مخلوق عجيب چه رويه اتخاذ كنند . بارى از لندن دستور رسيد در صورتى كه واسموس از رفتار خويش معذرت بخواهد او را تحت الحفظ به سرحد آلمان روانه سازند اما واسموس بيدى نبود كه از اين بادها بلرزد و در مقام پوزش برآيد بالاخره پس از مكاتبات زيادى كه بين سفارت اسپانيا ( حافظ منافع آلمان ) با سفارت انگليس رد و بدل شد انگليسها ميخواستند واسموس قول شرف بدهد تا ديگر مزاحمت فراهم نياورد واسموس چنين قولى نميداد بالاخره باصرار وزيرمختار اسپانيا از او قول گرفتند و او و اشپيلر را از راه قزوين گسيل داشتند بمحض رسيدن به رشت مقامات محلى انگليس آنها را بزندان افكندند چونكه هنوز دستورى از مركز نرسيده بود چند روز\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبعد دستور رسيد و با عذرخواهى هردو آلمانى را آزاد نمودند در باطوم عين اين صحنه تكرار شد و تا وصول دستور آنها را در مجلس نگاهداشتند يكنفر افسر انگليسى كه قلبا رئوف و مهربان بود زندانيان را در اطاق خويش پذيرائى كرد و بقدرى با آنها ويسكى نوشيد كه هرسه مست و از خود بى خود در كنار هم افتادند .\r\nدر اسكندريه مجددا همان وضع پيش آمد هنوز دستور نرسيده بود و تا وصول دستور در توقيفگاه بسر بردند در مارسى مقامات فرانسوى هردو آلمانى را بزندان افكنده تصور كردند از استنطاق آنها مطالب مهمى بدست خواهند آورد مكاتبات بيشمار بين فرانسويها و انگليسها مبادله و بالاخره انگليسها موفق شدند واسموس و اشپيلر را در حال نقاهت و فرسودگى داخل يك ترن راه‌آهن كرده به طرف كلنى روانه سازند در كلنى هنوز دستور به مأمورين نرسيده بود و تبعيديان بيچاره راه زندان را در پيش گرفتند اشپيلر در زندان ماند اما واسموس چنان گريخت كه فرماندهى نظامى انگليس انگشت‌بدهان حيران ماند و تا پائيز سال 1919 ديگر كسى اسمى از واسموس نشنيد .\r\nواسموس به موطن اصلى خود در ايالت ساكسون رفته بود در آنجا ازدواج نمود و بعد به برلن رفت و راپورت مفصلى تقديم داشت كه در آرشيو وزارت امور خارجه ضبط و در ازاى خدماتش به او يك ديپلم اعطاء و برياست اداره امور شرق منصوبش كردند اخبار ايران به آن اداره رسيده و مطلع شد كه شيوخ و خوانين اطراف بوشهر تسليم و حتى بزائر خضر خان اجازه سكونت در اهرم داده‌اند و ديگر اختلافى در ميان نيست و قبائل جنوب ايران به سرنوشت قبل از جنگ دوباره گرفتار شده‌اند اين اخبار زخم تازهء در قلب واسموس باز ، بر جراحات سابق افزوده و در بحر اندوه و نوميدى فرو رفت تا آنكه نامه‌هائى از زائر خضر و شيخ حسين و سايرين دريافت داشت و آرامشى در افكارش پديد آمد .\r\nدوستان ايرانى ضمنا تقاضاى انجام مواعيد و پرداخت چندين هزار ليره پاداش زحمات و مشقات خويش را ميكردند واسموس به آنها حق ميداد اما وزارت خارجه يك دولت شكست خورده و تنگ‌دست قادر بهيچگونه پرداختى نبود واسموس مدعى بود كه شرافت آلمان در گرو قولى است كه به خوانين ايرانى داده رؤساى واسموس در عين تصديق از قبول خواهش وى معذور بودند او درخواست مرخصى كرد و دست در دست تازه عروس بسوى خليج فارس رهسپار شدند زوجه خود را در بوشهر گذاشته به تنهائى راه تنگستان را در پيش گرفت در اولين دهكده اهالى او را شناخته در مقام تجليل وى برآمده دستهايش را بوسيدند و بدرقه‌كنان تا اهرم راهنمائيش كردند در آنجا اطلاع حاصل نمود كه زائر خضر در جنگ با قشقائيها بقتل رسيده و پسرش جاى او را گرفته است عموم رؤسا را در يك انجمن دعوت نمود و با نهايت صداقت اعلام كرد كه آلمان شكست خورده و بروز بدبختى افتاده يكى از خوانين در آن ميان گفت « ما كه شكست نخورديم ما انگليسها را از مراتع خودمان بيرون رانديم » بعد صحبت از پاداش نقدى بميان آمد واسموس فقر و بيچارگى كشور خويش را تشريح نموده وعده داد همين كه مختصر گشايشى در كار دولت آلمان پديد آيد خود حامل پاداش شده فورا به تنگستان باز خواهد گشت .\r\nواسموس مقام قونسولگرى دولت آلمان در بوشهر را درخواست كرد اما اين اقدام بدون موافقت انگليسها غيرممكن بود و موافقت انها عملى نشد وزارت امور خارجه برلن حاضر شد هر مأموريتى جز در ايران در هر كشور ديگر به واسموس محول دارد اما او فقط طالب عزيمت به طرف ايران بود و بس ميخواست از حقوق ماهيانه خويش مبلغى پس‌انداز كرده بتدريج پاداش خوانين را بپردازد و از دين اخلاقى بيرون آيد بالاخره در مقابل تهديد باستعفا و اعمال نفوذ دوستانش دولت آلمان معادل پنج هزار ليره پرداخت . در ماه\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nدسامبر 1924 بهمراهى همسر خود و دو نفر شوفور آلمانى وارد بوشهر شد و به اين نيت آمد تا با وسائل موتورى زراعت تنگستان را توسعه دهد و از عايدات ساليانه پاداش كافى به خوانين بدهد - يك كاميون دو تراكتور يك ماشين تخم‌پاش و سه خيش ده‌دندانه با خود آورد و شروع به گردآوردن خوانين به دور يكديگر نمود در اهرم پسر زائر خضر خان نيز مانند پدر بقتل رسيده يك طفل سه ساله مقام او را احراز كرده بود غضنفر السلطنه را بتهران تبعيد كرده بودند شيخ حسين سالخورده بيمار شده و بعد از مرگ فرزند علاقه بامور دنيوى نشان نميداد واسموس در بوشهر سلطان على را ملاقات كرد دانست كه آن بيمار مدتها در تهران زندانى بوده بعد دكان سلمانى باز نموده و در نتيجه مزاحمت قزاقها و پاسبانها شبانه به طرف جنوب فرار كرده است سلطانعلى پيشنهاد تجديد همكارى با واسموس را نپذيرفت و بگفته خودش در جبين او نور رستگارى نديد واسموس زوجه خويش را نزد مادام ماير آلمانى در بوشهر گذاشته و باتفاق ويلهلم ماير و دو نفر آلمانى ديگر با ماشينها به طرف چاه‌كوتاه رفت در راه گرفتار طوفان و رگبار شديد شده ميان باتلاق و لجن‌زار گير كردند و با تلاش خارق العاده توانستند جانى بسلامت دربرده و پياده به بوشهر مراجعت نمايند . بعد از چند روز كه هوا صاف و بارندگى پايان يافت به چاه‌كوتاه رفتند در آنجا واسموس شيخ حسين را در حال نزع ديد و در اطاق بيمار با دوستان قديم ملاقات كرد با شيخ حسين روبوسى نموده و هردو اشك حسرت و اندوه از ديده فرو ريختند .\r\nشيخ حسين خان شيخ ناصر فرزند خويش را كه جوانى محيل بود به واسموس معرفى كرد و نقشه واسموس را مبنى بر زراعت با ماشين و پرداخت تدريجى عوايد زمين از بابت پاداش تأييد نمود در عمل نيز نقشه واسموس به نتيجه رسيد و حاصل بهارى روبه افزايش نهاد بطورىكه مقدارى از پاداش فرزندان خوانين اعطاء گرديد در آن موقع موافقت‌نامه به امضاء عموم حاضرين رسيد مبنى بر تاييد نقشه واسموس . شيخ ناصر هم در ظاهر قبول كرد اما باطنا دست به دسيسه و نيرنگ زد و حتى شبانه درختان خرمائى را كه واسموس كاشته بود ريشه‌كن نمود و مجارى آب را مخفيانه مسدود ساخت سفارت آلمان در تهران مطلع شد كه دسائسى در جنوب بر عليه واسموس جريان دارد بعلاوه نسبت چاپلوسى به او داده‌اند هرقدر اصرار ورزيد كه دست از عمليات كشيده پاداش نقدى به خوانين بدهد و خود را خلاص نمايد بخرج نرفت و واسموس از جاده لجاج و عناد منحرف نگرديد .\r\nشونمان معروف كه در اصفهان موفق به تأسيس كارخانه شده و كارش رونق گرفته بود از مشكلات واسموس و تحريكاتى كه بر عليه او جريان داشت آگاهى حاصل كرد و به حكمران اصفهان پيشنهاد نمود مزارع اطراف اصفهان را براى آبادانى و عمران به طرز جديد به واسموس واگذار نمايد حكمران قبول كرد واسموس نيز پذيرفته و باتفاق عيالش از راه كازرون عازم اصفهان شدند در اصفهان بين او و حكمران اختلافى پيدا شد حكمران ميگفت عايدات املاك من نبايد به مصرف پاداش خوانين دزد تنگستان برسد واسموس معتقد بود كه چون به خوانين قول شرف داده اگرچه بر عليه او انتريگ كرده‌اند بايد احترام قول خويش را مرعى دارد نصايح شونمان هم مبنى بر ترك خوانين حق‌ناشناس مؤثر نيفتاد و واسموس و زنش مجددا راه جنوب يعنى راه نيستى و بدبختى خود را درپيش گرفتند .\r\nدر چغادك طلبكاران او را احاطه كردند شيخ ناصر علنا بر عليه او تحريك و تهديد به تقديم عرضحال به عدليه بوشهر مينمود توسل واسموس به موافقت‌نامه خوانين نيز بيهوده بود زيرا عين آن سند را از بين برده بودند . خلاصه واسموس را ورشكست اعلام كردند تمام اثاث البيت حتى پيانو بزرگ او را بحراج گذاشتند\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nواسموس مجبور به ترك چغادك شد و در بوشهر در يكى از اطاقهاى محل سابق زمان قونسولگرى خويش اقامت گزيد و شكايت نزد محكمه برد خوانين نيز جز زائر خضر بر عليه او تظلم كردند و ادعاى جعل و تزوير در سند موافقت‌نامه نمودند و قاضى محكمه را به اشاره و كنايه مورد تهديد قرار دادند محكمه پس از سه روز مطالعه جعل و تزوير سند را تأييد و دين واسموس را نسبت به تنگستانيها تصديق كرد اين حكم چون صاعقه در فرق واسموس صدا داد و تا آخر عمر زير سنگينى اين بار خرد و سائيده شد به محكمه شيراز استيناف داد در آنجا نيز حكم بر عليه او صادر گرديد تنگستانيها بحالش ترحم كردند و مجددا صحبت از آشتى و صفا بميان آوردند و لكن واسموس پيشنهاد آنان را با حقارت رد كرد و بديوان تميز تهران عرضحال تقديم داشت چون تصور نمينمود رأى ديوان تميز بنفع او صادر شود در ماه آوريل 1931 با درونى مجروح و آغشته به درد و اندوه عازم برلن گرديد در آنجا سخت بيمار شد و دانست كه آفتاب عمرش به زودى غروب خواهد كرد خبر رأى مساعد ديوان عالى وقتى به او رسيد شادى زائد - الوصفى به وى دست داد كه اقلا در مقابل خدمات و زحمات فوق طاقت بشر شرافتش لكه‌دار نشده و موجب سربلندى زوجه‌اش ميان امثال و اقران خواهد بود .\r\nمحمد باقر تنگستانى\r\nبر خلاف رفتار ناهنجار بعضى از شيوخ عموم افراد قبائل جنوب يك نوع محبت آميخته باحترام نسبت به واسموس داشته و تاكنون نام او را به نيكى ياد ميكنند و مانند فرزندان مهربان درباره وى پايدار و وفادار مانده‌اند .\r\nيك قسمت از وقايع راجع به واسموس از كتاب « كريستو فرسايكس » انگليسى اقتباس شده و قسمت عمدهء آن از طرف محمد باقر تنگستانى كه از ميهن‌پرستان مشهور جنوب به شمار ميرود و در زمان مهاجرت بر عليه متفقين جنگ نموده روايت شده است :\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nنقض بيطرفى ايران\r\nمستوفى الممالك رئيس الوزراء كه 18 روز بعد از شروع جنگ كابينه خود را تشكيل داد در به دو زمامدارى با مشكلات گوناگون ميان دو دسته دول متخاصم مواجه شد و چون مجلس شوراى ملى تعطيل بود براى اتخاذ رويه دولت با برخى از رجال مجرب و بصير مشورت نمود مخصوصا ساعت‌ها با مشير الدوله و موتمن الملك در خلوت نشسته و با تصويب ايشان با صدار فرمان ذيل از طرف شاه مبادرت ورزيد :\r\n\r\nفرمان همايونى راجع به بيطرفى دولت ايران 12 ذىحجه 1332 - اول نوامبر 1914\r\nنظر باينكه در اين اوقات متأسفانه بين دول اروپ نايره جنگ مشتعل است و ممكنست اين محاربه بحدود ممالك ما نزديك شود و نظر باينكه روابط وداديه ما به حمد اللّه با دول متخاصمه برقرار است براى اينكه عموم اهالى از نيات مقدسه ما در حفظ و صيانت اين روابط حسنه نسبت به دول متحاربه مطلع باشند امر و مقرر مىفرمائيم كه جناب مستطاب اجل اشرف افخم اكرم مهين دستور معظم مستوفى الممالك رئيس الوزراء و وزير داخله فرمان ملوكانه را به فرمانفرمايان و حكام و مأمورين دولت ابلاغ دارند كه دولت ما در اين موقع مسلك بىطرفى را اتخاذ و روابط دوستانه خود را با دول متخاصمه كماكان حفظ و صيانت مىنمايد و بدين لحاظ مأمورين دولت را بايد متوجه نمايند كه نبايد وجها من الوجوه برا و بحرا كمك بهمراهى و يا ضديت هريك از دول متخاصمه نموده يا اسلحه و ادوات حربيه براى يكى از طرفين تدارك يا حمل كنند و بايد از طرفدارى با هركدام از دول متحاربه پرهيز و احتراز نموده مسلك بىطرفى دولت متبوعه خود را كاملا رعايت نمايند و در تكميل حفظ بىطرفى و صيانت روابط حسنه باز آنچه هيئت دولت ما مصلحت داند و بعرض برسد در اجراى مقررات آن امر ملوكانه شرف صدور خواهد يافت .\r\n12 ذى الحجه الحرام 1332\r\nتلگراف متحد المال از طرف رياست وزراء بعموم فرمانفرمايان ايالات و حكام ولايات مورخ 13 ذيحجه الحرام 1332 :\r\nاز طرف قرين الشرف اقدس همايون شاهنشاهى ارواحنا فداه فرمانى شرف صدور يافته است از زيارت اين فرمان مبارك و تلقى مدلول آن البته به خوبى ملتفت خواهند شد كه نظر آفتاب اثر ملوكانه ارواحنا فداه در اين موقع جنگ عمومى به كلى بسوى بيطرفى متوجه است و هيئت دولت نيز تا حال مساعى خود را به پيشرفت همين نظر صرف نمودند و اينك حسب الامر اقدس اعلى مقرر است كه مدلول اين فرمان مبارك را بعموم اهالى اعلام و اخطار نموده و مراقب باشند كه مأمورين دولت عليه اوامر مقدسه ملوكانه را كاملا بموقع اجراء گذاشته و طبقات اهالى نيز مسلك بىطرفى دولت متبوعه خود را پيروى نموده و در حفظ روابط حسنه بين دولت عليه و دول متحاربه ساعى باشند .\r\nمستوفى الممالك در همين تاريخ سواد فرمان را در ضمن مراسله رسمى بسفارتخانه‌هاى خارجى مقيمين دربار شاهنشاهى ارسال داشت قبل از صدور چنين فرمانى لازم بود از طرفين متخاصمين استمزاج شود با چه شرطى حاضر هستند بيطرفى ايران را محترم شمارند بدين لحاظ علاء السلطنه وزير امور خارجه در روز چهارشنبه 9 ذى القعده 1332 كه روز پذيرائى هفتگى او بود در ضمن مذاكره با عاصم‌بيك سفير كبير عثمانى در تعقيب مذاكرات سابقه رئيس الوزراء استعلام نمود كه اگر دولت ايران بيطرفى خود را اعلام نمايد آيا دولت عثمانى اين بيطرفى را محترم شمرده از اقداماتيكه ناقض آن باشد خوددارى خواهد نمود يا خير ؟\r\nسفير كبير اطمينان داد كه هرگاه اين بيطرفى رسما اعلام شود البته دولت عثمانى رعايت آن را خواهد كرد\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nولى گفت دولت عثمانى نميتواند نهان دارد كه حضور قشون روس در آذربايجان قطع نظر از اينكه حدود ما را تهديد مىكند خود ناقض اين بيطرفى است و مادام كه قشون اجنبى در خاك ايران اقامت دارد واضح است كه نميتوان برعايت كامل اين بيطرفى از طرف روسها مطمئن بود بنابراين نبايد دولت ايران منتظر باشد پرنس محمد على خان علاء السلطنه\r\nتا وقتى كه اوضاع حاضر در آذربايجان حكم فرماست دولت عثمانى هم تعهدى برعايت بيطرفى ايران نموده و حقيقة تعهد خود را بموقع اجراء گذارد . در دنبال اين مباحثات وزير امور خارجه روز يازدهم ذى القعده در باغ ييلاقى دزاشوب دعوتى از كروستوتس وزير مختار روس و والتر تونلى وزيرمختار انگليس نمود و با حضور مستوفى الممالك رئيس الوزراء مذاكرات مفصل به عمل آمد مستوفى الممالك اوضاع فعلى آذربايجان را تشريح و وضع اكراد و هيجانيكه در آنها بوسيله مأمورين عثمانى توليد شده با مشكلاتى كه ممكنست بعدها بروز نمايد درست بيان و جلوگيرى از هرگونه حوادث ناگوارى را لازم دانسته تقاضا كرد كه براى حصول اطمينان عثمانىها لازم است دولت روس به مواعيد مكرر خود وفا نموده و فعلا كه اوضاع آذربايجان موجب نگرانى نيست قشون خود را از نقاط شمالى ايران ببرند و دولت ايران هم فورا وليعهد را بطوريكه سابق مذاكره شده بود به تبريز اعزام و استعداد كافى در آن حدود تشكيل خواهد داد تا از هيجان اكراد كه هنوز كسب اهميت ننموده است جلوگيرى شده دولتين روس و عثمانى هردو از حملهء كه ممكنست از حدود خاك ايران به خاك يكديگر شود مطمئن باشند و نيز خاطرنشان نمود كه دولت ايران از ابتداى جنگ حاليه اروپا مصمم باعلان بيطرفى بوده و عملا هم بيطرفى را رعايت نموده است ولى حالا كه حوادث تازه را پيش‌بينى مىكند و ممكنست در حدود خاك اين دولت منازعاتى واقع شود مصمم است رسما اين بيطرفى اعلام گردد اما واضح است ما دامى كه قشون يكى از دول متخاصمه در خاك اين مملكت اقامت دارد اعلان اين بيطرفى خالى از اشكال نيست دولت ايران ميداند كه اين بيطرفى در صلاح و صرفه روس و عثمانى است اينست كه از دولت روس تقاضا مينمايد اجراى اين نيت را تسهيل و بواسطه بردن قشون خودشان از آذربايجان رفع بهانه عثمانيها را نموده و محلى براى تجاوزات آنها باقى نگذارند . وزراء مختار روس و انگليس نظر دولت ايران را تصديق ولى اظهار داشتند بچه ترتيب ميتوان از دولت عثمانى مطمئن شد كه بعد از رفتن قشون روس از آذربايجان عساكر عثمانى جاى آنها را نگيرد و چه قسم تأمينى ميدهند . رئيس الوزراء در جواب اظهار داشت معلوم است دولت ايران هيچوقت راضى نخواهد بود كه قشون\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاز چپ براست : يورينف - باتورين - كاروستووتس وزيرمختار روس - فن باخ - بارن‌توبه - خليفه نمازخانه سفارت روس\r\nخارجى ديگرى جاى قشون روس بآذربايجان بيايد و سفير كبير عثمانى به من قول داده است كه در صورت تخليه ايران از قشون روس بيطرفى ايران را محترم شمارند بديهى است در موقعى كه جنابعالى با نيت دولت ايران موافق و مساعد باشيد ممكنست از اين بابت در اسلامبول هم موافقت حاصل شود بالاخره نتيجه مذاكرات اين شد كه وزراء مختار خواستار شدند دولت ايران تقاضاى خود را كتبا بسفارت روس اظهار نمايد .\r\nروز بعد وزير امور خارجه مراسله در اين زمينه بسفارت روس نگاشته سواد آن را بسفارت انگليس ارسال و اظهار داشت نظر به مساعدتهائيكه از طرف دولت اعليحضرت پادشاه انگلستان نسبت بامور ايران مىشود مترصد است در موضوع مراسله مزبور نيز از تائيد نظريات دولت ايران مضايقه ننمايند و نظير اين اقدام را بوسيله سفارتين دولت شاهنشاهى در پطرگراد و لندن به عمل آورد بدبختانه مساعى مبذول به نتيجه مطلوبه نرسيد و پس از چهار روز يعنى در تاريخ 16 ذى القعده 1332 پاسخ منفى سفارت روس به اين مضمون بوزارت امور خارجه رسيد :\r\n« دوستدار با نهايت توقير و احترام در جواب مراسله محترمه جناب مستطاب اشرف عالى مورخه 12 شهر حال نمرهء 3167 زحمت‌افزا شده بموجب دستور العمل اولياء دولت اعليحضرت امپراطورى خاطر مودت مظاهر را قرين استحضار ميدارد كه احضار قشون روس از آذربايجان فعلا غيرممكنست زيرا فقط وجود قشون مزبور ميتواند موجبات امنيت اتباع روس و خارجه را فراهم آورد بواسطه عدم وجود قواى دولت عليه ايران اين امنيت ممكن الحصول نميباشد و البته اولياء دولت ايران مسبوق و مستحضرند كه در اين اواخر چند فقره اتفاقات ناگوار از طرف اكراد رخ داده است . در اين موقع احترامات فائقه را نسبت بجناب مستطاب اشرف عالى تجديد مينمايد . « كرستووتس »\r\nبا وصول اين نامه اميد بحفظ بيطرفى ايران مبدل بيأس شد و هرآن وقوع حوادث ناگوار انتظار\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nميرفت و همواره دولت ايران براى جلوگيرى از زياده‌روى روسها بوزيرمختار انگليس متوسل ميشد و براى ممانعت از تجاوز عثمانيها دست بدامان شارژه‌دافر آلمان ميزد و در حقيقت مصداق الغريق يتشبث بكل حشيش بود .\r\nما در اينجا فهرست‌وار بحوادث مزبوره اشاره كرده و دنبال آن بعضى از مكاتبات متبادله بين دولت ايران و سفارتخانه‌هاى خارجى را با ذكر تاريخ و نمره درج مينمائيم قضاوت و تشخيص اينكه گناه نقض بيطرفى ايران به عهده كدام دسته از متخاصمين بوده با خوانندگان عزيز است :\r\nدر اواخر ماه ذى القعده 1332 يك كشتى جنگى انگليس در رود كارون لنگر انداخت و به پاره اقدامات نظامى مبادرت ورزيد به اين جهت مأمورين عثمانى هم در نقاطى چند از جملهء در نقطه موسوم به ( ام الرصاص ) كه مقابل گمركخانه محمره است عسكرو توپ گذاشتند پس از اعتراض دولت ايران انگليسها كشتى جنگى را از كارون بردند .\r\nدر تاريخ 13 ذى الحجه 1332 صبح قبل از طلوع آفتاب فرمانده روس در تبريز با يك دسته قشون به شهبندرخانه عثمانى رفته باش شهبندر عثمانى و قونسول اطريش را گرفته دفترخانه آنها را مهر كردند .\r\nدر تاريخ 20 ذى الحجه 1332 فن هنتيگ نايب سفارت آلمان موقعى كه در شعبه بانك استقراضى همدان براى اخذ وجه برات حاضر شد مورد تعرض و حمله يك نفر ارمنى مستخدم بانك واقع گرديد .\r\nمسيو ويلهلم ليتن قونسول آلمان در تبريز در قونسولگرى آلمان از طرف دو نفر اتباع روس مورد حمله واقع و خيال كشتن او را داشتند مشار اليه بعد از مدافعه بواسطه ضعف مزاج بسترى گرديد بمريضخانه امريكا رفته كارهاى قونسولگرى را به امريكائيها واگذار نمود .\r\nدر اوايل محرم 1333 مجددا شجاع الدوله وارد آذربايجان شد و به طرف مراغه رفت و دو فوج شقاقى و مراغه را احضار نمود .\r\nسفارت روس در تاريخ 23 محرم 1333 اطلاع داد كه عثمانيها در ساوجبلاغ اسباب و اموال پالكونيك و ويس قونسول آنجا را ضبط و تصرف نموده‌اند .\r\nدر ضمن مذاكره روز پنجم صفر 1333 ميان وزيرمختار انگليس و وزيرمختار روس با حضور رئيس الوزراء و وزير امور خارجه والتر تونلى وزيرمختار انگليس از فعاليت دبير ايرانى سفارت آلمان ( نگارنده اين كتاب ) و تحريك برضد متفقين شكايت كرد .\r\nكارخانه قالىبافى پتاك آلمانى در تبريز در ماه ذى الحجه 1332 از طرف روسها توقيف شد . سردار مكرى سيف السلطنه بدست عساگر عثمانى در ساوجبلاغ آذربايجان تيرباران شد .\r\nدر 26 ذى الحجه 1332 خبر ورود ده هزار نفر قشون عثمانى با جمعى اكراد به قطور و حركت به طرف خوى و اصل گرديد .\r\nدر ماه ربيع الاخر 1333 تعقيب واسموس قونسول آلمان مقيم بوشهر از طرف يك كاپيتن انگليسى صورت گرفت .\r\nريمن لكنت وزيرمختار فرانسه در طى مراسله مورخه 7 ربيع الاول 1333 از اقدامات كميته انقلابيون كرمانشاه برضد متفقين و جلوگيرى از تعليم زبان فرانسه در مكتب اليانس اسرائيلى شكايت نمود\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nدر ماه ربيع الاول 1333 انگليسها در اهواز مسيو هلميش آلمانى مستخدم تجارتخانه ( ونكهوس ) را توقيف و مسيو هلست را از محمره به هندوستان تبعيد كردند و سيم دستگاه تلگراف اهواز را به يك كشتى انگليسى منتقل ساختند .\r\nريمن لكنت وزيرمختار فرانسه\r\nدر اواخر مارس 1915 ( ربيع الاخر 1333 ) تلگراف ذيل از منشى واسموس بسفارت آلمان رسيد :\r\n« در بهميارى مسيو واسموس و دكتر لاندرس و بنده را توقيف و دستگير نمودند واسموس به برازجان فرار نمود ولى بنده و دكتر لاندرس را جبرا و با بىاحترامى بسيار به بندر ريگ بردند در آنجا بتوسط حيدر خان بدست شيخ داده مشار اليه ما را بكشتى برد در آنجا بنده را رها كرده و پاره اسبابهاى مرا مسترد داشتند ولى دكتر لاندرس را به اسيرى بردند . »\r\nدر آخر ربيع الثانى 1333 انگليسها به صاحبمنصبان سويدى در جنوب كه اسلحه و فشنگ باسم ژاندارمرى وارد ميكنند و محرمانه بآلمانيها ميدهند و اينكه در ماه ژانويه يكهزار و چهارصد صندوق اسلحه و قورخانه و بمب در بوشهر براى ژاندارمرى وارد شده و كاپتين لندبرگ آنها را تحويل گرفته و حمل كرده اظهار سوءظن نمودند .\r\nاختلاف عقيده وزيرمختار انگليس با وزيرمختار روس در ضمن ملاقات روز سه‌شنبه 11 صفر 1333 به مستوفى الممالك ثابت شد و خود مستوفى اختلاف را تشديد كرد .\r\nدر اوايل ژانويه 1915 وزيرمختار انگليس به مستوفى الممالك رئيس الوزراء اظهار داشت برحسب تقاضاى همقطار روس خودم بدولت عليه اطلاع مىدهم كه فرمانفرماى قفقاز بملاحظات نظامى صلاح دانسته كه قشون روس آذربايجان را تخليه نمايد و حالا لازم است دولت ايران هم با جديت تمام از عثمانيها بخواهند كه تجاوز خود را خاتمه داده عقب بروند بعد معلوم شد اشتباهى روى داده و فرمانفرماى قفقاز چنين تصميمى نگرفته فقط ميان او و دولت روس در اين باب تبادل نظر به عمل آمده است .\r\nدر ماه ربيع الاول 1333 عثمانيها شيخ غضبان مجتهد بنى لام را با چند نفر علماء ميان بنى طرف و حويزه و ساير عشاير فرستاده‌اند كه دعوت بجهاد كنند .\r\nدر ماه ربيع الاول 1333 عمال انگليسى هولست آلمانى نماينده تجارتخانه وينگهوس را در محمره توقيف و به بصره تبعيد و اجزاء شيخ محمره در اين كار كمك نموده‌اند .\r\nدر ماه ربيع الاول 1333 دكتر پوژن قونسول جديد آلمان وارد اصفهان شد تجار و عده اشخاص غيررسمى با چهل پنجاه نفر ژاندارم باستقبال او رفتند اين اقدام مورد اعتراض انگليس و روس گرديد اينك مراسلات و راپورتهاى رسمى را بعنوان سند و ضبط در تاريخ ذكر مينمائيم :\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nيادداشت سفارت آلمان مورخ 10 ذيحجه 1332 بوزارت امور خارجه\r\n« سفارت امپراطورى اكنون از خبريكه روزنامه رعد شماره 16 - اشاعه داده با حيرت فوق العاده و تأسف بىنهايت استحضار حاصل نمود موافق خبر مزبور كه از طرف دولت عليه تكذيب نشد معلوم مىشود ناگوارترين بىرحمىها نسبت به يكى از تجار آلمانى ساكن مشهد به عمل آمده چون تحصيل اطلاع موثق از خراسان براى سفارت امپراطورى خالى از اشكال نيست از آن جناب اشرف تمنى مىشود بوسيله تلگراف فورى و حضورى از ايالت خراسان در اين خصوص تحقيقات كامله فرموده در صورت صحت تعليمات سريعه مرحمت نمايند كه بدون فوت وقت اقدام بدستگيرى مرتكبين نموده و سخت‌ترين مجازات را درباره آنها مرعى دارند ضمنا پس از تحقيق مسئله خوب است از سفارت امپراطورى روس مقيم تهران سئوال شود آيا در مقابل اين جناياتيكه سربازان روس در يك مملكت بيطرفى نسبت به مخلوق بدون مدافعه مرتكب ميشوند چه رويه مىخواهند اتخاذ نمايند بديهى است كه سفارت امپراطورى انتظار دارد هرچه زودتر از اقدامات مبذوله و از تدابيريكه در حفظ تبعه آلمان ساكنين خراسان معمول مىشود آگاه و مستحضر گردد ايام شوكت و جلالت مستدام باد سفارت آلمان . »\r\nعلاوه بر مشهد در تبريز نيز دست تعدى روسها بسوى عمال شركت آلمانى « دوچ پوزيش تريپش اگنين گزل‌شافت » دراز و آلمانها براى حفظ خود متوسل به قونسول آمريكا شدند و درخواست ملجاء و پناهى نموده و سفارت اتازونى در تاريخ 14 ذى الحجه در اين باب مراسله بدين مضمون بوزارت امور خارجه نوشت :\r\n« قونسول آلمان و اتباع آن دولت در تبريز از قونسولگرى آمريكا درخواست ملجاء و پناه نموده و مىگويند جان آنها در معرض خطر است همين تقاضا نيز در خصوص منافع عثمانيها به عمل آمده است نظر باوضاع مدهش تبريز كه شايد براى آلمانها متضمن خطر جانى باشد قونسولگرى آمريكا موقتا بقونسول آلمان و شايد هم بعده از اتباع آن دولت در قونسولگرى اجازه تحصن داده ولى قبل از اينكه اين قبيل تحصن و حمايت به عمل آيد ( باستثناى موارد ضرورى و فورى از قبيل مورد كنونى ) اجازه دولتى كه قونسولگرى در خاك آن واقع است بايد قبلا تحصيل شود . نظر بمراتب فوق از حضرت اشرف سئوال مىشود كه اين قبيل پناه و حمايت را كه شايد اوضاع موجوده لزوم آنها را ثابت نمايد دولت عليه ايران اجازه ميدهد يا خير . نظر باينكه اوضاع حاضره تبريز سخت دشوار و براى جان و آزادى اتباع آلمان ممكن است متضمن مخاطره باشد استدعا دارم در اين خصوص جواب فورى بدوستدار مرحمت فرمائيد كالدول .\r\nاز چپ براست : جوهن لورنس كالدول وزيرمختار امريكا . إله يار صالح منشى سفارت . على پاشا صالح منشى سفارت . دلامبرت دفتردار سفارت و برادر زن وزيرمختار .\r\nبديهى است وزارت امور خارجه ايران جواب مثبت به اين مراسله داده و حتى از اقدامات قونسول امريكا اظهار امتنان نمود اما روسها بحمايت امريكا اعتنائى نكردند بطوريكه شارژه‌دافر آلمان مجبور شد نامه شديد اللحنى در تاريخ 18 ذى الحجه 1332 بوزارت خارجه به اين شرح بنويسد :\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبا كمال احترام خاطر مودت مظاهر آن جناب اشرف را مستحضر ميدارد كه از قرار مسموع روسها در تبريز قونسولگرى آلمان را اشغال و غارت نموده و درصدد دستگيرى اتباع آلمان برآمده پس از آن مأمورين و سربازان روس اثاث البيت اشخاص غيررسمى و اشياء شخص قونسول آلمان را پاره‌پاره و فاسد كرده‌اند و حال آنكه در همان موقع آلمانيها در تحت حمايت اتازونى امريكا بوده‌اند دوستدار بر عليه توقيف قونسولگرى آلمان در خاك ايران و انهدام وحشيانه منازل خصوصى آلمانها با نهايت شدت پروتست نموده و مجبور است اولياء دولت عليه را كه در مقابل اين حوادث غمض عين فرموده‌اند مسئول خسارات وارده به آلمانها بداند اين گونه حركات غيرمشروع كه در تبريز در يك خاك بيطرفى واقع شده نه تنها نقض و ابطال جديدى از حقوق بين الملل و پايمال نمودن تمدن و آداب بشمار ميرود بلكه يكنوع لطمه است بر روى دولت ايران و بيطرفى اين مملكت كه از جانب سنى الجوانب اعليحضرت اقدس همايونى اعلام شده و همچنين وهن بزرگى است نسبت به ممالك متحده امريكا كه حمايت آلمانهاى تبريز را برعهده گرفته بودند از آن جناب اشرف متمنى است توجه دولت روس را به اين نكته معطوف داشته خاطرنشان فرمايند كه اتازونى امر يك شاهد و قاضى اين حركات بلا نظاير بوده و خواهد بود در اين موقع احترامات فائقه را تجديد مينمايد . « فن كاردرف »\r\n\r\nنمره 242 مراسله وزارت خارجه بسفارت آلمان مورخه دهم ربيع الثانى 1332\r\nاز مضمون نامه آن جناب مورخه 17 فوريه 1915 راجع به رفتار انگليسها در اهواز نسبت به مسيو هلميش تبعه آلمان مستخدم تجارتخانه ونكهوس استحضار حاصل نمود با نهايت تأسف از اين واقعه احتراما زحمت‌افزاست كه وزارت خارجه در اين خصوص و هم در مسئله هولست و رفتارى كه با آنها شده است شديدا بسفارت انگليس پروتست و ترميم اين كار را تقاضا نموده و هم بوزيرمختار دولت ايران مقيم دربار بريطانيا تلگرافا تأكيد شد كه بمقامات لازمه از اين رفتار ضجرت خاطر اولياء دولت ايران را بيان و پروتست نموده توضيح دهد كه اين اقدامات طبعا دلالت برضديت با بيطرفى اين دولت عليه مينمايد ولى در اين موقع زايد نديده زحمت ميدهد كه عين تجاوزات عثمانيها بحدود محمره و تحريكاتى كه در عشاير اين طرف از طرف آنها ميشد از مقام منيع رياست وزراء با جناب مستطاب سفير كبير دولت عليه عثمانى دام اقباله و آن جناب مذاكرات لازمه شده و وخامت عاقبت اين امور كه متضمن انواع ضررهاى مادى و معنوى دولت عليه و مستلزم وقوع اين حوادث و تجاوزات ديگران بود خاطرنشان گرديد و هم كتبا آنچه لازم بود بسفارت معزى اليها از طرف سلف محترم دوستدار نوشته شد و دوستدار يقين دارد تصديق ميفرمائيد همان تجاوزات و تحريكات عثمانيها در حدود محمره و سقز و بانه و اقدامات خلاف پاره اتباع آلمان بنام قونسولى آن دولت امپراطورى مورث اين تجاوزات و رفتار انگليسها كرديد رفتار دكتر پوژن در كاشان و حركات اخيره‌اش در اصفهان و اقدامات شونمان در حدود كرمانشاه همين محظورات را براى دولت ايران نمايش ميداد و حال آنكه در عهود مقدسه مصرح است كه دولت امپراطورى براى حفظ منافع تجارتى خود در سه نقطه از خاك اين دولت ذيحق بداشتن مأمورين قونسولگرى هستند بالفرض كه حسن موافقتى نسبت بمنافع تجارتى آن دولت امپراطورى از طرف دولت عليه ايران در پارهء مواقع ظاهر گرديد رسم موافقت آن نيست كه رضا دهند آن حسن موافقت مودى به نتيجه سوء گردد مناسبات حسنه دولتين آلمان و ايران را همواره ذى قيمت و گرانبها و به تقديس تلقى نموده جدا خواستار است كه باسرع وقت و باسرع وسائل اشخاص فوق را از اين اقدامات و حركات كه در صورت دوام مورث مشكلاتى مىشود كه دولت ايران به مسئوليت آن علاقه‌دار نيست ممنوع فرمائيد با كمال انتظار مترصد است موافق مذاكرات با رياست وزراء و اولياء دولت عليه عثمانى و با تأئيدات و حق‌شناسى اولياء دولت امپراطورى آلمان موافقت كرده امر بدهند كه اين تجاوزاتى كه علت آن تجاوزات ديگران شده است از طرف اولياء دولت معزى اليها متروك و ديگر مأمورين دولت آلمان بدين اقدامات غيرمنتظره مبادرت نكرده و براى دولت ايران بالطبع توليد اين مشكلات را ننموده و بيطرفى اين دولت عليه را از هر حيث محترم بدارند . « معاون الدوله »\r\n\r\nنمره 238 تلگراف شيخ خزعل سردار ارفع حاكم محمره بوزارت خارجه 9 ربيع الثانى 1333\r\nدر باب اظهارات سفارت آلمان در آن موقع از كسان فدوى حاضر نبوده خلاف بعرض ميرسانند هشت ماه است حسب الامر اولياء دولت خود را در بيطرفى نگاه داشته و تا آخرين درجه هم بيطرف خواهم بود عثمانىها كوشش دارند كه اهالى عربستانرا با خود همراه نمايند قشون نظامى و توپ با اعراب عماره با چند نفر علماء عتبات همراه آورده از طريق سنى طرف كه خاك ايران است ده فرسخ داخل شده بعموم مشاهير و رؤساى عشاير عربستان نوشته دعوت بجهاد ميكنند كه هركس با ما متفق نشود از اين طرف حمله ميآوريم جنگ مينمائيم اسباب بهانه بدست انگليسها داده ميگويند چون قشون نظامى از دولت عليه ايران در عربستان نيست كه جلوگيرى نمايد و بواسطه عنوان جهاد در اعراب اطمينان نداريم قشون را مستقلا به ناصرى و حله براى جلوگيرى و حفظ املاك انگليسها و راه نفط وارد نموده‌اند از نوشته‌جات علماء اختلاف ما بين اعراب و عشاير افتاده عجالة براى تنبيه مخالفين مشغول اقدامات هستند « خزعل »\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nنمره 235 تلگراف حكومت كرمانشاه بوزارت خارجه 8 ربيع الثانى ( تاريخ مخابره 5 ربيع الثانى 1333 ) .\r\nشيخ حسن شيخ الاسلام چند روز است وارد كرمانشاه شده و دو مجلس با بنده ملاقات نموده و مذاكرات جلسه اول را كارگذارى با پست سه شهر جارى بعرض رساند در جلسه ثانى پاكتهاى كماندان حرب عراق و بعضى از علماء خطاب به مخلص بضميمه بعضى فتاوى علماء اعلام كه چند فقره آن را به كارگذارى تقديم نموده است تسليم نموده و خلاصه مندرجات نوشتجات ضديت با شيخ خزعل و همراهى با دولت عثمانى بود چون ضمنا مطالب را به بيانات شيخ حسن واگذار كرده بودند لذا تقرير او را بطور اختصار عرض ميكنم : خلاصه مطلب اينكه در دو موضوع از شما تقاضاى همراهى داريم اولا . در سركوبى شيخ خزعل كه در عالم اسلاميت ضديت كرده ثانيا اجازه بدهيد كه قشون عثمانى بلامعارض از كرمانشاه عبور نمايد در تقاضاى اول گفتم محل خزعل تا كرمانشاه مسافت زيادى دارد و همراهى من در اين موضوع براى شما بهيچوجه مثمرثمر نخواهد بود و اما در تقاضاى ثانى جواب رسمى من بشما اين است كه بگويم چون دولت من بيطرف است منهم بايد بيطرف باشم ولى براى اينكه قبلا شما را با نظريات خود متقاعد كنم مراتب را قدرى با شرح و بسط ميگويم اگر شما از حدود ذهاب قشون وارد كنيد و منهم ساكت بنشينم چون نقض بيطرفى ايران شده انگليسها در حدود فارس و كرمان روسها در تمام حدود شمالى قشون وارد ميكنند خود شما ميدانيد دولت ايران هم آن قوه را كه بتواند جلوگيرى كند ندارد پس بجاى دوستى از طرف شما يك نوع دشمنى با دولت ايران شده است و حال آنكه يقين دارم شما راضى نيستيد و بعلاوه قشون شما در خاك كرمانشاه بواسطه وحشيگيرى عشاير هرج‌ومرج در اين حدود توليد خواهد كرد كه نه شما ميتوانيد از عهده جلوگيرى برآئيد نه من چون نمايندهء شهبندرى هم با مشار اليه همراه بود پس از مذاكرات زياد بالاخره اظهارات بنده را تصديق و وعده دادند كه نظرنات بنده را بوسيله تلگراف رمز به والى بغداد و سفارت كبراى عثمانى اظهار دارند و در خاتمه چون شيخ حسن مشار اليه دعاوى ملكى با كليائى دارد بنا شد كه عرض حال خود را مستقيما بحكومت داده و بدون آنكه داخل اين قبيل مذاكرات بشود پس از تصفيه دعاوى خود به بغداد مراجعت كند مخصوصا به مشار اليه خاطرنشان شد كه خيلى مراقب بوده و حركتى بر خلاف بيطرفى از او ناشى نشود كه حكومت را ناچار نموده عليه او اقدامى خارج از نزاكت نمايد و وعده داد كه ساكت باشد ( امير مفخم )\r\nمحمد ابراهيم خان غفارى معاون الدوله تولد 1277 قمرى درگذشت 1336 قمرى\r\n\r\nنمره 247 تلگراف وزارت خارجه بوزيرمختار ايران مقيم پطروگراد مورخه 12 ربيع الثانى 1333\r\nاز قرار اطلاع واصله اوايل ماه گذشته قشون روس غفلة بدهات باقرلو و تپه‌باشى قشلاق شاهسونها هجوم و چند ده را آتش زده قريب پنجاه نفر از اهالى سوخته‌اند ساكنين دهات متفرق و با حالت خيلى سختى هستند مراتب را بسفارت نوشته مطالبه خسارت شد جنابعالى مذاكره و پرتست نموده جدا از اين قبيل اقدامات جلوگيرى و خسارت مجروحين را تواما مطالبه نمائيد « عليقلى »\r\n\r\nنمره 252 تلگراف كارگذار كرمانشاهان بوزارت امور خارجه 13 ربيع الثانى 1333\r\nكارپردازى خانقين مينويسد پنج روز است يحى الدين و بهاء بيك يوزباش از بغداد باينجا آمده در كنار رود خانقين براى آنها چادر زده‌اند دو نفر درويش ايرانى هم همراه آنها آمده و در همان چادر منزل دارند از قرار مذكور يكى از آن دراويش سالار الدوله است و احدى را نميگذارند داخل چادر شود و نيز ميگويند اسلحه زيادى از بغداد براى آنها حمل شده و ميخواهند با عسكر و رديف خانقين به قوره‌تو نزديك قصر شيرين بفرستند امير حشمت هم ميخواهد با قائمقام به قوره‌تو برود و بطور تحقيق ميخواهند سالار الدوله را با رؤساى عشاير همراه نموده روانه كرمانشاه نمايند و از مذاكرات با امير حشمت چنين استنباط مىشود كه مشار اليه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبامر ولايت بغداد عازم ايران شده كه عشاير سرحدى را با عثمانيها همراه نمايد و در ضمن سخن امير حشمت اظهار داشته كه چند روز قبل سالار الدوله با صاحب‌منصبان آلمانى وارد بغداد شده و خيال حركت ايران را دارد ولى والى بغداد ميخواست او را به سمت اناطولى روانه كند كه اين مطلب همان است كه سابقا به آن اشاره شد « معاضد الملك »\r\n\r\nنمره 262 مراسله وزارت امور خارجه به سفارت كبراى عثمانى مورخه 17 ربيع الثانى 1333\r\nدر طى مراسلات رسميه عديده وقايع خانمان‌سوز ارومى كه از اثر تجاوزات و اقدامات قواى نظامى آن دولت عليه بظهور رسيده خاطر گرامى جناب مستطاب عالى از كيفيات آن مستحضر گرديده است اينك دوستدار به تعقيب و تأييد مراسلات سابقه وزارت خارجه مفاد اخبار واصلهء از ارومى را كه حقيقة باعث ملالت و افسردگى است به اطلاع خاطر محترم ذاتعالى سفارت پناهى مىرساند كه حين مصادمات در آن صفحات چند قريه كلية به يغما رفته و بعضى قراء احتراق و هستى مردمش طعمه آتش گرديده در چند ده ديگر كه مسيحىمذهبان سكونت داشته‌اند بىاندازه قتل و بىعصمتى واقع و قسمتى از آنها به شهر و نواحى فرار كرده‌اند و نيز خبر ميدهند به خانه اسماعيل‌نام كه جزو ميسيون فرانسه مستخدم بوده مومى اليه و چند نفر زن و بچه‌اش را بقتل رسانيده‌اند و در ارومى هم خسارت زياد وارد آمده درب و پنجره را شكسته و برده‌اند دوستدار يقين دارد كه قطعا تصديق ميفرمايند وقوع اين اتفاقات وحشت‌انگيز در تاريخ اتحاد و يگانگى دولتين هيچ وقت نميتواند نمايش مطلوبى را حائز گردد و طبعا مقتضيات يك‌جهتى حكم‌گذار است كه دوام اين احوال اسف اشتمال مصلحت و صوابى را براى دولتين متضمن نبوده سهل است ضررهاى گوناگون معنوى را استقبال خواهد كرد عليهذا دوستدار حقا و اصولا اقدامات قواى آن دولت عليه را كه از نتيجه تجاوزات آنها بوقوع پيوسته است پروتست و رجعت آنان و جبران تمام خسارات و دماء مقتولين را جدا طلب نموده بانتظار حسن‌توجه آن جناب مستطاب احترامات « معاون الدوله »\r\n\r\nنمره 276 مراسله وزارت خارجه بسفارت انگليس مورخه 22 ربيع الثانى 1333\r\nاز قرار اطلاعى كه امروز بدوستدار رسيده در شب 18 حوت مأمورين دولت فخميه انگليس قونسول آلمان را كه در يك ميدان بيرون شهر بوده با رئيس تجارتخانه آلمان غفلته گرفته و بجهاز برده‌اند و نيز مأمورين انگليس كه از آن جمله كاپيتن نوئل است درصدد بوده‌اند كه مسيو واسموس آلمانى را بدست يارى حيدر خان حيات داودى دستگير نمايند و مشار اليه فرارا به برازجان آمده و بنه و اموال او را كه از قرار مذكور معتنىبه بوده است مأمورين مزبور از بندر ريگ بجهاز انگليس حمل كرده‌اند چون اين واقعات تأسف‌انگيزى كه در خاك بيطرف ايران واقع مىشود ناقض بيطرفى اين دولت عليه مىباشد دوستدار ناگزير است با عطف بمراسله 5 ربيع الثانى 1333 باقدامات مزبوره كه به كلى خلاف انتظار بعرصه شهود ميرسد جدا اعتراض نمايد و از آنجائى كه اولياء دولت عليه ايران به مساعدتهاى آن جناب جلالتماب و رعايت بيطرفى ايران هميشه به نظر حق‌شناسى نگاه ميكنند اميدوارى كامل حاصل است كه براى سد ابواب اين قبيل اقدامات در خاك ايران كه با مصالح طرفين منافات كلى دارد مساعى جميله به كار برده به جهت اعاده قونسول و رئيس تجارتخانه و استرداد اموال واسموس و عدم تعرض دولت فخيمه انگليس به او و همراهانش احكام لازمه از طرف اولياء آن دولت صادر خواهند فرمود دوستدار ممنون مىشود كه هرچه زودتر از اقدامات جديه آن جناب اطلاع يافته و اطمينان كامل در عدم تكرار اين گونه عمليات مأمورين دولت فخيمه انگليس حاصل نمايد . « معاون الدوله »\r\n\r\nنمره 282 مراسله سفارت آلمان بوزارت امور خارجه 23 ربيع الثانى 1333\r\nبا نهايت احترام توجه خاطر آن جناب را باهانت جديدى كه از طرف روسها به بيطرفى ايران و بمنافع اتباع مملكتى كه با ايران دوستى دارد وارد آمده متوجه ميسازد قشون روس باعتراضات پىدرپى سفارت امريكا كه مأمور حفظ منافع آلمان در آذربايجان است هيچگونه وقعى نگذارده و تجارتخانه آلمانى موسوم به « پطاك » را اشغال كرده اين رفتار ننگ‌آميز خود را به جائى رسانيده‌اند كه قاليهاى آن تجارتخانه را سرقت كرده‌اند دوستدار به تمام اين تخطيات و تجاوزات كه در مملكت بيطرفى صورت ميگيرد اعتراض نموده و از آن جناب خواهشمند است بعمال ايرانى تبريز دستور العمل بدهيد كه در تخليه تجارتخانه آلمانى اصرار و تأكيد نموده و قاليهاى تجارتخانه مزبور را محافظت نمايند « كاردرف »\r\n\r\nنمره 286 سواد تلگراف حكومت بوشهر به وزارت داخله 25 ربيع الثانى 1333\r\nالساعه كه نيمساعت به ظهر جمعه 25 مانده از مسجد نو برگشتم هيجان عمومى بدرجه‌ايست كه فوق تصور است چنين ازدحامى در بوشهر هرگز دست نداده بود كل علماء و عموم طبقات اهالى حضور داشتند ملخص خطابه علماء اين بود كه سه سال است بدون اينكه هيچ ضرر مالى و جانى از بنادر بانگليس رسيده باشد در آنجا اخلال كرده و عده قشون نگاه داشته و حالا هم علاينه هتك حرمت و حيا و بيطرفى دولت را كرده با وصف احكام جهاديه حجج الاسلام محض اينكه شاهنشاه محبوب ما بيطرفى اختيار فرموده‌اند از اجراى اوامر حجج اسلام خوددارى كرده‌ايم حالا هم قصد بلوا و جنگ و جهاد نداريم جلاء قشون انگليس و رجعت قونسول و تاجر و خانم آلمانى را ميخواهيم و دست از حقوق مشروعه برنميداريم و اگر ما را بكشند ايلات و عشاير و اهالى غيور جنوب زنده هستند و بوظيفهء\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاسلاميت و ايرانيت رفتار خواهند كرد اين بنده از علماء بوشهر تشكر ميكنم كه با وجود حسيات مليه نهايت موافقت و مساعدت را با بنده فرموده و مردم را باقدامات دولت عليه اميدوار ساخته و متفرق فرمودند و اين فقط در فضل الهى و توجه امام عصر عجل إله تعالى فرجه و نيت پاك اعليحضرت اقدس شاهنشاهى ارواحنا فداه بوده و الا اين بنده موفق به تسكين و تأمين اين عده مردم كه هيجانشان بىاندازه ثوران و فوران داشت نميشد حاليه مردم منتظر نتيجه اقدامات دولت هستند كه فقط به همين اميد امروز متفرق شدند و هيچ شبهه نيست كه باز اجتماع خواهند كرد . « عليمحمد »\r\n\r\nنمره 287 تلگراف وزارت خارجه بوزيرمختار ايران در پطروگراد 26 ربيع الثانى 1333\r\nچند روز قبل كه چند نفر اطريشى كه ميگويند از اسراى اطريشى و آلمانى عشق‌آباد بوده‌اند فرارا بقوچان آمده‌اند آگنت روس آنها را دستگير كرده و بهمراهى دو نفر قزاق مشغول تجسس است كه اگر باز كسى از اطريشيها و آلمانيها پيدا كنند آنها را دستگير نمايند اين گونه رفتار روسها در شمال و حركات انگليسها در جنوب كه مخالف بيطرفى دولت عليه است به اندازه موجب تنفر عامه شده كه هرگاه به اين رويه باقى باشند موقع دولت را بسى مشگل خواهند كرد و اثرات وخيمه آن عايد روس و انگليس خواهد بود اين نكات را با بيان مقتضى بوزير امور خارجه خاطرنشان و خاتمه دادن به اين رفتار را تقاضا و نتيجه را تلگراف نمائيد . « معاون الدوله »\r\n\r\nنمره 294 تلگراف كارگذار آستارا بوزارت خارجه 3 ربيع الثانى 1333\r\nديروز تقريبا يكهزار و پانصد نفر سالدات با چهار عرابه توپ و دو توپ مسلسل كوچك از بادكوبه وارد آستارا و امروز به طرف اردبيل حركت كردند . « حسين »\r\n\r\nنمره 296 تلگراف وزارت خارجه بكارگذارى كرمانشاهان مورخه ربيع الثانى\r\nمقارن وصول مشروحه شما از سفارت روس مراسله رسيده كه دو نفر آلمانى در كرمانشاه مشغول تهيه سوار و اسلحه هستند و اظهار ميدارند كه چون اين فقره مؤدى به فساد مىشود بايد جلوگيرى شود تكليف كارگذارى است كه اگر بتوانيد بطوريكه مسيو شونمان ملتفت مطلب نشود او را كه بايد بعراق برود از كرمانشاهان حركت بدهيد و اگر متعذر بر اين است كه ميخواهد تا سرحد باستقبال وزيرمختار برود حق ندارد سوار مخصوص تهيه نمايد و براى امنيت راه هر قدر سوار ميخواهد از سوارهاى دولتى همراه او نمائيد و درصدد كشف رفتار و خيالات او بوده اطلاع دهيد « عليقلى »\r\n\r\nنمره 310 تلگراف وزارت خارجه به وزيرمختار ايران مقيم پطروگراد مورخه 3 جمادى الاول 1333\r\nچنان كه سابقا تلگراف كردم وزيرمختار روس در روز شرفيابى بحضور والاحضرت وليعهد چنين اظهار كرده است :\r\n« از قراريكه شنيدم دولت ايران خيال دارد تقاضا نمايد قبل از ورود والاحضرت اقدس قشون روس از تبريز برود فقط نظر من همين است ولى ابراز اين مطلب قبل از ورود والاحضرت اقدس به تبريز اثر خوبى نخواهد بخشيد بعد از ورود به تبريز موقعى كه ژنرال قونسول روس شرفياب بشود چون او هم به همين عقيده است همين‌قدر كه اظهارى از طرف والاحضرت اقدس بشود فورا مقصود حاصل خواهد شد » با اين تفصيل جاى بسى تعجب است كه وزير خارجه اظهارات وزيرمختار را ترديد كرده و رجعت قشون را به بعد از ختم جنگ موكول مىكند مخصوصا اينكه ميگويند بعد از اعاده نظم و امنيت قشون را مراجعت ميدهيم ملاحظه ميكنيد جز مأيوس بودن از مساعدتهاى لازم كه امروز خيلى منتظر و متوقعيم هيچ نتيجه نميتوان گرفت چطور جنابعالى با احاطه و اطلاعات كلى كه باوضاع داريد متقاعد ميشويد اميدوارم براى اين چند فقره كار در اين موقع مقتضى هنر ذاتى خودتانرا ابراز فرمائيد . ( معاون الدوله ) »\r\n\r\nنمره 313 تلگراف وزارت خارجه بوزيرمختار ايران مقيم پطروگراد 4 جمادى الاولى 1333\r\nامروز آقاى رئيس الوزراء و من در سفارت مهمان بوديم حاصل مذاكرات اين است براى اين‌كه رفع بهانه ديگران و دلتنگى اهالى بشود و دست دولت در حفظ بيطرفى باز شود لازم است قشون انزلى و اردبيل و قزوين را به فوريت احضار نمايند وزيرمختار قول داد مطلب را امروز به پطروگراد تلگراف نمايد جنابعالى نيز مسبوق باشيد و خيلى اهتمام كنيد اين قشون زود احضار شود و الا اثرات بد ظاهر مىشود ضمنا خاطر وزير امور خارجه را به مذاكرات و مكاتبات پىدرپى كابينه سابق در باب لزوم رجعت قشون روس معطوف داشته و گوشزد نمائيد كه اولياء امور ايران تمام اتفاقات و مشكلات حاليه را پيش‌بينى كرده بودند سزاوار است يكساعت زودتر مساعدت نموده و موقع مشكل را ملتفت و نگذارند هيجان بزرگى توليد شود . ( معاون الدوله ) »\r\n\r\nنمره 316 تلگراف ايالت فارس بوزارت خارجه مورخه 5 جمادى الاولى 1333\r\nاينكه در اشياء واسموس نوشتجاتى به شش زبان اردو و غيره يافته‌اند بنده اطلاعى ندارم و آنچه در خصوص ورود واسموس نوشته‌اند پس از آنكه واسموس وارد برازجان شد يكنفر كاپيتان انگليسى به تعاقب او از بندر ريگ به برازجان آمده بوده\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nژاندارمها واسموس را در تحت حفظ خودشان برحسب تكليف بكازرون وارد و از كازرون بشيراز آوردند طبيعة ورود او بژاندارمرى شد نظر به حفظ نزاكت يكنفر صاحب‌منصب نظميه را فرستادم باحوال‌پرسى با درشكه كرايه رفتنه بود واسموس درخواست ملاقات كرد من هم وقت دادم با همان درشكه كرايه نزد من آمد و شرح مسافرت خود را گفت و گمان مىكرد كه من ميتوانم اشياء او را از انگليسها بخواهم گفتم اين مذاكره بايد در تهران بشود و رفت و پريروز هم آمد كه نتيجه را بفهمد گفتم هنوز اطلاعى ندارم ضمنا اطلاع داد كه يك مقدار از اسباب او رسيده . او روز ورود خواسته بود دو روز در منزل ژاندارمها بماند مخصوصا به او گفته بودند با سوءظنى كه انگليسها از خيالات شما دارند نمىتوانيم قبول كنيم و همان شب به منزلى كه پارسال در موقع آمدن بشيراز آنجا منزل كرده بود رفت در باب مذاكرات كاپيتن اورتين گرن از پراويتس سؤال كردم چيزى نميدانست ناظر ديوان قطعا و سايرين يقينا اقدامى برضد دولت انگليس نخواهند كرد تلگرافچى انگليس كه يك نفر ارمنى و مگرديج نام دارد در كازرون از شيطانهاست كه هميشه حكومت كازرون و ژاندارمها و ناظر ديوان در اين سال اخير تغيير او را خواسته‌اند و من ابدا براپورت‌هاى او اطمينان ندارم معهذا تحقيق مىكنم و امروز هم به پراويتس تأكيد كردم قدغن كند كه ژاندارمها ابدا از اين اظهارات نكنند و خودم هم بناظر ديوان و خوانين دشتى و دشتستان قبل از زيارت تلگراف اخطار كردم كه در اسكات مردم سعى كنند چون قونسول انگليس صبح نزد من آمد و همين اظهارات را كرد او را مطمئن كردم كه اين مطالب صحت ندارد اكثرش خيالات واهى است و اشتهارات جهال اينكه واسموس خيال كرده باشد قونسول انگليس را بگيرد جز واهمه ماخذى ندارد برعكس ميان مردم شهر اين زمزمه است كه واسموس خوب است به شهر بيايد و در شهر منزل كند مبادا او را هم مثل قونسول بوشهر بىخبر ببرند ملاحظه فرمائيد افكار چقدر مشوش است از راست به چپ : مخبر السلطنه - مخبر الملك - صنيع الدوله\r\nدر هرحال خاطر اولياء دولت آسوده باشد كه در فارس از اين گونه اقدامات كه احتمال داده‌اند نخواهد شد اما از اينكه تمام مردم اعلى درجه افسردگى را از قضيه بوشهر و بندر ريگ دارند هيچ شبهه نداشته باشيد اگر افكار اين مردم محل ملاحظه است شرط عقل اصلاح اين افكار است بتدابير در ضمن اين مذاكرات امروز با قونسول انگليس گفتم كه ابدا احتمال حدوث حادثه و رفتارى به مثل بوشهر هم صلاح نيست قشونى پياده نمايند زيرا ممكن است پياده كردن قشون تازه به اندازه اسباب تحريك مردم بشود كه اختيار از دست اولياء امور برود مسئله سوزاندن اوراق قونسولگرى را نميفهمم لابد در قونسولگرى خبرى كه موهم اخلال بيطرفى يا روابط دوستى با ايران باشد نخواهد بود اما در باب اتحاد من با آن خيالات مكرر در تبريز هم گفته‌ام من ايرانى و طرفدار مصالح ملت هستم آلمان و انگليس و روس را نمىشناسم اگر روزى بنا باشد مجبور شوم بر خلاف مليت خود رفتار كنم كناره خواهم جست در اين صورت چطور ممكن است من بدون تعليمات در كارى اقدام كنم كه ضررش از شمال تا جنوب ايران را خواهد گرفت در نظر من اقدامات خود انگليس در اين موقع كه آتش دنيا را گرفته و احكام حجج الاسلام همه‌جا منتشر است زودتر مهيج مردم جاهل ايران خواهد شد در چنين موقعى كه بعضى اوراق به زبان اردو و غيره مخل بيطرفى است اگر مردم ورود با اسلحه را به مملكت و تعاقب غير را هم مخل بيطرفى بدانند و فرياد\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكنند تعجب نيست بنده از مردم وحشى گرمسير خيلى ممنونم كه در اين موقع بداد و فرياد قناعت كرده‌اند خود انگليس از هركس از حال مردم گرمسير بهتر آگاه است و ميداند كه در دفاع وطن خود از دولت خارج واهمه ندارند پس در اين صورت نبايد طورى كرد كه به رگ تعصب اين طوايف بربخورد اما در باب اسلحه كه ببوشهر و محمره وارد شده است بنده هيچگونه اطلاعى ندارم و البته اولياء دولت بهتر ميدانند اگر تحقيقاتى هست بايد از گمرك كرد و از خيالات سوئديها بنده اطلاعى ندارم در مسئله قدغن بتلگرافخانه اختيار با اولياى دولت است اما من اينطور جلوگيرى را بد ميدانم بالاخره مردم از اظهار باقدام دست خواهند زد و از نظم بتمرد خواهند پرداخت معهذا عرض نميكنم كه ارائه احكام جهاد بتوسط واسموس در كازرون باز از سياست‌هاى تلگرافچى آنجاست زيرا كه اين احكام عالمگير است و الان سه ماه است نقل سر هر بازار است عمده اين است كه مردم تحريك فطرى نشوند حرف در دهن زياد زده مىشود جلوگيرى از تلگرافات چه مصرف خواهد داشت قاصد و مكتوب را چه خواهيم كرد به عقيده بنده جلوى حرف را نبايد گرفت اولا مردم به حرف خالى دلخوش باشند و بغض نكنند سيد حسن جل المنان مثل سايرين يكنفر از افراد است و در نظر بنده اهميتى ندارد فعلا هم بشيراز آمده و عازم طهران است و در مذاكرات امور با پراويتس رئيس ژاندارمرى كه او را براى نصيحت و دلالت خواسته بودم از هر حيث احتمالات قونسول انگليس را منكر شد چيزى كه معلوم شد آن بود كه بتعليم مركز ارجاع قونسول آلمان و استرداد اشياء واسموس را از قونسول انگليس در شيراز و بوشهر خواسته است گفتم بشما چه ربطى داشت گفت تعليمات تهران آن را اخطار كرده است كه اگر بخواهند اقدام مخالف بيطرفى بكنند جلوگيرى خواهند كرد . ( مهديقلى مخبر السلطنه ) »\r\nمطالعه سطور بالا ثابت مىكند كه ايران در آنوقت گرفتار چه موقعيت دشوارى بوده و باآنكه تمام احتياطات لازمه را به عمل آورده و شرائط بيطرفى كامل را مراعات نموده معذلك دولتهاى متحارب كوچكترين توجهى به اين موضوع نكرده‌اند و هر وقت مقتضيات سياسى و نظامى آنها اقتضا نموده با كمال جسارت و بىپروائى بىطرفى ما را نقض كرده و فقط در پرده توسل بمكاتبات و الفاظ مؤدب تجاوزات خود را با رنگ‌آميزى به بيگناهى شروع جلوه داده‌اند .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nافتتاح مجلس سوّم\r\nدوره سوم تقنينيه روز شنبه 16 محرم 1333 ( پنجم دسامبر 1914 - 13 قوس بارس‌ئيل ) توسط شاه افتتاح شد . نمايندگان دول خارجه حاضر بودند و چون بملاحظه جنگ اروپا نميتوانستند در يك جا مجتمع شوند در دو لژ مختلف حضور بهم رسانيدند و نمايندگان دول بىطرف آمريكا و ايطاليا و اسپانيا در لژ ائتلاف مثلث يعنى با روس و انگليس و فرانسه بودند .\r\nكالسكه سلطنتى هنگام عبور به طرف بهارستان\r\nمراسم افتتاح مجلس موافق نظامنامه به عمل آمد و در آن موقع نطق ذيل از طرف شاه ايراد شد :\r\nبسمه تعالى شانه\r\nخداى متعال را سپاس و ستايش گوئيم كه ما را بر وفق آرزوى خود در تائيد اساس ترقى مملكت بافتتاح و استقرار مجلس شوراى ملى كه از لوازم اوليه آن است موفق و مويد فرمود و اينك موقع سيمين دوره تقنينيه را مغتنم شمرده و بنام مبارك خداى سبحانه و تعالى مجلس شوراى ملى را افتتاح مينمائيم و مقارنه اين افتتاح مسعود را با اوايل تاج‌گذارى خود بفال نيك گرفته و از حضرت پروردگار جل اسمه مسئلت ميگوئيم كه نمايندگان ملت محبوب ما را بطريق خير و سعادت مملكت هدايت و تأئيد فرمايد رشته دوستى ما با دول متحابه به حمد اللّه محكم و تشييد آن از منظورات خاصه دولت ما است . جاى بسى تأسف است كه در اين موقع نائره جنگ عظيمى در اروپا مشتعل و دامنه آن بحدود مملكت ما امتداد يافته است .\r\nدولت ما برعايت روابط وداديه با دول متحابه در موقع جنگ حاضر مسلك بيطرفى را اتخاذ و با اعلان و اجراى آن فرمان صادر فرموديم و دولت ما در حفظ و وقايه آن كمال سعى و اهتمام را دارد . در مسائل داخلى علاوه بر ترتيب قانون تأسيس مجلس سنا خاطر نمايندگان ملت را به مسائل ذيل متوجه ميسازيم :\r\nنظر باينكه ماليه مملكت اساس پيش‌رفت مقاصد دولت و محل توجه مخصوص ما است البته نمايندگان ملت در تكميل نواقص و اصلاح امور ماليه و تعديل بودجه مملكت و ايجاد منابع ثروت با پيشنهادهاى دولت ما موافقت و مساعدت خواهند نمود .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاهميت تكميل وسائل تامينيه مملكت از قبيل قواى نظامى و ژاندارمرى و پليس بر خاطر نمايندگان ملت پوشيده نيست و يقين است كه مورد توجه خاص قرار خواهند داد . تكميل قوانين عدليه و رفع نواقص و سرعت جريان امور در محاكم عدليه منظور نظر است و توجه نمايندگان را به اين امور جلب ميفرمائيم . بسط معارف در مملكت البته مستلزم اهتمام نمايندگان خواهد بود . تأسيسات عام المنفعهء و اصلاحات تجارت و فلاحت و غيره را هم در تحت نظر خواهند گرفت .\r\nما در اين مسائل اساسى اوامر موكده به هيئت وزراء صادر فرموده‌ايم كه پيشنهادهاى مقتضى را بمجلس شوراى ملى بنمايند و منتظريم كه مجلس مبعوثان نيز با پيشنهادها و نظريات دولت ما مساعدت نموده و در وضع قوانين نافعه از هيچگونه اهتمام فروگذار نكنند توفيقات كامل و سعادت ابدى را براى مملكت و ملت محبوب خودمان مسئلت ميكنيم .\r\n\r\nوكلاى دوره سوم تقنينيه\r\nآصف الممالك ( ميرزا حسين خان ) / كرمان / اعتدالى\r\nابراهيم ( آقا شيخ زنجانى ) / خمسه / دمكرات\r\nاحتشام السلطنه ( ميرزا محمود خان ) / تهران / چون سفير اسلامبول بود قبول نكرد\r\nاديب السلطنه ( ميرزا حسين خان ) / رشت / دمكرات\r\nاسد اللّه ( حاجى سيد ) / قزوين / هيئت علميه\r\nاسد اللّه ( حاجى شيخ ) / محلات و كمره / هيئت علميه\r\nاسد اللّه ( آقا سيد چهارسوقى ) / اصفهان / اعتدالى\r\nاسد اللّه ( حاجى ميرزا خان ) / كردستان / بيطرف\r\nاسماعيل حاجى شيخ / رانكوه / هيئت علميه\r\nاعزاز السلطنه / كردستان / اعتدالى\r\nامام جمعه ( حاجى ميرزا يحيى خوئى ) / وكيل علماى نجف / هيئت علميه\r\nامان اللّه ( آقا سيد ) / بهبهان / هيئت علميه\r\nامير مؤيد ( اسماعيل خان مازندرانى ) / سارى / بيطرف\r\nامير نظام ( عبد اللّه خان حاجى ) / همدان / بيطرف\r\nتقىزاده ( سيد حسن ) / تهران / دموكرات\r\nحبيب اللّه ( شيخ ) / ترشيز / دموكرات\r\nحسن ( سيد مدرس قمشه ) / تهران / هيئت علميه\r\nحسين ( حاجى ميرزا ) / كرمانشاه / هيئت علميه\r\nحسين ( شيخ استرابادى ) / استرآباد / دمكرات\r\nحسين ( حاجى ميرزا خان نائينى ) / اصفهان / بيطرف\r\nحسين ( شيخ خوانسارى ) / خوانسار / بيطرف\r\nحسين ( سيد كزازى ) / كرمانشاه / دمكرات\r\nحسين ( شيخ يزدى ) / تهران / بيطرف\r\nحسين ( قلى اكبر خان ) / سمنان / اعتدالى\r\nحسين قلى خان ( نواب ) / تهران / دمكرات\r\nحشمت الممالك / لار / دمكرات\r\nخان بابا خان / فارس / دمكرات\r\nذكاء الملك ( ميرزا محمد عليخان فروغى ) / تهران / بيطرف\r\nرضا ( سيد فيروزآبادى ) / شاه عبد العظيم و غار و فشافويه / هيئت علميه\r\nرفعت الدوله / سيرجان / دمكرات\r\nسالار معظم ( ميرزا محمد عليخان ) / بروجرد و خرم‌آباد / بمجلس وارد نشد\r\nسپهدار اعظم ( محمد ولى خان ) / خمسه / اعتدالى\r\nسردار سعيد ( يار محمد خان افشار ) / بجنورد / بيطرف\r\nسردار معتمد ( ميرزا صادق خان ) / رشت / اعتدالى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nسردار معظم فرج اللّه خان / كردستان / بيطرف\r\nسردار معظم ( ميرزا عبد الحسين خان تيمورتاش ) / قوچان / اعتدالى\r\nسلطان العلماء ( حاجى آقا على اصغر ) / بروجرد / هيئت علميه\r\nسليمان خان / نائين / اعتدالى\r\nسليمان ميرزا / اصفهان / دمكرات\r\nسهم الملك ( حاجى ) / عراق / اعتدالى\r\nشريعتمدار / بروجرد / بيطرف\r\nشريف العلماء / سارى / بيطرف\r\nشمس الدين ( حاجى ميرزا ) / عراق / هيئت علميه\r\nشيخ الملك ( شيخ حسن خان ) / سيرجان / اعتدالى\r\nصدر الملك ( ميرزا حسام الدين خان ) / فسا / اعتدالى\r\nصدر الممالك / وكيل ايل بختيارى / بيطرف\r\nطاهر ميرزا / مشهد / اعتدالى\r\nطاهر ( ميرزا تنكابنى ) / تهران / دمكرات\r\nعباس ميرزا / يزد / دمكرات\r\nعدل الملك ( ميرزا حسين خان دادگر ) / بارفروش / دمكرات\r\nعز الممالك ( حاجى ميرزا امان إله خان ) / كرمانشاه / دمكرات\r\nعلى ( شيخ صدر الاسلام ) / خمسه / دمكرات\r\nعليرضا ( حاجى ميرزا ) / قم / اعتدالى\r\nعماد السلطنه / مشهد / دمكرات\r\nغلامحسين ( حاجى ميرزا ) / /\r\nفاضل ( سيد كاشى ) / شاهرود / هيئت علميه\r\nقاسم ( ميرزا خان تبريزى ) / ساوجبلاغ و شهريار / اعتدالى\r\nقوام الدوله ( شكر إله خان ) / نجف‌آباد / اعتدالى\r\nكيخسرو ( ارباب شاهرخ ) / وكيل زردشتيان / بيطرف\r\nلقمان ( دكتر ) / وكيل كليميان / دمكرات\r\nمبصر الملك ( ميرزا محمود خان ) / طبس و گن‌آباد / اعتدالى\r\nمحمد ( حاجى معين التجار بوشهرى ) / بوشهر / بيطرف\r\nمحمد ( سيد رضوى ) / شيراز / هيئت علميه\r\nمحمد ( شيخ شيخى ) / ملاير و نهاوند و توسركان / هيئت علميه\r\nمحمد ( ميرزا نجات ) / بيرجند / دمكرات\r\nمحمد جواد ( شيخ بلورفروش ) / مشهد / دمكرات\r\nمحمد حسن ( شيخ گروسى ) / گروس و بيجار / بيطرف\r\nمحمد رضا ( سيد مساوات ) / تهران / دمكرات\r\nمحمد صادق ( ميرزا طباطبائى ) / تهران / اعتدالى\r\nمحمد على ( شيخ ) / گلپايگان و خونسار / بيطرف\r\nمحمد على ( ميرزا خان كلوب فرزين ) / همدان / دمكرات\r\nمحمد هاشم ميرزا / نيشابور / دمكرات\r\nمدحت السلطنه / بندرعباس / اعتدالى\r\nمرات السلطان ( محمد مهدى ميرزا ) / كرمانشاه / دمكرات\r\nمستوفى الممالك ( ميرزا حسن خان ) / تهران / مايل بدمكرات\r\nمشار الدوله / شيراز / دمكرات\r\nمشار السلطنه ( ميرزا اسد اللّه خان ) / تهران / اعتدالى\r\nمعتصم السلطنه ( ميرزا سيد مهدى خان ) / تربت‌حيدرى / دمكرات\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمعدل الدوله ( ميرزا منصور خان ) / سيستان / اعتدالى\r\nملك الشعراء ( بهار ) / در جز و كلات / دمكرات\r\nمنتصر السلطان ( ميرزا صادق خان ) / بارفروش / دمكرات\r\nمهذب الدوله ( حاجى ) / شيراز / بيطرف\r\nموتمن الملك ( ميرزا حسين خان ) / تهران / بيطرف\r\nمويد الاسلام / كرمان / دمكرات\r\nميرزا يانس ( يوسف ) / وكيل ارامنه / داشنا كساكان\r\nناصر الاسلام ( سيد يحيى ) / لاهيجان / اعتدالى\r\nنجف قلى ميرزا / ملاير و نهاوند و تويسركان / اعتدالى\r\nنصر اللّه ( حاجى سيد اخوى ) / تهران / بيطرف\r\nنظام السلطان ( غلامعلى خان ) / بارفروش / بيطرف\r\nهاشم ( ميرزا اشتيانى ) / تهران / هيئت علميه\r\nوحيد الملك ( ميرزا عبد الحسين خان ) / تهران / دمكرات\r\nوقار السلطنه ( ميرزا اورنگ ) / ايلات خمسه فارس / بيطرف\r\nوكيل التوليه ( نواب ) / يزد / اعتدالى\r\nيحيى ( آقا شيخ ) / كرمان / دمكرات\r\nيمين الملك / خرم‌آباد / بمجلس وارد نشد\r\nيوسف ( حاجى شيخ ) / شيراز / هيئت علميه\r\nاولين جلسه رسمى مجلس دوره سوم تقنينيه سه ساعت بعد از ظهر روز دوشنبه چهارم ژانويه 1915 مطابق با هفدهم صفر 1333 قمرى تشكيل شد . بدوا تلگراف تبريكى كه از طرف ناصر الملك نايب السلطنه سابق رسيده بود قرائت و سپس اعتبارنامه عدهء از نمايندگان با قيام و قعود تصويب گرديد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nصاحبمنصبان خارجى ( ژاندارمرى - شهربانى - قزاقخانه - پليس جنوب )\r\nمتخصصين نظامى سويدى در تشكيلات ژاندارمرى و نظميه علاوه بر وظايف ادارى در طول جنگ بين الملل اول نقش مهمى در اوضاع سياسى كشور ما ايفاء نمودند بنابراين فصلى بذكر فعاليت آنها اختصاص ميدهيم همينطور چون صاحب‌منصبان روسى قزاقخانه و انگليسى پليس جنوب رل بزرگى در حين جنگ اول و بعد از آن بازى نموده‌اند مختصرى از سوابق تشكيلات قزاقخانه و پليس جنوب مينگاريم\r\n\r\n1 - ژاندارمرى\r\nپيش از استخدام افسران سوئدى امنيت طرق و شوارع بقواى محلى سپرده شده بود كه قبل از مشروطيت بنام - قره سوران - و در اوايل مشروطه بنام - امنيه - موسوم بود . نظميه طهران هم عدهء سوار نظام بنام ژاندارم در اختيار داشت و شوستر امريكائى خزانه‌دار كل نيز براى جمع‌آورى ماليات و اجرائيات خزانه‌دارى قوائى باسم - ژاندارمرى خزانه - تشكيل داد كه مركز آن در باغشاه بود .\r\nكلنل يالمارسن\r\nدر 14 اوت 1911 سه نفر از افسران سوئدى نام برده ذيل براى تشكيلات ژاندارمرى استخدام گرديدند :\r\nكلنل يالمارسن - ماژر شولدبران - ماژر پطرسن .\r\nدر اواخر همين ماه اين سه افسر وارد طهران و در مركز اداره امنيه وقت مشغول مطالعه و تهيه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nژنرال يالمارسن و عدهء از افسران ژاندارمرى\r\nپيشنهادهاى مربوط به خدمت ژاندارمرى گرديده و به منظور تهيه ژاندارم و گروهبان تعليم يافته در به دو امر وجود افسران مطلع بخدمات ژاندارمرى را لازم دانستند و لذا از بين افسران ارتش سابق و ژاندارمرى نظميه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو امنيه كه داوطلب خدمت در ژاندارمرى دولتى گرديده بودند مدرسه كانديدا افيسيه - براى مدت 4 ماه از تاريخ 4 نوامبر 1911 در تهران تأسيس گرديد .\r\nدر ضمن تعليم اين افسران عده ديگرى از افسران سوئدى استخدام شدند .\r\nدر همين اوان شوستر و ميسيون امريكائى ماليه ايران را ترك و ژاندارمرى خزانه‌دارى نيز به ژاندارمرى دولتى پيوست .\r\nقبل از ورود افسران سوئدى بايران براى تشكيلات ژاندارمرى در ايالت فارس از ايتاليا ژنرال مالطا استخدام و چون وى توفيق نيافته بود ، تشكيل ژاندارمرى در آن ايالت بافسران سوئدى محول گرديد .\r\nبديمنظور ماژر سيورت و سه افسر سوئدى ديگر در فارس به تشكيلات پرداختند .\r\nاز بقيه قواى ژاندارمرى خزانه موقتا قسمتى تحت رياست كلنل مريل آمريكائى كه در ايران مانده بود به منظور تأمين راه بين تهران و قزوين - قزوين و همدان ، بقزوين فرستاده شد و قسمتى هم بعنوان - فرماندهى طهران - برياست ماژر شولد بران مأمور تأمين اطراف تهران و راه قم گرديد .\r\nمجموع عده صاحبمنصبان سويدى در ژاندارمرى دولتى به سى و نه نفر بالغ شده بود و براى مشاغل كوچك مانند بيطار و نقشه‌كش و نعلبند و تلفنچى و درشكه‌چى و شوفور هم افرادى از اتباع سويد استخدام كردند\r\nاز طرفى دوره اول مدارس گروهبانى و ژاندارم كه پايان يافته بود عده گروهبان و ژاندارم تعليم يافته تهيه و ضمنا چند نفر افسر سوئدى ديگر و اسلحه كه از اروپا خريدارى شده بود وارد و چون وسايل باندازهء فراهم شده بود در 24 اوت 1912 تشكيلات موقتى ذيل براى خدمت طرق و شوارع داده شد :\r\nهنگ 1 - مركز آن سربازخانه يوسف‌آباد برياست ماژر گليمستد سوئدى مركب از ستاد و 3 گردان .\r\nهنگ 2 - مركز آن باغشاه برياست ماژر شولدبران سوئدى مركب از ستاد و دو گردان .\r\nهنگ 3 - مركز شيراز - برياست ماژر سيورت سوئدى - مركب از قواى اعزامى بفارس جهت تأمين آن ناحيه .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nدر 12 اوت 1913 بين قواى بختيارى و ژاندارمرى زدوخوردى در خيابانهاى طهران روى داد و در نتيجه قواى بختيارى خلع سلاح شد .\r\nنواحى اراك را غالبا الوار لرستانى غارت و تعدياتى ميكردند براى جلوگيرى از آنها در 23 اوت 1913 هنگ 2 ژاندارمرى توسعه و مركب از 3 گردان گرديد و پستهاى آن در نواحى اراك و محلات هم استقرار يافت .\r\nدر تاريخ 4 ژانويه 1914 كلنل يالمارسن به سرتيپ سومى ( ژنرال ماژر ) و ماژر اوكلا رئيس هنگ فارس بكلنلى ترفيع يافتند .\r\nدر 19 فوريه 1914 ماژرفولكه به سمت رياست هنگ 6 اصفهان منصوب شد .\r\nدر 10 مارس 1914 به منظور سركوبى الوار در نواحى بروجرد اردوئى بفرماندهى ماژر شولدبران در معيت 5 نفر افسر سوئدى ديگر اعزام گرديد .\r\nتقريبا در همين تاريخ در كازرون مصادمهء رخ داد : ناصرديوان كلانتر آنجا با دستجاتش بر عليه ژاندارمرى محل شورش و مركز ژاندارمرى را محاصره نمودند ژاندارمها رشيدانه مقاومت و ماژر اولسون سوئدى و عدهء ژاندارم كشته شدند ولى كمكى از شيراز رسيده و ناصرديوان و اتباعش شكست خورده بكوه‌ها متوارى شدند .\r\nكلنل فولكه رئيس مدرسه صاحبمنصبان و بعد رئيس رژيمان ششم در اصفهان\r\nدر 4 آوريل 1914 شش ماه مرخصى به ژنرال يالمارسن داده شد و در غياب او كفالت اداره ژاندارمرى در ضمن رياست محاسبات به ماژر كلينبرگ محول گرديد .\r\nدر 19 آوريل 1914 ماژر كنت لونهوپت و دو نفر افسر ايرانى ماژر حصن السلطنه و اسپيران سيف اللّه خان در كوره از نواحى ساوه و زرند در جنگ با عباس داق‌داق آبادى و شجاع لشگر بقتل رسيدند .\r\nدر نيمه دوم سال 1915 دو واقعه ذيل رخ داد :\r\n1 - اتباع ظفرنظام رئيس ايل اينانلو در نواحى هنگ 5 قزوين شروع به ياغىگرى نموده و براى سركوبى آنها قوائى از هنگ 5 قزوين و هنگ 2 مركز مأمور گرديد در يكى از جنگها كه در 20 اوت 1915 در ماشگين هفت فرسخى جنوب قزوين اتفاق افتاد كاپيتن هيرتا و 24 نفر ژاندارم كشته و 19 نفر مجروح گرديدند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n2 - تقريبا در همين تاريخ الوار طوايف سگوند - بيرانوند - ديريك وند در خفا بر عليه ژاندارمرى متحد گشته و دفعة با لباس مبدل به شكل كسبه طبق بسر دوره كرد يا به لباس ژاندارم در تمام راه بين خرم‌آباد و بروجرد شبانه از كوه‌ها بالا رفته و اغلب در پناه تخته سنگها خودشانرا مخفى و صبح زود به تمام پستها حمله و آنهائى كه به لباس كسبه بودند درب برج‌هاى ژاندارم براى فروش امتعه خود طبق‌ها را زمين گذاشته و همين كه ژاندارمهاى برج‌ها مشغول انتخاب و خريد اجناس ميشوند آنهائيكه در پناه تخت‌سنگها مخفى بودند با اسلحه به ژاندارمها حمله و داخل برجها ميشوند . شورش آنها عمومى و تنگ از نارا متصرف نظام - السلطنه والى را محصور و به بروجرد هم حمله نمودند در اين غافلگيرى چند نفر افسر من‌جمله كارلسون سويدى و عده زيادى ژاندارم كشته ميشوند ولى ژاندارمهاى مركز هنگ بروجرد با همراهى رؤساى طوايفى كه مطيع مانده بودند حملات الوار را دفع و والى را از محاصره خارج و پستهاى آنراه را از تصرف الوار در ميآورند .\r\nماژر اعتماد مقدم پس از دريافت نشان « صليب آهن » آلمان و « هلال‌احمر » و « لياقت » عثمانى\r\nبر اثر فشار متفقين دولت سوئد تقاضاى فسخ كنترات ژنرال يالمارسن و نه نفر افسران عالى درجه را كه بمرخصى ششماهه رفته بودند نموده و دولت ايران هم قبول نمود ماژر پراويتز هم كمى بعد خود بكنتراتش خاتمه داد .\r\nدر نتيجهء وقايعى كه بعد از 15 نوامبر 1915 ( 7 محرم 1334 ) يعنى مهاجرت پيش آمد روابط بين واحدهاى ژاندارمرى ولايات با اداره مركزى قطع و بجز ژاندارمرى تبريز ساير قسمتهاى خارج از مركز اوامر كفيل اداره ژاندارمرى را اطاعت نكرده و حادثه 21 دسامبر 1915 در رباطكريم كه منتهى به از ميان رفتن گروهان ژاندارم آنجا گرديد وضعيت را بقدرى سخت نمود كه در 29 دسامبر 1915 كلنل ادوال كفيل آن اداره بجرم تمايلات علنى ژرمانوفيلى منفصل گرديد . در اين تاريخ از عده موجوده قبل از نوامبر 1915 ( 10000 نفر\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكلنل گلرپ و عدهء از صاحبمنصبان ايرانى ژاندارمرى\r\nمدرسه صاحبمنصبى ژاندارمرى دورهء اول در پارك اتابك\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nو 3000 اسب ) فقط 1400 نفر و 529 دواب باقى و تمام اسلحه تقريبا از بين رفته و اسما هنگ 1 و هنگ 2 مركز و گردان مستقل نمره 8 تبريز باقيمانده بود .\r\nدر 4 ژانويه 1916 ماژرنيسترم به سمت كفالت تشكيلات ژاندارمرى منصوب و از طرف دولت ماژر چيلندر - ماژرپوست - كاپيتن سونسن - كاپيتن فوسليوس - كاپيتن ارتنگران اخراج و از كليه افسران سوئدى فقط ماژر نيسترم ماژر لوند نبرگ - ماژر گلروپ - ماژر نرد كيست - هارويدسون در خدمت باقيماند و در 4 آوريل 1916 نام ژاندارمرى هم تبديل بامنيه گرديد .\r\nكلنل كارلبرك\r\nراجع به ژاندارمرى مقالهء بقلم ماژر محمد تقى خان كه از صاحبمنصبان مشهور و عالى مقام آن اداره بود در مجله كاوه منطبعهء برلن انتشار يافت . نظر باهميت موضوع و شخصيت نويسندهء مقاله عين آن را ذيلا درج مينمائيم :\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nژاندارمرى ايران\r\nپس از پنجسال و اندى خدمت و جانفشانى در اواسط سال ششم خود ژاندارمرى دولتى ايران در شرف وداع زندگانى بوده و جان ميدهد براى شرح خدمات اين اداره نورس و جوان ايران كتاب مفصلى لازم و وقت كافى با جمعيت خيال واجب است اينك در اين لايحه بطور اختصار خدمات عمده را شرح داده و توجه طبقات عاليه وطن‌پرستان محبوب خود را به نگهدارى بقية السيف آن‌كه در هفتم جوزاى همين سال بيش از هشتصد نفر نبود جلب نموده و اقدامات معجلانهء آن ذوات محترم را عاجزانه خواستگار ميشوم .\r\nژاندارمرى ( امنيه سابق ) در اواخر سنه 1329 در تحت تعليم صاحب‌منصبان سوئدى تشكيل شده و بتدريج ژاندارمرى خزانه نيز كه مستر مرگان سوسثر امريكائى در ايران مخصوص وصول ماليات تشكيل داده بود جزو اين اداره گرديد صاحب‌منصبان سوئدى با يك صميميت فوق العاده كه تا امروز در كمتر از مستخدمين و مستشاران خارجى ايران ديده شده است شروع به كار كردند و در عرض مدت قليلى با محظورات فوق العاده داخلى و خارجى اغلب از طرق و شوارع مهم ايران را كه تا آنوقت از كثرت قطاع الطريق و اشرار مسدود شده بود و هيچ مسافر يا مال التجاره سلامت عبور نميكرد و همواره اغتشاش راههاى مذكور بهانهء بزرگ دول همجوار بود منظم كرد و قراولخانهاى مرتب در آنها بنا نهاده و از هر حيث امنيت دادند . و در اجراى مقاصد فوق دوش‌بدوش صاحب‌منصب و ژاندارم ايرانى در مقدمترين صفوف جنگ بر خلاف مواد كنترات خودشان كه نبايستى در جنگ شركت نمايند فقط بامر وجدان خود جنگيده عدهء قربانى داده و عدهء مجروح به وطن خود مراجعت نمودند .\r\nفداكارى افراد ايرانى از صاحب‌منصب و تابين نيز تصور ميكنم بر هريك از كودكان خردسال تا پيران سالخورده ايران پوشيده نبوده و ستونهاى جرايد آن ايام بهترين شاهد و وجدانهاى پاك اهالى نيكوترين گواه است . قواى ژاندارمرى نه فقط وظايف مرجوعه خود بلكه همه وقت تكاليف يك قوه نظامى را انجام داده و در اغلب مواقع دستجات هفت الى نه مرتبه بزرگتر از عده خود را در سايه تعليمات نظامى مقهور و مغلوب ساخته و در خلال اين فداكاريها توانست خدمات ذيل را انجام دهد : دو راه عمده و بزرگ تجارت از طهران تا بوشهر و از طهران تا كرمانشاه را كه بواسطه اشرار در نقاط مختلفه مسدود بود و براى امنيت آن حدود حكام والامقام همه ساله مبالغى مخارج قشون‌كشى گرفته و بجيب خود ميريختند امنيت داده و قراولخانه‌ها را در يمين و يسار جاده زنجيرمانند بهمديگر وصل نموده و در راه دورودراز بوشهر عدهء قليلى ژاندارم توانست عموم مال التجاره را سالما به مقصد رسانيده و از اقدامات عشاير بىحدوحصر آنحدود جلوگيرى نمايد نيز در سنه 1332 در عوض اردوهاى دوازده هزار نفرى و مصارف زياد كه واليهاى بروجرد و لرستان يكسال قبل از حركت مشغول نوشتن بودجه و تهيه اردو ميشدند توانست ايلات پشتكوه را تقريبا مطيع دولت نموده و صحراى لرستان را كه جز لرهاى وحشى كسى را قدرت تمتع از گل و رياحين آن نبود محل سير جوانان تحصيل‌كرده تهران نموده و با چندين برج تا تنگه ازنا امنيت دهد و اگر اتفاقات جديده رخ نداده بود اين راه نيز تا شوشتر منظم شده و قابل عبور هر قسم مال التجاره ميشد البته لازم بتوضيح نيست كه موفقيت در اين مقاصد بدين سهولت نبوده كه من در لايحه مختصر خود گنجانيده و با كلمات « امنيت داده » « منظم نموده » بيان كنم بنده بلكه اداره ژاندارمرى براى وصول بهريك از مقاصد فوق قربانيهاى زياد داده و در اغلب جاها از قبيل شيراز و كرمان و بروجرد و لرستان و كاشان و همدان و قم و غيره بقدرى تلفات زياد بود كه تشكيل قبرستان‌هاى مخصوص داده و از كشته پشته ساخته‌اند .\r\nبالاخره در اين جنگ عالم‌گير نيز با وجود سرگرمى در داخل مملكت كه با اشرار داخلى و ياغيان دولت داشت رفع دشمن خارجى را بر داخلى ترجيع داده با فقدان اسباب و آلات لازمه و عدم مساعدت اولياى دولت فرصت را از دست نداده فقط با مشتى ( تفنگهاى كارابينى با هريك صد فشنگ كه از مشت هم كمتراند ) جلو توپهاى صحرائى جديد الاختراع و ساير ادوات حربيه كه اسامى آنها نيز بر افراد اين اداره مجهول بود براى دفاع حقوق وطن مالوف و وقايه استقلال مملكت قديم كيانى و حفظ قوانين شريعت مطهر نبوى در جلو سيل قواى منظم دشمن چندين ماه بالانفراد ( بهمراهى قسمتى از عشاير ) و بالاخره دوش‌بدوش با قواى دولت عليه عثمانى در مقصد مشترك جنگيده و لياقت خود را در مقابل قواى نظامى چندين صد ساله اروپائى نيز ثابت نمود و چنان كه حملات گروهانهاى ژاندارم با عده قليل در كنگاور و ده نو و كنگاور كهنه و حملات متعدد سواره‌نظام ژاندارم در ملاير و نقاط ديگر بر عموم مبرهن و اقامه شهود و بينه لزومى نخواهد داشت براى حصول مقصد اخير ژاندارمرى انواع مختلف قربانيها داده شد كه يك قسمش را سبب دشمن و اقسام ديگر را دوستان موجب گرديده‌اند كه قلم شكسته و زبان بسته ما را ياراى تحرير و تقرير آن احوال نبوده و فقط سلامى از دور باجساد جوانان شهيد كه در صحراهاى عربستان و لرستان و در ميان قصر و كرمانشاهان قبرستانها تشكيل داده و اغلب مدفون هم نيستند داده و شرح واقعات الم‌انگيز آنها را در دل محزون خود تا موقع مرگ نگاه ميداريم اينك وكلاى ملت يا حافظان ناموس مملكت را مخاطب قرار داده عرض ميكنم آقايان ما ، آيا خدمت ژاندارمرى بدين زودى از خاطر شماها\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمحو گرديد ؟ آيا نميخواهيد از شهدا و مقتولين اين اداره كه تپه ماهورهاى ايران و جلگه‌هاى عراق عرب و لرستان را پر كرده‌اند يادگارى داشته باشيد ؟ آيا انتقام ياور عليقلى خان و سلطان غلامرضا خان مظلوم سلطان معاضد مسموم و سلطان مسعود خان مسلول و ساير محبوسين رنجور شيراز را نمىخواهيد بكشيد ؟ آيا يحيى نايب رشيد كه دلاورانه حمله كرده پس از گرفتن چندين سنگر دشمن جان خود را نثار استراحت اعقاب خود كرده فراموش شد ؟ آيا تصور ميفرمائيد بدون داشتن همين قوه پريشان مختصر امنيتى را كه داريد محافظه خواهيد فرمود ؟\r\nآقايان محترم وقت همت و جوانمردى است اگر بتوسيع اقتدار نداريد اقلا از نگهدارى اين مختصر نمونه غفلت نفرموده و ارواح شهدا را از اين موهبت مسرور فرمائيد . بنده نيز با اميدواريهاى زياد لايحه مختصر و بىغرضانه خود را ختم كرده و مطمئنم كه وطن‌پرستان ايران فرمان قتل ژاندارمرى را امضاء نخواهند فرمود .\r\nم . ت - سلطان‌زاده\r\nياور ژاندارمرى دولتى ايران\r\n\r\n2 - تشكيلات نظميه\r\nقبل از اينكه در سال 1912 يك هيئتى بنا بدعوت دولت ايران از مملكت سوئد استخدام شوند و تأسيساتى در تحت عنوان نظميه با اصطلاحات تازه بنا نمايند در تهران ادارهء به اين اسم وجود داشته و سالهاى متمادى انجام‌وظيفه مينموده است . البته اين تشكيلات موافق رشد و اهميت جمعيت شهر و وضعيت زندگانى اهالى ترتيب داده شده و با تحولات اجتماعى همواره در تغيير و ترقى بوده است . در اوايل سلطنت ناصر الدين شاه تا دوره مشروطيت و جلوس سلطنت احمد شاه كه شهر تهران از حيت وسعت بسيار محدود و خيابانها و كوچه‌ها تنگ و براى عبورومرور از ساعتهاى اول شب تقريبا مسدود بود احتياجى به پست آژان و مأمورين مخصوص براى تنظيم رفت‌وآمد احساس نميكردند حفظ و صيانت شهر در زير نظارت كدخدا يا كلانتر به عهده چند نفر بود كه گاهگاهى در خيابانها و معابر خود را نشان داده و نماينده حكومت و اقتدار بشمار ميرفتند . نگهدارى دكاكين و مال التجاره بازرگانان بمسئوليت خود صاحبان اموال بود كه خدمهء معينى براى اين كار در نظر ميگرفتند . سراى تجار و باراندازها داراى محافظين مخصوص بودند . در كوچه‌ها عدهء باسم گزمه و عسس شبها كشيك ميدادند اين عده از طرف صاحبان دكاكين و بعضى خانه‌ها حقوق و مؤنه مختصرى دريافت ميداشتند و در مقابل يك يا دو شاهى پول سياه دكانها و خانه‌ها را محافظت ميكردند . اهالى در شب صداى آنها را بتناوب ميشنيدند كه در ساعتهاى معينى به حركت آمده و بفرياد بلند « يا ولى اللّه » و « يا عزيز اللّه » به تبه‌كاران و دزدان ميفهماندند كه عسس بيدار و مراقب اندك تخطى از طرف آنها مىباشد . اين حافظين حقوق اهالى شهر تقريبا تمام شب را بيدار بوده و در عوض روزها در مقابل همان دكاكين مورد مراقبت دراز كشيده شولائى به روى خود افكنده و در ملأ عام ميخوابيدند .\r\nپس از استخدام كنت دومونته فورت ايتاليائى برياست نظميه كه در اواسط سلطنت ناصر الدين شاه به عمل آمد او گزمه‌ها را پليس نام نهاد و وظيفه كم‌زحمت‌تر و ساده‌تر به آنان محول داشت عدهء پليس در تمام شهر از پنجاه نفر تجاوز نميكرد يك سردارى مغزىدار بر تن و يك كلاه پوستى با نشان بزرگ شير و خورشيد بر سر داشتند و در خيابانها و كوچه‌ها گردش ميكردند و بعناوين مختلف از صاحبان دكاكين و خانه‌هاى معروف و مىخانه‌ها براى امرار معاش دستمزدى دريافت مينمودند طبقه بالاتر از آنها نواب و كلانترها بودند كه هميشه مراقب شكار بزرگترى شده و آنها هم بوسائل مختلف كسر بودجهء بسيار قليل خود را تأمين ميكردند . رويهمرفته تشكيلاتى نبود اما نظميه وجود داشت و اسم آن براى ايجاد ترس و وحشت و ارعاب اهالى كافى مينمود . مردم باينوضع عادت كرده و شكايتى نداشتند تا اينكه مشروطيت برقرار شد و آزاديخواهان\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكنت دومونته فورته\r\nبقبح اين ترتيب پىبردند . بعد از فتح تهران و ورود عدهء اشخاص بيگانه و ناشناس مسلح بپايتخت براى حفظ جان و مال اهالى شرائط تازه لازم شد تا با ايجاد تأسيسات جديد از تخطى متجاوزين جلوگيرى به عمل آيد . انجام اين مأموريت بعهدهء يفرم خان ارمنى محول گرديد او خود در قفقازيه و تركيه تا اندازهء باصول جديد آشنا شده بود ولى در ميان عده كه با او بتهران آمده بودند چند نفرى سابقا در نظميه اسلامبول استاژ كرده و اطلاعاتى كسب نموده بودند يفرم خان با كمك اين عده پليسهاى سوار براى گشت در شب و پليسهاى پياده براى مراقبت نقاط مهم پايتخت ايجاد نمود . كلانتريها را از خانه كدخدا بمركز معينى بنام « كميساريا » انتقال داد اداره باسم تحقيق تقريبا معادل ادارهء تأمينات تأسيس كرد و نظميه را به محل جديد ميدان توپخانه منتقل ساخت و با بعضى تغييرات ديگر اداره بوجود آورد كه اقلا در ظاهر شباهتى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nيفرم خان رئيس نظميه\r\nبادارهء نظميه داشته باشد . مدت چند سال امور باينمنوال گذشت و احتياجات آن دوره به خوبى برآورده ميشد .\r\nتا موقعى كه يفرم شخصا حيات داشت جريان كار رضايتبخش بود و شخصيت او و بعضى از اعوانش مانند « كرى » موجب پيشرفت كار و جلب رضايت اهالى بود . همانكه يفرم در جنگ اطراف همدان كشته شد ريشهء انتظامات از هم گسيخت و معاونين وى و رؤساى ايرانى كه اغلب نظامى بودند نتوانستند اساس و شالوده موجود را محفوظ دارند چند ماهى هم رياست نظميه بعهدهء يكى از صاحبمنصبان عالىرتبه موسوم به « صولت نظام » واگذار شد او نيز با وجود فربهى و رستم صولتى و غول‌پيكرى از عهدهء اداره كردن عاجز ماند لذا اولياء دولت بفكر جلب مستشاران خارجى از ممالك بيطرف افتادند و با وجود موانعى كه قرارداد معروف 1907 در اين راه ايجاد كرده بود توانستند موافقت دولتين روس و انگليس را با استخدام صاحبمنصبان سوئدى تحصيل نمايند .\r\nدر موقعى كه مأمورين سوئدى شروع بانجام وظيفه نمودند جمعيت شهر تهران از دويست هزار نفر تجاوز نميكرد اياب و ذهاب وسايل نقليه محدود بود و سرويس مخصوص براى تنظيم آن وجود نداشت نظم شهر تا حدى از طرف سواران بختيارى و عدهء از مجاهدين كه بيكار بودند مورد تهديد قرار گرفته بود بدين لحاظ تشكيلات جديد نظميه بتوسط سوئديها مواجه با خوشوقتى و حسن قبول عموم طبقات گرديد .\r\nاولين هيئتى كه بايران وارد شد عبارت بود از :\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\n« وستداهل ، بركدال و ارفاس »\r\nوستداهل سابقا در استكهلم كفيل يكى از كلانتريهاى شهر بوده بركدال مأمور آگاهى و ارفاس پليس ساده بيش نبوده است . در بادى امر دولتين روس و انگليس موافقت كرده بودند كه اين مستشاران فقط در تهران بانجام خدمت بپردازند و حق دخالت در نظميه ولايات نداشته باشند در تبريز صاحبمنصبهاى روسى بودند و در ساير نقاط شمالى هم مأمورين دولتى با رضايت قنسولگريهاى روسيه وظايف خويش را انجام ميدادند . پس از يكسال اختلاف نظرى بين وستداهل و ارفاس پيدا شد و منجر بلغو كنترات ارفاس و مراجعت او بسوئد گرديد .\r\nوستداهل كه شخص مدير و مدبرى بود تشكيلات منظمى در تهران بوجود آورد و توانست رضايت دولتين را براى تأسيس نظميه برياست صاحبمنصبان سوئدى در قزوين و در رشت نيز بدست آورد . چندى بعد وستداهل مسافرتى بسوئد نمود و اشخاص ذيل را بسليقه خود استخدام كرده بايران آورد :\r\nژنرال وستداهل رئيس تشكيلات نظميه\r\n1 - اريكسن آژان ساده - 2 - اشتول‌برك زندانبان - 3 - شوبرگ آژان ساده 4 - فوكل‌كلو مأمور اطفائيه 5 - مادموازل كاو صندوق‌دار 6 - بيورلينگ آژان ساده . شوبرگ برياست نظميه قزوين منصوب شد و اشتول‌برگ بمأموريت تشكيلات نظميه گيلان اعزام گرديد .\r\nدر طول مدت جنگ بين الملل افسران سوئدى نظميه بر خلاف افسران سوئدى ژاندارمرى تمايلى بآلمانها نشان ندادند در ظاهر بىطرف بودند اما باطنا رابطهء بسيار صميمانه با سفارت روس داشته و مورد اعتماد كامل ديپلماتها و نظاميان روسيه تزارى بودند .\r\n\r\n","description":"","footnote":"","page_name":" 116 ","page_number":116},
  {"content":"\r\n . \r\n","description":"","footnote":"","page_name":" 117 ","page_number":117},
  {"content":"\r\n\r\n\r\n3 - قزاقخانه\r\nتأسيس بريگاد قزاق در ايران مولود رقابت شديد دولتين روس و انگليس در عهد ناصر الدين شاه بود . انگليسها زودتر شروع به گرفتن امتيازات نمودند آنچه تا آغاز قرن بيستم بدست آوردند عبارت بود از :\r\n1 - تلگراف هند و اروپ بغداد - طهران - بوشهر در 1864\r\n2 - امتياز بارون دورويتر براى توسعهء اقتصادى ايران در 1872\r\n3 - كشتىرانى روى كارون سفلى توسط لنچ در 1884\r\n4 - امتياز بانك شاهنشاهى توسط بارن دورويتر در 1889\r\n5 - رژى تنباكو كه مورد تحريم واقع شد در 1890\r\n6 - قرضه بوثيقه گمرك خليج فارس در 1892\r\n7 - امتياز نفت دارسى در 1901\r\nروسها نيز بنوبه خود از سفر دوم ناصر الدين شاه بروسيه در سال 1878 استفاده نموده چون ديدند در موقع سان لباس چركزى بلند قزاق‌هاى روس مورد تحسين شاه واقع گرديد موافقت وى را با تأسيس يك بريگاد قزاق در ايران تحصيل نمودند از آن تاريخ مخصوصا از تاريخ تصرف شهر مرو در 1884 نفوذ روسيه در ايران رو به افزايش رفت و امتياز بانك استقراضى را كه در واقع يكى از دوائر وزارت ماليه امپراطورى روس بود در سال 1900 بچنگ آورد دنبالهء آن قرضه معادل بيست و دو و نيم مليون منات را به وثيقه كليه گمركات باستثناى خليج فارس داد . در 1902 قرضهء ديگرى داد و در مقابل شوسهء آذربايجان را متعاقب شوسهء انزلى - قزوين و همدان - تهران گرفت .\r\nرقابت دولتين به حد اعلاى خود رسيد هنگامىكه بحريه روس از بندرعباس سر درآورد و معلوم شد روسها خيال تأسيس راه‌آهن سرتاسرى ايران تا خليج فارس را در سر ميپرورانند اين حركت مانند صاعقه در برطانى كبير طنين انداخت و لرد كرزن شخصا به خليج فارس رفت تا موقعيت متزلزل انگليس را تقويت\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nنمايد . تعرفه جديد گمرك ايران در 1902 به نفع روسيه و به ضرر انگلستان و استخدام مسيو نوز بلژيكى مخلوق روسيه ضربت‌هاى متواترى بود كه به ديپلوماسى انگليس وارد ميآمد . آخرين پاسخ انگلستان تقويت مشروطيت در 1906 به منظور تضعيف سلسلهء روسوفيل قاجاريه و پايان ظاهرى رقابت عهدنامه 1907 بود كه ايران را ميان خود به مناطق نفوذ تقسيم كردند و هريك از دولتين چنان كه در فصل اول اين كتاب گذشت امتيازاتى از اواخر سال 1911 تا اواسط 1914 در منطقهء خويش بدست آوردند .\r\nپالكاونيك دومانتويچ\r\nبارى در سال 1879 ميلادى مطابق با 1296 هجرى قمرى هيئتى از صاحب‌منصبان روسى برياست سرهنگ « دومانتويچ » وارد ايران شد .\r\nعنوان پالكوونيك دومانتويچ مديرى آموزش سواره نظام ايران بود و با كمك سروان - هاى سوار « كوكارنكو » و « ماكاوكين » و « ابرزف » يك واحد سوار هشتصد و پنجاه نفرى به سبك سواره نظام قزاق روسى در طهران تشكيل دادند .\r\nناصر الدين شاه دومانتويچ را مأمور نمود گارد سوارى از ميان مهاجرين روسى برگزيند دومانتويچ چهار هنگ سوار تشكيل داد كه يكى از آنها فوج گارد بود . لباس هنگ گارد عبارت بود از چركزى قرمز ، قباى سفيد ، كلاه پوست سفيد ، چكمه ، قمه و شوشكه . افراد سه هنگ سوار ديگر چركزى سرمه رنگ و كلاه پوست مشكى داشتند .\r\nچون برطبق قرارداد بين دولتين ايران و روس افسران و مستشاران روسى براى مدت سه سال بايران مأمور ميشدند لذا در سال 1299 هجرى بجاى سرهنگ دومانتويچ پالكوونيك « چاركوفسكى » مأمور ايران شد ، در زمان او سازمان قزاقخانه توسعه پيدا كرد و بنام تيپ ( بريگاد قزاق ) خوانده شد و يكدسته موزيك بر آن علاوه گرديد ، محل اردوى قزاق بدوا در داوديه بود و بعدا به قصر قاجار انتقال يافت .\r\nدر سال 1896 ميلادى پالكوونيك « كاسا كوفسكى » بايران آمد و به بهانه اينكه اين سازمان\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nبريگاد قزاق اعليحضرت همايونى است به كلى خود را از تبعيت وزارت جنگ خارج ساخت و بريگاد را آزاد و مستقل معرفى كرد . در عهد وى عمارت قزاقخانه ساخته شد او ميدان مشق را ديوار كشيد و آن محوطه را براى آموزش قزاقها اختصاص داد ، قصر قجر را براى اقامت اردوى قزاق از دولت گرفت و هنگام قتل ناصر الدينشاه به خوبى از عهدهء حفظ نظم طهران برآمد .\r\nمظفر الدينشاه در اولين مسافرت خود بروسيه درجهء سرتيپى براى كاسا كوفسكى از امپراطور گرفت و مشاراليه را بر خلاف قرارداد مدت 9 سال برياست قزاقخانه نگهداشت .\r\nدر سال 1322 هجرى قمرى سرهنگ « چرنزوبف » بجاى كاسا كوفسكى بفرماندهى بريگاد قزاق منصوب گرديد وى براى توسعه قزاقخانه افراد بىاسب هنگهاى سوار را جمع آورى كرده و احدى بنام « باتاليون » ( گردان پيادهء قزاق ) تشكيل داد ، از اقدامات ديگر او تأسيس مدرسهء قزاقخانه تحت نظر يك افسر روسى و بيمارستان قزاقخانه بسرپرستى پزشگ روسى بود . بجانشينى چرنزوبف يك سرهنگ شديد العمل و تبهكار موسوم به « لياخف » مأمور شد كه با همدستى « شاپشال » معلم روسى محمد عليشاه را وادار به نقض سوگند و بمباردمان پارلمان ايران نمود .\r\nژنرال كاسكوسكى كه در جنگ ژاپون كشته شد\r\nپس از خلع محمد عليشاه لياخف نيز معزول و در سال 1328 هجرى قمرى سرهنگ پرنس وادبولسكى » كه مردى متين و ملايم بود برياست قزاقخانه برقرار و به توسعه بريگاد قزاق همت گماشت و تعداد افراد را به چهارهزار و پانصد نفر رسانيد و هنگ مختلطى بنام « آترياد » در تبريز و سپس در اردبيل تأسيس كرد مدرسهء قزاقخانه را توسعه داد و مدرسه هم براى اطفال قزاق ايجاد نمود و در سال آخر توقف خود در ايران ، بدرجهء ژنرالى ارتقاء يافت ، در آغاز جنگ اول جهانى بطور داوطلب به جبههء جنگ رفت و در غياب او كفالت امور قزاقخانه بعهدهء سرهنگ دوم « پرزور كوويچ » واگذار گرديد .\r\nدر سال دوم جنگ ( 1916 ) كه متفقين توسعه اين نيروى روسى را لازم شمردند بريگاد قزاق مبدل به « ديويزيون » گرديد و فرماندهى آن بعهدهء يكنفر ژنرال موسوم به « بارون مايدل » واگذار شد ، مشاراليه شروع به بسط سازمان نمود و آتريادهائى در مشهد ، اصفهان ، گيلان ، مازندران و همدان زير نظر يكنفر سرهنگ روسى و چند نفر افسر جزء كه از روسيه اعزام شده بودند تشكيل داد و ستاد لشگر قزاق را تفكيك نمود .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nپالكونيك لياخف كه مجلس را بتوپ بست\r\nبعد از انقلاب اكتبر كرنسكى رئيس حكومت موقتى سرهنگ « كلرژه » را بجاى بارون مايدل برياست ديويزيون قزاق ايران برگزيد اما مشير الدوله وزير جنگ وقت او را برسميت نشناخت و كلرژه مدت 39 روز مقاومت كرد و لكن بالاخره در مقابل فشار صاحب‌منصبان عالى رتبه ايرانى كه متكى به مساعدت كلنل فيلارتف بودند كلرژه مجبور به كناره‌گيرى شد و جاى خود را به سرهنگ « استاروسلسكى » داد .\r\nمخارج اين تشكيلات همواره بتوسط دولت ايران پرداخته ميشد اما تحت نفوذ مستقيم روسيه قرار داشت . براى دولت شاهنشاهى حق هيچگونه دخالتى در انتخاب صاحبمنصبان قائل نبودند و فرمانده كل هيچگاه حساب مخارج را بوزارت جنگ ايران نميداد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدر آخر جنگ بزرگ عدهء قزاق به 7866 نفر تابين ، به 56 نفر صاحبمنصب روسى ، به 202 نفر صاحبمنصب ايرانى و به 66 نفر صاحبمنصب جزء روسى بالغ بود .\r\nديويزيون مركب بود از يك مركز اركان حرب و نه آترياد يا دسته فرماندهى . اين قوى را يكنفر صاحبمنصب روسى بمعاونت يكنفر افسر اتاماژر به عهده داشت اركان حرب از دو اداره تشكيل يافته 1 - شعبه اجراء 2 - شعبهء تشكيلات و اعضاء آن دو شعبه از افسران روسى و ايرانى توأما تركيب يافته بود .\r\nآتريادها مركب از صفوف مختلفه و باسم محل مأموريت ناميده ميشدند - حداكثر باطاليون يك رژيمان سوار و 12 توپ و حداقل آن يك گروهان يك اسكادران و يكدسته ميترايوز بود .\r\nنه آترياد باسامى ذيل ناميده ميشدند :\r\nآترياد تهران ، تبريز ، اصفهان ، مشهد ، همدان ، گيلان ، اردبيل ، مازندران و اروميه . كليه عدهء آتريادها به 28 گروهان پياده 17 اسكادران 20 توپ و 28 ميترايوز بالغ ميشد باطريهاى توپخانه داراى چهار توپ و رسدهاى توپخانه داراى دو توپ و دسته‌هاى ميترايوز داراى دو ميترايوز بودند .\r\nپرنس وادبولسكى رئيس قزاقخانه\r\nاستخدام افراد معمولا بطور داوطلب صورت ميگرفت و لكن در اواخر ايام جنگ يك عده افواج بديويزيون واگذار شده و نفرات آن را مطابق قوانين بنيچه استخدام نمودند .\r\nسابقا صاحبمنصبان روسى و حتى صاحبمنصبان جزء بتوسط دولت روسيه برقرار و تغيير داده ميشدند اما در اواخر رئيس ديويزيون بشخصه حق انتخاب آنها را به عهده گرفته بود .\r\nمشق و طرز تشكيل ادارات قزاق مطابق اصول معموله نظام روسى اما فرامين به زبان فارسى داده ميشد .\r\nمخارج ديويزيون بسالى 19151000 قران بالغ و در سال اخير دولت انگليس معادل 12000000 قران از آن مخارج را پرداخت .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nدر وسط پرنس وادبولسكى رئيس قزاقخانه - دست راست او كنل پروزر كويچ معاون\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nژنرال بارن مايدل رئيس قزاقخانه\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nزاخار چنكف رئيس سوار در ميان صاحبمنصبان قزاقخانه\r\nسلطان احمد شاه و ناصر الملك نايب السلطنه در رژه قزاقخانه\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\n4 - پليس جنوب\r\nدر سالهاى آخر جنگ دولت انگليس بعنوان حفظ امنيت طرق جنوب و براى مقابله با عمليات مأمورين و عمال آلمانى بدون اجازه دولت ايران شروع به تشكيلات نظامى بنام « پليس جنوب » نمود .\r\nعدهء افراد آن در تغيير بوده و در پايان جنگ رو به نقصان رفت و بارقام ذيل منتهى گرديد :\r\n5400 تابين - 47 صاحبمنصب انگليسى - 190 صاحبمنصب ايرانى - 256 صاحبمنصب جزء انگليسى و هندى اين نيروى نظامى در تحت اوامر يكنفر صاحبمنصب انگليسى بعنوان جنرال اينس پكتور قرار گرفته اركان حرب او در شيراز مركب است از هشت نفر صاحبمنصب اتاماژر انگليسى و سه نفر افسر ايرانى و بريگاد تقسيم شده باسم بريگاد فارس و بريگاد كرمان مركز فرماندهى هم يكى در شيراز و ديگرى در كرمان جاى دارد . فرماندهى هردو بريگاد با افسران انگليسى و به هريك از دو فرمانده 4 نفر افسر انگليسى و دو نفر افسر ايرانى كمك داده شده است .\r\nكلنل هاورگلى فرمانده بريگاد فارس با چهار نفر صاحبمنصب انگليسى - پنج نفر ديگر افسران ايرانى هستند\r\nبريگاد فارس از سه باطاليان پياده و سه اسكادران سوار يك باطرى چهارتوپى و يكدسته ميترايوز چهارتوپى و يك گروهان مهندس يكدسته صحيحه متحرك يك مريضخانه بيطارى يك شعبه ذخيره ادارهء قاطرخانه ادارهء گاريخانه و يك انبار سيورسات تشكيل يافته .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبريگاد كرمان به همين طريق متشكل شده مگر از حيث عده كه در عوض سه باطاليان فقط دو باطاليان و در عوض 3 اسكادران سوار چهار اسكادران سوار ولى گروهان مهندس ندارد .\r\nباطاليانهاى پياده از 3 يا 4 گروهان تشكيل يافته و هر گروهان مركب از چهار رسد و هر رسد مركب از 4 جوقه مىباشد .\r\nبراى تشكيلات اتاماژر هر باطاليان سه صاحبمنصب انگليسى و پنج صاحبمنصب ايرانى و سه صاحبمنصب جزء انگليسى معين شده است فرماندهى گروهانها با يكنفر سلطان و فرماندهى رسدها با يكنفر نايب يا آسپيران مىباشد .\r\nكلنل هاورگلى با عدهء زيادى از افسران ايرانى و انگليسى در باغ نمازى در شيراز\r\nباطاليانها شعبه حمل و نقل ندارند چون نقليه كلية بتوسط مركز بريگاد بموجب درخواست صورت ميگيرد - خدمات صحيه نيز به ترتيب فوق انجام مىپذيرد . باطاليانهاى مأمور خارج طبيب ايرانى مخصوص دارند و مريضهاى ساير باطاليانها در مركز معالجه ميشوند .\r\nسوارنظام از رژيمانهاى سه يا چهار اسكادرانى تشكيل يافته و هر اسكادران داراى 4 دسته و هر دسته\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمركب از سه جوقه مىباشد . اركان حرب هر رژيمان داراى دو صاحبمنصب انگليسى و پنج صاحبمنصب ايرانى و چهار صاحبمنصب جزء انگليسى مىباشد .\r\nفرماندهى اسكادرانها توسط يك سلطان و فرماندهى دسته‌ها توسط يكنفر نايب يا آسپيران صورت ميگيرد ترتيبى كه راجع به خدمات صحى و حمل‌ونقل در باطاليانهاى پياده داده شده جهت سوار نيز به همان طرز رفتار مىشود . باطريهاى توپخانه مركب از دو رسد و هر رسد داراى دو توپ مىباشد .\r\nباطرى كرمان داراى چهار توپ انگليسى ( ده پوندى ) و باطرى شيراز داراى دو توپ ( ده پوندى ) و دو توپ شنيدر كوهستانى مىباشد .\r\nفرماندهى باطريها بعهدهء يكنفر صاحبمنصب انگليسى به كمك يكنفر صاحبمنصب انگليسى ديگر و 3 نفر صاحبمنصب جزء انگليسى محول شده و فرماندهى رسدها بعهدهء يكنفر سلطان يا نايب مىباشد .\r\nافسران ايرانى پليس جنوب در اطراف يك گروهبان انگليسى\r\nچون مقدار قورخانه لازم از هندوستان حمل مىشود لهذا انبار ذخيرهء مخصوص تشكيل داده نشده\r\nاسكادران ميترايوز مركب از دو دسته مىباشد كه هريك داراى دو توپ هستند . در بريگاد كرمان هر دو دسته سواره و در شيراز يكدسته سواره و يك دسته پياده ميباشند . گروهان مهندس جهت خدمات صحرائى تربيت نشده بلكه كارهاى مختلف را عهده‌دار است .\r\nدر تشكيلات صحيه يكدسته صحيه جهت هر بريگاد ترتيب داده شده و اضافه بر مريضخانه مركزى كه در هريك از نقاط داير شده ممكن است يكدسته سيار نيز جهت عمليات مختصر تهيه نمايند . هر بريگاد داراى يك مريضخانه بيطارى است و هريك از افواج سوار داراى يكنفر كمك بيطار تحصيل‌كرده با يكنفر پرستار هندى است باضافه در هر بريگاد يكنفر كمك بيطار يا نعل‌بند انگليسى جهت قسمت سيار پيش‌بينى شده\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nهر بريگاد داراى يك ادارهء ذخيره تحت اوامر يكنفر معين نايب انگليسى مىباشد ( وارنت افيسر ) لوازم انبار از ذخائر انگليسى آورده مىشود .\r\nهر بريگاد داراى يك ادارهء مهمات و يك انبار مهمات بضميمه يك قسمت سيار مىباشد .\r\nاضافه بر تشكيلات مفصله فوق يك عده تفنگچى جهت انتظام راه‌ها توسط اداره قشون جنوب استخدام و متصدى و نفرات آنها از طوايف محلى اخذ شده است .\r\nژنرال ديكسن و سرپرسى كاكس عاقد قرارداد 1919 و ليدى كاكس با عدهء از رجال ايرانى و بعضى از افسران سويدى و ايرانى\r\nاسلحه و لوازم آنها از سيستم انگليسى است كه از زمان گذشته به قشون هندى داده شده پياده‌نظام با تفنگ بلند ( لىانفياد ) و سوارنظام با كارابين مدل 303 مسلح شده‌اند توپخانه داراى توپهاى ( ده پوندى ) كوهستانى انگليسى مىباشد باستثناى دو توپ كه سيستم شنيدر فرانسوى است اسلحهء توپچىها كارابين و قاطرچيها شمشير مىباشد البسهء عده مطابق با البسهء قشون هندى است مگر كلاه كه ايرانى است . يكدست لباس خاكى جهت خدمت باضافه يكدست لباس آبى جهت بيگارى بهر نفر داده مىشود .\r\nكليه عده بيك طريق ملبس شده‌اند مگر سواره‌نظام كه در عوض بلوز نيم‌تنه و شلوار سوارى دارند .\r\nنفرات بطور داوطلب براى مدت سه سال استخدام ميشوند ولى ممكن است پس از انقضاى اين مدت بميل خود مجددا قبول خدمت نمايند . پس از خاتمه خدمت حقوق تقاعدى يا انعامى به نفرات داده\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nنميشود اما هرگاه يكى در جنگ كشته يا زخمى شود به خود او يا وارث او انعامى مطابق درجه يا وضعيت بازماندگانش تعلق خواهد گرفت .\r\nنفرات از تاريخ ورود به خدمت موظف ميباشند كه بهريك از نقاط ايران مأمور شوند خدمت نمايند\r\nترتيب مشق و اداره نمودن پليس جنوب مطابق ترتيبات و تشكيلات انگليس مىباشد . اجناس و اغذيه و عليق در مراكز بريگاد توسط كنتراتچىها تهيه و ابتياع مىشود .\r\nمخارج ساليانه پليس جنوب مطابق تخمينى كه در مخارج هفت‌ماهه سال اخير زده شده به مبلغ ( 000 ، 000 ، 35 قران ) بالغ مىشود .\r\nكليه اين مخارج را دولت انگلستان عهده‌دار مىباشد .\r\nچون اظهارات لرد كرزن در باب « پليس جنوب » مبين ديپلوماسى رسمى انگليس مىباشد و بعقيدهء ما قرارداد معروف كرزن - وثوق در 1919 روى پايه آن بنا نهاده شده ترجمه عين آن اظهارات را ذيلا نقل ميكنيم :\r\n« راجع به تشكيلات تفنگچيها كه سرپرسى سايكس « * » در جنوب ايران ترتيب داده اين قوه همان قوهء است كه در ابتدا در نظر بود و اميدوارم كه هميشه در همان شكل اصلى يعنى يك قوهء ايرانى باقى بماند . از حيث اوصاف و تركيب و تابعيت يك قوهء ايرانى است و اگر از ميان برداشته شود بيش از همه خود ايران به زحمت خواهد افتاد .\r\nبعد از جنگ حكومت انگليس بىميل نخواهد بود كه دربارهء آتيهء اين قوه با يك كابينه موافق ايران مذاكره بكند .\r\nايرانيان هيچ‌وقت از استخدام فرنگيان در خدمات دولتى امتناع نداشته‌اند و مخصوصا از استخدام انگليسها . از آن جمله چند صاحب‌منصب مشهور كه در تاريخ ايران معروف شده‌اند از زمانىكه سرانتونى و سررابرت شرلى شاه عباس بزرگ را معاونت كردند تا برضد عثمانيان تشكيل اردو داد و سه قرن پيش جزائر هرمز را از دست پرتغاليها گرفت »\r\n\r\n\r\n","description":"","footnote":"\r\n( * ) در خاتمه لازم ميدانيم توضيح دهيم كه تشكيل‌دهندهء پليس جنوب سرپرسى سايكس  Sir Percy Molesworth Sykes  است كه از سال 1894 تا 1913 قونسول انگليس در كرمان و سيستان و پس از هشت سال ژنرال قونسول مشهد و بعد ژنرال قونسول تركستان چين بود .\r\nدر ماه مارس 1916 وارد بندرعباس شد و فورا پنجاه و سه نفر استخدام كرد ، در ماه ژويه كرمان را تصرف نمود ، در يازدهم سپتامبر نظاميان خود را به سپاهيان روس مقيمين اصفهان پيوند داد ، در 11 نوامبر باتفاق شاهزادهء فرمانفرما والى فارس وارد شيراز شد و به ژاندارمرى محل دستور اطاعت از اوامر پليس جنوب صادر كرد و در ماه مارس 1917 رسميت تشكيلات پليس جنوب را به دولت ايران تحميل نمود .\r\n","page_name":" 131 ","page_number":131},
  {"content":"\r\n\r\n\r\nيادداشت‌هاى روزانه من\r\nدر آغاز جنگ سپاهيان روس در شمال ايران خاصه آذربايجان اقامت داشته و مقابل آنها عساكر خليل بيك در مغرب درياچهء اروميه داراى موقعيت مستحكمى بودند . به كاردرف شارژه‌دافر آلمان خبر رسيد كه مقامات نظامى روس اقبال السلطنه ( مرتضى قليخان ماكوئى ) را به بهانهء تمايلات عثمانىپرستانه مرتضى قليخان اقبال السلطنه ماكوئى و عموزادهء او حمد اللّه خان سالار بيات ماكو\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nتوقيف و در آبهاى گرم قفقازيه پياتى گرسك  Piatigorsk  ويسن‌توكى  Yessentouki  محبوس ساخته‌اند .\r\nاين خبر و اخبار مشابه آن خيال كاردرف را از بابت قونسولگرى آلمان مقيم تبريز ناراحت ساخته و اطلاع از شروع جنگ بين عثمانى و روسيه بر نگرانى او افزود بدينواسطه دستور تلگرافى بعنوان ويلهلم ليتن قونسول خود در آذربايجان صادر نمود مبنى بر اينكه تدابير و احتياطات لازمه را در برابر عكس العمل احتمالى قواى روس بر عليه اتباع آلمان و عثمانى به كار بندد .\r\nويلهلم ليتن حوادث آن ايام را مفصلا شرح ميدهد و ماعين اظهارات او را در ابتداى يادداشت‌هاى روزانه خود ميگنجانيم :\r\n« ساعت سه و نيم بعد از ظهر روز سىام اكتبر 1914 كه با عاطف بيك ژنرال قنسول عثمانى ملاقات نمودم مشار اليه هنوز خبر جنگ بين عثمانى و روس را اطلاع نداشت و باور هم نميكرد كه جنگ بشود يعنى ميل نداشت باور كند زيرا مدتها در روسيه خدمت سياسى داشته و احساساتش بيشتر متمايل بروسها بود .\r\nمن بدوا زنم را با يك مادموازل آلمانى به قنسولگرى امريكا فرستادم و بعد خودم به آنها ملحق شدم مسيو گوردى پاتوگ قنسول امريكا گفت خطرى متوجه آلمانىها نيست و ما ميتوانيم شب را به قنسولگرى آلمان مراجعت نمائيم . ما همين كار را كرديم .\r\n\r\nروز دوشنبه دوم نوامبر 1914\r\nساعت 9 صبح غلام قنسولگرى در اطاق را كوبيد و خانم را به صرف چاى دعوت كرد ساعت 2 1 10 مجددا صدا زد وقتى كه من در را باز كردم گفت روسها عمارت قنسولخانه را محاصره كرده‌اند . فورا ما از در پشت قنسولخانه واقع در كوچه بن‌بست خارج و از ميان شهر خود را به قنسولخانه امريكا رسانيديم .\r\nدر اطراف قنسولخانه امريكا جمعيت زيادى جمع شده بودند كه با دست زدن و هورا كشيدن ما را استقبال نموده و اظهار مسرت كردند از اينكه بدست روسها نيفتاديم در همان موقع شنيديم روسها ژنرال قنسول عثمانى و قنسول اطريش را دستگير كرده و اعلان زير را به ديوارهاى شهر تبريز الصاق نموده‌اند :\r\n\r\nاعلان\r\nدر اين اواخر معلوم شد كه قنسول آلمان باتفاق قنسول اطريش و قنسول عثمانى بدستيارى اشرار ميخواهند در داخله تبريز و در حدود آذربايجان اسباب آشوبى فراهم بياورند كه اهالى را دچار مهلكه سازند و وقايع سه سال قبل را بدرجه ظهور برسانند چون فى الحقيقه انتظام مملكت آذربايجان را نظاميان روس به عهده گرفته‌اند و دولت ايران بالفعل قوه مكفى براى استقرار امنيت ندارد بنابراين برحسب امر دولت قويشوكت روسيه روز دوشنبه 13 ماه نظاميان روس قنسول عثمانى و اطريش را توقيف و تحت الحفظ روانه تفليس نمودند كه از سوءافكار و اقدامات فاسده آنها اهالى دچار مهلكه نشوند قنسول آلمان هم به سوءافكار خود پىبرده قبل از وقت در قنسولگرى آمريكا متحصن مىشود نظاميان روس در محافظه آسايش اهالى و انتظام حدود آذربايجان همه قسم اقدامات مجدانه مينمايند - جنرال قنسول دولت بهيه روس آرلف ( 13 ماه منظور 13 ذيحجه 1332 است ) .\r\nاتباع آلمان را بعدا اجازه دادند بطهران بيايند همهء آنها با زن و بچه حركت كردند ولى سه روز بعد ارلوف ژنرال قنسول روس دستور داد آنها را از باسمنج به تبريز برگردانند و تحت الحفظ در چهار مهمانخانه تبريز جا داده شدند خيلى بايشان سخت گذشت زيرا چند نفر از خانم‌ها بچه‌هاى شيرخوار داشتند .\r\nبه بعضى از آنها اجازه داده شد بطهران بيآيند و دو نفر زن كه بچه شيرخوار داشتند در تبريز بمانند و بقيه روز يازدهم نوامبر 1914 به طرف جلفا حركت داده شدند كه از آنجا از راه سوئد و فنلاند بآلمان بروند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nجنرال قونسول مقيم آذربايجان باتفاق ويس قونسول و فرمانده گارد قزاق روس و قزاقان روسى\r\n\r\nدر روز پنجشنبه 15 نوامبر\r\nبغتتا در تبريز اخبارى برضد روسها انتشار يافت كه تا روز 20 نوامبر ادامه داشت . بقرار معلوم كردها و تركها از عقب به قواى روس حمله كرده و راه بين خوى و جلفا را قطع نموده‌اند . روز 19 نوامبر انتظار ورود قواى ترك و كرد به تبريز ميرفت آرلف بقنسولگرى امريكا آمده و تقاضا كرد در صورتى كه مجبور شوند تبريز را تخليه نمايند بيرق امريكا بر سر عمارت قونسولگرى روسيه افراشته شود و خود او با اتباع اروپائى در قونسولگرى امريكا مسكن داده شوند . بر اثر اين انتشارات اغلب روسها و ارامنه از شهر تبريز فرار كردند و در روز 20 نوامبر 1914 شايعهء ديگرى منتشر شد كه فارق پاشا با پنجهزار سرباز عثمانى و دوازده توپ به ساوجبلاغ وارد شده است بدين مناسبت ژنرال قونسول روس مجددا ابلاغيهء بشرح زير در تبريز منتشر كرد :\r\n\r\nاعلان\r\n« راجع باستقرار نظم و امنيت شهر تبريز حضرت مستطاب اجل اكرم افخم آقاى سردار رشيد نايب الاياله آذربايجان دام اجلاله خودشان شخصا ببازار تشريف برده و باهالى اطمينان داده‌اند كه اخبار منتشره بىاساس و با كمال دلگرمى و آسودگى به كسب و كار خود مشغول باشند از قرار معلوم باز اكثر اهالى متوحش و مضطرب بوده و بطورى كه لازم است اطمينان حاصل نكرده‌اند\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاين است كه ژنرال قنسولگرى اعليحضرت قويشوكت امپراطورى خلداله ملكه و سلطانه بموجب اين اعلان بعموم اهالى تبريز اخطار مينمايد بموجب اخبار واصله از اطراف آذربايجان كمال امنيت حاصل و ابدا خطر و تهلكه به شهر تبريز متصور نيست و اين روزها قشون دولت امپراطورى از سرحد جلفا به خاك ايران وارد و بهر سمت به قدر لزوم عازم هستند سرحدات و راه‌هاى طرف خوى را تماما قشون امپراطورى متصرف و محافظ بوده و به خاك عثمانى نيز داخل شده‌اند و مقدارى قشون نيز به طرف ساوجبلاغ براى حفظ سرحدات آن حدود عازم هستند . لازم است اهالى با نهايت اطمينان و دلگرمى به كسب و كار خود مشغول و آسوده باشند جنرال قنسول روس ( آرلوف ) - »\r\nولى اين اعلان اثرى نكرد و مردم شهر از خود ميپرسيدند چرا بانك روس از تبريز رفته و تا به حال مراجعت نكرده است .\r\n\r\nروز شنبه 21 نوامبر\r\nصمد خان شجاع الدوله نايب الاياله مستبد سابق تبريز كه چندى بود در ( يالتا ) خانه مسكونى براى خود تهيه و در آنجا زندگى ميكرد به تبريز مراجعت نمود . ژنرال قنسول روس در همت‌آباد نزديك شهر تبريز با مشار اليه ملاقات ناهار را باهم صرف نمودند معروف شد كه چون شجاع الدوله در مراغه املاكى دارد او را به تبريز آورده‌اند تا اينكه پس از جمع‌آورى سواران خود با تركها و كردها جنگ نمايد .\r\n\r\n26 نوامبر\r\nدو نفر از اتباع آلمان را كه از تبريز برده بودند با تمام خانمها و بچها اجازه دادند بآلمان بروند اما بقيه مردها را زندانى كرده و به حاجى ترخان فرستادند كه بعدا آنانرا از آنجا به سيبرى اعزام دارند .\r\n\r\nدر روز 8 دسامبر 1914\r\nتزار روس وارد تفليس شد و در همان روز به تبريز خبر رسيد كه تركها و كردها ساوجبلاغ را اشغال كرده‌اند يك قسمت سواران شجاع الدوله هم بدون جنگ بقواى كرد ملحق شده و قسمت ديگر به طرف مراغه فرار كرده‌اند در يك جنگ بين كردها و سواران شجاع الدوله فتح با كردها بود و زخميهاى سواران شجاع الدوله اولين بار در 1914 وارد تبريز شدند .\r\nقنسول فرانسه هم از قنسول امريكا تقاضا نمود در صورت لزوم بيرق امريكا را بر فراز قنسولخانه فرانسه بلند كند .\r\n\r\nروز سىام دسامبر 1914\r\nكردها و تركها به تبريز نزديكتر شدند و قنسول انگليس شيپلى از قونسول آمريكا تقاضا كرد حفاظت قنسولخانه انگليس را در صورت بروز خطر به عهده بگيرد .\r\nدر قونسولخانه امريكا جلسه با حضور من و سردار رشيد معاون ايالت تشكيل شد و مذاكراتى در اطراف تأمين عيسويان مقيمين تبريز به عمل آمد و قرار شد به جنرال قونسول روس پيغام داده شود اقداماتى بنمايد كه قواى روس بدون زدوخورد تبريز را تخليه كنند و طورى نشود كه در شهر جنگ و خونريزى بوقوع پيوندد سردار رشيد معاون ايالت از من تقاضا كرد كه به طهران اطلاع دهم اقدامات فورى به عمل آيد كه يكعده ژاندارم بجاى سربازان روسى كه شهر را حفاظت ميكردند به تبريز اعزام گردد - همچنين بسفارت آلمان تلگراف كردم از سفارت تركيه خواهش كنند اقدام عاجل بشود تا در موقع ورود قواى ترك به شهر تبريز از چپاول و غارت خوددارى كنند و فقط اقدام باخراج قواى دشمن از شهر بنمايند .\r\n\r\nروز شنبه دوم ژانويه\r\nاز سفارت آلمان جواب تلگرافى رسيد كه تركها تضمين امنيت شهر تبريز را مينمايند . روز سوم و چهارم ژانويه 1915 قونسول انگليس با معاونش و سواران هندى نيزه‌دار محافظين قونسولخانه از تبريز حركت كردند .\r\n\r\nروز چهارشنبه 6 ژانويه 1915\r\nآرلوف ژنرال قونسول روس از تبريز حركت كرد بلافاصله قونسول امريكا نزد من آمده و گفت چه خوب است در شهر گردش برويم و باتفاق در شهر حركت كرديم مردم براى ما هورا ميكشيدند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nسردار رشيد ( محمد تقيخان ) روز 27 رمضان 1335 قمرى در باغ عمارت حكومتى در زنجان بقتل رسيد\r\n\r\nدر روز جمعه 8 ژانويه\r\nقواى ترك تحت فرمان احمد مختار فرمانده سوار نظام وارد شهر تبريز شدند و ابدا اتفاق ناگوارى روى نداد با وجود كمى عدهء قواى ترك جاى تعجب بود كه توانستند يك نيروى منظم زياد روس را از شهر خارج كنند - حسين فشنگچى و حاجى ميرزا آقا بلورى هم همراه قواى ترك وارد شهر شدند .\r\nدر همين روز اروميه و سلماس از طرف قواى عثمانى اشغال شد . روز يكشنبه 10 ژانويه 1915 احمد مختار بيك بقونسولگرى امريكا آمده در حالى كه اينجانب هم لباس تمام رسمى پوشيده بودم باهم در كالسكه نشسته و بعمارت قونسولگرى آلمان رفتيم و بيرق آلمان را بالاى سردر بلند كرديم . همچنين در قونسولگرى اطريش\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو عثمانى هم بيرق اطريش و ترك افراشته شد . شب در قونسولگرى امريكا دعوتى بشام به عمل آمد كه سردار رشيد معاون ايالت ، احمد مختار فرمانده ترك و اينجانب نيز مدعو بوديم .\r\n( سردار رشيد در حفظ و حمايت اهالى شهر در مقابل قواى دو طرف متخاصم ابراز لياقت و كفايت نمود )\r\nاظهارات ليتن در اينجا پايان يافت اينك دنبالهء يادداشت‌هاى نگارنده :\r\n\r\n4 شنبه دوم دسامبر 1914\r\nبمناسبت جشن ساليانهء تولد امپراطور اطريش امشب ضيافتى در سفارت اطريش برپا بود . مسيو فن كاردرف و نگارنده قرار بود باتفاق برويم چند دقيقه قبل از حركت تلگراف رمزى از برلن رسيد ، كاردرف براى كشف تلگراف ماند و نگارنده زودتر رفته عذر تأخير حضور او را خواستم طالار سفارت مملو از اتباع آلمان و اطريش و عثمانى بود . نيم ساعت بعد شارژه‌دافر آلمان وارد شده در جلو عكس بزرگ فرانسوا ژزف امپراطور اطريش و مجارستان قرار گرفته با زبانى فصيح نطقى فى البداهه ايراد كرد ضمنا گفت در موقع جشن تولد آن اعليحضرت هركس هديهء به پايهء تخت سلطنت شما تقديم ميدارد قشون آلمان هم اين هديه را بشما اهدا كرده است در آنهنگام تلگراف و اصل از برلن را از جيب بيرون آورد چنين خواند :\r\nهيندنبورك به پيروزى عظيمى توفيق حاصل كرده در درياچه‌هاى مازورى سپاهيان روس را بدام انداخته و چند صد هزار اسير از آنها گرفته است . نطق فن كاردورف توليد مسرت و بشاشت زايد الوصفى در مدعوين نمود و متجاوز از يكربع ساعت براى او دست زدند . شبانه خبر اين فتح بزرگ باستحضار شاه رسانيده شد و روز بعد در مطبوعات تهران منعكس گرديد .\r\n\r\n12 دسامبر 1914\r\nامير مفخم بختيارى حكمران كرمانشاهان براى توديع بسفارت انگلستان رفته در آنجا چرچيل به او گفته بود كه سفارتين آلمان و عثمانى با حكومت شما ضديت نموده‌اند شما هم در كرمانشاه بايد لااقل بيطرفى متمايل بانگليس را ملحوظ داريد و الا ما اقدام به عزل شما خواهيم كرد . اين مطلب را اميرمفخم شخصا براى نگارنده تعريف نمود بعد به خان شوكت دبير سفارت كبراى عثمانى هم همين موضوع را تكرار كرد .\r\n\r\n5 شنبه 23 محرم 1333 - 17 دسامبر 1914\r\nنگارنده بديدن امير مفخم حكمران كرمانشاه كه عازم حركت بصوب مأموريت بود رفتم وعدهء مساعدت و تقويت دادم يك قطعه عكس امپراطور آلمان را براى او بردم در زير عكس عبارت ذيل نوشته شده بود :\r\n« عكس امپراطور آلمان دوست اسلام محض يادگار از طرف رادلف دوكاردرف شارژه‌دافر امپراطورى آلمان به جناب امير مفخم بختيارى اهداء گرديد 15 دسامبر 1914 »\r\n\r\n18 دسامبر 1814\r\nاز طرف عدليه منصور لشگر توقيف شده بود چون املاك مشار اليه در اجارهء كمپانى اندوچ آلمانى بود از طرف سفارت آلمان به ذكاء الملك فروغى وزير عدليه اعتراض به عمل آوردم و در نتيجه منصور لشگر آزاد گرديد .\r\n\r\n19 دسامبر 1914\r\nبا شارژه‌دافر آلمان بديدن سردار اسعد بختيارى ( حاجى عليقليخان ) رفتيم چون مريض بود پسرش امير جنگ كه تازه از لندن مراجعت نموده بود از ما پذيرائى كرد و با فن‌كاردرف به زبان انگليسى صحبت كردند .\r\n\r\n22 دسامبر 1914\r\nسه ساعت بعد از ظهر باتفاق كاردرف برحسب دعوت به تعزيهء منزل سالار السلطان\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nفرزند عضد الملك رفتيم در آنجا مشير الدوله و سپهدار و احتساب الملك و شاهزادگان كامرانى بودند حاضرين نسبت به شارژه‌دافر آلمان علاقه و احترام مخصوص ابراز داشتند ( شبيه بازار شام خواندند ) .\r\n\r\nروز شنبه نهم ژانويه 1915\r\nپرنس علاء السلطنه وزير امور خارجه نگارنده را بوزارت خارجه احضار كرد و سواد مكاتباتى كه بين ايران و روسيه در خصوص تخليه قشون روس ردوبدل شده بود به من ارائه نمود و ضمنا اطلاع داد كه پرنس رويس وزيرمختار آلمان و كنت لگوتتى وزيرمختار اطريش وارد اسلامبول شده‌اند و از طرف دولت ايران يك مهماندار و يك اتومبيل خواسته‌اند تا به سمت تهران حركت كنند و لكن دولت ايران مخارج مهماندار را قادر نيست بپردازد .\r\nميرزا حسين خان پيرنيا مؤتمن الملك\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nروز يكشنبه دهم ژانويه 1915\r\nكاردرف شارژه‌دافر آلمان باتفاق نگارنده بمجلس رفتيم و بمؤتمن الملك پيرنيا تبريك گفتيم اسامى هيئت رئيسه باينقرار بود : مؤتمن الملك رئيس - حاج سيد نصر اللّه تقوى نايب رئيس - سليمان ميرزا و حاجى عز الممالك و آصف الممالك و مبصر الملك منشى در مراجعت از مجلس بديدن حاجى على قليخان سردار اسعد شتافتيم .\r\nچون در اين ايام منافع آلمان و روسيه در اصفهان مورد كشمكش واقع شده و دولت مركزى توانائى اعمال قدرت نداشت و سردار محتشم بختيارى حكمران اصفهان اختيارات را در حوزه خود مركزيت داده بود بدين لحاظ از حاج على قليخان خواهش كرديم در فرماندار اصفهان اعمال نفوذ نمايد و او را وادار بحمايت از دكتر پوژن قونسول آلمان كند .\r\n\r\n2 شنبه 11 ژانويه 1915\r\nبا كاردرف بديدن آصف السلطنه رفته از تبريكاتى كه مشار اليه از طرف اعليحضرت نموده بود اظهار تشكر كرديم .\r\nحاج سيد نصر اللّه تقوى\r\n\r\nروز سه‌شنبه دوازدهم ژانويه 1915\r\nساعت چهار بعد از ظهر باتفاق فن كاردرف بديدن شاهزاده عين الدوله در باغ مجيديه رفتيم ( مجيديه در شمال شرقى تهران محل فعلى كارخانه آبجوسازى واقع است ) شاهزاده دردپا داشت روى تخت استراحت كرده بود معذالك متجاوز از يكساعت از اوضاع عمومى مملكت مخصوصا از دسته‌بنديهاى پارلمان صحبت كرد ائتلاف دو حزب دمكرات و اعتداليون را مضر ميدانست . فن كاردورف از وطن‌پرستى مستوفى الممالك تمجيد بسيار نمود و با بقاء ايشان در سر كار اصرار ورزيد گفت ابتدا گمان ميكردم مستوفى فعاليت ندارد ولى حالا ميبينم كه مقتضيات وقت را ملاحظه ميكرده است روزبروز بر جديت او افزوده مىشود . عين الدوله كليه اين اظهارات را بر خلاف عقيده باطنى خود تصديق نمود . فن كاردورف گفت موقع خدمت به وطن است و بشاهزاده تكليف كرد عضويت كابينه را بپذيرد عين الدوله جواب مبهمى داده و گفت از خدمت به وطن به اين روز افتادم !\r\nشب و روز نگارنده ملاقاتى با رئيس الوزراء به عمل آوردم و راجع به حسن‌رفتار عساكر عثمانى اظهاراتى نمودم مستوفى الممالك گفت اعتراضى به آنها ندارم جز اينكه برطبق آخرين خبر سردار مكرى و فرزندش را تيرباران نموده‌اند و حال آنكه سفير كبير عثمانى به من قول داده بود بسردار مكرى صدمه جانى و مالى نخواهد رسيد مستوفى علاوه نمود كه اين شخص از خانواده نجيبى است و هيچ تقصيرى جز رعايت\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبيطرفى و اطاعت اوامر دولت مركزى نداشته است . من اصرار به تغيير كارگزار آذربايجان نمودم مستوفى گفت عموم مأمورين فعلى كه در تبريز هستند به زودى تغيير خواهند كرد و همين چند روزه والاحضرت محمد حسن ميرزا وليعهد با پيشكارى نظام الملك و رؤساى ديگر عازم تبريز خواهند شد در موضوع كابينه اظهار داشتم روز يكشنبه كه اعتبارنامه آقا در مجلس خوانده خواهد شد خوب است از وكالت استعفا بفرمائيد و رياست وزراء را نگاهداريد مستوفى دلائلى آورد از آن جمله گفت ضعف بنيه اجازه تحمل چنين بار سنگينى را نميدهد و اضافه نمود موافق رسوم مشروطيت روز يكشنبه استعفاى خود را بحضور شاه تقديم خواهم داشت و پس از آن اعليحضرت با كسب تمايل مجلس رئيس الوزراء جديد را تعيين خواهد كرد . پرسيدم كه آيا راست است شاهزاده فرمانفرما براى ايالت خراسان در نظر گرفته شده مستوفى پاسخ داد چنين تكليفى به او كردم اما زير بار نرفت .\r\n\r\n[ روز سيزدهم ژانويه 
  ]\r\nروز سيزدهم ژانويه بديدن نظام الملك در باغ او واقع در بهارستان باتفاق فن‌كاردورف رفتيم نظام الملك از رجال معمر و اشراف معروف ايران است كه اخيرا به پيشكارى آذربايجان منصوب شده و مأموريت يافته است كه در التزام وليعهد به تبريز عزيمت نمايد . پس از تعارفات متبادله از شارژه‌دافر آلمان پرسيد از اعليحضرت محمد ويلهلم امپراطور چه اطلاعى داريد ؟\r\nنظام الملك\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nعمارت نظام الملك واقع در بهارستان\r\nكاردرف جواب داد با اينكه اعليحضرت در جبهه جنگ است معهذا در آنجا هم وظايف مذهبى را فراموش نميكند ( نظام الملك مانند اغلب از رجال قديمى و اكثر روحانيون يقين حاصل كرده بود كه علت فتوحات آلمانها همان تشرف آنها بدين اسلام است ) .\r\n\r\nروز شانزدهم ژانويه 1915\r\nساعت شش و نيم بعد از ظهر ميرزا قاسم خان صور اسرافيل وكيل مجلس بسفارت آلمان آمد . در آن موقع دسته‌بندى در مجلس شوراى ملى كسب اهميت كرده موضوع مورد فعاليت دول متخاصم قرار گرفته بود ، ميرزا قاسمخان در جواب استعلام شارژه‌دافر آلمان گفت بعضى از وزراء طرفدار روس و انگليس را كه ضمنا بوكالت انتخاب شدند خيال داريم در دولت ابقاء نمائيم تا مجبور شوند از وكالت مجلس استعفا كنند و پس از چندى آنها را از عضويت حكومت هم بر كنار سازيم . راجع به اعتبارنامهء حاج آقاى شيرازى معروف بطرفدارى از مرنار و ساير بلژيكىها فن كاردرف از صور اسرافيل خواهش كرد نفوذ خود را به كار برد تا دو حزب اعتدالى و دمكرات در رد اعتبارنامه حاج آقا توافق به عمل آورند ميرزا قاسمخان قول داد كه در جلسه فردا اين اقدام را بانجام رساند .\r\n\r\nروز يكشنبه 17 ژانويه 1915\r\nفن كاردرف باتفاق نگارنده ساعت 11 صبح به منزل مؤتمن الملك رئيس مجلس رفتيم گفت آقاى مستوفى الممالك اينجا بودند و رفتند . از رياست وزراء خسته شده‌اند كسالت مزاج و درد معده ايشان را صدمه مىزند و از ادامه كار اظهار عجز ميكنند اما ديروز كه من با وكلاء حضور شاه رفته بوديم اعليحضرت اظهار ميل بر ابقاء مستوفى الممالك برياست وزراء ميفرمودند من خيال دارم خودم بروم نزد آقاى مستوفى و ايشانرا قدرى تسكين داده و تشويق نمايم لكن راجع بوزراء ديگر وكلاء بعضى نظريات دارند و عقايد خود را به رئيس الوزراء خواهند گفت . مؤتمن الملك در ضمن صحبت اظهار نمود\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nامروز عصر در مجلس جلسه پرهياهوئى خواهيم داشت زيرا ميخواهند اعتبارنامه حاج آقا شيرازى را رد كنند عقيده فن كاردرف را دربارهء حاج آقا پرسيد شارژه‌دافر جواب داد شنيده‌ام اين شخص از مستشاران بلژيكى طرفدارى مىكند بدين واسطه افكار عمومى با او موافق نيست ( عصر امروز ساعت چهار و نيم اعتبارنامه حاج آقا شيرازى در يك جلسه شورانگيز و پر از كشمكش با 48 مهره كبود در مقابل 12 مهره سفيد رد شد )\r\nحاج آقا شيرازى در پشت تريبون\r\n\r\nروز دوشنبه 18 ژانويه 1915\r\nعلاء السلطنه وزير امور خارجه نگارنده را بوزارت خارجه خواسته اظهار داشت تلگرافى از سردار رشيد نايب الاياله آذربايجان رسيده در ضمن آن از مساعى مسيوليتن قونسول آلمان در حفظ انتظامات و جلوگيرى از اغتشاشات اظهار رضايت كرده خواهش ميكنم مراتب امتنان و رضامندى وزارت امور خارجه ايران را به قونسول خودتان در تبريز ابلاغ نمائيد . در پايان مذاكرات علاء السلطنه گفت بسيار خوشوقت شدم كه ديشب فرزندى معين الوزاره بسفارت آلمان آمده و كدورت شارژه‌دافر را نسبت به خود مرتفع ساخته است ( منظور حسين علاء است كه معين الوزاره لقب داشت ) .\r\n\r\nشنبه 22 - ژانويه\r\nبا شارژه‌دافر بديدن مستوفى الممالك رئيس الوزراء رفتيم مستوفى از رفتار اداره ژاندارمرى اظهار دلتنگى نمود گفت از وقتى كه ژنرال يالمارسن معاودت كرده در كار دولت مشكلاتى زياد ميتراشد خوب است شما به او نصيحت كنيد چون مستوفى ميدانست كه صاحب‌منصبان سوئدى تحت نفوذ مستقيم سفارت آلمان قرار گرفته‌اند و از هيچ مقامى جز دولت آلمان ملاحظه ندارند چنين خواهشى را از كاردرف نمود . رئيس الوزراء از اوضاع بهيچ‌وجه راضى نبوده و در كناره‌گيرى اصرار ميورزيد . فن كاردرف ترميم كابينه را پيشنهاد كرد . همان شب ميرزا سليمان خان ميكده معاون وزارت جنگ از طرف رئيس دولت به سفارت آلمان آمد منظور عمدهء او تحكيم كابينه با جلب مساعدت آلمانها و ضمنا استمزاج غيرمستقيم از عقايد آنها نسبت بوزراء آينده بود . مشار اليه بكاردرف گفت تنها كسى كه قادر باشد مستوفى الممالك را از استعفا منصرف كند شما هستيد . در باب افراد متناسب براى عضويت دولت او شاهزاده عين الدوله را براى وزارت داخله و مشير الملك پسر علاء السلطنه را براى وزارت خارجه پيشنهاد ميكرد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nروز 24 ژانويه 1915\r\nساعت چهار بعد از ظهر جلسه مجلس شوراى ملى منعقد شد و اعتبارنامه مستوفى الممالك و محتشم السلطنه و ذكاء الملك بتصويب رسيد . چون از اين تاريخ وزراء مجبور بودند يا پست وزارت يا نمايندگى مجلس يكى را انتخاب كنند به اين جهت در كابينه بحرانى بوجود آمد . شب از ساعت 8 الى نيمه شب ميرزا محمد صادق طباطبائى و سليمان ميرزا و ميرزا قاسمخان صور اصرافيل و ارباب كيخسرو به منزل مستوفى رفته پس از مذاكرات طولانى و اقامه ادله بيشمار از استعفاى او جلوگيرى كردند و حتى راضى شدند اگر ميخواهند موقتا كنار باشند از طرف خود كسى را معين نمايند .\r\nمستوفى عاقبت وعده داده بود كه كابينه جديد خود را تا روز يكشنبه آينده معرفى كند .\r\nميرزا سليمان خان ميكده\r\n\r\nروز چهارشنبه 27 ژانويه 1915\r\nبمناسبت جشن ملى آلمان صبح امروز در مدرسه آلمانى ضيافت مفصلى برپا بود ( مدرسهء ايران و آلمان در زمان سلطنت مظفر الدين شاه بموجب قرارداد منعقد بين دولتين تأسيس يافت اولين مدير آن موسوم به پطرس و مدير فعلى آن دكتر دريگر است ) وزراء و شاهزادگان و اعيان حضور داشتند نطقهاى آميخته به مودت خلل‌ناپذير ايران و آلمان به عمل آمد به همين مناسبت جشنى از سه و نيم الى شش بعد از ظهر در سفارت آلمان منعقد گرديد . در اين جشن جمع كثيرى از رجال ايران حتى فرمانفرما و سپهدار معروف به مخالفت با آلمانها نيز شركت كرده بودند . شب مجددا از ساعت نه در شب‌نشينى بزرگى با شركت موزيك ژاندارمرى قريب يكصد نفر از رجال ايران دعوت داشتند در آن شب بعضى از مهمانها اظهار اطلاع كردند كه سرولتر تونلى وزيرمختار انگليس احضار شده و بجاى او مارلينگ خواهد آمد و سياست خشنى را در ايران تعقيب خواهد كرد .\r\n\r\nشنبه 30 ژانويه 1915\r\nچون ديروز صبح ترجمان دوم سفارت آلمان موسوم به فرانتس ليتن به مرض مننژيت بدرود زندگى گفته بود امروز تشييع رسمى به عمل آمد اغلب از معاريف حضور داشتند از طرف دولت ايران مشاور الممالك معاون وزارت امور خارجه بسفارت آمد در كالسكه شارژه‌دافر نشسته از سفارت بكليسا و از آنجا باكبرآباد محل قبرستان پرتستانها آمد . سفير كبير عثمانى و ساير وزراء مختار دوست آلمان و بىطرف\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nجشن در مدرسه ايران و آلمان\r\nزير بيرق دست راست : پرنس رويس وزيرمختار آلمان - دست چپ دكتر دريگر رئيس مدرسه در وسط ميان محصلين دكتر متين دفترى ( احمد دفترى )\r\nحاضر بودند آصف السلطنه از طرف شاه بكليساى مدرسه آمريكائى آمده و به فن كاردرف تسليت گفت معين الوزاره ( حسين علاء ) و ظهير الملك رئيس تا قبرستان اكبرآباد آمدند در آنجا حكيم الملك و مستشار الدوله و ميرزا سليمان خان معاون وزارت جنگ حضور داشتند .\r\n\r\nروز 21 ژانويه 1915\r\nدر اين ايام كشمكش بين مستشاران سوئدى در اداره ژاندارمرى با مستشاران بلژيكى كه ماليه ايران را اداره ميكنند رو بشدت گذاشته است ماژور ادوال صاحب‌منصب ژاندارمرى اداره ماليه را در بروجرد توقيف كرده و از وجوه موجوده حقوق عقب‌افتاده ژاندارمها را پرداخت نموده اين اقدام بر مسيو هن‌سنس بلژيكى خزانه‌دار كل گران آمد و بطور تعرض حكم داد دفاتر خزانه‌دارى را در تهران و ولايات بسته منتظر دستور جديد باشند وزارت امور خارجه از ژنرال يالمارسن سوئدى در اين موضوع توضيحات خواسته و بالاخره هيئت وزراء تصميم گرفت كه محل عايدات تحديد ترياك و رسومات در آينده ببودجه ژاندارمرى تخصيص داده شود .\r\nآقا شيخ محمد عبده معلم عربى در مدرسهء ايران و آلمان كه بعدها به مقامات بزرگ قضائى ارتقاء يافت تولد در سال 1300 قمرى\r\n\r\nدوم فوريه 1915\r\nصرفنظر از مبارزات ديپلماسى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nدو دسته متخاصم اخيرا كشمكش نظامى در شمال ايران بين روس و عثمانى شدت يافته روسها بملاحظات استراتژيكى به تخليه قزوين از قشون روس تصميم گرفته بودند اما عده از رجال مرتجع بسفارت روس رفته اصرار ورزيدند كه از اين تصميم منصرف شوند گفتند علاوه بر اينكه دوستان شما و متفقين شما ديگر در تهران امنيت نخواهند داشت بر پرستيژ روسيه در ايران لطمه شديد وارد خواهد آمد ! ( از ذكر اسامى مراجعه‌كنندگان كه نام كليه رجال ايران را ننگ‌آلود مينمايد خوددارى شد ) .\r\n\r\nروز شنبه ششم فوريه 1915\r\nسروالتر تاونلى وزيرمختار انگليس بديدن وزير امور خارجه و بعد رئيس الوزراء رفته و بر عليه ورود عساكر عثمانى باهواز پرتست كرد و سعى بيهوده نمود كه دولت ايران اجازه دهد بختياريها با ايلات مجاور متفقا بر عليه عثمانيها وارد نبرد شوند .\r\nموضوع تغيير وزيرمختار انگليس تاييد و مارلينگ بجاى تونلى منصوب شد ضمنا فن اتر مستشار سفارت كبراى روسيه در لندن به وزارت مختار در تهران برقرار گرديد جرج چرچيل معروف دبير شرقى سفارت انگليس هم تغيير يافته و جاى خود را به اسمارت قونسول سابق انگليس كه در شيراز و همچنين در تبريز مأمور بوده واگذار نمود .\r\nدر اين اثنا سفارت روس ارامنه ايران را مسلح ميكرد و براى اينكه بتوانند بدون مزاحمت اسلحه داشته باشند آنها را در بريگاد قزاقخانه استخدام مينمود . به منظور پرداخت حقوق مرتب ژاندارمها ژنرال يالمارسون ملاقاتى با رئيس - الوزراء با حضور معين الوزاره به عمل آورد .\r\nفن اتر وزيرمختار روس\r\n\r\nروز چهارشنبه 10 فوريه 1915\r\nمؤتمن الملك رئيس مجلس و عده از وكلاء منجمله مشير الدوله حضور شاه رفته استدعاى تسريع در تشكيل كابينه نمودند سلطان احمد شاه جواب داد كسالت مستوفى الممالك رو ببهبودى ميرود و تا هفته آينده اعضاى دولت را تعيين و بمجلس معرفى خواهد كرد .\r\n\r\nيازدهم فوريه 1915\r\nاز كارگزارى كرمانشاهان راپورتى به وزارت خارجه رسيد مبنى بر اينكه شونمان قونسول آلمان مقيم سلطان‌آباد عراق مدتى است بقصر شيرين آمده دو نفر عرب و دو نفر قفقازى همراه دارد و در ميان عشاير مشغول تحريك و تبليغ است هرگاه دولت ايران جلوگيرى نكند قونسول روس بوسيلهء قزاقهاى خود او را دستگير خواهد نمود .\r\n\r\nسيزدهم فوريه\r\nامروز مستوفى الممالك برحسب اصرار اعليحضرت رياست دولت را قبول كرده و بمجلس رفت و اطلاع داد كه تا هفتهء آينده كابينهء خود را معرفى خواهد نمود .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nوليعهد ( محمد حسن ميرزا قاجار ) تولد 1279 شمسى - درگذشت 1322 شمسى\r\n\r\nچهاردهم فوريه 1915\r\nمحمد حسن ميرزا وليعهد بفرمانفرمائى آذربايجان برقرار شده چند روز است در باغ موثق الملك بيرون دروازه باغشاه نقل مكان كرده روز گذشته در آنجا وزيرمختار آمريكا را پذيرفت امروز فن كاردرف باتفاق نگارنده بملاقات وليعهد رفتيم ابتدا شاهزادگان يمين الدوله و نصرت السلطنه حضور داشتند بعد به اشاره وليعهد خارج شدند . مذاكرات خصوصى به عمل آمد والاحضرت اصرار ميكرد كه دولت عثمانى عساكر خود را از ايران فراخواند و بيطرفى مملكت ما را محترم شمارد تا ما بتوانيم با فراغت\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nخاطر خويشتن را آسوده نموده و در موقع مناسب بنفع آلمان از بيطرفى خارج شويم شارژه‌دافر جواب داد خوب است ابتدا روسها ايران را از قشون خويش تخليه كنند تا عثمانيها عقب بروند زيرا وجود سالداتهاى روس در آذربايجان مملكت عثمانى را مورد تهديد قرار ميدهد وليعهد بكاردرف گفت خواهش مىكنم احترامات مرا بحضور اعليحضرت امپراطور آلمان تلگراف نمائيد شارژه‌دافر در پاسخ اظهار داشت همين امشب امر والاحضرت را اطاعت خواهم كرد در خاتمه مذاكرات وليعهد نگارنده را مورد ملاطفت قرار داده و از ناسخ التواريخ ذكرى بميان آورده و نسبت بپدرم اظهار علاقه نمود .\r\n\r\nدوشنبه 15 فوريه 1915\r\nشارژه‌دافر آلمان در منزل نگارنده با سليمان ميرزا و وحيد الملك شيبانى و آقا سيد جليل اردبيلى شام صرف نموده و بعد از شام مذاكرات طولانى به عمل آوردند راجع به اخراج بلژيكىها از وزارت ماليه و توسعه ژاندارمرى توسط افسران سوئدى بحث طولانى شد و در موضوع افراد كابينه مخصوصا وزارت داخله شاهزاده عين الدوله به شرط آنكه دست از مخالفت با ژاندارمرى بردارد موافقت حاصل بود .\r\nوكلاى دموكرات از وكلاى اكثريت مجلس بيم داشتند كه مبادا با متفقين بندوبست محرمانه داشته و بخواهند ايران را بر عليه آلمان و عثمانى وارد جنگ كنند . شارژه‌دافر آلمان گفت من به ليدر اكثريت ميرزا محمد صادق طباطبائى اعتماد كامل دارم ، او يكى از باهوش‌ترين و مدبرترين رجال ايران است ، دموكراتها از اين عقيدهء كاردرف دربارهء رقيب خودشان خوشوقت نشدند اما ظاهرا تصديق كردند سليمان ميرزا از عاصم بيك سفير كبير عثمانى انتقاد مينمود كه چرا با بعضى از رجال متمايل به سفارت روس از قبيل سعد الدوله معاشرت دارد .\r\n\r\nروز چهارشنبه 17 فوريه\r\nموكب وليعهد از نقل مكان اول به نقل مكان دوم پرداخته از بيرون دروازه باغ شاه به مهرآباد نزول اجلال نمود كه از آنجا مستقيما به آذربايجان عزيمت نمايد موقع حركت وزراء و رئيس مجلس و جمعى از اعيان حضور داشتند .\r\n\r\nروز پنجشنبه 18 فوريه\r\nيكى از ارباب منبر موسوم به شمس الذاكرين از طرف علماء حامل بيرقى بود كه روى آن عقاب آلمان و بالاى عقاب تاج امپراطورى و اطراف آن آيات و احاديث بيشمار ترسيم شده بود شمس الذاكرين اظهار داشت اين بيرق فتح است كه علماء اعلام فرستاده‌اند تا در موقع خاتمه جنگ و امضاى پيمان صلح اسم ايران و اسلام از نظر اعليحضرت امپراطور محو نشود ؛ فن كاردرف قول داد كه هرچه زودتر بيرق را بوزارت امور خارجه آلمان خواهد فرستاد كه از آنجا بحضور امپراطور تقديم شود .\r\nعصر پنجشنبه 18 - فوريه با كاردرف بديدن شريف الدوله ( بنى آدم ) رفتيم مذاكرات مهم و محرمانه به عمل آمد ذكاوت و درايت شريف الدوله شارژه‌دافر آلمان را مجذوب كرده بود .\r\nپنجشنبه 18 فوريه 1915 - بحران كابينه دوام دارد اما مستوفى الممالك رسما بمقام رياست وزراء برقرار و مشغول رتق‌وفتق امور است نگارنده در قصر گلستان او را ملاقات و بر عليه توقيف دو نفر از اتباع آلمان بدست انگليسها اعتراض نمودم اولى موسوم به « هلست » در محمره و دومى بنام « هل‌ميش » در اهواز بازداشت شده بودند مستوفى جواب داد دولت ايران در اينباب هيچگونه تقصير حتى قصورى نكرده علت ورود عساكر عثمانى بناصرى است خودتان شاهد هستيد كه هرقدر بسفير كبير عثمانى و به شارژه‌دافر آلمان اصرار نمودم و مطلب را تشريح كردم كه ورود عثمانيها اثر معكوس خواهد بخشيد بخرج نرفت ابتدا انگليسها از دولت ايران خواستند بيطرفى خود را حفظ و عساكر ترك را از اهواز و ناصرى خارج كند چون\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nشريف الدوله ( ميرزا عليمحمد خان بنى آدم )\r\nاقدام دولت به جائى نرسيد گفتند حالا كه اينطور است خودمان دست بعمليات خواهيم زد و اكنون ما منطقا اظهارى نميتوانيم كرد هرگاه بگوئيم توقيف شخص آلمانى مخالف بيطرفى است جواب خواهيم شنيد كدام بيطرفى در واقع هم كسى براى ما بيطرفى باقى نگذارده است !\r\nرئيس الوزراء علاوه نمود كه ورود عساكر عثمانى بجنوب يكضرر ديگر هم بدولت ايران وارد ساخته و اختلاف روس و انگليس را كه تا اين اواخر وجود داشت مبدل باتحاد و موافقت نموده است در آتيه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهر اقدام دولت ايران مواجه با مقاومت دولتين خواهد شد تا به حال « والترتونلى » وزيرمختار انگليس در اخراج قشون روس از خاك ايران با ما همراهى ميكرد و در برابر كرستووتس وزيرمختار روس ايستادگى بخرج ميداد . معلوم مىشود اين رفتار دو وزيرمختار نسبت به يكديگر مورد پسند لندن و پطرزبورگ قرار نگرفته و هردو را از تهران احضار كرده‌اند . در خاتمه از رئيس الوزراء درخواست نمودم براى تسهيل مسافرت واسموس قونسول آلمان از شوشتر بشيراز اوامر تلگرافى بسردار جنگ بختيارى صادر شود مورد قبول واقع گرديد . گفته شد تصميم بتعيين شاهزاده عين الدوله بوزارت داخله و مخبر السلطنه بوزارت عدليه در سفارت آلمان حسن تأثير بخشيده و شارژه‌دافر مايل است از وجود صفاء الممالك وزيرمختار فعلى ايران در اطريش استفاده بيشتر بشود مستوفى گفت محتمل است اين شخص درست و وطن‌پرست را كه تمايلات دوستانه نسبت بعثمانيها دارد مأمور برلن نمائيم .\r\n\r\nعصر يكشنبه بيستم فوريه 1915 مطابق با 5 ربيع الثانى 1333 قمرى و اول حوت بارس‌ئيل\r\n\r\n[ كابينهء مستوفى الممالك 
  ]\r\nمستوفى الممالك كابينه جديد خود را به اين ترتيب بمجلس شوراى ملى معرفى كرد :\r\nمستوفى الممالك رئيس الوزراء بدون پرتفوى - شاهزاده عين الدوله وزير داخله - پرنس علاء السلطنه وزير معارف و اوقاف معاون الدوله وزير امور خارجه شهاب الدوله وزير پست و تلگراف - مهندس الممالك وزير تجارت و فواعد عامه - مخبر السلطنه وزير عدليه ( بكفالت موقتى نصرة الدوله ) - محتشم السلطنه وزير ماليه صاحب‌اختيار وزير جنگ .\r\nهمين روز والاحضرت وليعهد از مهرآباد به طرف آذربايجان حركت كرد .\r\n\r\nروز پنجشنبه 25 فوريه 1915\r\nنامهء از وزارت امور خارجه بسفارت آلمان رسيد مبنى بر عدم پذيرفتن شونمان به سمت ويس قونسولى آلمان در سلطان‌آباد عراق نظر بتحريكات علنى كه در ميان عشاير كرمانشاهان نموده است . فن كاردرف شارژه‌دافر آلمان فورا به منزل شخصى معاون الدوله وزير امور خارجه رفته برضد آن مراسله با نهايت شدت و خشونت پرتست كرد معاون الدوله خونسردى را از دست نداده گفت اين گونه مراسلات اهميت ندارد بايد اساس مناسبات روى پايه دوستانه و صميمانه قرار گيرد آنوقت اصلاح اين قبيل مكاتبات سهل خواهد بود .\r\nقرار شد در آتيه هر فشارى از طرف سفارتين روس و انگليس راجع بفعاليت آلمانها بوزارت امور خارجه وارد آيد وزير بطور خصوصى مراتب را با فن كاردرف در ميان نهاده راه‌حلى كه منافى مصالح ايران نباشد پيدا كنند . در باب شونمان هم قول داد فرداى همان روز وزارت امور خارجه بدوسيه او مراجعه و در مفاد مراسله خود تجديدنظر نمايد .\r\nپنجشنبه 25 فوريه 1915 - ساعت هفت بعد از ظهر نگارنده به منزل شخصى مستوفى الممالك رئيس الوزراء براى گفتگو در باب روابط دولتين و اعتراض به توقيف اتباع آلمان از طرف متفقين رفتم مذاكرات سه ساعت به طول انجاميد مستوفى ترتيب ورود سالار الدوله را بهمراهى عساكر عثمانى به خانقين شرح داده اظهار داشت اين اقدام سبب خواهد شد كه دولت ايران بر خلاف ميل قلبى خود برضد عثمانىها داخل جنگ شود چونكه سالار الدوله مدعى سلطنت است و هر وزيرى كه روى كار بيايد چون از طرف شاه منصوب مىشود بايد برعليه مدعى شاه دست به عمليات زند اگر اين كابينه هم استعفا كند كابينه ديگر نيز ناگزير از تعقيب همين رويه خواهد بود مجلس هم در مخالفت با سالار الدوله با شاه همراه است . مستوفى گفت من\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nروز شنبه با سفير كبير عثمانى مذاكره خواهم كرد خواهش دارم شما قبل از شنبه فن كاردرف شارژه‌دافر آلمان را وادار كنيد زمينه را طورى حاضر سازد كه كار بجاى سخت نرسد و مقصود دشمنان مشترك ما از اين طريق حاصل نشود .\r\nسالار الدوله قاجار\r\n\r\nسه‌شنبه دوم مارس 1915\r\nدولت برنامه خود را بمجلس برد ماده اول آن راجع به « سنا » باكثريت يك رأى يعنى نصف بعلاوه يك تصويب شد مواد ديگر مربوط بشوراى دولتى و نسخ قانون 23 جوزا يعنى نسخ اختيارات مستشاران بلژيكى و تعديل بودجه باكثريت غير مهمى بتصويب رسيد .\r\n\r\nپنجشنبه 4 مارس 1915\r\nمعاون الدوله غفارى وزير امور خارجه اطلاع داد بموجب راپرت تلگرافى كار - گزارى قصر شيرين دو نفر آلمانى وارد آنجا شده يكى مدعى است بمأموريت ويس قونسولى اصفهان و ديگرى بعزم سياحت آمده تكليف با آنها چيست ضمنا اظهار داشت امروز صبح مسيو فن باخ از طرف سفارت روس بوزارت امور خارجه آمده مرا مستحضر ساخت كه قونسول روسيه مقيم كرمانشاهان از توقف بىدليل مسيو شونمان آلمانى در كرمانشاه مضطرب شده چون تلگرافات خود را بسفارت تهران بىاثر ديده مستقيما به پطرزبورگ شكايت كرده است همينطور فن باخ از رفتار آشوب‌طلبانه دكتر پوژن در اصفهان ناليده و گفته است شناسائى رسمى او از طرف دولت منافى با حسن روابط بين روسيه و ايران تعبير خواهد شد .\r\n\r\nشنبه 6 مارس 1915\r\nجواب روز پنجشنبه وزير امور خارجه شفاها داده شد :\r\nاولا دو نفر آلمانى وارد به قصر شيرين يكى مسيو سوگماير  Zugmayer  دبير ويس قونسول آلمان در اصفهان و ديگرى براى كمك به او آمده راجع به شونمان از طرف سفارت به او تلگراف شد فورا از كرمانشاه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nحركت و بصوب مأموريت خود به سلطان‌آباد عراق عزيمت نمايد علت توقف او در كرمانشاهان رسيدگى باموال منهو به چند نفر آلمانى بوده كه در موقع جنگ از آنجا عبور كرده‌اند . ( معاون الدوله از اين بهانه تبسم شيرينى نمود ) .\r\nدر خصوص دكتر پوژن هم گفته شد تعليمات به او داده‌ايم كه از حدود خود تجاوز نكرده و علنا دست به نشريات و تبليغات نزند .\r\n\r\nيكشنبه 7 مارس 1915\r\nاطلاع رسيد كه حيدر خان عمواغلى انقلابى معروف وارد اروميه شده بدين وسيله سفارت آلمان در تهران اقدام به اعزام چندين نفر از مجاهدين امتحان داده بآذربايجان نمود كه به عمواقلى ملحق شوند .\r\n\r\nدوشنبه 8 مارس 1915\r\nشارژه‌دافر آلمان در وزارت امور خارجه وزير را ملاقات كرده اساس مذاكرات راجع بواقعه واسموس قونسول شيراز بود كه همراهان او را در نزديكى بهبهان در حيات داود به تحريك انگليسها دستگير و تسليم كاپيتن انگليسى نموده‌اند و خود واسموس فرارا به برازجان رفته است معاون الدوله گفت امروز صبح ظهير الملك كفيل اداره دول غيرمجاوره را براى اظهار تأسف نزد شما فرستادم اكنون هم تأسفات كامل خود را ابراز ميدارم از طرف دولت شاهنشاهى اوامر اكيده به مخبر السلطنه فرمانفرماى فارس و به حكمران بهبهان صادر شده كه تحقيقات دقيقه در علت وقوع اين قضيه و تعقيب و مجازات مرتكبين بنمايند .\r\n\r\nسه‌شنبه 9 مارس 1915\r\nمراسله اعتراض‌آميز سفارت آلمان در باب توقيف مسيو ليستمان قونسول آلمان مقيم بوشهر و رئيس تجارتخانه آلمانى « وانكهوس » از طرف انگليسها حضورا به معاون الدوله وزير امور خارجه تسليم و عزل حكمران بوشهر خواسته شد او گفت قبل از وصول پرتست سفارت آلمان تلگراف شديد اللحنى به لندن مخابره و به سفارت انگليس در تهران نيز نامه بسيار سختى نگاشته‌ام .\r\n\r\nچهارشنبه دهم مارس 1915\r\nمستوفى الممالك رئيس الوزراء از قضيه واسموس در بهبهان و ليستمان در بوشهر ابراز تأسف بسيار نموده گفت تمام اوقات امروز هيئت وزراء مصروف اين دو موضوع شده بعد از او عين الدوله وزير داخله اظهار داشت بمخبر السلطنه والى فارس تلگراف موكدى كرده عده را مأمور نمايد بروند مسيو واسموس را سالما از برازجان به شيراز ببرند و در آنجا از خود او تحقيقات لازمه به عمل آورند كه تحريك از چه ناحيه بوده است .\r\nامروز نزديك غروب مستوفى الممالك استعفاى خود را از رياست دولت تقديم شاه كرد شاه استعفانامه را گرفته پس از آن موتمن الملك رئيس مجلس را خواسته گفت نميخواهم داخل مذاكره عللى شوم كه موجب استعفاى مستوفى الممالك گرديده هرچه بوده گذشته اكنون بتوسط شما استعلام مينمايم كه تمايلات مجلس براى مقام رياست وزراء به چه شخصى متوجه است .\r\n\r\nپنجشنبه 11 مارس 1915\r\nبنا به دستور شاه موتمن الملك از فراكسيون‌ها تمايلشان را پرسيد عموما يعنى از 75 نفر عده حاضر 75 رأى به مشير الدوله دادند .\r\nساعت 8 شب شاه مشير الدوله را خواسته مأمور تشكيل كابينه كرد مشير الدوله مستقيما از دربار بديدن مستوفى الممالك رفت .\r\n\r\nجمعه 12 مارس 1915\r\nنگارنده بملاقات مشير الدوله رئيس الوزراء جديد رفتم در ضمن تبريك\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبمعزى اليه بطور غيررسمى پيشنهاد كردم محض مراعات افكار عمومى رجالى از قبيل مستشار الدوله و حكيم الملك و نصر الملك و وحيد الملك را به عضويت دولت دعوت نمائيد و نصرة الدوله را از همكارى معاف بفرمائيد .\r\nمستشار الدوله را براى وزارت داخله و حكيم الملك را براى وزارت معارف و نصر الملك را براى وزارت پست و تلگراف قبول كرد اما براى وحيد الملك با وجود معلومات و لياقت و آزاديخواهى نظر به كوتاهى مدت خدمات دولتى وزارت را قدرى زود ميدانست در خاتمه ملاقات مشير الدوله چندين مرتبه تكرار كرد حكومت حقيقى با افكار عامه است و اگر مردم با اقدامى موافق نباشند هرگز پيشرفت نخواهد نمود .\r\n\r\nشنبه 13 مارس 1915\r\nاز صبح زود فعاليت در سفارت آلمان شروع شد كه در كابينه جديد عناصر متمايل به روس و انگليس عضويت نداشته باشند و حتى المقدور آزاديخواهان مشهور به مقامات مهمه برگزيده شوند براى معاونت وزارت داخله از مستشار الدوله قبلا قول گرفته شد كه ميرزا سليمانخان ميكده را بمعاونت ابقاء نمايد .\r\nسه عكس از مشير الدوله در مراحل مختلف عمر - درگذشت در تهران 29 آبان 1314 شمسى\r\nميرزا حسن خان مشير الدوله پيرنيا فرزند ميرزا نصر اللّه خان مشير الدوله صدراعظم مظفر الدين شاه فرزند آقا محمد فرزند آقا ابو طالب فرزند آقا محمد فرزند حاج عبد الوهاب عارف نائينى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nيكشنبه 14 مارس 1915 مطابق با 27 ربيع الثانى 1333 قمرى\r\nساعت چهار بعد از ظهر مشير الدوله وزراء خود را به ترتيب ذيل بمجلس معرفى كرد :\r\n\r\n[ كابينهء مشير الدوله 
  ]\r\nمشير الدوله رئيس الوزراء و وزير جنگ - مستشار الدوله - وزير داخله - نصر الملك وزير پست و تلگراف و فوائد عامه - حكيم الملك وزير معارف - ذكاء الملك وزير عدليه - مشار السلطنه وزير ماليه - معاون الدوله وزير امور خارجه .\r\n\r\nدوشنبه 15 مارس\r\nتلگرافات عديده از علماء و اهالى بوشهر به جرايد تهران رسيده از توقيف مسيو ليستمان قونسول آلمان بتوسط انگليسها اظهار نفرت نموده و جدا اعتراض كرده‌اند .\r\n\r\nسه‌شنبه 16 مارس 1915\r\nساعت 4 بعد از ظهر فن كاردرف شارژه‌دافر آلمان باتفاق نگارنده در قصر ابيض به ملاقات مشير الدوله رفتيم فن كاردرف اظهار داشت بايد بايران تبريك بگويم كه شخص دانشمند و وطن‌خواهى مثل شما مقام رياست وزراء را قبول نموده‌ايد مشير الدوله صميمانه تشكر كرد و اصلاحاتى كه در نظر گرفته شرح داد در ماليه ميبايستى اول تنسيقاتى داد و ديوان محاسبات را منعقد ساخت پس از آن قانون 23 جوزا را لغو نمود اما چون دوام اين قانون و اختيارات بلژيكىها به حال مملكت مضر است صبر را جائز ندانسته مصمم شده‌ام در جلسه فردا لايحه موقتى بمجلس شوراى ملى پيشنهاد كنم مبنى بر اينكه قانون 23 جوزا فورا ملغى شود و بجاى آن كمسيونى مركب از سه الى پنج نفر از طرف مجلس منتخب گردد كه حق تفتيش در عايدات و مخارج را داشته باشند ( لغو اختيارات مستشاران بلژيكى در برنامهء كابينه مستوفى الممالك پيش‌بينى شده بود اما بعدا لايحهء قانونى آن به مجلس تقديم نگرديد . )\r\nدر باب مركزيت قواى دولت در ولايات مشير الدوله گفت بايد ابتدا نيروى ژاندارمرى و نظميه را توسعه داد و استعداد نظامى در هريك از شهرها داشت تا اوامر حكومت مركزى طابق النعل بالنعل مجرى شود و دولت بتواند بيطرفى خود را محفوظ دارد فن كاردرف اشاره به قضيه ليستمان و واسموس نمود مشير الدوله اظهار تأسف بىنهايت كرده و عده جبران آن را داد ضمنا گفت ديروز تلگرافى داشتم كه اهالى شيراز ورود مسيو واسموس را با شعف و مسرت فوق العاده استقبال كرده‌اند .\r\n\r\nچهارشنبه 17 مارس 1915\r\nجلسه طولانى مجلس شورايملى تا نزديك نصف شب دوام داشت و پس از كشمكش زياد بالاخره قانون 23 جوزا 1329 كه بموجب آن بلژيكها در ماليه ايران فعال ما يشاء بودند نقض شد و ديپلماسى آلمان حرفاء انگليسى و روسى را مغلوب ساخت ( مستشاران بلژيكى در سالهاى قبل از شروع جنگ تأثير فوق العاده در سياست داخلى و خارجى ايران داشته مخصوصا در سال 1912 كه ژزف مرنار بجاى مرگان‌شوستر به خزانه‌دارى كل منصوب گرديد نفوذ آنها بدرجهء اعلى رسيد )\r\nسفارت انگليس اين اقدام ضد متفقين را ناشى از تبانى قبلى منشى سفارت آلمان با موتمن الملك رئيس مجلس دانست !\r\n\r\nپنجشنبه 18 مارس 1915\r\nدر باب معاودت پرنس هانرى سى و يكم دورويس وزيرمختار آلمان از طريق بغداد با مستشار الدوله وزير داخله مذاكره شد وعده داد بحكومت كرمانشاهان دستور تلگرافى صادر خواهد نمود كه مسئوليت امنيت را به عهده گيرد .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nژاك ژزف مرنار خزانه‌دار كل ايران  Jacques - Joseph Mornard , Tresorier general de Perse \r\nژاك‌ژزف مرنار بتاريخ 18 دسامبر 1864 در گته‌شير ( برابانت ) تولد يافته پس از تحصيلات داخل اداره گمرك بلژيك شده در ماه ژانويهء 1900 از طرف دولت ايران استخدام گرديد روز بيستم فوريه 1900 وارد انزلى شده و روز 21 مارس همان سال به سمت رياست گمركات مازندران و استرآباد به طرف مشهد سر عزيمت نمود در ماه فوريه 1901 كه مسيو نوز خيال مسافرت اروپا را بطور مرخصى داشت مسيو مرنار را بطهران احضار و برياست دائره در اداره مركزى تعيين كرد چون مرخصى مسيو نوز بتأخير افتاد مسيو مرنار تقاضا كرد كه تأسيس دوائر جديد در بعضى ولايات به او سپرده شود بدينواسطه در ماه اوت 1901 مأمور تنظيم گمركات قسمت شمالى آذربايجان يعنى اردبيل و مغان گرديد و در ماه نوامبر 1904 در رأس دوائر گمرك و پست و صندوق شاهنشاهى تبريز قرار گرفت در ماه سپتامبر 1906 تفتيش كل گمركات و پست و صندوق مديرى كل گمركات به مسيو مرنار مفوض گرديد چندى بعد از اولتيماتوم ژاك ژزف مرنار خزانه‌دار كل\r\nدسامبر 1911 كه دولت روس تقاضاى تغيير شوستر امريكائى خزانه‌دار كل بايران داد و دولت ايران قبول نمود مسيو مرنار به لطايف الحيل و با كمك سفارت روس مقيم طهران موفق به تحصيل مقام مستر شوستر گرديد و بموجب دستخط ناصر الملك نايب السلطنه در ماه ژوئن 1912 به خزانه‌دارى كل منصوب شد و در اول سپتامبر 1914 از اين شغل مستعفى گشت .\r\nنشانها و امتيازاتى كه مسيو مرنار از دول مختلفه تحصيل نمود از اينقرار است : درجه اول كرواسيويك از بلژيك . شواليهء نشان لئوپولد گرانت افيسيه نشان تاج بلژيك . گرانت افيسيه نشان تاج پروس گران‌كروا از نشان سنت استانيسلاس روسيه نشان شير و خورشيد از درجهء اول با حمايل سبز . روز بيستم اكتبر 1916 مطابق 21 ذى الحجه 1334 در تهران بدرود جهان گفت .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nاسامى مأمورين بلژيكى در خدمت دولت ايران\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nدوشنبه 22 مارس 1915 مطابق با نوروز توشقان‌ئيل\r\nفن كاردرف شارژه‌دافر آلمان باتفاق نگارنده براى عرض تبريك حضور شاه شرفياب شديم .\r\nشاه نسبت به كاردرف اظهار لطف مخصوص نموده و پرسيد امپراطور كجا تشريف دارند او جواب داد در ميدان جنگ اما از اوضاع ايران مرتبا استعلام مينمايند و جزئيات امور مهم باطلاعشان ميرسد .\r\n\r\nسه‌شنبه 23 مارس\r\nشارژه‌دافر و من از مشير الدوله رئيس الوزراء ديدن كرديم در همانساعت عاصم بيك سفير كبير عثمانى و عباسعلى خان شوكت دبير اول سفارت كبرى نيز وارد شدند . چند دقيقه بعد هم شارژه‌دافر اطريش بما ملحق شد .\r\nدر ضمن تبريك نوروز مذاكرات سياسى آغاز و سه ساعت و نيم به طول انجاميد . در مقابل نطق‌هاى پرحرارت نمايندگان دو دولت معظم كه اصرار به تصميم دولت ايران بر عليه متفقين مينمودند و از مظالم حكومت تزار در قفقازيه و حكومت انگليس در هندوستان و ساير مستعمرات داستانها نقل ميكردند مشير الدوله با نهايت خونسردى اظهار داشت كابينه من صلاح ايران را در بيطرفى تشخيص داده و من جز مراعات بيطرفى كامل  \" Stricte neutralite \"  و عدهء ديگر بشما نميدهم اولين نقشه من اينستكه روسها را از انزلى و قزوين خارج نمايم بعد داخل مذاكره راجع به تخليه آذربايجان و عربستان از قشون اجانب شوم .\r\nبيانات صريح رئيس الوزراء در نظر شارژه‌دافر آلمان مورد پسند واقع و همان روز به برلن تلگراف كرد بين رجال ايران بيش از هركس مىتوان بمشير الدوله اعتماد داشت چون من او را مردى راستگو و وطن‌پرست شناختم و اگر وعدهء بدهد حتما وفا خواهد كرد .\r\n\r\nشنبه 27 مارس 1915\r\nمستشار الدوله وزير داخله اظهار داشت به ماژر ادوال رئيس ژاندارمرى دستور داده‌ام يكصد و پنجاه نفر ژاندارم از بروجرد به قصر شيرين بفرستد كه از آنجا با سيصد نفر بختيارى بهمراهى پرنس وزيرمختار آلمان بتهران بيايند و در راه محافظ او باشند .\r\n\r\nيكشنبه 28 مارس 1915\r\nشيخ العراقين حائرى تازه از بغداد وارد و ساعت 7 بعد از ظهر نامه خصوصى كه از طرف مسيو كلاين مأمور فوق العاده آلمان داشت براى كاردرف آورد و در منزل من تسليم كرد و گفت عثمانىها از دوستى آلمان و ايران بيمناك بوده و حسد ميورزند چنان كه مانع شدند كلاين و همراهانش بايران بيايند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nشيخ العراقين وعده داد پس از ملاقات با مشير الدوله و موتمن الملك مجددا شارژه‌دافر آلمان را ديدن نموده و مسائل بسيار مهمى طرح خواهد كرد .\r\n\r\nسه‌شنبه سىام مارس 1915\r\nمعاون الدوله وزير امور خارجه به نگارنده گفت چندى است دولت براى حفظ بيطرفى ايران داخل گفتگو با سفارت روس و انگليس شده و پس از زحمات زياد آنها را حاضر كرده‌ايم وعده بدهند قشون خود را از ايران خواسته و مداخله در امور اين مملكت ننمايند دو سه روز است بهانه‌هاى تازه پيدا كرده‌اند من‌جمله دو تلگراف شارژه‌دافر آلمان به ليستمان قونسول بوشهر را كشف نموده و معلوم كرده‌اند كه تعليمات راجع به توطئه با ژاندارمرى و ورود اسلحه و همچنين در باب توليد اغتشاش و هيجان در افغانستان و هندوستان داده شده است ضمنا شخصى را هم كه از طرف آلمان و عثمانى در خواف بوده توقيف نموده و بعضى اسناد از او بدست آورده‌اند .\r\nمعاون الدوله خواهش كرد فن كاردرف به مأمورين آلمان مقيم ايران دستور دهد قدرى از فعاليت خود بكاهند تا نقشه دولت مبنى بر تخليه ايران از قشون روس بموقع اجراء گذاشته شود و بهانه بدست آنها نيفتد ضمنا علاوه كرد ما هم به ژاندارمرى سفارش ميكنيم كه از حدود بيطرفى خارج نشده هيچگونه دستاويزى به همسايگان ندهند .\r\nآصف السلطنه دولو\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nچهارشنبه 31 مارس 1915\r\nشيخ العراقين حائرى فتواى جهاد بر عليه متفقين را كه بامضاى علماء بزرگ شيعه رسيده بود تسليم كرد ترجمه آن بوزارتخارجه آلمان فرستاده شد و اصل ورقه بتوسط آصف السلطنه بحضور شاه تقديم و بمشير الدوله رئيس الوزراء از راه نزاكت اخطار گرديد كه چنين اقدامى نزد اعليحضرت به عمل آمده است . مشير الدوله اظهار امتنان كرد اما از نتيجه آن شك داشت .\r\n\r\nپنجشنبه اول آوريل 1915\r\nدر اروپا معمول است كه چنين روزى را « ماهى آوريل » مينامند و برسم شوخى دروغهائى ميگويند . روزنامه عصر جديد به تبعيت از اين رسم ورقه فوق العاده منتشر ساخت مشعر بر اينكه يك زپلين آلمانى در كرمانشاهان فرود آمده است نشر اين خبر چنان ولوله در تهران افكند كه بهيچوجه تكذيب آن از طرف دولت ميسر نگرديد .\r\n\r\nشب سوم آوريل مطابق با سيزده نوروز\r\nبتوسط يكنفر چارپادار افغانى ، فن كاردرف شارژه‌دافر آلمان دو نامه و عكس خود را براى امير افغانستان فرستاد به منظور جلوگيرى از بروز مطلب افغانى مزبور چوب دستى ضخيم خود را سوراخ نموده نامه‌ها و عكس را در جوف آن فرو كرد و با چسب روى آن را پوشانيد\r\n\r\nيكشنبه چهارم آوريل 1915\r\nعبد الرحمن بيك قونسول عثمانى در زنجان مورد تعقيب روسها قرار گرفته بوده بتوسط مستشار الدوله وزير داخله حكمى بعنوان اداره ژاندارمرى صادر گرديد كه او را به تهران انتقال دهند . وزير داخله در ضمن صحبت گفت بعد از تصرف شهر ( پزميشل ) بدست قشون روس فشار روسها در ايران نيز زياد شده و ممكن است دولت مجبور به تغيير پايتخت شود من خيال دارم كرمانشاهان را پيشنهاد كنم كه نزديك سرحد عثمانى باشد .\r\nباغشاه\r\n\r\nدوشنبه 5 آوريل 1915\r\nمعاون الدوله وزير امور خارجه اظهار داشت تلگرافى از كرمانشاهان رسيده مبنى بر اينكه دو نفر از چركسيهاى شونمان قونسول آلمان با يك صاحب‌منصب قزاق منازعه نموده حكومت محل و كارگزارى خواسته‌اند اهالى شهر را خلع سلاح نمايند شونمان زير بار نرفته حتى راضى شده‌اند او فقط ده مرد مسلح همراه داشته باشد آن را هم قبول نكرده به اصرار شهبندر عثمانى نيز اهميت نداده و گفته است اگر از سفارت آلمان مقيم تهران هم امر شود اطاعت نخواهم كرد .\r\nبه شارژه‌دافر آلمان اطلاع رسيد كه هفت نفر اطريشى از اسارت روسها فرار كرده به تهران آمده و در باغشاه منزل نموده‌اند كاردرف فورا بديدن آنها رفت .\r\nحسين خان اختر بطور ناشناس از آلمان آمده از نگارنده ديدن كرد در ضمن صحبت گفت عثمانيها نسبت بدوستى آلمان با ايران حسد ميورزند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nسه‌شنبه ششم آوريل 1915\r\nمستشار الدوله وزير داخله اظهار داشت پرنس رويس وزيرمختار آلمان وارد قصر شيرين شده و در همان موقع امير مفخم بختيارى حكمران كرمانشاهان پاى دستگاه تلگراف آمده اطلاع داد كه رئوف بيك فرمانده نظامى عثمانى در خانقين از من جدا تسليم و تنبيه صمصام الممالك رئيس ايل سنجابى را خواسته و بعضى شرائط ديگر نموده كه اگر اجرا نشود با هزار و پانصد نفر سوار بكرمانشاه حمله خواهد برد حال تكليف من چيست . مستشار الدوله گفت در اين باب اقدام شده با سفير كبير عثمانى مذاكره نموده‌ايم او هم باسلامبول اطلاع داده و خواهش كرده است از تجاوز رئوف بيك جلوگيرى شود به بابعالى هم مستقيما تلگراف نموده‌ايم ولى من پيشنهاد ميكنم شارژه‌دافر آلمان تلگرافى به قصر شيرين به پرنس رويس وزيرمختار نمايد كه به رئوف بيك نصيحت كند دست از لجاج بردارد مبادا مصادمه واقع شود و يك مرتبه كار از كار بگذرد . وزير داخله علاوه نمود دلائلى در دست است كه رئوف بيك از پرنس رويس بيشتر شنوائى دارد تا از دولت عثمانى . . . و نيز اصرار نمود كه همين امشب تلگراف بشود چون بعضى علائم موجود است كه روس و انگليس به امير مفخم نزديك شده‌اند و ممكن است برضد عثمانى اقدام كند اخيرا صاحبمنصب روسى رئيس قزاقهاى كرمانشاهان از امير مفخم توپ شنيدر خواسته بود كه با شونمان قونسول آلمان بجنگد امير مفخم كسب تكليف كرد و به او تلگراف شد از چنين اقدامى احتراز نمايد در مركز هم به بريگاد قزاق دستور داده شد به صاحبمنصب كرمانشاه امر دهند بر عليه يكنفر قونسول خارجى مأذون نيست عملى انجام دهد .\r\nامير حشمت نيسارى امروز وارد تهران شد .\r\n\r\n7 آوريل 1915\r\nدر سفارت اطريش دربارهء دختر وزيرمختار كه مورد علاقه سلطان احمد شاه است گفتگوئى بين مسيو فاركاس عضو سفارت و صادق السلطنه گرانمايه معلم شاه به عمل آمد كه نزديك بود منجر به دوئل شود . مشاجره به حكميت شارژه‌دافر آلمان بطور دوستانه خاتمه پذيرفت .\r\n\r\nپنجشنبه 8 آوريل\r\nمعين الوزاره رئيس كابينه وزارت امور خارجه را ملاقات كردم در طى مذاكرات اظهار داشت انگليسها پانصد نفر هندى به بوشهر و سيصد نفر به پنج فرسخ و نيمى آن شهر پياده كرده روسها هم خيال دارند قشون به كرمانشاه بفرستند . راجع به مارلينگ وزيرمختار جديد انگليس گفت او در موقعى كه مشير الدوله وزير خارجه بود مقام شارژه‌دافرى انگليس را داشته و سابقه خوبى باهم ندارند .\r\nپرسيدم سر والتر تونلى وزيرمختار فعلى انگليس چه عقيدهء دربارهء معاون الدوله داشته جواب داد معاون الدوله را نتوانسته درست بشناسد چونكه مطالب را در لفافه ميپيچد گفتم كتمان عقيده از صفات ضروريه يك ديپلومات است بهتر كه خارجىها نتوانند به مكنونات درونى وزير امور خارجهء ما پىببرند .\r\nماژرادوال به نگارنده اطلاع داد كه پانصد نفر سالدات روسى جديدا به بندر انزلى پياده شده‌اند .\r\n\r\nشنبه دهم آوريل\r\nنصير السلطنه اسفنديارى رئيس اداره دول غيرمجاوره به سفارت آلمان آمده در باب دو نفر قاتل غريب خان مستخدم دكتر پوژن مذاكره نمود .\r\n\r\nچهارشنبه 14 آوريل 1915\r\nوزيرمختار جديد ايطاليا موسوم به كنت آريوابنه والانتى گنزاكا  Le Comte Arrivabene Valenti Gonzaga  وارد تهران شد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nجمعه 16 آوريل\r\nوزيرمختار آلمان پرنس هانرى سى و يكم دورويس در ميان احساسات مودت‌آميز و شور و سرور بىپايان اهالى كرمانشاه وارد شهر شد . قنسول روس و انگليس در منازل خويش از ترس سنگربندى كرده بودند ، وزيرمختار آلمان باستقبال كنندگان گفت تا موقعى كه فتوحات آلمان قطعيت نيافته صلاح نيست ايران داخل جنگ شود .\r\nسرمارلينگ وزيرمختار انگليس\r\nكنت اريوابنه والنتى گنزاگا وزيرمختار ايطاليا\r\n\r\nشنبه 17 آوريل\r\nوزيرمختار جديد انگليس مارلينگ باتفاق مهماندار خود مجد السلطنه وارد تهران شد ، در پطرزبورگ بحضور امپراطور روس شرفياب شده در تفليس نايب السلطنه قفقاز را ملاقات كرده و وزيرمختار سابق انگليس سر والتر تونلى را در راه ديده بود . معين الوزاره رئيس كابينه وزارت امور خارجه گفت تصور نميكنم مارلينگ با مقاصد و نيات سوء برضد ايران آمده باشد اما با شخص مشير الدوله سابقه بدى دارد .\r\n\r\nيكشنبه 18 آوريل\r\nمشير الدوله رئيس الوزراء اظهار داشت اخيرا روسها و انگليسها شكايت كرده‌اند كه دويست صندوق همراه پرنس رويس وزيرمختار آلمان و كنت لگتتى وزيرمختار اطريش مىباشد و برطبق گفته كاپيتن دماره  Capitaine de Marey  كه همراه آنها است پنجاه تفنگ و بيست و پنج هزار فشنگ در صندوق‌ها مىباشد و مقدار زيادى هم پول براى بخشش بمردم و تحريك آنها برضد ما آورده‌اند بنابراين بايد صندوق‌ها را تفتيش كرد . دولت ايران جواب داد تفتيش آن اشياء مخالف معافيت ديپلوماتيك است متفقين گفتند اين اقدام سوء استفاده از معافيت است معذالك دولت زير بار نرفت و تقاضاى آنها را رد كرد .\r\n\r\nدوشنبه 19 آوريل\r\nهيئتى مركب از تجار و اصناف بسفارت آلمان آمده اطلاع دادند كه روز ورود\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nوزيرمختار آلمان بطهران خيال دارند بازارها را بسته نمايش‌هاى مودت‌آميز در خيابانها مخصوصا مقابل سفارت آلمان داده و روى سر پرنس رويس گل بريزند .\r\n\r\nسه‌شنبه بيستم آوريل 1915\r\nوزيرمختار روس كاراستاوتس معزول شد و امروز به طرف روسيه حركت كرد .\r\n\r\nچهارشنبه 21 آوريل\r\nحسب الامر مشير الدوله رئيس الوزراء مجد السلطنه رئيس تشريفات وزارت امور خارجه يك قطعه نشان شير و خورشيد با حمايل قرمز براى فن كاردرف شارژه‌دافر آلمان آورد و تسليم كرد .\r\n\r\nپنجشنبه 22 آوريل 1915\r\nمستشار الدوله وزير داخله اطلاع داد كه رئيس الوزراء تصميم باستعفاء گرفته و بمجلس شوراى ملى اخطار كرده است در فكر جانشين او باشند . علت حقيقى استعفاى او تحريكات مارلينگ وزيرمختار جديد انگليس برضد وى مىباشد بدينواسطه شب ساعت 9 شارژه‌دافر آلمان و سليمان ميرزا و وحيد الملك و ميرزا محمد عليخان فرزين منزل اينجانب جلسه محرمانه تشكيل دادند كه تا نصف شب به طول انجاميد در باب استعفاى كابينه مشير الدوله و راجع بصلاحيت شخصى كه بايد به اين مقام دعوت شود همينطور در خصوص نقض بيطرفى ايران مذاكره به عمل آمد .\r\nحشمت الدوله ( ابو الفتح والاتبار )\r\nضمنا خبر رسيد كه در كرمانشاه شونمان آلمانى بامير مفخم بختيارى حكمران آنجا پيغام داده است بايد از شهر خارج شود .\r\n\r\nجمعه 23 آويل\r\nشارژه‌دافر ايطاليا موسوم به كنت نانى از تهران بصوب مأموريت جديد خود در صربستان عزيمت نمود . حشمت - الدوله حكمران جديد گيلان به طرف رشت حركت كرد . وزيرمختار آلمان و وزيرمختار اطريش كه از طريق بغداد وارد ايران شده بودند نظر به تهديد قزوين بتوسط سالداتهاى روسى راه سلطان‌آباد و قم را پيش گرفته امروز وارد عراق شدند . اوضاع سياسى خيلى منقلب و اضطراب‌انگيز به نظر ميرسد متفقين از ورود رويس و كنت لگتتى با صندوق‌هاى مملو از طلا بسيار نگران شده ميترسند در مقابل تبليغات آنها نتوانند تاب مقاومت بياورند مخصوصا از تعطيل بازار در روز ورود پرنس رويس عصبانى هستند و در فكر عكس العمل شديدى ميباشند مارلينگ وزيرمختار انگليس بديدن عده كثيرى از رجال ايران رفته علنا زبان بانتقاد از مشير الدوله رئيس الوزراء گشوده است با همكار روسى خود فن‌باخ شارژه‌دافر روس\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nساعتها بمذاكره و مباحثه پرداخته‌اند علاقه ايرانيان نسبت بآلمان چون ميخى آهنين در چشم ديپلوماتهاى روس و انگليس فرو رفته و براى آنها قابل تحمل نيست .\r\n\r\nشنبه 24 آوريل 1915\r\nدر اين نه ماه كه از آغاز جنگ ميگذرد فن كاردرف در ايران موفق به يك تشكيلات مخفى از روى حزب سرى « فهم‌گريكته » كه موقع انقلاب در پروس موجود بود شده است اين سازمان كمك بزرگى به پيشرفت سياست آلمان و توليد نفرت از متفقين نموده اعضاء مؤثر اين حزب در تمام مقامات مهم مملكت از قبيل دربار و هيئت دولت و مجلس و سفارتخانه‌هاى خارجى و دوائر مختلف دولتى با ايمان ثابت مشغول مبارزه با ديپلوماسى روس و انگليس ميباشند عده مأمور ولايات داخلى و چند نفر بافغانستان و هندوستان اعزام شده‌اند چون كسى آنها را نميشناسد عملياتشان فوق العاده تأثير دارد و ديپلماتهاى انگليسى و روسى و فرانسوى و بلژيكى و ساير متفقين از زورآزمائى با اين حريفان غيرمرئى عاجز مانده‌اند هر طرف رو ميآورند بمقاومت دشمنان مجهول برميخورند اما نميدانند از كجا ميخورند اين وضعيت آنها را بوحشت انداخته از ورود قريب الوقوع وزيرمختار آلمان و اطريش هم سخت در اضطرابند .\r\nعصر امروز يكى از درباريان مقرب سلطان احمد شاه كه در جمعيت مخفى آلمانى عضويت دارد دوان‌دوان خود را از قصر فرح‌آباد بتهران رسانيده به نگارنده چنين اطلاع داد سه ساعت و نيم بعد از ظهر مارلينگ وزيرمختار انگليس و باخ شارژه‌دافر روسيه بدون اجازه قبلى متفقا حضور شاه شرفياب شدند و در تحت جبر و فشار و تهديد شاه را مصمم داشتند كه به عزل مشير الدوله و نصب سعد الدوله و بستن مجلس و توقيف جرائد و اخراج صاحبمنصبان سوئدى و سپردن ژاندارمرى به كلنل مريل امريكائى و طرد ديپلوماتهاى آلمانى و عثمانى از ايران مبادرت ورزد ضمنا علاوه كرد كه در اين ساعت مشير الدوله رئيس الوزراء و موتمن الملك رئيس مجلس در فرح‌آباد حضور شاه هستند و اگر جلوگيرى نشود فردا سعد الدوله بمقام صدارت با اختيارات تامه جلوس خواهد نمود .\r\nسعد الدوله ( ميرزا جواد خان )\r\nنگارنده پس از شنيدن خبر بدين مهمى چون كاردرف را در سفارت پيدا نكردم به منزل رئيس ژاندارمرى واقع در خيابان اسلامبول رفتم و در آنجا اكثر افسران سوئدى اعم از مستشاران ژاندارمرى و نظميه را جمع آورده به منظور مقاومت در مقابل حوادث بمشاوره پرداختيم بعضى از صاحبمنصبان سويدى ميگفتند با قوه قهريه همين امشب شاه را دزديده بخارج خواهيم برد چند نفر ديگر ميخواستند وزراء مختار روس و انگليس را توقيف و تبعيد كنند عقيده مرا استعلام نمودند جواب دادم من چنين مسئوليتى را به عهده نميگيرم هرطور است شارژه‌دافر آلمان را پيدا كرده باينجا خواهم آورد كه با حضور او چنين تصميم خطيرى اتخاذ شود . ساعت ده باتفاق كاردرف شارژه‌دافر و عاصم بيك سفير كبير عثمانى مجددا به منزل رئيس ژاندارمرى آمديم و بعد از مذاكرات طولانى چنين مقرر شد كه همان شب سفير كبير و شارژه‌دافر با يك اسكورت چند صد نفرى سوار ژاندارم بقصر فرح‌آباد رفته جبرا حضور شاه شرفياب شوند و حتى اگر شاه خواب باشد او را بيدار كرده هرنوع شده ناسخ دستخط صدارت سعد الدوله را صادر كنند . بعد از نصف شب هردو ديپلمات به فرح‌آباد رسيدند موثق الدوله وزير دربار از صداى هياهو سراسيمه از خواب پريد با پاى بىجوراب و زيرشلوارى سفير كبير\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nعثمانى و شارژه‌دافر آلمان را پذيرفت و مجبور شد برود شاه را از خواب بيدار كند . خلاصه دو نماينده متحدين اروپاى مركزى كه تا سه ساعت و نيم بعد از نصف شب حضور شاه بودند موفق شدند نقشه كودتاى شاهزادهء موثق الدوله وزير دربار ( مغرور ميرزا )\r\nمتفقين را نقش‌برآب نمايند اما راجع به اينكه مجددا مشير الدوله رئيس الوزراء بشود شاه زيربار نرفت يعنى گفت خود او ديگر قبول نخواهد كرد و بالاخره در شخص عين الدوله توافق حاصل شد و فرداى آن روز با كسب تمايل مجلس شوراى ملى دستخط رياست وزراء شاهزاده عبد المجيد ميرزا عين الدوله از طرف شاه صادر گرديد .\r\nنگارنده همان شب را براى ملاقات پرنس رويس با كالسكه چاپارى به طرف قم حركت كردم .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nدوشنبه 26 آوريل 1915\r\nامروز صبح پرنس دورويس وزيرمختار آلمان و كنت لگتتى وزيرمختار اطريش با همراهان از قم حركت كرده ساعت پنج بعد از ظهر بتهران رسيدند از دروازه حضرت عبد العظيم تا ميدان توپخانه و خيابان علاء الدوله جمعيت كثيرى منتظر ورود آنها بودند و احساسات كم‌نظيرى بروز ميدادند . فرياد زنده‌باد وزراى مختار در فضاى پايتخت طنين‌انداز بود .\r\nبقدرى گل روى سر وزيرمختار آلمان ريخته بودند كه نميتوانست سر بلند كند . صداى مرده‌باد روس و انگليس هم تك‌تك به گوش ميرسيد . و يكى از محصلين مدرسه آلمانى شعار عمومى آلمانها را كه از ابتداى جنگ بر سر زبانها افتاده و روى لبه كلاهخود سربازان آلمان در جبهه فرانسه و روى نارنجكها مينوشتند بصداى بلند تكرار كرد :\r\nخدا مجازات دهد انگلستان را .  Gott Strafe England \r\nدر خيابان برق هنگاميكه يكنفر سيد معمم روى بلندى رفته نعره كشيد پاينده باد اعليحضرت ويلهلم امپراطور اسلام‌پناه مردم از شدت شوق و ذوق بگريه افتاده بودند .\r\nپرنس رويس وزيرمختار آلمان\r\nمسيو ويلهلم ليتن قونسول آلمان مقيم تبريز كه از طرف سپاهيان روس مورد تعقيب قرار گرفته و با خانمش در قونسولگرى آمريكا تحصن اختيار كرده و از آنجا به خاك بين النهرين فرار كرده بود در بغداد با پرنس رويس و با كنت لگتتى وزيرمختار اطريش و كلنل هلر اتاشه ميليتر اطريش تلاقى نموده و در معيت آنها روز 31 مارس 1915 از بغداد به طرف ايران عزيمت كرد .\r\n\r\nويلهلم ليتن شرح مسافرت بين سرپل و تهران را به ترتيب ذيل يادداشت نموده است :\r\n« روز جمعه نهم آوريل 1915 ساعت 7 و نيم صبح از سرپل پياده حركت كرديم و از پاطاق گذشته ساعت ده بقريه پاطاق رسيديم - اين همان تنگهء است كه دروازه آسيا محسوب است - از اين راه سيروس در سال 538 قبل از ميلاد براى فتح بابل قشون‌كشى كرده و داريوش نيز در سال 520 قبل از ميلاد باز از همين راه قشون ببابل فرستاد از اين راه اسكندر نيز در سال 331 قبل از ميلاد استفاده كرده و بعد هم مارشال فن در گلدس در دسامبر 1915 از اين تنگه عبور كرده ( در اين قسمت در كتاب « دروازه آسيا » تاليف ارنست هرسفلد چاپ ديتريش ريمربرلن شرح مفصلى ذكر شده است )\r\nاز اين‌جا مجددا سوار درشكه شديم و ساعت دوازده و نيم به سرخه ديزه رسيديم . شنبه دهم اپريل ساعت هفت و نيم صبح از سرخ ديزه حركت و ساعت دوازده و نيم بكرند رسيديم - شهر بسيار كوچكى كه بواسطه قفل‌سازى و فولادسازى ظريفش معروف شده است - در اين شهر احتشام الملك فرماندار و پسرش سردار افخم را ملاقات كرديم .\r\nروز بعد ساعت هشت و ربع صبح از كرند حركت و ساعت دو بعد از ظهر بهارون‌آباد رسيديم هارون‌آباد جزو خاك كلهر است و محمود خان فتح السلطان كلانتر بديدن ما آمد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nروز دوشنبه 12 آپريل 1915 - ساعت 7 صبح از هارون‌آباد حركت و ساعت 12 به حسن‌آباد وارد و ساعت پنج و ده دقيقه بماهىدشت رسيديم كه در اين‌جا آقاى ماكس اوتوشونمان نماينده قنسولگرى آلمان در كرمانشاه و 250 نفر ژاندارمى كه دولت ايران بنام اسكورت براى دو وزيرمختار فرستاده بود بما برخوردند - اين اسكورت زير نظر دو نفر ماژر سوئدى نيلسن دوماره و نيستروم بودند باتفاق اين اسكورت روز سه‌شنبه 13 آپريل 1915 ساعت 7 از ماهىدشت حركت و ساعت 2 بعد از ظهر وارد كرمانشاه شديم دو روز ميهمان آقاى شونمان بوديم كه خانه بسيار بزرگى در اجاره داشت و همان موقع به سمت ويس قنسول آلمان در سلطان‌آباد انتخاب شد .\r\nوقتى ما وارد كرمانشاه شديم قنسول انگليس و قنسول روس و كلنى آنها و اعضاى بانكهايشان فرار كردند زيرا قزاقها و سوارهاى نيزه‌دار هلندى محافظين آنها از محافظتشان سرپيچيدند قزاقها بقنسولگرى آلمان و هندىها بقنسلگرى عثمانى آمدند وقتى ما از كرمانشاهان حركت كرديم سواران هندى با لباس پاراد ( سان ) جلو ما و قزاقان عقب ما حركت ميكردند .\r\nروز جمعه 16 آپريل 1915 - دو ساعت بعد از ظهر ما از كرمانشاهان حركت كرديم و ساعت شش بعد از ظهر به سليمانيه ملك سردار اجلال وارد شديم و شب را در آنجا توقف كرديم و روز شنبه 17 آپريل ساعت نه و نيم صبح حركت و ساعت يك و نيم بعد از ظهر وارد سمنكان شديم - روز يكشنبه 18 آپريل ساعت هفت و نيم صبح از سمنكان حركت و ساعت ده وارد صحنه شده و بلافاصله حركت كرده ساعت سه و نيم بعد از ظهر وارد كنگاور كه فرج إله خان افشار حكومت آنجا را داشت شديم روز جمعه 19 آپريل ساعت هفت و نيم صبح از كنگاور حركت و ساعت يك و نيم بعد از ظهر از قريه فواسبد و ساعت چهار و نيم از قريه جميل‌آباد گذشتيم اين دو قريه بر اثر حملات شاهزاده سالار الدوله در چند سال قبل به كلى خراب شده و ما از ميان خانه‌هاى مخروبه گذشتيم ( شاهزاده - ابو الفتح ميرزا سالار الدوله در اول نوامبر سال 1881 متولد شده و پسر سوم مظفر الدين شاه و عموى سلطان احمد شاه است . در سال 1897 كه شانزده ساله بود بحكومت كرمانشاه انتخاب شد و در آنجا با دختر رئيس ايل ازدواج كرد در سال 1904 نظر بسوءظنى كه شاه بمشاراليه پيدا كرد و تصور نمود در انقلابات آنجا دست داشته است بطهران احضار شد و در يكى از قصور شاهى اطراف طهران تحت نظر قرار گرفت ( ليتن ) در همان اوقات موفق به ملاقات با ايشان شد .\r\nدر تاريخ 20 آوريل 1915 - از جميل‌آباد حركت و بتويسرگان رسيديم و بدولت‌آباد رفتيم بعد از آنجا به سلطان‌آباد رفتيم - 25 آوريل صبح حركت كرديم و غروب به قم رسيديم كه نمايندگان روحانيون و اصناف و تجار و ساير اهالى از ما استقبال كردند در قم مطلع شديم كه در تهران بنا به فشار روس و انگليس كابينه ساقط شده تمام افسران سوئدى از خدمت منفصل شدند و امكان توقيف وزراء مختار متفقين اروپاى مركزى پيش‌بينى مىشود در جلسهء كه اين خبر مطرح بود من دخالت و اظهار نظر كردم كه در هر اوضاع و احوالى بايد به سمت تهران حركت كرد زيرا برگشت از دروازه‌هاى پايتخت بقدرى مسخره است كه حتى مرگ و يا توقيف تحملش از آن آسان‌تر است و على رغم تمام اخبار بد حركت خود را بطهران ادامه داديم - خوشبختانه شارژه‌دافر آلمان و تركيه موفق شده بودند شاه را به طرف ما متمايل سازند ورود ما بطهران پس از اين عمل روس و انگليس تأثير مضاعف داشت .\r\nدوشنبه 26 آپريل از قم حركت كرديم و ظهر به حضرت عبد العظيم رسيديم در اين‌جا تورقود\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nعاصم بيك سفير كبير عثمانى و كاردار سفارت آلمان فن كاردرف باستقبال دو نفر وزيرمختار آمده بودند آقاى كاردرف با كالسكه چهاراسبه سفارت آلمان به حضرت عبد العظيم آمده بود عصر به طرف تهران حركت كرديم در خيابانهاى شهر عده نظامى در هر طرف صف كشيده بودند و مردم استقبال شايانى از ما كردند و در ميدان توپخانه براى ما دست زدند و مردم تعجب ميكردند كه اين دو نفر وزيرمختار در يك چنين وضعيتى جرئت كردند دو مرتبه بپاىتخت ايران مراجعت نمايند و بعد قطار درشكه و سوارهاى ما ساعت شش بعد از ظهر از خيابان علاء الدوله گذشته وارد سفارت آلمان شديم .\r\nبعد از ملاقات با كاردرف و دكتر ايلبرگ بسر منزل خودمان رفتيم و آقايان و وسترو و نيدرماير و ليوتنان فوگت در عمارت وسط سفارت منزل كردند »\r\nمتين السلطنه ثقفى مدير روزنامه عصر جديد مصاحبهء با وزيرمختار آلمان و وزيرمختار اطريش به عمل آورد كه در تاريخ شانزدهم جمادى الاخره 1333 هجرى قمرى بشرح ذيل انتشار يافت :\r\n\r\nملاقات با وزيرمختار دولت امپراطورى آلمان\r\nنواب مستطاب و الا پرنس هنرى دورويس وزيرمختار دولت امپراطورى آلمان سابقا در تهران قريب يك سال و نيم اقامت داشتند و در موقع تاجگذارى اعليحضرت اقدس شاهنشاهى از طرف اعليحضرت امپراطور آلمان نمايندگى مخصوص داشتند .\r\nپس از تاجگذارى چندماهه بمرخصى رفته و در هفته گذشته از طريق بغداد وارد تهران شدند .\r\nنواب مستطاب و الا پرنس دورويس در دواير ديپلوماتيك بحسن خلق و حسن پذيرائى معروفيت تام دارد و برحسب تقاضائى كه از ايشان شده بود با يك تلطف مخصوصى مدير ما را قبل از ظهر روز پنجشنبه در سفارت امپراطورى پذيرفته و مسرت خود را از طريقه پذيرائى عمومى كه در تمام نقاط ايران بلا استثناء از سرحد تا بتهران از ايشان به عمل آمده بود اظهار مينمودند .\r\nشاهزاده معظم در مدتى كه بعنوان مرخصى به وطن خود عودت كرده بودند در آنجا بيكار نبودند و مىگفتند در زمره كاركنان صليب احمر براى پرستارى و مواظبت مجروحين تقريبا سه ماه در ميدان‌هاى جنگ بلژيك و شمال فرانسه كار ميكردند .\r\nپرنس معظم‌له ميگفتند در آنجا من موقع داشتم كه شخصا حالت اهالى اين ممالك فتح شده را ببينم و حس ميكردم كه اهالى خيلى از ترتيبات خود راضى هستند و بماها به نظر دشمن و اجنبى نگاه نميكنند و بلكه در هرموقع كه ميتوانستند در مريضخانه‌ها و ساير تأسيسات از مواظبت مجروحين آلمانى و غيره خوددارى نمينمودند .\r\nپرنس معظم در فرانسه در هيرشن بحضور اعليحضرت امپراطور آلمان تشرف حاصل نمودند . اعليحضرت امپراطور در يك اتومبيلى مسافرت ميكردند و اظهار تلطف نسبت بايشان نموده مخصوصا از اوضاع ايران پرسش مينمودند .\r\nپرنس رويس خيلى خوشنود شده بودند از اينكه ببينند در يك چنين موقع سخت جنگ اعليحضرت امپراطور به ياد ايران بوده و با يك حال صميمانه آسايش اهالى و شاهنشاه آنها را طلب نمايد نسبت به سختى آذوقه در آلمان ميگويد شهرتهائى كه ميدهند به كلى بىاصل است بهيچ‌وجه از اين حرفها در آلمان نيست راست است تقسيم گندم و بعضى اجناس را دولت خود به عهده گرفته است ولى فقط براى اينست كه اشخاص نتوانند احتكار كنند و بدون جهت ارزاق را گران كنند .\r\nبطوريكه ايشان ميديدند آلمان بقدرى تهيه دارد كه اگر چندين سال اين جنگ به طول بيانجامد از حيث آذوقه اهالى آن مملكت بعسرت نخواهند افتاد .\r\nچيزىكه تا حدى اسباب تعجب خود پرنس معظم شده زيادى پول در آلمان بوده و جهت اين مطلب اين مسئله شده است چون ابواب تجارت تا حدى بخارج بسته شده است پول نقد آلمانها تماما در خود مملكت به مصرف ميرسد و زيادى پول ميگفتند آنقدرى بود كه تجار و بانكهاى آلمان خود طرح يك استقراض جديدى بدولت پيشنهاد نموده و خواسته بودند كه بدولت قرض بدهند\r\nالبته شنيده‌ايد كه چگونه تمام اين استقراض در اندك مدتى پرداخته شد .\r\nدر جواب سؤال مدير ما راجع به بيطرفى ايران و اينكه عقيده ايشان در اين باب چيست جواب دادند .\r\nهريك از دول متخاصم لازم است كه بيطرفى ايران را كاملا محترم شمارند و نه آنكه از ضعف مادى ايران استفاده كرده در مقام نقض بيطرفى او برآيند .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمسئله توقيف قونسول آلمان در بوشهر و مساعى در دستگيرى قونسول آلمان در تبريز علنا مخالفت با بيطرفى ايران بوده است .\r\nچنان كه همه ميدانند مسيو ليتن قونسول آلمان در تبريز متحصن بنزد آمريكائيها شد و سه ماه از آنجا بيرون نيامد و مسيو ليستمان قونسول بوشهر را هم انگليس‌ها دستگير و توقيف نمودند .\r\nانگليسها قونسول ما را در بوشهر متهم به تحريكات بضد متفقين ميكنند و من سئوال ميكنم اگر بيك اتهام انگلستان اجازه يك چنين اقدامى در يك مملكت بيطرف به خود ميدهد چرا قونسول‌هاى خود را كه علنا در تمام نقاط ايران تحريكات بضد آلمان و اطريش و عثمانى ميكنند ممانعت نميكند ؟\r\nهركس تحريكات قونسول انگليس را در كرمانشاهان و اقداماتى كه ميان طوايف آنجا كرده و پولهائى كه براى اين كار به مصرف رسانده كم‌وبيش شنيده و ميداند و از اين مسائل گذشته ميگفتند مساعى نمايندگان دولتين روس و انگليس در تشويق بارتكاب يك كودتائى در مركز خيلى در به دو ورود اسباب تعجب و حيرت من شد خصوصا از طرف نماينده دولتى كه خود تا حدى دخالت در استقرار مشروطيت ايران داشته .\r\nاين مسئله خيلى غريب بود كه عنواناتى از قبيل تعطيل مجلس و توقيف جرايد و غيره بميان بيايد و من گمان ميكنم در ايران هيئت دولتى كه بخواهد زمام امور مملكت را بدست بگيرد نه فقط بايد مورد اطمينان شخص اعليحضرت شاهنشاه باشد بلكه بايد اطمينان ملت را نيز به خود جلب كند . و باين‌جهت است كه نظر بجنبه بىطرفى و شخصيتى كه در شاهزاده عين الدوله ملحوظ است من گمان ميكنم كه ايشان موفق بتشكيل يك حكومت مقتدرى بشوند .\r\nنواب مستطاب و الا پرنس رويس ميگفتند خيليها از من سئوال ميكنند كه طرز روش آتيه ما در اينجا چه خواهد بود جواب اين مطلب تا حدى معلوم است دولت امپراطورى آلمان هيچوقت يك منافع مادى در ايران نداشته و فقط در پيشرفت تجارت خود تا حدى ساعى بوده و مخصوصا از هرگونه دخالتى مستقيم يا غيرمستقيم در امور داخلى اين مملكت قويا اجتناب مينموده و بايد هركس بداند كه حسيات ما نسبت بملت نجيب ايران و نسبت بشاهنشاه ايرانيان هميشه مبنى بر يك نوع احساسات صميمانه و خالصانه بوده است و با اين احساسات است كه ما مداومت ميكنيم و درخواست ميكنيم كه دولت امپراطورى ايران موفق بحفظ بىطرفى حقيقى خود شده و در زمره ملل حيه و دول امروزه دنيا بتواند موفق به نگاهدارى مقام و حيثيت خود بشود . »\r\n\r\nسه‌شنبه 27 آوريل 1915\r\nامروز شاهزاده عين الدوله خود را به سمت رياست وزراء بمجلس شوراى ملى معرفى كرد ، لايحه راجع باسكناس تقديم داشت و وعده داد تا اول هفته ديگر وزراء جديد را به شاه و به مجلس معرفى نمايد .\r\n\r\nچهارشنبه 28 آوريل 1915\r\nجشن مشروطيت به طرز بسيار باشكوهى در عمارت بهارستان و در بازار و خيابانها گرفته شد امسال بطور استثنائى شوق و ذوق اهالى زائد الوصف بود زيرا از شر كودتاى متفقين بدست سعد الدوله خلاصى يافته و در حقيقت آزادى تازه بدست آورده بودند .\r\nدنبال مصاحبه با وزيرمختار آلمان مدير روزنامه عصر جديد در همان شماره 16 جمادى الاخر 1333 هجرى قمرى مطابق 11 ثورتوشقان‌ئيل مصاحبهء هم بشرح ذيل با وزيرمختار اطريش به عمل آورد :\r\n\r\nملاقات با وزيرمختار دولت امپراطورى اطريش وهنگرى\r\nوزيرمختار دولت امپراطورى اطريش وهنگرى جناب كنت لگتتى كه اخيرا بطهران مراجعت نموده‌اند سابقا دو سال و نيم تقريبا در ايران بوده‌اند .\r\nجناب كنت لگتتى فارس و عربى و تركى را در نهايت خوبى تكلم ميكنند و نظر باقامت طولانى كه در سه پايتخت مهم اسلامى اسلامبول و قاهره و طهران نموده‌اند يك نوع تمايلات صميمى نسبت بعالم اسلامى دارند و هيچوقت از تشويق و تحريص عناصر مختلفه اسلام باتحاد اسلامى خوددارى ننموده‌اند .\r\nجناب كنت لگتتى چهارشنبه گذشته قبل از ظهر به تقاضائى كه از ايشان شده بود از مدير ما پذيرائى نموده و با يك حسن تلطفى كه رويه مخصوصه ايشان است خوشنودى و مسرت خود را از مراجعت بايران و ديدن دوستان ايرانى خود اظهار مينمودند و سكونت\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nايران را نسبت بهيجان اروپا كه لازمه جنگ است مقايسه نموده و در ضمن ميگفتند خيلى مشتاق خواهند بود ببينند كه اين سكونت به حال خود باقى باشد بعقيده ايشان موقعى براى بدبينى نيست و اين سكونت را ميتوان به خوبى نگاهداشت . دولت ايران بيطرفى خود را بايد قدر دانسته و در حفظ آن ساعى باشد .\r\nشرح حال كنت لگوتتى وزيرمختار اطريش بقلم خودش\r\nجناب كنت لگتتى ورود قشون عثمانى را بسرحدات كرمانشاهان يك نوع حادثه محلى دانسته و چندان اهميت نميدادند و معتقد بودند كه دولت ايران كاملا موفق به تصفيه آن شده و عنقريب قشون مزبور مراجعت مىكند و اما مسئله آذربايجان و عربستان را طور ديگر ميديدند يعنى اظهارات سفارت كبراى عثمانى را بطورىكه اخيرا در يك ابلاغيه توضيح داده شده بود تا حدى تائيد كرده عقيده داشتند تجاوز عساكر عثمانى فقط بمناسبت اشغال مقامات و استحكامات نظامى براى دفع حملات قشون متفقين است و الا براى ايران هيچگونه سوءقصدى نميتواند وجود داشته باشد و ايرانىها بايد اطمينان كامل از برادران مسلمان خود داشته تصور نكنند دولت عثمانى نسبت به خاك ايران چشم داشت و طمعى دارد جناب كنت لگتتى اتفاق و اتحاد عالم اسلام را فقط وسيله نجات دول اسلامى در اين بليه\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nعمومى ميدانستند و عناصر ممالك مختلفه اطريش وهنگرى را مثل آورده ميگفتند همانطور كه ما قبل از جنگ اختلافات داشتيم و حاليه كنار گذارده‌ايم ايرانيها و مسلمانان نيز بايد همانطور بكنند ميگفتند كلماتيكه به روى مهر و علامت مخصوص سلطنتى اطريش و هنگرى محكوك است كلمات لاتينى ذيل است  Virilus Unetis  يعنى « همه متفق شويم » ولى براى اين توليد اتفاق حقيقى با آنكه تمام عناصر مختلفه ممالك امپراطورى اطريش و هنگرى ميكوشيدند معهذا متأسفانه آن‌طور كه بايد كامياب نميشدند تا جنگ شروع شد .\r\nدر اينجا كنت لگتتى شعر معروف فارسى را يادآور شدند كه ميگويد ( عدو شود سبب خير اگر خدا خواهد ) و ميگفتند بايد ما از دشمنان خود ممنون باشيم كه اسباب توليد يك اتحاد حقيقى ميان عناصر مختلفه و متنوعه مملكت ما شدند هنگرىها بيرق اطريش را برنگهاى سياه و زرد است بلند نموده و سرود ملى را به زبان آلمانى ميخوانند . نسخه‌هاى سرود سابق معروف بسرود كسوت را كه سردسته آنها بود و تجزيه هنگرى را از اطريش ميخواست پاره نموده نام او را بزشتى مىبرند . تمام عناصر آلمانى به زبان اسلاو سرودهاى جنگى خود را ميخوانند و عناصر اسلاو به زبان آلمانى اينست خدمتى كه دشمنان ما بمملكت ما كرده‌اند .\r\nجناب كنت لگتتى بيانات خود را به اين طريق به پايان آوردند كه بعقيده ايشان وظيفه ملت ايران توليد يك حس اتفاق حقيقى ميان خود و برادران اسلامى خود مىباشد و وظيفه دولت ايران حفظ بيطرفى حقيقى و معنوى خود و نه بىطرفى اسمى و سطحى و به اين دو شرط فقط ايران ميتواند عظمت گذشته خود را بدست آورده و در ميان دول امروزه داراى مقام و حيثيت باشد . »\r\n\r\nجمعه 30 آوريل 1915\r\nامروز صبح شاهزاده عين الدوله رئيس الوزراء به بازديد پرنس رويس وزيرمختار آلمان آمد چون شاهزاده السنه خارجى نميدانست خواهش كرد نگارنده واسطه مكالمه واقع شوم از وضعيت مشكل ايران ، از باريكى موقع شخص خود و از نفوذ ايادى روس و انگليس در مجلس گفتگوى زياد نمود و از اينكه قادر نيست عموم وزراء خويش را از رجال متمايل به آلمان انتخاب كند ابراز تأسف نموده گفت پرتفوى جنگ را از راه ناچارى خود متكفل خواهم بود براى وزارت داخله مجبور به تعيين شاهزاده فرمانفرما شده‌ام هرگاه اسامى زننده ديگر در ضمن معرفى وزراء به چشم شما بخورد اهميت ندهيد بايد قدرى متفقين را تسكين داد اما اختيار سياست عمومى مملكت با شخص من است و نواب و الا هم از احساسات باطنى من بىاطلاع نيستند منتها الامور مرهونة باوقاتها\r\nشاهزاده عين الدوله عضويت حكيم الملك را كه بضديت شديد با متفقين معروف بود به حساب آلمان منظور داشت و منت بزرگى گذاشت كه چنين شخص ژرمانوفيلى را علىرغم متفقين و علىرغم اكثريت مجلس داخل كابينه خود خواهد كرد .\r\n\r\nشنبه اول مه 1915 مطابق 16 جمادى الاخر 1333 - 11 ثورتوشقان‌ئيل\r\nامروز صبح پرنس رويس وزيرمختار آلمان با لباس نيم رسمى در فرح‌آباد حضور شاه شرفياب شد پس از مراجعت بتهران اين اولين شرفيابى بود كه از راه ادب و نزاكت به عمل آمد و مذاكرات محرمانهء سياسى به بعد موكول گرديد .\r\n\r\nيكشنبه 2 مه 1915\r\nكنت كانيتس اتاشه نظامى آلمان وارد تهران شد . برحسب تصادف وزير مختار جديد روس فن‌اتر نيز در همين روز وارد شد و اسدبهادر مهماندارش بود .\r\nامشب بعد از شام فن كاردف با سليمان ميرزا و وحيد الملك و ميرزا محمد على خان فرزين معروف به كلوب و آقا سيد جليل اردبيلى در منزل نگارنده جلسه محرمانه تشكيل داده در موضوع تمركز قواى ملى بمذاكره پرداختند . روز بعد كنت كانتيس باتفاق كلنل ماكسهازه متخصص توپ ماكسيم در قشون ايران به قم رفتند و پس از برگشت از قم مجددا بصفحات جنوب عزيمت كردند .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nديروز بعد از ظهر وزراء جديد در فرح‌آباد بحضور همايونى و نزديك غروب در بهارستان بطريق ذيل بمجلس شوراى ملى معرفى شدند :\r\nشاهزاده عين الدوله ( سلطان عبد المجيد ميرزا )\r\n\r\n[ كابينهء عين الدوله 
  ]\r\nشاهزاده عين الدوله رئيس الوزراء و وزير جنگ شاهزاده فرمانفرما وزير داخله حاج محتشم السلطنه وزير امور خارجه سردار منصور وزير عدليه - حكيم الملك وزير معارف - دكتر اسمعيل خان مرزبان مودب السلطنه وزير پست و تلگراف و فوائد عامه - حاج امير نظام وزير ماليه . در مجلس اسامى وزراء جديد عكس العمل خوبى نداشت اما جلسه به سكوت برگذار شد .\r\nروز گذشته مهندس الممالك غفارى رياضىدان مشهور در تهران بدرود حيوة گفت .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nميرزا نظام الدين غفارى مهندس الممالك وزير معارف و اوقاف\r\n( تولد 1260 قمرى - درگذشت 1333 قمرى )\r\nميرزا نظام الدين مهندس الممالك فرزند ميرزا ابراهيم غفارى در دهم شعبان 1260 هجرى در قريهء برزآباد كاشان تولد يافته در سنهء 1275 هجرى مطابق سنهء 1859 ميلادى كه ايام امپراطورى ناپلئون سوم بود جزء متعلمينى كه دولت ايران باتفاق مرحوم حسنعليخان گروسى امير نظام براى تحصيل بفرنگستان فرستاد به فرانسه رفته سه سال مقدمات را در مدرسه بندر ديپ  Dieppe  تحصيل نموده امتحان فارغ التحصيل مقدماتى را در شهر روان  Rouen  داده به پاريس رفت علوم متوسطه را در مدرسه سن‌لوئى  St Louis  فراگرفته در امتحان آخر آن سال در تمام علومى كه در آن مدرسه تحصيل كرده بود پاداش اول به او داده شد و بعد از دادن امتحان به سمت شاگردى اول داخل مدرسهء پوليتكنيك  Polytechnique  پاريس شد در مدت تحصيل در مدرسهء مزبوره به رتبهء معلمى علم هندسهء تحليلى سن‌لوئى نائل گرديد و تصنيفات چند او در مسائل مشكله رياضى در روزنامه علمى مدرسه پوليتكنيك و روزنامه علمى ژرونو وتركوئم  Gerono et Terquem  بطبع رسيده است بعد از دو سال توقف در پوليتكنيك امتحان داده بمدرسه معدن پاريس داخل گرديد پس از اتمام تحصيل خود در آن مدرسه در سنه 1284 هجرى مطابق سند 1868 ميلادى بايران مراجعت كرده و در سلك پيشخدمتان همايونى بمعلمى ناصر الدين شاه مفتخر گرديده در مراجعت موكب همايون از سفر كربلا كه حاجى ميرزا حسين خان مشير الدوله بوزارت عدليه برقرار شد رياست مجلس تحقيق وزارت عدليه بميرزا نظام واگذار گرديد و در وزارتجنگ مشير الدوله سپهسالار اعظم از وزارت عدليه استعفا داده يكى از شش نفر اجزاء مجلس لوازم عسكريه شد در سنه 1288 هجرى بمنصب سرهنگى سرافراز گرديده از جانب دولت مأمور خريد بعضى لوازم عسكريه از قبيل توپ و غيره شده بفرنگستان رفت در مراجعت از اين سفر در همان سال در ايام صدارت حاج ميرزا حسين خان بمنصب آجودان مخصوص مظفر الدين ميرزا وليعهد معين و در التزام وى به سمت معلمى بآذربايجان رفت و تا سنه 1294 در آذربايجان مشغول خدمت بوده برياست دربخانه مفتخر بود و برتبه سرتيپى دوم نايل شد در آخر سال مزبور بامر ناصر الدين شاه از خدمات وليعهد معزول شده بكاشان رفت بعد از هشت ماه توقف در كاشان اوقاتى كه يارى نام كاوندى سنگ معدن طلائى در جلكه كاوند كه از قراء خمسه است پيدا كرده بطهران آورد و امين السلطان پدر اتابك اعظم مأمور به كاوند شد ميرزا نظام هم تلگرافا از كاشان احضار شده باتفاق امين - السلطان به كاوند رفت مدت دو سال در كاوند خمسه و در كوه زر دامغان مأمور كشف معادن طلا شده بطهران مراجعت كرده به لقب مهندس مخصوص مفتخر گرديده مأمور ساختن راه شوسه طهران به آمل مازندران گرديد بعد از سه سال كه راه مزبور باتمام رسيد به لقب مهندس الممالكى ملقب شده مأمور ساختن راه شوسه طهران به قم شد بعد از اتمام راه آنجا چند سالى مشغول تأليف كتب علميه به زبان فارسى شد تأليفات مشار اليه از اين قرار است : دو مجلد در جبر و مقابله اعلى يك مجلد در علم مثلثات يك مجلد در علم هندسه تحليلى دو مجلد در حساب تفاضلى واصلى ده مجلد در علم قوى و حركت وسطى و اعلى و يك مجلد\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nدر هندسه اعلى . در حينى كه شروع به تأليف كتابى كه در علم هيأت اعلى كرده بود مسافرت سوم ناصر الدين شاه به فرنگستان در تاريخ سنه 1306 هجرى مطابق سنه 1889 ميلادى بميان آمده ميرزا نظام مهندس الممالك برتبه سرتيپى اول سرافراز گرديده به سمت ژنرال آجودانى همايونى ملتزم ركاب شد در آن سفر از دولت روسيه نشان درجه دوم ستانيسلاس از دولت آلمان نشان درجه دوم عقاب قرمز از دولت اطريش نشان درجه دوم فرانسوا ژزف از باوير دور تامبرغ و بادن‌باد نشان درجه دوم آن دول ، از هلاند نشان درجه دوم ليون نيرلانده از بلژيك نشان سوم ليئوپلا از دولت فرانسه نشان درجه چهارم لژيون‌دنر و نشان افىسيه دولنس تروكسيون پوبليك  Officier de I'Instruction Publique  نشان علمى دولت فرانسه از دولت انگليس نشان اول تمثال ملكه كه از نشانهاى جديد الاحداث دولتى انگليس است به او اعطاء شد در مدت سفر و بعد از آن سفر رياست دفتر وزارت اعظم و بعد رياست دفتر صدارت عظمى با او بود و مأموريت دولت عليه در بانك شاهنشاهى در سنه 1307 به او محول گرديد در سنه 1308 باعطاى يك قبضه شمشير مرصع از درجه اول مفتخر گرديد در سنه 1310 هجرى نشان درجه اول خارجه با حمايل سبز در سنه 1311 به نشان تمثال درجه اول سرافراز گرديد و از جانب بيك‌تونزى نشان درجه اول كه موسوم به نشان افتخار است براى مشار اليه فرستاده شد در سنه 1313 از طرف دولت عليه به يك ثوب جبه شمشير مرصع از درجه اول و رتبه جنابى و عضويت دار الشوراى كبرى قرين افتخار گشت در سنه 1313 هجرى اميرتومانى و نشان و حمايل آن رتبه را تحصيل كرد در سنه 1314 هجرى دولت عثمانى او را به نشان اول مجيدى و حمايل مخصوص آن ممتاز ساخت در سنه 1316 وزارت فوايد عامه و معادن به او واگذار شده در سنه 1317 مطابق 1900 ميلادى به همين سمت ملتزم ركاب مظفر الدين شاه به سفر فرنگستان شد در اين سفر از دولت روس نشان اول ستانيسلاس با حمايل آن از دولت فرانسه نشان درجه دوم لژيون‌دنر از دولت بلژيك نشان اول ليوپلد با حمايل آن از دولت هلاند نشان اول ارانژ ناسو با حمايل آن از دولت هنگرى نشان اول كورن دوفر با حمايلش از دولت عثمانى نشان اول عثمانى با حمايل مخصوص آن از دولتين بلغارستان و صربستان نشانهاى درجه اول با حمايل آنها به او اعطا گرديد .\r\nدر مراجعت از سفر فرنگستان به پاداش خدماتيكه در مدت سفر كرده بود به نشان مكلل درجه اول شير و خورشيد ايران مفتخر گرديد در سنه 1902 ميلادى كه مجددا شاه به فرنگستان ميرفت مهندس الممالك با سمت وزارت فوائد عامه و معادن ملتزم ركاب بود در اين سفر اخير از دولت ايتاليا نشان درجه اول كورن ديتالى و از دولت آلمان نشان درجه اول كورن دوپروس و از دولت روس نشان درجه اول سنت‌آنا و از دولت انگليس نشان درجه دوم سن ميشل و سن ژرژ به او مرحمت شد . در جنگ بين الملل اول سمت وزير فوائد عامه و بعد وزير علوم را داشت . در كتبى كه مهندس الممالك تأليف كرده تمام اصطلاحات و علامات علوم رياضيه و طبيعيه را به فارسى اسم برده و علامت گذارده است و در حقيقت زبان علمى اعلاى ايران را او ايجاد كرده است .\r\n\r\nسه‌شنبه 4 مه 1915\r\nاز ساعت 11 تا يك بعد از ظهر پرنس رويس بملاقات مشير الدوله رفته در اوضاع عمومى تبادل‌نظر نمودند .\r\n\r\nچهارشنبه 5 مه 1915\r\nپرنس رويس وزيرمختار آلمان به نصرة الدوله فيروز پيغام داد بموجب تلگراف قونسول آلمان در كرمانشاهان اهالى محل مايل به حكومت مشار اليه هستند نصرة الدوله تشكر كرد و لكن گفت گمان ندارم دولت فعلى چنين تكليفى به من بنمايد .\r\nامشب بعد از شام فن كاردرف و كنت كانيتس آتاشه ميليتر به منزل نگارنده آمدند و در آنجا مدت چهار ساعت با سليمان ميرزا و وحيد الملك و ميرزا محمد عليخان فرزين و آقا سيد جليل اردبيلى بمذاكرات راجع باوضاع سياسى ايران پرداختند و تصميمات صريحى در باب مجلس و مطبوعات اتخاذ نمودند .\r\n\r\nپنجشنبه ششم مه 1915\r\nاز طرف سفارت روس و انگليس فشار شديد به دولت وارد آمد كه صندوقهاى پرنس رويس محتوى اسلحه و پول طلا را باز و توقيف نمايند . بديهى است دولت جرأت چنين اقدامى را نداشته و به طفره و تعلل برگزار كرد .\r\n\r\nشنبه 8 مه 1915\r\nسه ساعت بعد از ظهر پرنس رويس باتفاق نگارنده به فرح‌آباد رفتيم چون بار خصوصى ( اوديانس پريوه ) خواسته شده بود وزيرمختار تنها شرفياب شد احدى در مذاكرات شركت نداشت اعليحضرت به زبان فرانسه بدون لزوم مترجم صحبت ميكرد و شرفيابى يكساعت و نيم به طول انجاميد نگارنده با احتساب الملك رئيس تشريفات پشت چادر نشستيم .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nدر وسط : فن اتر وزيرمختار روس موقع ورود بطهران دست راست او خليفه نمازخانه بعد پرزركويچ رئيس قزاقخانه دست چپ او اشتريتر جنرال قنسول پشت سر او فن باخ\r\n\r\nيكشنبه 9 مه 1915\r\nآلمانها در اصفهان تلگراف بىسيم به كار انداخته و اولين مكالمه خود را با شهر ( نوئن ) در آلمان امروز آغاز نمودند . از طرف سفارت انگليس به عين الدوله رئيس الوزراء اظهار شده بود از صاحبمنصبان ايرانى ژاندارمرى اطلاع حاصل كرده‌ايم كه مستشاران سوئدى اخيرا شصت هزار تومان براى پرداخت مخارج آن اداره از سفارت آلمان گرفته‌اند و اين عمل خلاف بيطرفى ايران است .\r\n\r\nدوشنبه دهم مه 1915\r\nامروز پرنس رويس وزيرمختار باتفاق فن كاردرف و ووستر و قونسول و نگارنده و زمر دفتردار سفارت به پذيرائى رسمى شاهزاده عين الدوله رئيس الوزراء در قصر ابيض رفتيم پرنس رويس اظهار داشت براى نشان دادن حسن نيت خود نسبت بدولت اعليحضرت شاهنشاه دو ماه مرخصى بدكتر پوژن قونسول خودمان مقيم اصفهان كه مورد شكايت مقامات ايرانى واقع شده بود دادم .\r\nساعت 9 شب نصر الدوله برادرزاده حاجى مجد الدوله كنت كانيتس آتاشه ميليتر سفارت آلمان را به منزل خود دعوت كرد كه نقشه سرى ستاد ارتش روسيه در ايران را به او ارائه دهد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nسه‌شنبه يازدهم مه 1915\r\nساعت دو با محتشم السلطنه وزير امور خارجه در عمارت هيئت وزراء ملاقات و راجع به معاينه چمدانهاى پرنس رويس وزيرمختار آلمان از طرف ژاندارمرى حضرت عبد العظيم اعتراض به عمل آمد . او در ضمن تاسف گفت هرقدر من در اينموضوع تحقيق كردم همه اظهار بىاطلاعى نمودند معذالك اقدامات مجدانه مبذول خواهد شد كه ديگر نظائر پيدا نكند . در خصوص شناسائى مسيو رونر ژنرال كونسول آلمان در سلطان - آباد عراق و مسيو و بر ژنرال كونسول در همدان تاكيد شد جواب داد مسيو و بر را تا دو روز ديگر خواهيم پذيرفت اما چون بمسيو رونر نسبت داده‌اند كه مشغول سوار گرفتن است بايد بعضى تحقيقات بنمائيم . وزير امور خارجه در ضمن صحبت اظهار داشت از اروميه خبر رسيده كه قونسول روس و ساير روسهاى مقيمين آن شهر همگى فرار كرده‌اند .\r\nنصر الدوله اعتمادى كه بعدها بمقامات مهمى در قشون ايران ارتقاء و سپس وزير كشاورزى شد\r\nسه‌شنبه 11 مه 1915 - ساعت 9 بعد از ظهر فن كاردرف باتفاق كنت كانيتس آتاشه ميليتر به منزل وحيد الملك شيبانى رفته در آنجا با شاهزاده سليمان ميرزا و ميرزا محمد على خان فرزين ملاقات مفصل به عمل آوردند گفته شد وزراء اختيارات تامه از مجلس خواسته‌اند كه ابتداء جرائد و بعد مجلس شوراى ملى را تعطيل نمايند سليمان ميرزا گفت شنيده‌ام مفخم الدوله وزيرمختار ايران تلگراف كرده است در محافل وزارت امور خارجه روسيه مذاكره به عمل آمده كابينه جديد ايران مقاصد خوب دارد اما فاقد قوه است بدين‌واسطه ميخواهيم برشت و قزوين و همدان و حتى طهران قشون بفرستيم .\r\nقبل از رفتن به منزل وحيد الملك فن كاردرف در منزل نگارنده با كاظم‌زاده كه از آلمان آمده بود ملاقات محرمانه به عمل آورد .\r\n\r\nچهارشنبه 12 مه 1915\r\nامروز صبح نگارنده بديدن آقا سيد حسن مدرس رفتم كه بوسيله او از اعطاء اختيارات تام بدولت جلوگيرى شود . مدرس وعده داد اختياراتى را كه وزراء خواسته‌اند محدود نمايد و ليكن از طرز صحبت به خوبى استنباط شد كه با كابينه موافق است ضمنا از دموكراتها بدگوئى كرد . در همان موقع مسيو ليتن قونسول آلمان بملاقات معين الوزراء ( حسين علاء ) رفت شايد بتواند از مفاد تلگراف\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nآقا سيد حسن مدرس مجتهد و سياستمدار معروف كه در مهاجرت و بعد از كودتا اهميت مخصوصى كسب كرد\r\nمفخم الدوله وزيرمختار ايران راجع باعزام قشون روس اطلاعى كسب كند معلوم شد تلگراف بعنوان رياست وزراء بوده و وزارت امور خارجه مطلع نيست . عصر امروز به منظور ممانعت از تفويض اختيارات بدولت ملاقاتهائى از سردار معظم خراسانى و معدل الدوله و آقا شيخ اسد اللّه نمايندگان مجلس به عمل آمد .\r\n\r\nسه‌شنبه 18 مه 1915 ( 28 ثور توشقان‌ئيل )\r\nدر اصفهان نيمه‌شب صداى شش تير رولور بدون فاصله از اوايل خيابان چهارباغ شنيده شد رئيس بانك استقراضى موسوم به فن‌كاور كه ضمنا سمت ويس قونسولى روس را نيز داشته باتفاق مسيو پاكه بلژيكى رئيس ماليه با درشكه ميرفتند نزديك عمارت اسد اللّه خان\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nدرسى قدمى بدرشكه آنها شليك كرد رئيس ماليه خود را از درشكه پرت نموده و در ميان گندم پنهان شد ، چهار تير برئيس بانك استقراضى اصابت و فورا جان داد مسيو پاكه زنده ماند و فقط زخم برداشت .\r\nپاكه بلژيكى رئيس ماليه اصفهان كه در موقع قتل فن كاور ويس قونسول روسيه مقيم اصفهان زخم برداشت\r\n\r\nچهارشنبه 19 مه 1915\r\nصبح محتشم السلطنه وزير امور خارجه بسفارت روس رفته از واقعه اصفهان اظهار تأسف نمود . عصر امروز ( شاهزاده عين الدوله ) رئيس الوزراء حضور شاه شرفياب شده جدا استعفاى خود را تقديم داشت .\r\nرئيس مجلس بمحض اطلاع چند نفر از نمايندگان را با خود به قصر گلستان برده و پس از بحث طولانى شاهزاده عين الدوله را اقناع كردند كه استعفاى خويش را مسترد دارد و قرار شد بجاى اختيارات تامى كه از مجلس خواسته لفظ اقتدار نوشته شود تا مورد موافقت وكلاء واقع گردد .\r\n\r\nپنجشنبه 20 مه 1915\r\nامروز ساعت شش بعد از ظهر هيئت وزراء پرگرام خود را كه عين برنامه كابينه مشير الدوله بود باتقاضاى اقتداراتى به منظور اجراى آن پرگرام بمجلس شوراى ملى تقديم داشته به پيشنهاد رئيس الوزراء با ورقه رأى گرفته شد و از 66 نفر عده حاضر با 66 ورقه سفيد برنامه دولت را تصويب كردند .\r\n\r\nدوشنبه 24 مه 1915 ( 9 رجب )\r\nيكساعت و بيست دقيقه بعد از نصف شب دولت ايطاليا باطريش اعلان جنگ نمود . روز بعد بچه‌ها در كوچه و خيابان تهران اين شعر را از راه تمسخر ميخواندند :\r\n در صداقت در شجاعت در وفا * عبده ايطاليا ايطاليا ايطاليا ! \r\n\r\nشنبه 29 مه 1915\r\nسه ساعت قبل از ظهر معين الوزراء رئيس كابينه وزارت امور خارجه ( حسين علاء ) به منزل نگارنده آمد . در ضمن صحبت معلوم شد از تاريخ نقشه كودتاى سعد الدوله روابط مشاراليه با سفارت انگليس تيره شده و با آن سفارت رفت‌وآمد نميكند ( معين الوزاره سابقهء بسيار بدى با سعد الدوله داشته و نميتوانست تحمل كند كه سفارت انگليس در نقشه كودتاى سعد الدوله با سفارت روس تشريك مساعى نموده باشد . )\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nسه‌شنبه اول ژوئن\r\nكاظم‌زاده مراسلهء به زبان فرانسه با لهجهء قدرى شديد به كاردرف نوشته و از عدم جديت آلمانها شكايت كرد .\r\n\r\nپنجشنبه 3 ژوئن 1915\r\nسيد حسن تقىزاده كه در برلن سياست ايرانيان را اداره ميكرد و از آنجا بحزب دموكرات به منظور مبارزه با روس و انگليس دستور صادر مينمود از برلن به شهر مونترو  Montreux  در خاك سويس براى كنفرانس سياسى با حسينقليخان نواب رفت . سفارت روس و انگليس در تهران از اين مسافرت نگران و از دولت ايران درخواست كردند مراسلات تحريك‌آميز تقىزاده را كه موجب توليد احساسات انقلابى در افكار عامه مىشود سانسور نمايد . براى اثبات ادعاى خود گفتند چندى است كاظم‌زاده از برلين بطهران آمده ، از طرف تقىزاده نشريات طغيان‌آميزى بر عليه انگليس و روس و ساير متفقين به نظم و نثر با خود همراه آورده و بتوسط سفارت آلمان در تهران و ولايات در كليه محافل و حتى در قهوه‌خانه‌ها پخش شده است .\r\n\r\nيكشنبه 6 ژوئن 1915\r\nبدرخواست شاهزاده فرمانفرما وزير داخله نمايندگان احزاب مؤتلفه با حضور رئيس مجلس شوراى ملى جلسه تشكيل و در آن جلسه فرمانفرما بطور محرمانه اطلاع داد كه قشون روس درصدد حركت از قزوين بطهران است و تنها راه جلوگيرى از اين اقدام تنفر علنى وكلاى مجلس از دولت عثمانى است . نمايندگان پيشنهاد مزبور را رد كردند ضمنا وزير داخله اظهار داشت كه سفارت روس اجازه خواسته است دويست و پنجاه نفر سالدات براى امنيت خود وارد زرگنده نمايد .\r\n\r\nچهارشنبه 9 ژوئن 1915\r\nسعد الدوله نگارنده را به ناهار دعوت كرده اظهار ميل مفرط بدوستى آلمانها نمود گفت من داوطلب مقام رياست وزراء بودم اما نه بر عليه آلمان و عثمانى بلكه براى انتقام از انگليسهاى مزور . در ضمن صحبت اظهار داشت متقلب‌ترين شخصى كه من ديده‌ام مستر چرچيل نايب شرقى سفارت انگليس است و بعد از او عين الدوله محيل و مكار و لكن مقصر حقيقى شخص شاه است كه بواسطه جبن و ضعف نفس تسليم عين الدوله شده و جرأت ابراز وجود ندارد ، اينها نتيجه تربيت ناصر الملك مىباشد كه شاه درويش و دموكرات بار آورده است !\r\n\r\nپنجشنبه دهم ژوئن 1915\r\nاخيرا يادداشتى از طرف دولت ايران بسفارت روس و انگليس داده شده بود ترجمانهاى آن دو سفارت اعتراض كرده‌اند كه چرا اين اقدام غيرعلنى دولت شاهنشاهى در جرايد انعكاس يافته و ضمنا گفته‌اند مدلول يادداشت بطور جسورانه به زبان فرانسه ترجمه شده است و از بدخواهى معين الوزراء حكايت مىكند .\r\n\r\nيكشنبه 13 ژوئن 1915\r\nدر جلسه خصوصى پارلمان از شاهزاده عين الدوله رئيس الوزراء و حاجى محتشم السلطنه وزير امور خارجه توضيح خواسته شد كه چرا كنترات ژنرال يالمارسن سويدى رئيس ژاندارمرى را فسخ نموده‌اند وزير خارجه در جواب گفت مشار اليه بدون اجازهء دولت ايران داخل خدمت مملكت چين شده معذالك هنوز كنتراتش را فسخ نكرده‌ايم و لكن درصدد الغاء آن هستيم . مجلس عليرغم دولت باكثريت رأى داد كه مرخصى ژنرال يالمارسن تمديد شود و ضمنا به او تلگراف نمايند هرچه زودتر بايران معاودت نمايد .\r\n\r\nسه‌شنبه 15 ژوئن 1915\r\nامروز مجددا جلسه خصوصى مجلس شوراى ملى با حضور عموم وزراء تشكيل و راجع به پليتيك ژنرال دولت مذاكرات طولانى و با حرارتى به عمل آمد .\r\n\r\nپنجشنبه 17 ژوئن 1915\r\nامروز چهار بعد از ظهر در سلطنت‌آباد مانور ژاندارمرى داده شد شاه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو وزراء و اعيان و اغلب وكلاى مجلس حضور داشتند از كرديپلوماتيك نظر بمحظورات سياسى دعوت به عمل نيامده بود .\r\n\r\nشنبه 19 ژوئن 1915\r\nپرنس رويس وزيرمختار آلمان باتفاق نگارنده بملاقات شاهزادگان قاجار شعاع السلطنه و ناصر الدين ميرزا رفتيم و راجع به تشييد روابط خصوصى بين آلمان و خاندان سلطنت ايران بمذاكرات محرمانه پرداخت ، چون شعاع السلطنه از عثمانىها مذمت كرد در پرنس رويس تأثير سوء بخشيد اما نسبت بناصر الدين ميرزا عقيده خوبى داشت و ميگفت اين شاهزاده با وجود جوانى بسيار صميمى و متين و مورد اعتماد است .\r\n\r\nيكشنبه بيستم ژوئن 1915\r\nشاهزاده فرمانفرما به منزل نگارنده آمده تمايل خود را بافتتاح مناسبات دوستانه با آلمان‌ها نشان داد و در ضمن صحبت گفت آنقدرها كه مردم تصور ميكنند من متمايل بروسيه نيستم و جز خدمت بايران منظورى ندارم قرار شد ملاقاتى از پرنس رويس بنمايد .\r\nدكتر اسماعيل خان مودب السلطنه ( مرزبان ) وزير پست و تلگراف گله داشت كه چرا پرنس رويس در حضور شاه زبان به مذمت او گشوده است و شرحى از بيطرفى خود در سياست خارجى بيان نمود .\r\nدكتر اسمعيل خان مرزبان مودب السلطنه ( بعدها ملقب به امين الملك گرديد )\r\n( بعد از تحقيق معلوم شد حقيقة بيطرف بوده و مرد شريف و درستى است . )\r\n\r\nدوشنبه 21 ژوئن 1915\r\nجلسه فوق العاده هيئت وزراء در تحت رياست اعليحضرت در قصر سلطنت‌آباد منعقد شد فرمانفرما وزير داخله از طرف شاه مورد ملامت واقع گرديد كه چرا وضع نان شهر را مرتب نميكند و چرا بدون اطلاع مقام سلطنت تغييرات عمده در مأمورين كشورى ميدهد از قبيل نصب فخر الملك اردلان به حكومت استراباد . اعليحضرت به امير نظام وزير ماليه نيز تشدد نمود .\r\nشب از طرف سفارت آلمان اقداماتى نزد محتشم السلطنه وزير امور خارجه راجع به استخلاص احمد الدين هندى از ژاندارمرى باغشاه و در باب مداخله اداره ماليه اصفهان در املاك مستأجره دكتر پوژن به عمل آمد . وزير خارجه در طى مذاكره گفت مشغول هستم اجازه آمدن مادام ليتن را بطهران از روسها بگيرم . از شهر كه بشميران مراجعت ميكردم بين راه در قهوه‌خانهء قصر شاهزادهء فرمانفرما و سردار معظم خراسانى و قوام الدوله را ديدم آنها در حضور نگارنده بسلامتى امپراطور آلمان آبجو نوشيدند !\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nچهارشنبه 23 ژوئن 1915\r\nامروز صبح هيئت سرى از طرف آلمان به طرف افغانستان برياست فن هنتيك عزيمت نمود او حامل هداياى نفيس و نامه‌هاى دوستانه امپراطور آلمان بعنوان امير افغانستان بود .\r\nشكر اللّه خان قوام الدوله - تولد روز 24 جمادى الاول 1291 قمرى در تبريز كرارا به مقام وزارت و حكومت و وكالت رسيد\r\nدر طهران لوازم مسافرت را تكميل و حتى يك چادر سياه زنانه همراه برداشت كه در موقع مخاطره تبديل لباس دهد ضمنا توصيهء از نگارنده بعنوان سردار اشجع بختيارى حكمران اصفهان برد كه عده سوار بختيارى همراه او كنند تا بسلامت از راه يزد و كوير بسرحد افغانستان برسد .\r\nبعدها در وزارت خارجه آلمان فن هنتيك ترقى و تعالى مقام يافته و حتى در جنگ بين الملل دوم با اينكه عضويت حزب ناسيونال سوسياليست هيتلر را نپذيرفت معذالك معلومات و تجربيات او در سياست خارجى خاصه در امور شرق مورد استفاده كامل فن ريبن ترپ وزير امور خارجه رژيم هيتلرى قرار گرفت .\r\n\r\nجمعه 25 ژوئن 1915\r\nطرف عصر سپهدار اعظم را در باغ فردوس ملاقات نمودم و از طرف پرنس رويس سلام‌هاى دوستانه تبليغ كردم بسيار متشكر شد . در ضمن صحبت گفت سه روز است كه آلمانها شهر لمبرگ را از روسها مسترد داشته‌اند .\r\n\r\nشنبه 26 ژوئن 1915 ( 13 شعبان 1333 قمرى )\r\nدر جلسه امروز مجلس كابينه عين الدوله مورد استيضاح واقع شد و دموكراتها حمله شديدى بفرمانفرما وزير كشور نمودند و او را مسئول واقعهء كرمانشاهان يعنى مصادمه بين حسين رئوف بيك و عشاير ايرانى دانستند فرمانفرما با نهايت شدت از خود دفاع كرد و مذاكرات از صبح تا سه و نيم بعد از ظهر به طول انجاميد و بالاخره شاهزاده عين الدوله رئيس الوزراء تعرض‌كنان از بهارستان خارج شده گفت خوب است در فكر كابينه ديگرى برآئيد .\r\n\r\nيكشنبه 27 ژوئن 1915\r\nهر دو وزيرمختار روس و انگليس به منزل شهرى عين الدوله رئيس الوزراء رفته اطلاع دادند كه از طرف دولتين جواب مساعدى بيادداشت ايران رسيده خواهش كردند شاهزاده از استعفاء صرفنظر نمايد و اگر وكلاى مجلس بخواهند بحرانى توليد كنند بتوسط شاه اقدام و جلوگيرى خواهد شد . عين الدوله قول داد فردا در سلامى كه بمناسبت عيد ولادت امام دوازدهم در سلطنت‌آباد منعقد مىشود شركت نموده و بدينطريق بحران را مرتفع سازد .\r\n\r\nدوشنبه 28 ژوئن 1915\r\nبرحسب دعوت شاهزاده فرمانفرما وزير داخله پرنس رويس وزير مختار آلمان باتفاق نگارنده براى صرف چاى ساعت پنج و نيم بعد از ظهر بفرمانيه رفتيم در آنجا سردار معظم وكيل خراسان حضور داشت منظور فرمانفرما از دعوت اين بود كه در افكار عمومى رابطه با وزيرمختار آلمان را موجب كسب وجاهت ملى قرار دهد و بتوسط سردار معظم خراسانى بوكلاى دموكرات بفهماند او هم با مركز تكيه‌گاه ايشان بىرابطه نيست .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nسه‌شنبه 29 ژوئن 1915\r\nصبح فراكسيونهاى مجلس در عمارت بهارستان جلسه داشتند مؤتمن الملك رئيس مجلس بدموكراتها اطلاع داد كه عين الدوله حاضر است شخصا وزارت داخله را تصدى كرده و فرمانفرما را بوزارت جنگ منصوب دارد مشروط بر اينكه آنها بدولت رآى اعتماد بدهند دموكراتها گفتند بهيچ‌وجه حاضر نيستيم و فرمانفرما بايد حتما از كابينه خارج شود .\r\nعصر جلسه خصوصى پارلمان منعقد و اغلب نمايندگان اظهار داشتند اگر مشير الدوله رياست دولت را بپذيرد بحران طولانى نخواهد شد و الا اين بىتكليفى دوام خواهد داشت .\r\n\r\nچهارشنبه 30 ژوئن 1915\r\nسردار منصور رشتى وزير عدليه كه مرد بسيار نجيب و صميمى است و غالبا اسرار كابينه از بيانات عادى او كشف مىشود گفت انگليسها بيش از روسها فشار ميآورند كه فرمانفرما حتما در كابينه باشد اما فراكسيون دموكرات مشكل است زير - بار برود اين خبر با اطلاعاتى كه آلمانها از تلگراف‌هاى رمز سفارت انگليس بدست آورده بودند مطابقت داشت و امروز عصر موقعى كه مؤتمن الملك رئيس مجلس ببازديد وزيرمختار آلمان آمد مورد تأئيد واقع گرديد .\r\nسپهدار اعظم ( فتح اللّه اكبر بيگلربيگى رشتى سردار منصور )\r\n\r\nپنجشنبه اول ژوئيه 1915\r\nنگارنده ملاقاتى از طرف پرنس رويس از قوام السلطنه كردم وزير مختار آلمان مايل بود نظريات قوام السلطنه را كه در سياست ايران مؤثر بود و بواسطه بيطرفى در مسائل خارجى از بطون ديپلماسى اطلاع داشت استنباط نمايد . در ابتداى صحبت وثوق الدوله هم كه بديدن برادر خود آمده بود حضور داشت پس از رفتن او قوام السلطنه گفت عين الدوله اخيرا با روسها روابط بسيار نزديك پيدا كرده و حمايت جدى آنها مانع سقوط او شده است ضمنا علاوه نمود سردار محيى و ميرزا كريم خان رشتى كه از زمان پاخيتنوف ژنرال قنسول روس با روسها رابطه داشتند اخيرا تظاهر به مخالفت با روسيه مينمايند و خود را بسفارت كبراى عثمانى نزديك كرده‌اند وزيرمختار آلمان بايد از اين دو عنصر آشوب‌طلب بپرهيزد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nميرزا احمد خان قوام السلطنه يكى از رجال معروف كه كرارا بمقام رياست وزراء و ايالت و وزارت رسيده و در سال 1334 شمسى در تهران درگذشته\r\n\r\nجمعه 2 ژوئيه 1915\r\nصبح نگارنده به شهر آمده با شاهزاده سليمان ميرزا و آقا سيد جليل اردبيلى ملاقات و به آنها گفتم من از طرف پرنس رويس حامل پيغامى بر خلاف عقيده خود هستم اما چارهء جز ابلاغ آن پيغام ندارم : وزيرمختار آلمان تصور مىكند صلاح نيست آنقدر با كابينه مخالفت شديد بشود ميترسد در صورت حدوث بحران روسها اصرار بآوردن كابينه بدترى نمايند و شايد قشون روس به طرف طهران حركت نمايد بعلاوه تلگرافى هم از وزيرمختار ايران مقيم لندن رسيده مبنى بر اينكه روسها در اينجا شهرت داده‌اند كه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكابينه عين الدوله منفصل و بجاى او محمد ولى خان سپهدار اعظم رئيس الوزراء و سعد الدوله وزير امور خارجه خواهد شد ضمنا از طرف پرنس رويس بسليمان ميرزا گفته شد عين الدوله به مؤتمن الملك رئيس مجلس قول داده است كه اگر دموكراتها رأى اعتماد بكابينه بدهند و مثل سابق اتفاق آراء بدست آيد منهم پس از چند روز فرمانفرما را از كابينه معاف خواهم كرد . شاهزاده سليمان ميرزا جواب داد خيلى مشكل است بتوان افراد دموكرات را راضى ساخت بيك كابينهء كه در آن فرمانفرما عضويت دارد رأى بدهند ولى چون پرنس رويس خطرى احساس مىكند سعى خواهم كرد اين بحران به شكل خوشى بر طرف شود به شرطى كه خودتان هم شخصا با بعضى ديگر از وكلاى هم‌مسلك ما مذاكره و آنها را قانع نمائيد و ضمنا از مؤتمن الملك خواهش كنيد قبل از صبح فردا كه جلسه علنى منعقد مىشود با فراكسيون دموكرات داخل گفتگو شده و واسطه مذاكره در باب شرائط آنها با شاهزاده عين الدوله بشوند . نگارنده عين اين اقدام را به عمل آوردم و مؤتمن - الملك قبول كرد كه فردا پيش از انعقاد مجلس با فراكسيون دموكرات تماس بگيرد .\r\nايوان پاخيتونف جنرال قونسول روس\r\n\r\nشنبه سوم ژوئيه 1915\r\nامروز صبح جلسه پارلمان افتتاح نشد زيرا محتشم السلطنه وزير امور خارجه از طرف دولت بوكلاء اطلاع داد كه در هيئت وزراء تصميم گرفته‌ايم بدون عضويت شاهزاده فرمانفرما قبول مسئوليت نكنيم و چون نمايندگان با بقاء فرمانفرما راضى نميشوند ما هم استعفاى جمعى خود را حضور شاه فرستاديم ضمنا محتشم السلطنه دوسيهء ختم غائله كرمانشاه را تقديم هيئت رئيسه مجلس نمود . امشب اعليحضرت براى مشورت در سرنوشت كابينه فعلى مؤتمن الملك رئيس مجلس شورايملى را بقصر صاحبقرانيه احضار كرد .\r\n\r\nيكشنبه 4 ژوئيه 1915\r\nمسيو ووستر و قونسول آلمان در فارس به طرف شيراز حركت نمود . امير حشمت نيسارى و آقا سيد جليل اردبيلى از رؤساء حزب دموكرات در سفارت آلمان بديدن مسيوفن كاردرف آمده مدتى راجع ببحران دولت مذاكره كردند . امروز قبل از ظهر مجلس يك كميسيون هشت نفرى با اختيارات تامه تعيين نمود كه راجع بكابينه تكليف قطعى را مشخص كند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nعصر امروز بمناسبت جشن استقلال اتازونى وزيرمختار آمريكا و مادام كالدول در تجريش در باغ قوام التجار از رجال ايران و سفراى خارجه پذيرائى كردند . نظر به حالت جنگ در وسط باغ يك پاراوان بين دو دسته متخاصمين گذارده بودند كه يكديگر را نبينند و بيطرفى ملحوظ گردد . وزيرمختار و خانمش هريك بنوبه باينطرف و آنطرف رفت‌وآمد ميكردند .\r\n\r\nدوشنبه 5 ژويه 1915\r\nپرنس رويس وزيرمختار آلمان باتفاق مسيو ليتن قونسول و نگارنده به مجيديه عمارت ييلاقى شاهزاده عين الدوله رفتيم و از رئيس الوزراء مستعفى ديدن كرديم در آنجا جمعى از نمايندگان احزاب مختلفه براى مذاكره با عين الدوله حضور داشتند .\r\n\r\nسه‌شنبه 6 ژويه 1915\r\nجلسه علنى مجلس تشكيل نشد و كميسيون هشت نفرى هم چون در باب رئيس الوزراء ديگر توافق حاصل نكردند به عين الدوله پيغام دادند خود مجددا در مقام تشكيل كابينه با اصلاحاتى برآيد هيئتى هم بحضور شاه فرستادند كه نظريه كميسيون را به اطلاع اعليحضرت برساند .\r\n\r\nچهارشنبه 7 ژويه 1915\r\nامروز تمام مدت مذاكره بين وكلاء و شاهزاده عين الدوله در باب تشكيل كابينه ادامه داشت و توفيقى براى رفع بحران حاصل نشد .\r\n\r\nجمعه 9 ژويه 1915\r\nامروز در پذيرائى پرنس رويس وزيرمختار آلمان عده زيادى از رجال حضور يافتند . ميرزا حسينخان معين الوزاره رئيس كابينه وزارت امور خارجه راجع بشام رسمى فرداشب و نطقى كه وزيرمختار خواهد نمود استعلام كرد . عاصم بيك سفير كبير عثمانى بملاحظه اينكه شاهزاده فرمانفرما در سر ميز شام حاضر مىشود ببهانه كسالت مزاج معذرت خواسته بود كنت لگتتى وزيرمختار اطريش هم از روى اكراه دعوت را پذيرفت .\r\n\r\nشنبه دهم ژويه 1915 - ( 27 شعبان 1333 قمرى - 18 سرطان توشقان‌ئيل )\r\nساعت 9 و پنجاه دقيقه صبح پرنس رويس وزيرمختار آلمان باتفاق فن كاردرف و نگارنده در قصر صاحب‌قرانيه بمناسبت عيد شاه بحضور همايونى بار خصوصى يافتيم در طالار بزرگ آئينه اعليحضرت ايستاده مشاور الممالك و معين الوزاره و احتساب الملك و فهيم الدوله حضور داشتند .\r\nپرنس رويس نطق مختصرى به زبان فرانسه ايراد كرد و نامه ويلهلم دوم امپراطور آلمان را با دست خود تسليم نمود شاه نامه را گرفته و در سينى طلا نزديك خويش گذارد و جوابى به فارسى داد كه معين الوزاره بفرانسه ترجمه كرد ضمنا اعليحضرت از سلامتى امپراطور سئوال نموده پرسيد فعلا در كجا هستند پرنس رويس جوابداد چون مدتى است سيم كرمانشاهان مقطوع مىباشد خبرى اخيرا دريافت نداشته‌ايم پس از شرفيابى خصوصى بطالار ديگر كه سفراى غيرمتخاصم با آلمان بودند رفتيم سپس مجددا با سايرين بحضور همايونى شرفياب شديم . عاصم بيك سفير كبير عثمانى نطقى كه به زبان فرانسه نوشته شده بود خواند و از طرف خود و همكارانش تبريك گفت . شاه نطقى مبنى بر اظهار امتنان كه به فارسى تهيه شده بود قرائت و فهيم الدوله رئيس تشريفات وزارت امور خارجه ترجمه كرد بعد اعليحضرت قدرى به زبان تركى با سفير كبير صحبت كرده و از سلامتى خانمش جويا شد پس از آن مجددا از پرنس رويس احوالپرسى نمود بعد با كنت لگتتى وزيرمختار اطريش قدرى به فارسى صحبت و بالاخره با مسيو دورمرو وزيرمختار اسپانيا گفتگو و از كلوب امپريال اسپورت ( باشگاه ايران فعلى ) كه خود تأسيس كرده بود استعلام نمود . بعد از خروج سفراى دول مركزى نمايندگان ممالك روس و انگليس و فرانسه و بلژيك و ايطاليا و آمريكا شرفياب شدند .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nامروز بواسطه بحران كابينه ، وزراء در سلام حضور نيافتند اما امشب در شام سلطنت‌آباد حاضر خواهند شد . عصر امروز مؤتمن الملك رئيس مجلس باتفاق ده نفر از وكلاء براى تبريك بحضور شاه شرفياب شدند .\r\nشنبه دهم ژوئيه 1915 - 27 شعبان 1333 - ساعت هفت و نيم بعد از ظهر شام رسمى بمناسبت جشن شاه در سلطنت‌آباد داده شد .\r\nپرنس هانرى سى و يكم دو رويس مقدم السفراء بود از سفارت آلمان فن كاردرف و ليتن و دكتر ايلبرك و نگارنده بشام وزمروزاندهر به شب‌نشينى دعوت شده بوديم . براى حضور در سر ميز شاهزاده عين الدوله رئيس الوزراء مادام كالدول خانم وزيرمختار آمريكا را با خود برد ، پرنس رويس مادموازل غزالى را و كنت لگتتى وزيرمختار اطريش مادام بناتى را و وزير دربار مادام مريل را به طرف ميز هدايت كردند .\r\nدر پايان شام وزيرمختار آلمان پياله شامپانى را بلند كرده و نطقى به زبان فرانسه كه قبلا نوشته شده بود از طرف خود و همكاران خواند سپس شاهزاده عين الدوله جوابا نطقى كه به فارسى نگاشته بود ايراد و معين الوزاره رئيس كابينه وزارت امور خارجه آن را به زبان فرانسه ترجمه نمود آنوقت موزيك سرود آلمان و اطريش و آمريكا و عثمانى را نواخت .\r\n\r\nاينك ترجمه نطق پرنس رويس وزيرمختار آلمان :\r\n« آغاز سلطنت اعليحضرت سلطان احمد شاه قاجار نظر به تصادف با بزرگترين طوفان مهيبى كه نظير آن را دنيا بخاطر ندارد الى الابد در تاريخ نشانه مخصوصى خواهد بود . اين طوفان عالمگير تاكنون دست تطاول بسوى خاك پاك ايران دراز ننموده و اين خطه مينونشان هنوز از صلح و آسايش برخوردار و از آفتاب جان‌بخشى كه خداوند بارى به اين مملكت عنايت فرموده متمتع و برومند مىباشد . راست است كه ايران نيز از نتايج حوادث جنگ دچار رنج و مشقت شده ولى ما اميدواريم كه پس از ختم مصائب و بلاهاى وارده از اين محاربه يك صلح بادوامى در عالم حكم‌فرما گردد كه هر مملكتى بتواند در خط ترقى و تمدن و انسانيت مسير خود را امتداد دهد و ايرانيان بايد شريك و رفيق اين اميد و آرزوى ما باشند خاصه امروز در موقع اولين سال جشن تاجگذارى اعليحضرت بيش از هروقت حق داريم چنين اميد و آرزوئى در خويش بپرورانيم چون خوشبختانه ميدانيم كه در تمام ايران در هر شهر و بلاد در نزد عشاير و ايلات و عموم ساكنين مملكت از هر نژاد و مذهب قلبى نيست كه از عشق و احترام نسبت به اين شاهنشاه با فر و جاه مالامال نباشد و سينهء از شوق و ذوق در اين جشن فيروز و عيد فرخنده مشتعل نگردد .\r\nدول و ممالك خارجه در اين حسيات شريك و با ملت ايران هم‌آهنگ هستند نظر به همين احساسات است كه با يكدنيا مسرت و خوشوقتى بنام خود و همكاران محترم خويش اين جام را بلند نموده بسلامتى اعليحضرت سلطان احمد شاه قاجار مينوشيم و دوام سلطنت همايونى و ترقيات آتيه و استقلال ايران را مسئلت مينمائيم »\r\n\r\nيكشنبه 11 ژوئيه 1915\r\nساعت هفت و نيم بعد از ظهر مجددا شام رسمى در سلطنت‌آباد بمناسبت جشن شاه منعقد و اين دفعه سفراى انگليس و روس و فرانسه و بلژيك و ايطاليا و اسپانى دعوت شده بودند بعضى از رجال ايرانى از قبيل وثوق الدوله و قوام السلطنه از قبول دعوت معذرت خواسته بودند كه مبادا متهم به دوستى روس و انگليس بشوند .\r\nيكشنبه 11 ژويه 1915 - بموجب اخبار واصله از روسيه صمد خان شجاع الدوله فرمانفرماى تحميلى آذربايجان كه با مساعدت روسها پيرامون فجايع و مظالم بيشمار گرديده بود در خاك روسيه به مرض سرطان درگذشته است .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nدوشنبه 12 ژويه 1915 ( 29 شعبان 1333 - 20 سرطان توشقان‌ئيل )\r\nمؤتمن الملك رئيس مجلس به نمايندگان اطلاع داد كه شاه استعفاى شاهزاده عين الدوله را از رياست وزراء پذيرفته و تمايل مجلس را نسبت بيك رئيس الوزراء ديگر خواسته است . دسته‌هاى مختلف سياسى پارلمان پس از تبادل افكار چنين اظهارنظر كردند :\r\nدموكراتها نام سه نفر يعنى مستوفى الممالك و مشير الدوله و عين الدوله را پيشنهاد نمودند اعتداليون گفتند اعتماد آنها از عين الدوله سلب نشده و بايد ابقاء شود هيئت علميه نيز استيضاح را وارد ندانسته و جز عين الدوله به ديگرى تمايل نشان ندادند . بىطرفها به مشير الدوله يا مستوفى الممالك متمايل بودند .\r\n\r\nسه‌شنبه 13 ژوئيه 1915\r\nپس از آن‌كه آراء وكلاء به مؤتمن الملك ابلاغ گرديد او بمجلس آمده اظهار داشت چون عين الدوله ظاهرا رياست دولت را قبول نميكند مستوفى الممالك در نظر است و خوب است نسبت به او تصميمى اتخاذ نمايند مطبوعات تهران در موضوع كابينه عين الدوله دو دسته شده‌اند متمايلين بدست چپ از قبيل نوبهار و ستاره ايران و بامداد روشن و شهاب ثاقب حملات شديد به كابينه عين الدوله مخصوصا به شخص فرمانفرما نموده و در روس‌پرستى او مقالات متعدد مينويسند عين الدوله را هم متمايل بانگليس و دوست مستر چرچيل ترجمان سفارت انگليس ميخوانند خاصه نظر به حمايت علنى كه عين الدوله در مسئله كرمانشاهان از فرمانفرما نموده و پليتيك ضد عثمانى فرمانفرما را تقويت كرد به درجهء كه به تغيير فرمانفرما راضى نشده و خود از رياست وزراء استعفا نمود به اين دلايل افكار عامه از عين الدوله ظنين شده و از استعفاى او باطنا خوشنود هستند . جرايد متمايل بدست راست از قبيل شورى و ارشاد و پروردين و عصر جديد و اطلاعات از كابينه عين الدوله مدافعه كرده و جدا با روزنامه‌هاى دموكرات طرفيت حاصل نمودند هرچند علنا جرئت دفاع از فرمان فرماندارند اما در پرده با او مساعدت ميكنند .\r\n\r\nچهارشنبه 14 ژويه 1915\r\nراجع برياست وزراء مستوفى الممالك با آنكه از طرف اعليحضرت اظهار ميل شده بود وكلاى حزب اعتدال و هيئت علميه جدا از ابقاى كابينه عين الدوله طرفدارى كرده و مخالفت خود را با مستوفى ابراز داشتند .\r\nاوضاع عمومى مبهم و محل نگرانى است روزنامه معروف رعد يعنى مهمترين جرايد پايتخت در مقاله اساسى شماره 147 خود موقعيت را چنين وصف مىكند :\r\n\r\nبحران جديد\r\n« بالاخره از نتيجه دوام اختلاف نظريات احزاب مجلس و استقامت شاهزاده عين الدوله استعفاى رئيس الوزراء كه در دو ماه قبل با اتفاق كامل تمام وكلا مقدرات ايران را عهده‌دار گشته بود در سده سنيه سلطنت موقع قبول يافت اينك پا از بحران دولت ببحران شديد الاثرتر بىتكليفى قطعى ميگذاريم .\r\nاگرچه شكر وكلا را - سپاس كرسىنشينان بهارستان را كه از به دو تأسيس مجلس سوم دايما گرفتار بحران بوده‌ايم ولى هر لحظه بشكلى مراحل مختلفه را طى نموده‌ايم كه هر مرحله بقدرى نسبت به سابق خود با سيماى وخيم‌ترى در ساحت سياست ما جلوه‌گر گرديده باين‌سبب است كه ما حالت كنونى را بنام بحران جديد تفسير ميكنيم فعلا بايد تشكيل كابينه جديد را انتظار داشت آينده دولت آينده چگونه و با چه ترتيبى تشكيل خواهد شد معلوم نيست .\r\nلكن اين درجه محقق به نظر ميآيد كه با اين مناقضت‌هاى اخير مشگل است به اين زوديها در تعيين رئيس الوزراء و اعضاء كابينه ما بين احزاب مجلس توافق نظرى حاصل گردد با يأس از موافقتنامه مجلس نميدانيم آيا يك اكثريت ثابتى بوجود خواهد آمد كه بتواند وسايل اعتماد و اطمينان رئيس الوزراء آينده را نسبت به خود فراهم نمايد و آيا يك هيئت وزرائى يافت مىشود كه بدون بيم و انديشه از مخالفت و حملات وكلا با قلبى قوى خود را مسئول زمامدارى معرفى نمايد ؟ بايد صبر كرد و ديد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nعجالة شدت اختلافات و وخامت وضعيات به حدى افق بهارستان را تيره‌وتار ساخته كه نميتوان عقيده اظهار داشت و باز بايد صبر كرد و ديد چه مىشود و روزگار پريشان ايران چه سروسامانى پيدا مىكند . »\r\n\r\nپنجشنبه 15 ژوئيه 1915\r\nشاه باحترام تمايل اكثريت مجلس مجددا شاهزاده عين الدوله را مأمور بتشكيل كابينه كرد .\r\nامشب در سفارت اطريش شامى داده شد شاهزاده نصرة السلطنه و معين الوزاره رئيس كابينه وزارت امور خارجه دعوت شده بودند كه از رويه حقيقى دربار و دستگاه دولتى مطالبى استنباط شود .\r\n\r\nجمعه 16 ژوئيه 1915 ( سوم رمضان 1333 )\r\nشاهزاده عين الدوله وكلاء را به منزل خود دعوت كرد كه در خصوص تشكيل كابينه تبادل افكار نمايد وكلاى دموكرات از رفتن به منزل عين الدوله استنكاف ورزيدند و قرار شد شاهزاده شب بمجلس آمده با نمايندگان دموكرات مذاكره نمايد و لكن چون اعليحضرت عين الدوله و مؤتمن الملك را به قصر صاحبقرانيه احضار نمود رئيس الوزراء نتوانست در مجلس حاضر شود .\r\nمارلينگ وزيرمختار انگليس بار حضور خواسته و امروز ظهر در صاحبقرانيه شرفياب شده و راجع به قتل يك كلنل و يك كاپيتن انگليسى و چهار نفر هندى كه چند روز قبل بدست اشخاص غيرمعلوم در بوشهر اتفاق افتاده بود با لحن بسيار شديد و غيرعادى پرتست نمود .\r\n\r\nشنبه 17 ژوئيه 1915\r\nجلسه علنى مجلس انعقاد نيافت و جلسه خصوصى پنج ساعت طول كشيد مذاكرات راجع بكابينه بود و بالاخره به جائى منتهى نشد . محتشم السلطنه و حاج امير نظام و امين الملك براى ملاقات با شاهزاده عين الدوله رئيس الوزراء به مجيديه رفتند .\r\n\r\nدوشنبه 19 ژوئيه 1915\r\nبرحسب اخطارى كه از طرف مؤتمن الملك رئيس مجلس براى جلسه خصوصى شد دو ساعت از شب گذشته عدهء از نمايندگان حاضر شده شاهزاده عين الدوله هم حضور بهم رسانيد و در باب كابينه گفتگوى مفصل به عمل آمد ولى تحصيل نتيجه بجلسه شب چهارشنبه محول گرديد .\r\n\r\nسه‌شنبه بيستم ژوئيه 1915\r\nبعد از افطار شاهزاده عين الدوله بمجلس آمده و براى خاتمه دادن ببحران در هيئت رئيسه بعضى مذاكرات نموده و بالاخره بطور قطعى اظهار داشت بدون رعايت يكى از دو شق ذيل زيربار مسئوليت رياست وزراء نخواهد رفت :\r\nاول - كابينه او مركب از همان وزراء سابق خواهد بود بدون استثناء و مجلس رأى اعتماد خود را همانطور كه نسبت به شخص او اظهار ميدارد در مورد اعضاء كابينه هم ابراز نمايد .\r\nدوم - اگر اكثريت مجلس ميل بترميم كابينه دارند استيضاح‌كنندگان استيضاح خود را پس بگيرند تا رئيس دولت در ترميم كابينه مصادف بمحظورات سياسى كه از استيضاح مزبور توليد گشته نشود و در آتيه هم استيضاحى از اين كابينه به عمل نيايد ! چون از طرف دموكراتها و بيطرفها جواب مساعد داده نشد شاهزاده عين الدوله مجددا استعفاى قطعى خويش را تقديم داشت .\r\nدر همين جلسه از طرف شاهزاده سليمان ميرزا ليدر حزب دموكرات بعضى كلمات خشن و مستهزانه بشاهزاده عين الدوله گفته شد .\r\n\r\nچهارشنبه 21 ژوئيه 1915\r\nبعد از افطار جلسه خصوصى در بهارستان منعقد بود تلفنى از طرف شاه بمؤتمن الملك رئيس مجلس رسيد مبنى بر اينكه استعفاى عين الدوله پذيرفته شده و ديگر عودت نخواهد كرد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبايد هرچه زودتر تمايلات وكلاء نسبت برئيس الوزراء جديد معلوم شود . بلافاصله فراكسيونهاى مجلس مجتمع و پس از تبادل افكار باتفاق تام برئيس الوزرائى مشير الدوله رأى دادند و قرار شد عده از نمايندگان او را ملاقات و تقاضا كنند بفوريت اقدام بتشكيل كابينه نمايد .\r\nجرايد دست چپ حملات شديدى به عين الدوله نمودند .\r\n\r\nپنجشنبه 22 ژوئيه 1915\r\nغروب امروز ميرزا محمد صادق طباطبائى و شاهزاده سليمان ميرزا بملاقات مشير الدوله در رستم‌آباد شميران رفته و اظهار داشتند اتفاق آراء مجلس با رياست وزرائى شما موافقت كرده خوب است زودتر اقدام بتشكيل كابينه بفرمائيد . مشير الدوله در جواب گفت بهتر است مجلس سياست خارجى خود را معين كند تا من از روى همان سياست اعضاء كابينه را تعيين نمايم آيا مقصود تعقيب بيطرفى حقيقى است مثل كابينه سابق من و كابينهء مستوفى الممالك يا بيطرفى متمايل بروس و انگليس  Neutralite bienveillante  مثل كابينه عين الدوله ؟\r\nبعد از افطار اعليحضرت مشير الدوله را بقصر صاحبقرانيه احضار و رياست وزراء را به او تكليف كرد .\r\nمشير الدوله براى عرض جواب قطعى دو روز مهلت خواست .\r\n\r\nجمعه 23 ژوئه 1915\r\nنگارنده نزديك غروب مشير الدوله را در رستم‌آباد ملاقات و اظهار داشتم براى عرض تبريك نيآمده‌ام بلكه شرفياب شده‌ام كه تمنى كنم رياست وزراء را قبول بفرمائيد مشير الدوله جواب داد اگر از من پيشرفت داشته باشد حاضرم و در جواب تكليف اعليحضرت هم هنوز نه قبول و نه رد كرده‌ام شايد بتوانم تا فردا تصميمى اتخاذ نمايم . در باب اعضاء كابينه و عضويت مستوفى الممالك مذاكره كردم گفت بسيار نظر خوبى است منهم به سليمان ميرزا رئيس حزب دموكرات تصريح نمودم كه رياست وزراء را در صورتى قبول خواهم كرد كه مستوفى الممالك داخل كابينه شود يا به سمت وزير امور خارجه يا داخله يا ماليه لكن گمان نميكنم مستوفى وزارت خارجه را بپذيرد .\r\nراجع بساير اعضاء دولت گفت كابينه سابق من مركب از اشخاص صحيح و پاكى بود ولى متأسفانه با حالت حاليه ممكن نيست عين آن كابينه را تشكيل بدهم بايد بعضى ملاحظات خارجى نيز نمود مثلا وجود علاء السلطنه از پارهء جهات مفيد خواهد بود . در بين مذاكرات ميرزا محمد صادق طباطبائى باتفاق سردار معظم خراسانى ( تيمور تاش ) وارد شدند .\r\nامروز از منبع موثق اطلاع رسيد كه وزيرمختار روس و انگليس در صاحبقرانيه بحضور شاه رفته و تقاضاى بستن پارلمان را نموده‌اند و شاه جواب داده است چون بقانون اساسى سوگند ياد نموده‌ام نميتوانم نقض يمين نمايم . آنها با لحن تهديدآميز اشاره به مخاطرات احتمالى براى مملكت و براى سلسله قاجاريه كرده‌اند .\r\n\r\nشنبه 24 ژوئيه 1915\r\nساعت 5 بعد از ظهر پرنس رويس بديدن مشير الدوله در رستم‌آباد رفت مشير الدوله گفت خيال دارد يك كابينه مختلطى تشكيل دهد  ( Cabinet de concentration )  كه در آن مستوفى الممالك و عين الدوله و مستشار الدوله عضويت داشته باشند .\r\nبعد از غروب عده از وزراى سابق و نمايندگان مجلس و آزاديخواهان در منزل مشار السلطنه در دزآشوب جمع بودند حاجى محتشم السلطنه از من پرسيد آيا اطلاع داريد كه مشير الدوله رياست وزراء را قبول خواهد كرد يا خير ؟ جواب دادم قبول مينمايد به شرط آنكه مستوفى الممالك يك پرتفوى وزارت را اختيار كند گفت به نظر من اين شرط تعليق بر محال است زيرا مستوفى الممالك كه از هرحيث مقامش بالاتر است\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nچگونه عضويت كابينه مشير الدوله را خواهد پذيرفت تشكيل كابينه مشير الدوله در نظر محتشم السلطنه محال مينمود بدينواسطه باتفاق شاهزاده شهاب الدوله به منزل پرنس علاء السلطنه كه روبروى باغ مشار السلطنه واقع بود رفتند كه با او به منظور تشكيل يك كابينه تبادل‌نظر كنند .\r\n( شاهزاده شهاب الدوله يكى از نزديكترين دوستان مستوفى الممالك مىباشد و از لحاظ نفوذ در دربار و از حيث تجربهء سياسى و معلومات و حسن بيان مساعدتش با مستوفى همواره مؤثر بوده است . )\r\nبعد از افطار جلسه غير رسمى در پارلمان منعقد و چهارده نفر از فراكسيون‌هاى ذيل انتخاب شدند كه بروند از مشير الدوله خواهش كنند در تشكيل كابينه تسريع نمايد :\r\nاز فراكسيون دموكرات سليمان ميرزا - عدل الملك - وحيد - الملك - ميرزا محمد عليخان كلوب\r\nاز فراكسيون اعتدالى ميرزا محمد صادق طباطبائى - معدل - الدوله - آصف الممالك - شريف - العلماء . از هيئت علميه - شيخ اسد اللّه - حاج معين بوشهرى - شيخ يوسف\r\nاز بيطرفها سردار سعيد - وقار السلطنه - شيخ محمد حسين استرابادى .\r\nشاهزاده شهاب الدوله ( شمس ملك‌آرا ) سناتور فعلى\r\n\r\nيكشنبه 25 ژويه 1915\r\nساعت پنج بعد از ظهر پرنس رويس باتفاق مسيو ليتن قونسول آلمان به مجيديه نزد شاهزاده عين الدوله رفتند عين الدوله از مجلس اظهار دلتنگى نموده به وكلاء بدگوئى كرده نسبت خيانت و اعمال اغراض شخصى داده و گفته بود تا مجلس منحل نشود ممكن نيست يك دولت بتواند كار كند پرنس رويس سئوال كرده بود آيا شما حاضريد داخل كابينه مشير الدوله بشويد عين الدوله جواب منفى داده بود .\r\n\r\nدوشنبه 26 ژويه 1915\r\nپرنس رويس وزيرمختار آلمان به منزل سردار اسعد بختيارى در تجريش رفته از او خواهش كرد تلگرافى بسردار ظفر والى كرمان نمايد و از او توضيحات بخواهد كه چرا باهالى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nقدغن كرده است خانه بقونسول آلمان اجاره ندهند و چرا شخصى را بجرم خواندن اخبار جنگ آلمان توقيف نموده است ؟ سردار اسعد به پرنس رويس جواب داد اين تلگرافى كه بشما رسيده دو روز قبل سواد آن را بسفارت انگليس داده بودند و مستر چرچيل دبير شرقى آن سفارت نزد من آمد كه مبادا اقدامى به ضرر انگليسها به عمل آورم !\r\n\r\nسه‌شنبه 27 ژويه 1915\r\nبه خواهش سفارت آلمان ميرزا سليمان خان ميكده معاون وزارت داخله تلگراف شديد اللحنى خطاب بسردار ظفر فرمانفرماى كرمان مخابره نمود و توضيحات خواست كه با وجود بيطرفى ايران اين گونه ضديت و مخالفت با مسيو سوگماير قونسول آلمان چه معنى دارد .\r\nكاظم‌زاده كه از برلن آمده بود بوسيله وكلاى دموكرات اقدام بتغيير ماركونام تلگرافچى همدان كه با آلمانها ضديت ميكرد به عمل آورد .\r\nهيئتى از وكلاء نزد مستوفى الممالك به ونك رفته و هيئت ديگرى در مجيديه شاهزاده عين الدوله را ملاقات و اصرار نمودند هردو داخل كابينه مشير الدوله شوند قرار شد هرسه نفر يعنى مشير الدوله و مستوفى الممالك و عين الدوله امشب در صاحبقرانيه حضور شاه شرفياب شده و آنجا تكليف كابينه را معين كنند . در مراجعت مشير الدوله مراسله به مؤتمن الملك رئيس مجلس نوشت كه در جلسه خصوصى قرائت شد مبنى بر اينكه از رياست وزراء استعفاء دارم ولى حاضرم در كابينه كه مستوفى الممالك تشكيل دهد عضويت اختيار نمايم مؤتمن الملك به وكلاء اظهار داشت شاه مايل است مستوفى الممالك رئيس الوزراء بشود و مشير الدوله و عين الدوله عضويت كابينه او را بپذيرند وكلاء باتفاق آراء با ميل اعليحضرت موافقت كردند .\r\n\r\nچهارشنبه 28 ژويه 1915\r\nبعد از افطار موتمن الملك در قصر صاحبقرانيه شرفياب و موافقت وكلاء را با رياست وزراء مستوفى الممالك اطلاع داد فورا مستوفى احضار و رياست دولت به او تكليف شد يكساعت بعد از نصف شب نگارنده بصاحبقرانيه رفته و در آنجا باتفاق صاحب‌اختيار مستوفى الممالك را موقع بيرون آمدن از دفتر اعليحضرت ملاقات نموديم . مستوفى الممالك در ضمن صحبت گفت قرار شده است فردا شب مجددا حضور شاه شرفياب شوم .\r\nامروز صبح وزيرمختار روس و انگليس متفقا از شاهزاده عين الدوله خواهش كرده بودند عضويت كابينه مشير الدوله يا مستوفى الممالك را قبول ننمايد .\r\n\r\nپنجشنبه 29 ژويه 1915\r\nبعد از ظهر مسيو ليتن بوزارت امور خارجه رفته و در موضوع بدرفتارى نسبت به سوگماير قونسول كرمان بمشاور الممالك معاون آن وزارت‌خانه شديدا اعتراض كرد به حدى كه مشاجره بين اين دو نفر نزديك بود بجاى باريك برسد .\r\nامروز عصر مارلينگ وزيرمختار انگليس در قصر صاحبقرانيه بحضور شاه شرفياب و استدعا كرد شاهزاده عين الدوله مجددا رئيس الوزراء و شاهزاده فرمانفرما دوباره وزير داخله و بعبارة اخرى عين كابينه سابق بدون تغيير باقى باشد تا روابط حسنه بين انگليس و ايران پايدار بماند و الا انگليسها ممكن است مجبور شوند از طهران بقزوين بروند . . .\r\n\r\nجمعه سىام ژويه 1915\r\nامروز شاهزاده نصرت السلطنه در پذيرائى پرنس رويس حاضر بود و اقدامات اخير سفارتين روس و انگليس را باستحضار وزيرمختار آلمان رسانيد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nراجع بمنازعه مشاور الممالك باليتن قنسول آلمان راپورتى در سفارت آلمان مبنى بر قطع روابط سفارت با وزارت امور خارجه ايران تا تعيين يك نفر وزير امور خارجه تنظيم و ترجمه آن براى اعليحضرت ارسال گرديد .\r\nمشاور الممالك ( عليقليخان انصارى ) كرارا مقام وزارت و سفارت داشته\r\n\r\nاينست ترجمه راپورت :\r\nاز چند ماه به اين طرف سفارت آلمان را مورد توبيخ و ملامت قرار داده‌اند كه محض منافع خصوصى خود همواره در توليد اغتشاش در ايران سعى و كوشش مينمايد مخصوصا اين مطلب در مسائل راجعه به چهار قنسولگرى آلمان در كرمانشاهان و اصفهان و شيراز و كرمان تكرار شده است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nدر كرمانشاهان بلافاصله پس از آغاز جنگ اروپا روسها و انگليسها اقدام به تهييجات شديد نمودند برحسب حكم سفارت انگليس آلمانيهائى كه براى خدمت قشون به خاك آلمان معاودت ميكردند در نزديكى كرمانشاهان مورد نهب و غارت واقع شدند .\r\nاز آنجائى كه راه كرمانشاهان تنها طريق مطمئنى بود كه از تهران ببغداد و اسلامبول و خاك آلمان قابل العبور بود دولت آلمان مجبور گرديد يكنفر قنسول بدان شهر اعزام دارد بمحض اين اقدام زبان به افترا و تهمت گويا شده چنين نسبت داده شد كه قصد اقامت مسيو شونمان در كرمانشاهان فقط براى توليد اغتشاشات بر عليه دولت ايران است لاغير همين ملامت پس از ورود وزير مختار آلمان بطهران نيز تكرار شد ولى وزيرمختار آلمان با كمال رضايت و خشنودى ملاحظه نمود كه در ظرف چند هفته بعد از ورود عساكر عثمانى در تحت فرماندهى حسين رئوف بيك نه‌تنها وزير امور خارجه بلكه عين الدوله و مستوفى الممالك و مشير الدوله هريك بطيب خاطر بوزيرمختار آلمان اظهار نمودند كه تمام ايرانيها صميمانه از اقدامات مسيو شونمان ممنون و شكرگذارند .\r\nدر اصفهان چون در ابتدا شخص ديگرى نبود يك نفر از اهالى شيلى دكتر پوژن كه تحت حمايت آلمان بود از طرف دولت امپراطورى به سمت قونسول معين گرديد ولى چون از جانب دولت عليه ايران اظهار عقيده شده بود كه دكتر پوژن بواسطه امور شخصى خود نخواهد توانست بدرستى از عهده اين مأموريت برآيد لذا وزيرمختار آلمان بلافاصله پس از ورود خود اقداماتى در تغيير مشار اليه به عمل آورد و چنين تصور ميرفت كه شخص مناسب براى قائم‌مقامى او پروفسور سوگماير خواهد بود كه از به دو ورود خود در ايران اين مملكت را تا درجه به خوبى ميشناخت راست است كه در ضمن صحبت با شاهزاده عين الدوله از ابتدا معلوم گرديد كه پرفسور سوگماير بيش از مدت قليلى نميتواند در اصفهان باقى باشد ولى گفته شد كه آنوقت براى فرستادن شخص ديگرى بجاى او سعى و كوشش به عمل خواهد آمد يعنى مسيو زايلر ترجمان جنرال قنسولگرى اسلامبول بدان شغل منسوب و برقرار شود از تاريخى كه مسيو زايلر در اصفهان است بهيچوجه شكايتى از طرز رفتار او بسفارت آلمان نرسيده است چون نماينده دولت امپراطورى آلمان در بوشهر مسيو ليستمان دكتر در علوم حقوق با يك طرز مخالفت‌كارانه با حقوق بين المللى از طرف انگليسها توقيف و به هندوستان تبعيد گرديد دولت امپراطورى آلمان مجبور شد يكنفر قونسول بشيراز بفرستد و مسيو واسموس را معين نمود و لكن از آن جائى كه دولت ايران در مقام شكايت برآمد كه مسيو واسموس بواسطه مداخله در امور سياسى داخلى باعث اشكالات شده فوراميل دولت عليه مورد توجه واقع گرديد و مسيو ووسترو ترجمان اول سفارت كه تازه بتهران رسيده بود به سمت قونسول جديد شيراز منصوب گرديد و تقاضاى استعفاى مسيو واسموس پذيرفته شد مسيو ووسترو همين روزها وارد شيراز خواهد شد .\r\nدر كرمان قبل از جنگ منافع تجارتى آلمانها بتوسط انگليسها حفظ و حمايت ميشد پس از شروع جنگ حمايت مزبوره يك مرتبه بدون اطلاع از طرف نمايندگان انگليس مقطوع و معوق ماند چون در اين اوان بوضوح پيوست كه مقدار زيادى اسلحه بطور قاچاق از هندوستان از طول سرحد افغانستان بروسيه حمل مىشود دولت آلمان لازم شمرد كه يكنفر قونسول براى كرمان معين نمايد و براى اين مأموريت مسيو سوگماير فوق الذكر كه از اصفهان خلع شده بود بكرمان گسيل شد و لكن ظاهرا بواسطه فشار انگليسها دولت عليه تاكنون از شناختن مسيو سوگماير برسميت شانه خالى كرده و همين مسئله موجب حدوث نتايج تأسف‌آور گرديد و كرارا بوزارت جليله امور خارجه شكايت به عمل آمد چرا مسيو سوگماير را منع كرده‌اند كه بوسيله تلگراف رمز با ما فوق خود يعنى سفارت مخابره نمايد و حال آنكه دولت عليه ايران ميتوانست به آسانى بمشار اليه اجازه دهد كه تلگراف رمز بنمايد حتى اگر به سمت قونسول هم رسما شناخته نميشد صدور اين اجازه ممكن بود چنان كه بيكنفر از اتباع ايطالى مسيو دوسى مقيم تبريز كه هيچ سمت رسمى ندارد بدون اشكال اجازه داده شد كه با وزيرمختار ايطاليا در تهران مخابرات رمزى داشته باشد .\r\nنتيجه ممنوع بودن مسيو سوگماير از مخابره مرموزه با سفارت آلمان يك واقعه باورنكردنى را موجب گرديد كه تلگرافات بعنوان سفارت آلمان از طرف اداره تلگرافخانه ايران چهل و هشت ساعت قبل از آنكه به وزيرمختار آلمان برسد تسليم سفارت انگليس شده بود و موانعى را كه از وزيرمختار آلمان خواهش رفع آن را كرده بودند نظر باقدامات وزيرمختار انگليس باقى و برقرار ماند در موقع ورود مسيو سوگماير بكرمان از هرگونه استقبال عمومى جلوگيرى به عمل آمد و باهالى شهر قدغن شد كه به او خانه اجاره ندهند و حتى اشخاصى كه اخبار فتوحات آلمان را در بازار خوانده بودند بر خلاف هر قانونى بحبس افكنده شده و بتحريك بعضى اشخاص كه در طهران هستند سعى كردند سوءقصدى نسبت به شخص قنسول به عمل آيد .\r\nبراى علاج اين ترتيبات كه دوام آنها ممكن نبود مسيو ليتن قونسول امپراطورى آلمان در تبريز از طرف سفارت آلمان بوزارت امور خارجه فرستاده شد كه در موضوع اقدامات ضروريه مذاكره و گفتگو به عمل آورد در وزارت امور خارجه از طرف معاون وزارت‌خانه مسيو ليتن پذيرفته آمد مشاور الممالك همان شخصى است كه همواره رفتار نامطبوع خود را نسبت بآلمان ابراز ميدارد و دو سال قبل در غيبت وثوق الدوله وزير امور خارجه وزيرمختار آلمان شكايتى از او بحضور نايب السلطنه تقديم نمود مطالب مذكور فوق را مسيو ليتن براى مشاور الممالك شرح داده و از مشار اليه تقاضاى جواب قطعى كرده است مشاور الممالك از دادن جواب مثبتى امتناع ورزيده و به خود اجازه داده بعضى بيانات دور از رويه بنمايد مثلا با يك لهجه تمسخرآميزى لزوم حفظ منافع تجارتى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nآلمان را در كرمان بتوسط يكنفر قونسول رد كرده و ضمنا اظهار داشته است كه اين حق را از دولت معظمه عالمگيرى مثل انگليس نميتوان مضايقه نمود مسيو ليتن اين جمله توهين‌آميز را بلاجواب و مسكوت عنه گذارده و از اين‌رو رضايت تامه رئيس خود را جلب نموده است .\r\nدر ضمن جواب كتبى كه در طى مراسله نمره 249 / 1679 مورخ 16 رمضان 1333 مطابق 29 ژوئيه 1915 بامضاى مشاور الممالك به وزيرمختار آلمان داده شد چنين مينويسد كه دولت ايران از شناختن مسيو سوگماير به سمت قونسول آلمان در كرمان امتناع دارد حتى بر عليه توقف او هم در كرمان پرتست مينمايد .\r\nقبل از نگاشتن مراسله نيز معاون وزارت خارجه يكنفر از اعضاء آن وزارتخانه عباسخان معظم السلطنه را در بعد از ظهر 29 ژويه نزد پرنس دورويس فرستاده احضار چند نفر مسافرين قائنات را تقاضا كرده بود مسافرين مزبور ميبايستى برحسب ميل مشاور الممالك بدون تأخير باصفهان بروند .\r\nاين تقاضا و آن مراسلات يك نقض بين و واضحى است از عهدنامه آلمان و ايران كه در سنه 1873 منعقد شده خاصه مخالفت فاحشى است بر عليه فصل پنجم و هشتم آن عهدنامه كه ماخذ و مبناى روابط رسميه بر روى آن قرار گرفته است .\r\nدر اين صورت فعلا براى سفارت آلمان غيرممكن است كه بتواند مناسبات رسميه با مشاور الممالك داشته باشد و چون در غياب يكنفر وزير مشاور الممالك تنها مأمورى است كه مسئول مناسبات بين دولت ايران و سفارتخانه‌هاى خارجه مىباشد لهذا روابط رسميه بين دولت عليه ايران و سفارت آلمان مقطوع و معوق ميماند تا هنگاميكه يك وزير امور خارجه تعيين شود .\r\n30 ژوئيه 1915\r\n\r\nشنبه 31 ژوئيه 1915\r\nبعد از ظهر امروز معين الوزاره رئيس كابينه وزارت امور خارجه ( حسين علاء ) بسفارت آلمان آمده در ضمن ملاقات با پرنس رويس از خشونتى كه ليتن قونسول آلمان نسبت به مشاور الممالك معاون وزارت خارجه كرده بود شكايت نمود و بيهوده جديت به عمل آورد كه طورى طرفين را اصلاح دهد .\r\n\r\nيكشنبه اول اوت 1915\r\nيك عده از آلمانيهائى كه براى مسافرت بافغانستان از اصفهان به طبس و از آنجا به بيرجند ميرفتند بدست قواى روس كه از باجگيران به سمت گن‌آباد حركت ميكردند گرفتار شدند .\r\n\r\nدوشنبه دوم اوت 1915\r\nمستوفى الممالك رئيس الوزراء جديد به منزل ييلاقى مشير الدوله در رستم‌آباد رفت و عضويت كابينه را بمشار اليه پيشنهاد كرد .\r\n\r\nسه‌شنبه سوم اوت 1915\r\nمستوفى الممالك مشغول مشاوره براى تشكيل كابينه خود بوده و شب بصاحبقرانيه حضور شاه باريافت كه نظريات خويش را بعرض برساند .\r\n\r\nچهارشنبه چهارم اوت 1915\r\nبعد از ظهر مستوفى الممالك در مجلس علنى اظهار داشت كه از طرف اعليحضرت رياست وزراء به من محول شده و در سه چهار روز آينده كابينه خود را معرفى خواهم كرد .\r\nموافق تلگراف پرنس اسحاق خان مفخم الدوله وزيرمختار ايران مقيم پطرزبورغ بوزارت امور خارجه مسيو سازنوف وزير امور خارجه روسيه روز يكشنبه گذشته نطقى در مجلس ( دوما ) قريب بمضمون ذيل ايراد نموده است :\r\nتحريكات آلمانها در ايران كسب شدت كرده و اخيرا چند نفر آلمانى براى توليد اغتشاش در افغانستان از خاك ايران گذشته بحدود سرحدى افغانستان رسيده‌اند دولت امپراطورى روس براى جلوگيرى از اين تشبثات اقدام لازم از قبيل اعزام قوه و غيره به عمل آورده است . كابينه ايران بواسطه نقار حزب دموكرات با دولت متجاوز از يك ماه است در حال بحران مىباشد هرگونه مساعدتى كه تاكنون با مملكت شاه به عمل آورده‌ايم بىنتيجه و بىفايده بوده و اكنون اوضاع ما را مجبور ميسازد كه براى حفظ حقوق خود رويه ديگرى اتخاذ بنمائيم .\r\nچون اقساط استقراضى روس را دولت ايران نتوانسته است در موقع كاملا و تماما بپردازد سفارت روس مراسله به وزارت امور خارجه نگاشته مشعر بر اينكه موافق عهدنامه بواسطه تعويق پرداخت طلبمان ما حق داريم در گمركات ايران كنترل برقرار كنيم .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nپنجشنبه پنجم اوت 1915 - 23 رمضان 1333\r\nخبر رسيد كه متجاوز از يكهزار نفر سالدات روسى از قزوين به طرف تهران براى تهديد دولت حركت كرده‌اند . مستوفى الممالك رئيس الوزراء از اين خبر متوحش شده محتشم السلطنه و چند نفر از وكلاى مجلس را در عمارت هيئت وزراء خواسته و تا پنج ساعت بعد از نصف شب مشغول مذاكره و اقدام براى جلوگيرى از تجاوزات روس بودند و معين الوزاره رئيس كابينه وزارت امور خارجه را بسفارتخانه‌ها ميفرستادند . وقت سحر مستوفى الممالك در قصر صاحبقرانيه بحضور شاه شرفياب شد .\r\nپرنس اسحق خان مفخم الدواله وزيرمختار ايران در روسيه\r\n\r\nجمعه ششم اوت 1915 - 24 رمضان 1333\r\nيكساعت قبل از ظهر شاهزاده شعاع - السلطنه در سفارت ييلاقى تجريش بديدن پرنس رويس آمد وزيرمختار آلمان از استماع خبر حركت قشون روس به طرف تهران مضطرب بود خيال داشت با تمام اعضاء سفارت باصفهان برود و تصور ميكرد شاه و هيئت وزراء هم بهتر است پايتخت را به آنجا انتقال دهند قبل از ظهر هيئت وزراء جديد در تحت رياست مستوفى - الممالك در صاحب‌قرانيه تشكيل يافت و تا چهار بعد از ظهر به طول انجاميد بالاخره نظر باقدامات دولت و فعاليت معين الوزاره رئيس كابينه وزارت امور خارجه سفارتين روس و انگليس حاضر باصلاح شده و قشون روس كه تا قريه كوندج يك منزلى قزوين آمده بودند به طرف قزوين مراجعت كردند . فن باخ نايب سفارت روس بشاهزاده فرمانفرما گفته بود قشون روس بين قزوين و تهران توقف خواهد كرد و بپايتخت وارد نخواهد شد .\r\nساعت 9 صبح نگارنده برستم‌آباد رفته مشير الدوله را ملاقات و علت انصراف از تشكيل كابينه را پرسيدم مشير الدوله گفت من بواسطه عدم قبول مستوفى الممالك موفق نشدم اما مستوفى خود را قدرى تشنه اشغال مقام رياست وزراء نشان داد خيلى غريب بود كه يك روز قبل من عضويت كابينه خود را به او تكليف كردم بعذر كسالت متعذر شد و لكن روز بعد رياست دولت را پذيرفته و برستم‌آباد آمده به من پيشنهاد قبول عضويت در دولت نمود !\r\nعصر آن روز مشير الدوله از خبر عزيمت قشون روس به طرف تهران مضطرب شده در پذيرائى هفتگى پرنس رويس حضور بهم رسانيد كه تحقيقى از اوضاع نمايد نگارنده قدرى ديرتر در پذيرائى حاضر شده و بهمگى مژده معاودت قشون روس به طرف قزوين را دادم و اسباب آسايش خيال عموم گرديد بعد از چند\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدقيقه كلنل ادوال رئيس ژاندارمرى نيز آمد و اظهار داشت كه قشون روس از كوندج مراجعت و فقط دويست نفر در آنجا هنوز باقى هستند .\r\n\r\n[ نامهء قونسول ليتن بهمسر خود 
  ]\r\nبراى نشان دادن طرز فكر و فعاليت سفارت آلمان در آنموقع ترجمه نامهء كه قونسول ليتن بهمسر خود نگاشته و بآدرس قونسولگرى آمريكا مقيم تبريز فرستاده ذيلا درج مىشود :\r\n« مورخ 6 اوت 1915 - ديروز كه كاغذ تبريك تو براى عيد تولد به من رسيد پرنس رويس متوجه شد و شب مرا بشام دعوت كرد دكتر ايلبرگ و مسيو زمر هم در شام بودند ساعت 12 نصف شب خبر رسيد كه روسها به طرف طهران حركت كرده‌اند يك بعد از نصف شب چند نفر از نمايندگان مجلس بديدن پرنس رويس آمدند ساعت دو بعد از نصف شب سفير تركيه آمد از ساعت دو الى چهار بعد از نصف شب من و زمر مشغول تهيه نامه‌ها و رمز آنها شديم زمر بعد شروع بجمع كردن نوشتجات نمود و هيچ نخوابيد ولى من توانستم از 4 الى 8 صبح بخوابم امروز صبح بديدن كلنل ژاندارمرى رفتم بعد با دو نفر از نمايندگان مجلس صحبت كردم و سپس سفير تركيه و بعد آتاشه ميليتر سفارت اطريش را ملاقات نمودم بقيه وقت را با تلفن به جاهاى مختلف صحبت كردم و نوشتجات قاصد سوار را حاضر نمودم كار امروز طاقت‌فرسا بود آخر الامر ساعت 7 بعد از ظهر خبر رسيد كه چون قواى روس پيش از دوهزار نفر نبود و با اين عده غيرممكن بود بطهران حمله كنند بقزوين مراجعت كردند امروز بعد از ظهر نزد پرنس رويس پذيرائى مفصلى بود آقاى كلدول و خانمش هم نزد پرنس رويس بودند خانم كلدول باوجود اينكه تو را نديده است خيلى به تو محبت دارد و اسم تو را كه ميبرد اشك در چشمهايش جمع مىشود قلب اين خانم بسيار حساس است امروز قبل از ساير مهمانها آمده بود و به من گفت بايد بمحض احساس كوچكترين خطر فورا بسفارت آمريكا بيائيد خيلى تجمل نميتواند براى من در سفارت فراهم نمايد ولى مسلما قدرى بهتر از زندان روسها در حاجى طرخان به تو خواهد گذشت اين مذاكراتى بود كه خالم كالدول با من كرد ولى خبر نداشت كه ما تمام صحبتها را با وزيرمختار آمريكا نموده بوديم و بيرق آمريكا هم در سفارت آلمان حاضر بود تا در صورت خطر بسر در سفارت آلمان كشيده شود و اطاق مستر بادر آمريكائى هم در سفارت آلمان تعيين شده بود تا براى حفظ آلمانها بانجا نقل مكان كنند . »\r\nبواسطه انتشار خبر حركت قشون روس بتهران عده از اهالى در مسجد سپهسالار اجتماع نموده و نطقهاى وطن‌پرستانه ميكردند و شب جمعى از كسبه و اصناف بمجلس رفته و علت اين حركت را سئوال نمودند رئيس مجلس جواب داد آنها باسم مانور آمده بودند و مراجعت كردند .\r\n\r\nشنبه هفتم اوت 1915 - 25 رمضان 1333\r\nاز قونسولگرى كرمانشاهان بسفارت آلمان خبر رسيد كه پرنس لئوپولد دوباوير بسركردگى سپاهيان خويش شهر ورشو را به تصرف درآورده‌اند از مژده اين فتح بزرگ پرنس رويس بيرق آلمان را روى عمارت خود برافراشت و بغلامها و خدمه انعام داد .\r\nنگارنده فورا بديدن مستوفى الممالك رئيس الوزراء در سعدآباد عمارت همدم السلطنه رفتم و او را از خبر فتح ورشو مستحضر داشتم او هم فورا شاهزاده اعزاز السلطنه كامرانى فرزند نايب السلطنه را كه مورد اعتماد كاملش بود بحضور شاه فرستاد تا اين اطلاع مهم را بعرض برساند .\r\n\r\nيكشنبه هشتم اوت 1915\r\nعاصم بيك سفير كبير عثمانى با جمعى از اعيان در دزآشوب منزل محتشم السلطنه براى افطار مهمان بودند .\r\n\r\nدوشنبه نهم اوت 1915\r\nتلگرافى از مسيو سوگماير قونسول آلمان مقيم كرمان رسيد مبنى بر اينكه چند نفر بختيارى مسلح را در بام قونسولگرى خود در حينى كه ضامن رولورشان كشيده بود دستگير كرديم .\r\nخودشان را رها نموديم اما اسلحه آنها را مسترد نداشتيم .\r\nامروز بعد از ظهر مستوفى الممالك در صاحبقرانيه حضور همايونى شرفياب شد نزديك غروب باتفاق حاجى محتشم السلطنه و شهاب الدوله و صاحب‌اختيار در عمارت گلستان حاضر و تا ساعت شش از شب گذشته مشغول مذاكرات بودند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nسه‌شنبه دهم اوت 1915 - 28 رمضان 1333\r\nمستوفى الممالك بواسطه اشغال بوشهر از طرف سپاهيان انگليس پارهء اقدامات توسط وزارت امور خارجه نمود\r\nولى هنوز اظهار مساعدتى از طرف مارلينگ وزيرمختار انگليس نشده است .\r\n\r\nچهارشنبه يازدهم اوت 1915\r\nمسيو كاسمينسكى نماينده وزارت تجارت روس در تهران به سردار كبير برادر سپه‌سالار گفته بود ممكن است عده از سالدات‌هاى ما از مازندران بدماوند رفته و در آنجا مسيو فن كاردرف سكرتر سفارت آلمان را كه به شكار رفته توقيف نمايند پرنس رويس يكنفر را شبانه به دماوند نزد فن كاردرف فرستاد كه مواظب خود باشد .\r\nقله دماوند\r\n( سعد السلطان سپهرى معاون سردار كبير چون متمايل بآلمان بود و از آزاديخواهان بشمار ميرفت قبل از فوت وقت توجه سفارت آلمان را به اين خطر معطوف داشت ) .\r\n\r\nپنجشنبه دوازدهم اوت 1915\r\nمقارن غروب مستوفى الممالك بدربار رفته و برحسب دعوتى كه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nقبلا شده بود مشير الدوله و عين الدوله و شهاب الدوله و محتشم السلطنه نيز حضور بهمرساندند تا ساعت شش از شب گذشته در باب تشكيل كابينه مذاكره كردند و لكن نتيجه حاصل نگرديد .\r\n\r\nجمعه سيزدهم اوت 1915 - غره شوال 1333\r\nبمناسبت عيد فطر در دربار سلام منعقد گرديد .\r\nدر عقب صندلى شاه فقط مستوفى الممالك رئيس الوزراء ايستاده بود زيرا وزيرى ديگر هنوز تعيين نشده است مؤتمن الملك رئيس مجلس باتفاق دوازده نفر از وكلاء كه با قرعه انتخاب شده بودند براى تبريك عيد حضور شاه شرفياب شدند .\r\n\r\nشنبه چهاردهم اوت 1915\r\nقواى نظامى انگليس پس از ورود به بوشهر عده از ژاندارمهاى ايرانى را خلع سلاح نموده و در ادارات دولتى بعضى مداخلات كردند .\r\nپس از آنكه مستوفى الممالك مقام رياست وزراء را قبول كرد از وكالت مجلس طبعا مستعفى و از طرف وزارت داخله بحكومت تهران ابلاغ شد كه اعتبارنامه بنماينده بعدى يعنى آقا شيخ رضا ده‌خوارقانى بدهند\r\n5 ساعت بعد از ظهر فن كاردورف از شكار دماوند مراجعت و از اينكه او را از سوء نيت سپاهيان روس مطلع ساخته بوديم و بسلامت از دام رها شده بود اظهار امتنان نمود و كارت تشكرى به منزل سعد السلطان گذاشت .\r\n\r\nدوشنبه شانزدهم اوت 1915\r\nامشب مستوفى الممالك به منزل وثوق الدوله در تجريش رفت و وزارت ماليه را به او تكليف كرد او هم قبول نمود آقا ميرزا محسن مجتهد و سردار معظم خراسانى و مسيو للو مستشار بلژيكى ماليه در خانه وثوق الدوله جلسه تشكيل دادند .\r\n\r\nسه‌شنبه هفدهم اوت 1951 - 15 شوال 1333\r\nصبح نگارنده مستوفى الممالك رئيس الوزراء را در سعدآباد ملاقات كردم مستوفى گفت امروز كابينه تشكيل و فردا بمجلس معرفى خواهد شد . در ضمن صحبت از مسيو شونمان در كرمانشاهان شكايت نمود و عقيده داشت كه اين‌گونه اقدامات آلمانها علاوه‌بر اينكه مفيد نيست توليد ضرر مىكند ميگفت بهتر است آلمانها با دولت ايران طرف مذاكره واقع شوند نه با افراد ايرانى . در بين مذاكرات چون پرنس علاء السلطنه وارد و بعد از او هم كلنل ادوال رئيس ژاندارمرى آمد صحبت قطع شد موقع خداحافظى مستوفى الممالك گفت خيلى از نواب و الا وزيرمختار خجل هستم كه دو مرتبه تشريف آورده‌اند و من بواسطه فرط گرفتارى آنقدر بىادب بوده‌ام كه نتوانسته‌ام هنوز بازديد بكنم .\r\n\r\n[ كابينهء مستوفى الممالك 
  ]\r\nبعد از ظهر هيئت وزراء جديد به ترتيب ذيل در صاحب‌قرانيه بحضور شاه معرفى شدند :\r\nميرزا حسنخان مستوفى الممالك رئيس الوزراء و وزير داخله - محمد ولى خان سپهدار اعظم وزير جنگ - پرنس محمد عليخان علا السلطنه وزير عدليه - ميرزا حسنخان وثوق الدوله وزير ماليه - ميرزا حسنخان محتشم السلطنه وزير امور خارجه - محمد صادق خان مستشار الدوله وزير پست و تلگراف - ميرزا ابراهيم خان حكيم الملك وزير معارف و اوقاف - شاهزاده اسد الله ميرزا شهاب الدوله وزير فوائد عامه و تجارت .\r\nامشب از وثوق الدوله در تجريش ديدن به عمل آمد گفت نظر باصرار مستوفى الممالك و ملاحظه اينكه مردم نگويند محض دوستى با روسها قبول شغل نكرد وزارت ماليه را پذيرفته و الان از حضور همايونى ميآيم عقيده بر اين داشت كه اگر دولت جديد با موانع فوق التصورى كه در پيش است بخواهد كار كند بايد\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nجرأت و جديت خارق العاده نشان بدهد مثلا از جرايديكه از حدود خود خارج ميشوند بايد جلوگيرى نمايد همين‌طور نسبت بوكلاى مجلس . نگارنده پيشنهاد كردم خوبست در جلسات اوليه كابينه مسئله اخراج قشون روس را از خاك ايران مطرح مذاكره قرار دهيد . گفتم اگر كابينه موفق باجراى اين مقصود بشود اهميت زيادى در افكار عامه كسب خواهد نمود گفت صحيح است منهم به همين عقيده هستم ولى قبلا بايد مخالفت روسها را با مستوفى الممالك رفع كرد بعد داخل مذاكره شد .\r\n\r\nچهارشنبه 18 اوت 1915\r\nبا اينكه محمد وليخان سپهدار اعظم به سمت وزير جنگ انتخاب و روز گذشته بحضور شاه معرفى شده بود امروز ترديد حاصل كرده و از قبول آن مقام استنكاف ورزيد مستوفى الممالك رئيس الوزراء صبح به منزل سردار كبير برادر سپهدار اعظم رفته و در آنجا با سپهدار مذاكرات طولانى به عمل آورد بالنتيجه سعى نمود او را از تصميم جديد خود منصرف سازد بعد معلوم شد اورينوف ترجمان سفارت روس ديشب از سپهدار خواهش كرده است داخل كابينه مستوفى الممالك نشود چون اصرار رئيس دولت به جائى نرسيد نزديك ظهر كابينه را بمجلس معرفى كرده و اظهار داشت :\r\nوزير جنگ را هم همين دو روزه بمجلس معرفى خواهم نمود . مؤتمن الملك رئيس مجلس از مستوفى الممالك تشكر كرد كه در اين موقع سخت قبول مسئوليت نموده است .\r\nنگارنده در شهر با معين الوزاره رئيس كابينه وزارت امور خارجه ملاقات و راجع بمسئله خانه كمپانى اندوچ آلمانى مذاكره كردم . در باب كابينه معين الوزاره ( حسين علاء ) عقيده داشت كه در موضوع اعضاء اين كابينه بين سفارت روس و انگليس اختلاف حاصل خواهد شد . ضمنا گفت چون موقع مملكت بسيار وخيم است بايد با افراد اين كابينه حتى با وثوق الدوله همراهى نمود و با كمال تعجب چند روز قبل پرنس رويس را هم با وثوق الدوله موافق ديدم .\r\nبموجب اطلاعات واصله بسفارت آلمان چراغ عليخان بختيارى سردار صولت در اين اواخر عده تفنگچى در اردستان جمع كرده ماشاء اللّه خان كاشانى پسر نايب حسين نيز عده سوار به طرف اردستان فرستاده بين آنها در نزديكى مه‌آباد مصادمه واقع شده هيچيك كاملا مغلوب نشده‌اند چراغ عليخان از دولت قوه ژاندارمرى و توپ تقاضا كرده است .\r\nامروز چهار ساعت بعد از ظهر شاهزاده عين الدوله بملاقات پرنس رويس وزيرمختار آلمان آمد .\r\n\r\nپنجشنبه نوزدهم اوت 1915\r\nانگليسها عايدى تلگرافخانه بوشهر را مأخوذ داشته و اعلانى منتشر نمودند مشعر بر اينكه بواسطه بينظمى اين حدود مجددا قشون وارد بوشهر خواهيم نمود و شهر را منظم خواهيم كرد . از غره شوال 1333 انگليسها چندين مرتبه به بندر بوشهر هجوم آورده و در مقابل آنها اردوى شيخ حسين چاكوتاهى وزاير خضر و رئيس عليخان با ايلات تنگستانى ايستادگى كرده‌اند . اهالى شيراز بواسطه اين حركات انگليسها هيجان نموده اردوئى از علماء و تجار در بيرون شهر گرد آورده در خيال عزيمت به طرف بوشهر هستند .\r\n\r\nجمعه بيستم اوت 1915\r\nروزنامه پروردين بتحريك سردار محيى و ميرزا كريم خان حملات شديدى به وثوق الدوله نمود او هم به رئيس الوزراء پيغام داد چنانچه اين روزنامه توقيف نشود از وزارت ماليه استعفا خواهم كرد مستوفى الممالك مجبور شد امر به توقيف جريده پروردين صادر نمايد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاز قزوين عده ژاندارم در تحت رياست كاپيتن هيرتا  Hierta  صاحب‌منصب سويدى بمعيت سواران امير افشار جهان شاه خان بعصمت‌آباد رفته با حسينخان ظفر نظام شاهسون كه در بلوك زهرا تسلط يافته بود مشغول زدوخورد شدند كاپيتين هيرتا و يك صاحبمنصب ايرانى و دو نفر ژاندارم و سه نفر سوار امير افشار مقتول گرديدند و ميرزا سيد رضا خان اقتدار نظام سلطان ژاندارمرى با يك عراده توپ و صد نفر ژاندارم فرار كردند بعد عده بيشترى ژاندارم به تعاقب مهاجمين فرستاده شد .\r\n\r\nشنبه 21 اوت 1915 - 9 شوال 1333\r\nيكساعت به ظهر مانده وزراء بوزارتخانه‌هاى خود رفته و بعد از ظهر در عمارت هيئت در شهر تشكيل جلسه دادند شخص رئيس الوزراء در صاحبقرانيه از سفراء خارجه پذيرائى كرد قبل از ظهر سفير كبير عثمانى و وزيرمختار اطريش و نايب سفارت آلمان فن كاردرف و بعد از ظهر نمايندگان روس و انگليس و ساير دول را پذيرفت پرنس رويس وزيرمختار آلمان از حضور خوددارى نمود چونكه دو مرتبه از مستوفى الممالك ديدن كرده و او ببازديد نيامده بود رئيس الوزراء به فن كاردرف تأكيد كرد كه شونمان آلمانى را از كنگاور معاودت دهند و الا مشكلات بزرگ توليد خواهد شد .\r\nكلنل ادوال قائم‌مقام اداره ژاندارمرى دولتى شرح ذيل را در جرايد راجع بواقعه قزوين منتشر ساخت :\r\n« كاپيتن هيرتا در يوم جمعه بيستم اوت در موقعى كه بمقامات دشمن حمله‌ور شده در چهارصد مترى سنگرهاى آنان هدف كلوله گرديد در روز شنبه ماژر لوندبرگ و كاپيتن هلمارك با اتومبيل حركت كرده در ساعت سه بعد از ظهر همان روز بقزوين رسيده در عصمت‌آباد خود را به ماژر چلسترم ملحق ساختند كلنل ادوال » .\r\n\r\nيكشنبه 22 اوت 1915\r\nدر موضوع اشغال بوشهر بتوسط انگليسها دولت شاهنشاهى بوزيرمختار ايران مقيم لندن و وزيرمختار ايران مقيم پطرزبورك تعليمات تلگرافى داد .\r\nامروز خبرى از بروجرد رسيد مشعر بر اينكه الوار به اردوى دولتى شبيخون زده نظام السلطنه حكمران بكمك قواى ژاندارمرى مشغول زدوخورد با آنها هستند يكنفر صاحبمنصب جزء سوئدى زخم‌دار شده است .\r\nدر سفارت انگليس جعبه محتوى مكاتبات سرى مفقود شده اولياء انگليسى بمستخدمين ايرانى خود كه ژرمانفيل بوده‌اند سوءظن برده مشغول استنطاق آنها ميباشند .\r\nدر نزديكى بيرجند بين ويس قنسول روس بمعيت عده قزاق كه در تعاقب آلمانها بودند با يكدسته سوار آلمانى مصادمه به عمل آمد .\r\n\r\nدوشنبه 23 اوت\r\nمشاور الممالك معاون وزارت امور خارجه قبل از ظهر بسفارت انگليس رفته مدتى در باب اشغال بوشهر بمذاكره پرداخت و ليكن نتيجه نگرفت و موكول بملاقات با شخص وزير امور خارجه شد امروز تلگرافى از بروجرد رسيد مبنى بر اينكه چون اداره ژاندارمرى اقدام بتوقيف تلگرافخانه و پستخانه نمود اين حركت سوء اثر بخشيده و الوار بتصور اين‌كه در مركز انقلابى شده يكباره بناى طغيان را گذارده بحمله پرداختند يكعده ژاندارم را بقتل رساندند اشرار بيرانوند و ديركوند و پاپى و يكدسته از طايفه سگوند با كمال جديت داخل در جنگ شده بطوريكه صداى تير اردو در چالانچولان چهارفرسخى شهر بروجرد ميآيد نظام السلطنه با جمعى كه داشته در مقابل اشرار مقاومت نموده ماژر دماره صاحبمنصب سوئدى هم با دو اسكادران سوار و يك باطرى توپ كوهستانى و يك گروهان پياده‌نظام به طرف لرستان حركت نمود .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمحمد ولى خان سپهدار اعظم كه چند روز قبل به سمت وزارت جنگ بحضور همايونى معرفى شده بود و بعد باغواى يورينوف ترجمان سفارت روس از قبول آن شغل و معرفى بمجلس استنكاف ورزيد بالاخره وزارت جنگ را قبول كرده و از امروز در جلسات هيئت وزراء حاضر شد .\r\n\r\nپنجشنبه 26 اوت 1915\r\nامروز صبح مسيو شونمان قونسول آلمان مقيم كرمانشاهان كه اخيرا از شغل خود تغيير كرد با چندين صد سوار از صحنه بحوالى كنگاور آمد شهر كنگاور را كه در آنجا قونسول روس و قونسول انگليس با 70 نفر قزاق و سى نفر سوار ايرانى بودند محاصره كرده سه ساعت شليك نمود حاكم كنگاور امان خواسته تقاضا كرد بقونسول روس و انگليس تامين بدهند كه به همدان مراجعت كنند شونمان هم تأمين داد هردو قونسول با سواران حكومتى بهمدان رفتند خود شونمان هم فورا به طرف صحنه كرمانشاهان معاودت نمود .\r\nراجع بوقايع بروجرد تلگرافى از صاحبمنصب سوئدى موسوم به دوماره رسيد كه عينا در ذيل نقل مىشود :\r\nاز بروجرد 26 اوت كلنل ادوال طهران شب 25 ماه اوت وارد بروجرد شدم حمله من به رازان خوب موفقيت حاصل نمود نظام السلطنه تقريبا محبوس بود وقتى كه وارد آن محل شدم بعد از يكساعت جنگ سخت الوار فرار كرده و ايالت را امداد نمودم الوار كه تشكيل چندين گروه هزار نفرى داده بودند حمله‌ور شده و سبعانه جنگ كردند بموقعيت حمله آنان اينجانب بتانى از راه رازان به سمت چالان‌چولان عقب نشسته و پس از غروب آفتاب وارد شدم هنگام آخرين ساعت بازگشت جماعت الوار بشدت حمله‌ور شده ولى بفضل خدا مثل انتظام حركت ساعت امور منظم و به خوبى پيشرفت نمود روز 24 جماعت الوار با استمداد سواره زياد ناحيه سيلاخور را حمله كرده و هر گروه آنها يكصد و پنجاه الى دويست و پنجاه نفر سواره ميشدند ما به فردا فرد اين دستجات حمله كرده تا اينكه الوار سيلاخور را تخليه كردند اين حمله را سه فرسخ متعاقب امتداد داده و تاكنون باز نگشته ليكن منتظر آنها هستيم دو نفر صاحبمنصب و دو نفر آسپيران با چهل نفر ژاندارم گروهان‌هائى كه در تنگه ازنا شكست خورده بودند جمع‌آورى نموده دو نفر صاحبمنصب اندكى مجروح شده و يكى از اسپيرانها موسوم به عبد الرحيم خان بشدت مجروح گرديده نصف ژاندارمها كم‌وبيش صدمه خورده‌اند . آنها ميگويند الوار بحيله ملبس به لباس ژاندارم و به بهانه فروش آذوقه نزديك بموقع گرديده‌اند جماعت الوار بصدمترى نزديك شده و پس از استقرار در مواقف غفلة شروع به آتش كردند جنگ شديدى واقع و در آن جنگ ژاندارمها در مقابل يك قوائى ده برابر خود مقاومت و ايستادگى كردند رئيس ژاندارمهاى ازنا مرتكب خبط اسف‌آميز كشته موقف خود را با يك عراده ميتراليوز واگذاشته و به پستهاى حمله شده بوسيله استعداد موقف خود مدد رسانيده است كه نتيجه آن چنين شده و بالاخره كارلسن تقريبا تنها در آنجا ماند پس از آن يك جنگ سخت كه 12 ساعت طول كشيد طوايف الوار به منهزم داشتن آن دو گروهان و تصرف تنگه هرگز بدست الوار نميافتاد بنا براپورت صاحبمنصبان يكنفر صاحبمنصب سه نفر اسپيران تخمينا سى الى چهل نفر ژاندارم مفقود گرديده است و چون از اسامى آنها مطمئن نيستم از ذكر آن چشم ميپوشم . وضعيت كنونى چنين است تنگه ساكوا و خرم‌آباد هنوز در دست محاصره است نظام السلطنه و اينجانب زنده و با دو اسكادرون و دو گروهان و چهار توپ كوهستانى و سه عراده توپ بزرگ در بروجرد هستم . كارلسن يحتمل مرده باشد ولى قطعا مطمئن نيستم . امضاء دوماره »\r\n\r\nيكشنبه بيست و نهم اوت 1915 - 17 شوال 1333\r\nامروز ابلاغيه ذيل از طرف سفارت آلمان صادر گرديد :\r\nاخيرا شايعاتى در شهر انتشار يافت مبنى بر اينكه مسيو شونمان قونسول آلمان بيطرفى ايران را ملحوظ ننموده و در كنگاور به قونسولهاى روس و انگليس حمله كرده است . براى رفع اشتباه و اثبات اينكه حمله از طرف قونسول آلمان شروع نشده مفاد راپرت صحيحى كه در اين موضوع رسيده است ذيلا نقل مىشود :\r\nديروز كه چهاردهم شوال بود على الصباح بحوالى كنگاور وارد شديم از داخل شهر دفعة قونسول روس و انگليس من را در روى تپه زير بيرق دولت متبوعه خود ديده و با دوربين مرا شخصا شناختند و فورا بتوسط هفتاد نفر قزاق و قريب سى نفر از ايرانيان مسلح كه نزد آنها جمع بودند بناى شليك سخت را به طرف ما گذاشتند طبعا سواران منهم جواب شليك آنها را داده و در مدت سه ساعت بمحاصره كنگاور و گرفتن سنگرهاى لازم موفق شديم بطوريكه راه فرارى براى آنها نمانده بوده در آنموقع فرستاده مخصوص از طرف حاكم نزد من آمده تقاضاى سه ساعت مهلت نمود كه راه طرف همدان را باز نموده و بقونسولهاى مزبور تأمين بدهم كه به سمت\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nهمدان بروند . نظر باينكه مقصود اينجانب اتلاف نفس نبود خواهش حكومت را قبول كرده و راه طرف همدان را باز نمودم پس از آنكه عموم علماء محترم و شخص حكمران و عدهء از اهالى نزد من آمده ثانيا از بنده قول صريح گرفتند كه در عرض راه از طرف سوارهاى من قونسولهاى مزبور را تعاقب نكنند و متعرض آنها نشوند بالاخره دو ساعت و نيم بغروب مانده در تحت نظارت سواران حكومتى بهيئت اجتماع از كنگاور به طرف همدان حركت كردند . منهم نيم ساعت پس از حركت آنها با سواران خود به سمت صحنه و كرمانشاهان مراجعت نموديم و عمده مسرت و موفقيت خود را در اين ميبينم كه به حمد اللّه از اهالى كنگاور و حوالى آن كسى مجروح نشده است اموال و املاك آنها كاملا از صدمه و آسيب مصون مانده از اهالى كنگاور نيز انتظار ميرود كه مراتب فوق الذكر را در حضور اولياء دولت عليه تكرار كرده و بعرض برسانند . شونمان قونسول آلمان\r\nبطوريكه گفته شد مسيو شونمان مراجعت نمود و تلگراف ورود بصحنه‌اش نيز رسيده است چه توجه مخصوصى كه مشار اليه در حسن سلوك و همراهى با اهالى آن نواحى ابراز نموده از اخلاق عاديه او شمرده مىشود اين همان مسيو شونمان است كه چندى قبل از جيب انسانيت خود قريب يكهزار تومان اعانه براى كرندىها فرستاد . »\r\n\r\nدوشنبه سىام اوت 1915\r\nنگارنده وثوق الدوله وزير ماليه را ملاقات كردم گفت روز يكشنبه هفته قبل كه پرنس رويس وزيرمختار آلمان از رئيس الوزراء وقت خواسته بود مسيو اتر وزيرمختار روس آنجا حضور داشته مستوفى الممالك به او اظهار داشته كه پرنس رويس قول داده است به شونمان تلگراف كند از ورود قونسول روس و انگليس جلوگيرى ننمايد وزيرمختار روس هم به اين وعده متقاعد شده بعد غفلة تلگرافى رسيد مشعر براينكه شونمان در كنگاور هردو قونسول روس و انگليس را محصور نموده و آنها را به طرف همدان رجعت داده است .\r\n\r\nسه‌شنبه 31 اوت 1915\r\nامروز متين السلطنه ثقفى مدير روزنامه « عصر جديد » بسفارت آلمان آمده و مصاحبه مهمى با وزيرمختار به عمل آورد كه عين آن در ذيل نقل مىشود :\r\n\r\nملاقات با وزيرمختار دولت امپراطورى آلمان\r\nملاقاتى كه پريروز مدير ما از نواب مستطاب و الا پرنس رويس وزيرمختار دولت امپراطورى نمود نه فقط سوءتفاهمى را كه اخيرا حاصل شده بود به كلى مرتفع كرد بلكه راجع بموقعيت سفارت امپراطورى آلمان و پيش‌آمدهاى اخير از قبيل وقايع كرمانشاهان و غيره نسبة مطالب را روشن نموده و رويهمرفته مذاكرات در اين باب اينطور نتيجه بخشيد كه در موقعى كه همسايگان ما از دير گاهى طرق مخابرات را از هر طرف به روى سفارت امپراطورى بسته و فقط همين يك راه كرمانشاهان باز بوده است بنابراين نميتوان اقلا سفارت امپراطورى را ملامت نمود از اينكه براى باز نگاهداشتن اين راه كه فقط وسيله مخابرات با دولت متبوعه او است اقدامات و تشبثات لازمه به عمل بياورد . امتحانات و تجربيات گذشته در بوشهر و آذربايجان مينماياند و قونسول آلمان در كرمانشاه هم اين نكته را بسفارت امپراطورى متذكر گرديده است كه ورود قونسول روس و انگليس نتيجه‌اش اقداماتى بر خلاف قونسول آلمان در كرمانشاهان خواهد شد و به اين مناسبت قونسول مزبور به حكم دفاع جلوگيرى از ورود آنها را لازم دانسته و نتيجه‌اش اقداماتى شد كه همه ميدانيم . بعقيده مدير ما صرفنظر از مسئله كرمانشاهان كه نظر باهميتى كه بمناسبت راه مخابره با آلمان دارد و اين دلائل آن را شايد قابل دفاع مىكند مسائل ديگر از قبيل اقدامات مأمورين آلمان در قائنات و كرمان و غيره را مثل آورده و در ضمن سؤال ميكردند كه آيا اين خوبست كه بعضى از مأمورين آلمان به اين درجه از سادگى اهالى استفاده نمايند چنانچه قونسول آلمان در كرمان بورود خود روضه‌خوانى نموده و مردم را دور خود جمع مىكند ؟ مسيو ليتن قونسول آلمان در تبريز كه فعلا به سمت درگمانى در تهران هستند و در اين ملاقات حضور داشتند گفتند بموجب اطلاعاتى كه بسفارت امپراطورى رسيده است روضه‌خوانى را قونسول نكرده بلكه مؤسس سايرين بوده‌اند ولى روضه‌خوانى در همان خانه بوده كه قونسول توقف نموده است . در اينجا نواب مستطاب و الا پرنس رويس افزودند كه من اساسا اين نظريه شما را تصديق ميكنم كه از سادگى اهالى استفاده كردن غلط است ولى اين مسئله را هم شما بايد بدانيد كه اين اقدامات فقط يكنوع اقدامات محلى است كه مأمورين برحسب سليقه خود و برحسب پيش‌آمد وقت ميكنند چنانچه روسها نيز در موقع گرفتن پرزميشل و غيره چقدر جشن‌ها در خراسان و ساير نقاط گرفتند بلكه اين نوع اقدامات كلا بدون اطلاع سفارت امپراطورى آلمانست سفارت آلمان به اين مأمورين خود كه دولت ايران هنوز آنها را براى ممنون داشتن سايرين به سمت قونسولى نشناخته‌اند نميتواند تلگرافات رمز مخابره كند زيرا تلگرافخانه نمپذيرد و باين‌جهت براى هر مطلب جزئى هم نميتوان دستور العمل داد اين است كه بعضى از اقدامات محلى ممكن است اثرات سوء بر آنها مترتب شود و بعلاوه در اينجا مسيو ليتن گفتند كه تصور كنيد تلگرافى هم از سفارت بفرستند در صورتى كه ما بتجربه ميبينيم تلگرافات ما را قبل از آنكه بما بدهند بسايرين نشان ميدهند و مفاد آن را مردم در كوچه‌ها ميدانند در اين صورت نظر\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبه همان سادگى كه گفتيد در اهالى هست اثرات سوء اين تلگرافات بدتر خواهد بود . مسئله بىطرفى يا طرفيت يا بيطرفى متمايل بيكى از دو دسته متخاصم را مدير ما مطرح نموده و عقيده داشتند كه رويهء را كه عصر جديد نميپسندد و هميشه تنقيد كرده است رويه امروزى ايران است در همان حالى كه اهالى بلا اراده جمعى باينطرف و جمعى بآنطرف گرويده‌اند دولت ايران نتوانسته است باتخاذ يكى از اين سه شق مصمم شود . نواب مستطاب و الا پرنس رويس اين نظريه مدير ما را تمجيد نموده و گفتند ايشان به خوبى مقصود اين نظريه را كه عصر جديد مكرر گفته است ملتفت شده‌اند و شايد كابينه شاهزاده عين الدوله هم همين نظريه را داشتند كه بطوريكه در ضمن عبارت قبلى مدير ما گفته بود مصمم بحفظ بيطرفى ايران شده درعين‌حال از هردو تقاضا كنند اراضى كه ايرانرا تخليه نمايند و با هركدام كه نپذيرفتند طرفيت پيدا كنند ولى متأسفانه نه سابقه عمليات همسايگان در ايران پذيرائى يكچنين تقاضائى را اميدوارى ميدهد و نه تحريكاتى كه از آن ببعد به عمل آيد پيشرفت يكچنين مقصودى را تقويت مىكند . چيزى كه هست فعلا ايشان نميتوانند بگويند كه دولت ايران كدام يك شق را ميتواند يا صلاح است كه اتخاذ كند . ولى در اينكه اين يكى از بهترين طرق تصفيه مسئله ايران قبل از ختم جنگ است حرفى نيست و اين را در ضمن يادآورى كردند كه سابق در اين باب مذاكره شده بود و ايشان اطلاع دارند كه سفارت كبراى عثمانى تخليه اراضى ايران را پس از ختم جنگ رسما تعهد كرده است . از تنقيدات عصر جديد بهيچوجه آزرده نبودند بلكه به خوبى ميديدند كه عصر جديد در تلاشى كه براى حفظ بيطرفى حقيقى خود مىكند بسا دچار محظورات بزرگ مىشود و از طرفى عقيده داشتند كه ابلاغيه‌هاى آلمانى چنانچه ديده مىشود غالب ساده و بىشاخ‌وبرگ است و از اين جهت كمتر خود را بمعرض تنقيد جرايد ميآورند مدير ما براى آنكه مذاكرات بيشتر روشن شده و يكنوع نتيجه عملى گرفته باشند سئوالاتى چند به روى كاغذ آورده و مايل بودند كه جواب آنها براى اطلاع عامه بطبع برسد . يكى از اين سئوالات كه اغلبى شايد اينروزها در ايران از يكديگر مينمايند اين بود كه آنچه ميبينم نتيجه عمليات انگليسها در بوشهر در تبعيد و توقيف كردن قونسول آلمان و بعد عمليات قونسول آلمان در شيراز و تنگستان منجر باشغال آن بندر مىشود نتيجه عمليات مأمورين آلمان در قائنات منجر باعزام قشون روس و انگليس به حدود مشرق ايران و نتيجهء عمليات طرفين در كرمانشاهان منجر باعزام قشون عثمانى و از همه بدتر آنكه قسمت اعظم اين زدوخوردها را ايرانيها ميكنند و تلفات را آنها ميدهند پس آن نتيجه كه از تمام اين حوادث عايد ايران مىشود چيست ؟ در جواب اين سئوال اگرچه نواب مستطاب و الا پرنس رويس بطور اختصار اشاره بوضعيت ايران قبل از جنگ كه حال يك دولت مستعمره را داشت نموده و گفتند در استرداد بوشهر يا ساير نقاط معلوم نيست كه دولت امپراطورى آلمان همراهى نكند . ولى بملاحظاتى بهتر دانستند كه جواب مفصل اين سئوال بعد و در ضمن يك يادداشتهائى داده شود كه ممكن است در مقابل سئوالها بنويسند و همچنين جواب سئوال ديگر مدير ما را از اينكه در خاتمهء جنگ ممكن است دولت آلمان بقدرى اشتغال در استرداد مستعمرات خود در افريقا و در ساير نقاط و در ضبط مستعمرات سايرين داشته باشد كه بفكر ايران نيافتد و ايران از اظهار حسيات خود فائده نبرده بلكه بيشتر متضرر و در مخاطره واقع شود ؟ در همان حالى كه از وجنات ايشان معلوم بود كه يكچنين خيالى را تصديق و تأييد نميكنند در همان حال صلاح دانستند كه اين جواب نيز بعدا داده شود . چيزيرا كه لازم ميدانستند فعلا توجه مقامات ذى نفع به آن معطوف شود مسئله كرمانشاهان و مجبوريتى است كه سفارت امپراطورى آلمان و قونسول آلمان در آنجا در اين عمليات خود براى بازنگاهداشتن طريق منحصر مخابرات خويش حس ميكنند و در خاتمه پس از آنكه نظريات مدير ما در اقدامات محلى از بعضى مأمورين آلمانى كه ممكن است اثرات سوء بر آن مترتب شود رد ننموده و هم در بيغرضى عصر جديد و در اينكه كاملا موفق بنگاهداشتن حيثيت خود شده شرحى اظهار داشتند . مدير ما از نواب مستطاب و الا پرنس رويس كه هيچگاه در حسن پذيرائى و گشاده روئى و حسن تلطف چيزى فروگذار نمينمايند اجازه مرخصى خواسته و جواب سئوالات كتبى را كه ديروز براى ما فرستاده‌اند\r\nدر شماره بعد درج خواهيم كرد .\r\n\r\nچهارشنبه اول سپتامبر 1915 ( بيستم شوال 1333 )\r\nدر جلسه امروز مجلس شورايملى مستوفى الممالك رئيس الوزراء محمد وليخان سپهدار اعظم را به سمت وزارت جنگ معرفى كرد سپهدار وعده داد كه به زودى لايحهء سربازگيرى را تقديم مجلس نمايد .\r\nمحتشم السلطنه وزير امور خارجه كرديپلوماتيك را در عمارت دزآشوب بضيافت دعوت كرد .\r\n\r\nپنجشنبه 2 سپتامبر 1915\r\nمسيو ژزه دورمرودو سمت وزير مقيم دولت اسپانيا به سمت وزيرمختارى معين و امروز در صاحبقرانيه حضور شاه شرفياب شده اعتبارنامه خود را تقديم كرد .\r\nاين وزيرمختار در تاريخ 12 ژوئن 1861 در پاريس تولد يافته و در ماه اكتبر 1911 مأمور ايران شد . در طول مدت جنگ خدمات شايانى به هردو طرف دول متخاصم و ضمنا بدولت ايران نمود و در حين اقدامات سياسى در امور تربيت‌بدنى ايران نيز فعاليت نمايانى به عمل آورد كه از آن جمله تأسيس كلوب\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاسپورت شاهنشاهى ( باشگاه ايران فعلى ) مىباشد . بعدها كه اهميت سفارت اسپانى مورد توجه قرار گرفت دولت شاهنشاهى نيز يكى از ديپلومات‌هاى لايق خود موسوم به ميرزا اسمعيل خان فرزانه را كه اغلب السنهء اروپائى حتى زبان اسپانيولى را ميدانست به وزارت مختارى ايران در مادريد مأمور ساخت .\r\nميرزا اسمعيل خان فرزانه وزيرمختار دولت شاهنشاهى در اسپانيا درگذشت 1325 شمسى\r\nژوزه دور ومرودو سمت وزيرمختار اسپانى\r\n\r\nراجع بسوء قصد بر عليه قونسول انگليس مقيم اصفهان تلگرافى از رئيس ژاندارمرى رسيد كه عين آن در ذيل درج مىشود :\r\n« تلگراف از اصفهان دوم سپتامبر 1915 ساعت 7 صبح فورى كلنل ادوال طهران\r\nامروز صبح در ساعت پنج و چهل و پنج دقيقه هنگامىكه قونسول انگليس با يكنفر سوار هندى از گردش سواره مراجعت ميكرد يكنفر سوءقصدى بوى نموده قونسول مشار اليه بواسطه ضرب دو گلوله اندكى مجروح و هندى مقتول مىشود . فورا با تلفن باينجانب خبر رسيد و بعد از بيست و پنج دقيقه خود به محل رفته شروع بتحقيقات نمودم مقصر هنوز پيدا نشده لكن علامات او را از قونسول و از عمله‌جاتى كه در محل حاضر بوده بدست آورده و فورا مشار اليهم را بنظميه آوردند . پس از آن بملاقات قونسول انگليس رفته\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nوى را تبريك گفتم كه حيوة خود را نجات داده و كاملا از جراحت وارده بوى و كشته شدن يكنفر هندى اظهار تأسف و تكدر نمودم چون قونسول معزى اليه براى همراهى ويس قونسول از منزلش بقونسولگرى تقاضاى اسكورت نمود لذا او را با كالسكه خود بقونسولگرى آورده يقين دارم كه اين حادثه نتيجه پرياگاندهاى سخت زهرآگينى است كه بعضيها در اين ايام اخير برضد قونسول و بريستول كه تازه آمده نموده‌اند خواه به علت مسئله بوشهر و خواه مخصوصا براى اينكه ميگويند انگليسها پول زيادى ميدهند كه بختيارى و اشخاص بانفوذ ديگر را به طرف خود جلب نمايند . اينجانب حتم دارم كه بواسطه اين پرياگاند افكار بر عليه انگليسهاست . قونسول انگليس را در حضور قونسول روس چند روز قبل مطلع ساختم و از آنها خواهش كردم كه فكرى براى اين كار بنمايند . گارد شهر را زياد نمودم گشتى فوق العاده شب و روز در اطراف قونسولگرى مأمور كردم و يكدسته سواره‌نظام براى ذخيره در شهر نگاهداشتم براى اين اقدامات قونسول انگليس و قونسول روس شفاها اظهار تشكر نمودند . امضاء چلسترم 22 »\r\n\r\nشنبه 23 شوال 1333 ( 4 سپتامبر 1915 )\r\nصبح از سپهدار اعظم وزير جنگ ملاقات به عمل آمد سپهدار گفت حادثه اصفهان قضاى بىخير و بركت بود چونكه مستر گرايهم قونسول انگليس تير خورد و نمرد فقط يكنفر رعيت انگليس به هلاكت رسيد ! شش و نيم بعد از ظهر مستوفى الممالك ببازديد پرنس روس در سفارت ييلاقى تجريش آمد .\r\n\r\nسه‌شنبه 26 شوال 1333 ( 7 سپتامبر 1915 )\r\nامروز دو ساعت و نيم قبل از ظهر در شيراز از غلام عليخان نواب ويس قونسول انگليس در حالى كه به طرف قونسولخانه ميرفت چند تير از طرف شخص مجهولى به طرف او خالى شده دو تير بمشار اليه خورد و فعلا او را بمنزلش برده مشغول معالجه هستند . رئيس عليخان دلبارى در موقع حمله بسنگرهاى انگليس و گرفتن چند سنگر بواسطه يك تير خطا از طرف اتباع خودش مقتول شد .\r\nدر برازجان و شيراز براى او ختم گذاشتند .\r\n\r\nچهارشنبه 8 سپتامبر 1915 ( 27 شوال 1333 قمرى )\r\nچهار و نيم بعد از ظهر پرنس رويس وزيرمختار آلمان به صاحبقرانيه رفته تنها بطور خصوصى حضور شاه شرفياب شد مذاكرات كاملا محرمانه بود و مدت يكساعت به طول انجاميد . صبح مستوفى الممالك رئيس الوزراء بديدن عاصم بيك سفير كبير عثمانى رفت .\r\nنيمساعت بعد از ظهر مارلينگ وزيرمختار انگليس در صاحبقرانيه بملاقات رئيس الوزراء رفته چندين ساعت بگفتگو پرداخت در بين مذاكره شاه مستوفى الممالك را خواست و او شرفياب شد و زود مراجعت كرد .\r\nنگارنده در صاحبقرانيه مستشار الدوله وزير پست و تلگراف را ملاقات نمودم مشاراليه گفت اوضاع خيلىخيلى سخت است انگليسها فوق العاده برضد مستوفى الممالك ميكوشند . اگرچه وزيرمختار روس مسيو فن‌اتر قدرى ملايم‌تر است و با پليتيك خشن انگليسى همراه نيست ولى گويا بالاخره هردو دولت مجبور به مخالفت جدى شده‌اند ظاهرا روس‌ها آوردن شاه سابق محمد على ميرزا را از راه بندر جزبه انگليسها تحميل نموده‌اند بعلاوه اخيرا خبر رسيد كه اتباع انگليس با خانواده خود از اصفهان به طرف طهران حركت كرده و روسها نيز از آنها تبعيت خواهند نمود حتى محتمل است كه قونسول روس و انگليس شخصا هم از اصفهان خارج شوند همينطور شنيده مىشود كه هردو وزيرمختار روس و انگليس ميخواهند به طرف قزوين حركت كرده و قواى قزوين خود را بطهران بفرستند .\r\nپريشب مجددا روسها هزار نفر سرباز در انزلى پياده كرده و سربازان شبانه مست نموده باهالى صدمه زياد وارد آورده‌اند . دولت ايران متأسفانه هيچ قوهء در مقابل ندارد رئيس الوزراء باصفهان دستور تلگرافى داده است كه عده بختيارى از آنجا بطهران بيايند ولى در صندوق ماليه دينارى پول نيست و فعلا دولت درصدد است كه جواهر دولتى را نزد تجار داخله گرو گذارده وجهى تهيه كند . اما شما خوب تجار ايرانى را ميشناسيد كه همه را بوعده امروز و فردا ميگذرانند اگر ممكن ميشد سفارت آلمان معادل يك ميليون\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nتومان محرمانه به بعضى از تجار قرض ميداد و تجار باسم گرو گرفتن جواهر دولتى اين مبلغ را بدولت منتقل ميكردند خيلى خوب بود . مستشار الدوله گفت هنوز اين مطلب را با هيچيك از وزراء گفتگو نكرده‌ام بدوا به شما ميگويم كه با پرنس رويس مذاكره نمائيد اگر ممكن است انوقت به آقاى رئيس الوزراء گفته شود ساير وزراء لازم نيست مطلب را بدانند فقط چنانچه بخواهيد آقاى حكيم الملك مطلع شوند و الا فلا . قرار شد بنده مذاكره كرده جواب را بعد باطلاعشان برسانم . مستشار الدوله در خصوص بدهى سفارت آلمان قريب هفت هزار تومان به تلگرافخانه مذاكره نمود من از مسيو زمر تحقيق نمودم گفت اين وجه را گرو طلب دكتر ايلبرگ از بابت مريضخانه دولتى نگاهداشته‌ايم .\r\nوثوق الدوله وزير ماليه را در صاحبقرانيه ملاقات نمودم قدرى از ترتيبات شكايت كرد گفت آقاى مستوفى الممالك نيات خيلى خوب دارند ولى متأسفانه به قدر كفايت داراى انرژى نيستند و كليه امور بلاتكليف مانده اوقات هيئت وزراء به كلى ضايع مىشود . قرار شد وثوق الدوله ملاقاتى از دموكراتها نموده ترتيبى در كار بدهند اخيرا روزنامه رچ روسى شرحى نگاشته و تمجيد از بعضى از اعضاء كابينه مستوفى الممالك نموده مخصوصا از وثوق الدوله فوق العاده تعريف كرده او را روح كابينه و دوست معنوى روسها جلوه داده است .\r\n( چند نفر از ارباب جرائد روس كه اخيرا بطهران آمده بودند اين شرح را نوشته و در معنى به حسن شهرت وثوق الدوله لطمه وارد آوردند ) .\r\nمديران جرائد روسى در طهران\r\n\r\nجمعه دهم سپتامبر 1915 ( 29 شوال 1333 )\r\nنگارنده مشير الدوله را در عمارت ييلاقى رستم‌آباد ملاقات كردم معزى اليه از ورود قشون روس بانزلى و تحريكات انگليسها خيلى متوحش بوده گفت من سمت رسمى ندارم اما نميتوانم در مقابل بدبختى مملكت ايستاده سكوت اختيار كنم اينست كه ميخواهم ابتدا ملاقاتى از وزيرمختار انگليس نموده شايد بتوانم آنها را به يك « مودوس ويواندى » يعنى ترتيب صلح جويانه موقتى قانع كنم پس از آن چنانچه لازم شد وزيرمختار آلمان را نيز ملاقات خواهم كرد .\r\nبراى نشان دادن وخامت اوضاع ايران از نقطه نظر متفقين ترجمه دو مقاله يكى از « تايمز » و ديگرى از « شرق نزديك » ذيلا درج مىشود :\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nمقاله اساسى روزنامه تايمز\r\nروز گذشته شعبه مطبوعات دولتى در مقابل خبرى كه از منابع عثمانيها انتشار يافته بود دائر بر آنكه در حين اشغال بندر بوشهر انگليسها دو هزار نفر تلفات داشته‌اند يك راپورت صحيح انتشار داد اين داستانى كه از منابع عثمانى تراوش يافته گويا از همان اخبار جعلى بازارهاى بغداد است چه بازارهاى بغداد از دير زمانى كارخانه خبرسازى بوده موضوع راپورت مزبور گويا تصادمى است كه روز 12 ژوئيه نزديك بوشهر ما بين يكدسته قشون طلايه انگليس و چند نفر از ايلات واقع شد . دسته از ايلات بكمين قشون طلايه نشسته بودند ليكن باستثناى دو نفر صاحبمنصب انگليسى و يكنفر سرباز هندى كه كشتهء شد ديگر تلفاتى نتوانستند وارد بياورند . در اوايل ماه اوت كه يكدسته قشون انگليس براى حفظ نظم ببوشهر آمدند از طرف ايرانيها حتى يك فشنك هم شليك نشد و شهر و اطراف آرام بود ليكن در مسافتى از بوشهر اوضاع قدرى مغشوش است با همه اين احوال ميتوان گفت كه وضعيات حاليه از اوضاع سه سال قبل به بعد بدتر نميباشد هرج‌ومرج در ايران مزمن شده و قبل از جنگ بين الملل ما مكرر در مكرر شرح آن را در ستونهاى روزنامه خود نگاشتيم .\r\nدستجات قطاع الطريق در اطراف مشغول حركت هستند و بدون ملاحظه و رعايت دست به غارت و يغما گشوده بعضى از اوقات جرم جنايت را بر نهب و سرقت اضافه ميكنند فقط در بعضى از شهرها و قصبات حكام مقتدرى كه هيچ گوش به احكام دولت مركزى نميدهند يك چيزى را شبيه به نظم و اقتدار حفظ كرده‌اند ژاندارمرى دولتى كه در تحت فرمان صاحب‌منصبان سوئدى هستند بواسطه نرسيدن حقوق در شرف انحلال است اگرچه اين قوه بهيچوجه داراى موفقيت بزرگى نبوده و تمتع كاملى از وجودش حاصل نشده است نفوذ روسها در ايالات شمال رو به تضعيف و تناقض است زيرا زمامداران روس را توجه به نقاط ديگر معطوف گشته است .\r\nقشون چريك عثمانى حدود اروميه را دستخوش تطاول قرار داده بدون آنكه حكومت طهران اظهار عدم رضايت مخصوصى از اين مسئله نمايد . دامنه اغتشاش تا پايتخت وسعت پيدا كرده شاه جوان داراى اقتدار و اختيار نيست و كابينه بيش از پيش و افزون از حد معمول قرين بحران مىباشد فساد اخلاق مثل سابق تمام اكناف اين مملكت را گرفته و بسيارى از وزراء و وكلاء فريفته طلاى آلمان شده‌اند . سياسيون شرف فروش ايران با هرگونه اقدامى كه براى اصلاح به عمل آيد ضديت مينمايند و راه تشكيل يك دولت مقتدرى را كه بتواند امور را اداره نمايد سد ميكنند ديگر از عوامل جالب توجه وضعيات ايران تهور و جسارت عمال آلمانى است كه با مقدار فراوان نقدينه و تفنگ در اطراف مملكت پراكنده شده و مردم را بجان يكديگر انداخته‌اند . مسئول حمله بر طلايه انگليس كه در بوشهر به عمل آمده و مسئول اقداماتى كه براى توليد كشمكش و نزاع در ايالت فارس بوقوع پيوست همين عمال آلمانى بودند آنها اعتنائى به تمايلات زمامداران ايران نميكنند و بلكه براى خاطر خود بجنگ‌هاى كوچك مبادرت ميورزند . قونسولهاى آلمان بكمك توپهاى مسلسل و قشون مزدور به قونسولگرى انگليس و روس حمله كرده آنها را مجبور ساخته‌اند كه براى حفظ خود داراى ساخلو و كشيك باشند از قراريكه ميگويند سفارت آلمان در تهران و قونسولگرىهاى اصفهان و كرمانشاهان آنها صورت اردوهاى مسلح را پيدا كرده است . خوشبختانه از تدابير آلمانها براى اين‌كه در سرحد افغان اغتشاش بيندازند و توليد زحمت نمايند جلوگيرى شده است ليكن هنوز نبايد تصور كرد كه اين نقشه را ترك گفته‌اند . دولت ايران خود را بيچاره و لاعلاج معرفى مينمايد و شايد هم همينطور باشد ليكن در هرحال نميتوان اثر فلج سازنده رشوه آلمان را انكار كرد بالجمله وضع ايران مثل سابق حيرت‌انگيز و علاج آن مشگل است .\r\nبعلاوه بطوريكه از زمينهء كار معلوم مىشود دائره اغتشاش در وسعت مىباشد زيرا در حقيقت وضع ايران چنين است كه هرچيز بدى زود منتشر ميگردد حملهء كه در اصفهان شد على الظاهر ماده را منفجر خواهد ساخت خود گراهام اندك جراحتى يافت و يك سوار هندى كشته شد قبل از اين جنايت نايب قونسول روس را در همان محل بقتل رساندند در هردو حال مرتكبين اين جنايت از ايلات بوده‌اند ولى ميگويند وقايع مذكوره بتحريك آلمانها رخ داده است . شعبه مطبوعاتى دولتى روز گذشته نيز يك قصه ديگر را كه از اختراعات عثمانىها بود تكذيب كرد داستان مزبور ميگفت كه اردوى انگليس در قريه واقعه در بين النهرين جائى كه فرات و دجله به يكديگر ميپيوندد در 22 اوت مورد حمله واقع شده تلفات زياد بر آنها وارد آمده است . ما اميدواريم در مواقع مقتضيه دولت راپورتهاى ديگر راجع بعمليات انگليس در بين النهرين اشاعت دهد . فهم اين مشكل شده است كه چرا اقدامات يكعده بزرگى از قشون انگليس كه در اين ميدان مشغول كار هستند تا اين اندازه در زير پرده استتار نگاهداشته شود مثلا اخبار راجع بعمليات مهم قشون انگليس را كه در تاريخ 12 و 13 ماه آوريل در شعيبه واقع شد پس از چهار ماه يعنى 16 اوت در هندوستان اشاعت دادند و در اين مملكت هنوز از زير پرده ظلمت بيرون نيامده است فقط راجع به پيشرفتى كه در ماه ژوئيه در امتداد رود فرات شده راپورت مختصرى اشاعت يافت شايد عمليات رأس خليج فارس نيز به همان ترتيب اشاعت يافته باشد . حاليه يكدسته قشون انگليس در سوق الشيوخ است كه صد ميل بالاى قرنه واقع است ديگر از دستجات قشونى عامره را نصف نموده كه بمسافت 87 ميل بالاى قرنه واقع است و تا بغداد 220 ميل فاصله دارد و يك قشون نيز در رود كارون نزديك اهواز است كه لوله نفت را در خاك ايران حفظ مىكند اين قشونهاى متفرق شده جنگ بسيار كرده و با حرارت فوق العاده گرمسير مواجه شده و با امراض مختلفه كشمكش نموده‌اند از اين‌رو ما را بايد بيش از اين از فتوحاتى كه كرده و سختىهائيكه كشيده و موانعى كه هنوز در جلو دارند مطلع داشت .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nلوله نفت در ميدان نفتون\r\n\r\nترجمه قسمتى از مقاله اساسى شرق نزديك منطبعه لندن مورخ 10 سپتامبر .\r\nدسايس آلمان در ايران\r\nهرگاه بنا شود كه ديپلماسى انگليس عمليات خود را بموفقيت و شكست تقسيم نمايد در اين معنى شبهه نيست كه مجاهدات وى در ايران در تحت كدام يك از اين دو عنوان بشمار خواهد رفت .\r\nهشت سال قبل بريتانياى كبير و روسيه خود و تمام عالم را متذكر و خاطرنشان ساختند كه نظر بمنافع و علاقه كه در ايران دارند حفظ سعادت آن مملكت را از وظايف و مسئوليت‌هاى درجه اول خود ميدانند و نخواهند گذارد كه دولت ديگرى در خزائن ايران مداخله نمايد در جنگى كه ما بين دولتين مشار اليهما و آلمان و عثمانى واقع شده ايران علاقه مستقيمى نداشت و هيچ جهتى نميتوان تصور كرد كه ايران با عثمانى داراى رويه دوستانه باشد در صورتىكه عثمانى همواره براى ايران مانند خارپهلو بوده بلكه تمام اعلانات مشعر اين معنى بود كه كشور عجم بيطرفى خود را با تمايل به سمت انگلستان و روس كه حفظ منافع وى را وظيفه خود ساخته بودند اعلام نمايد ليكن فى الجمله نظرى در وضعيات امروزه ايران معلوم ميدارد كه آلمان و عثمانى براى توجهات ايران و تشكيل وضعيات آن مملكت موافق ميل خود فقط لازم بود كه يك انگشت كوچكى به كار برده با اندك مجاهدت و كوششى به مقصود خود نائل گردند منافع انگليس و روس و هم منافع خود ايران چنين اقتضا ميكرد كه در عرض جنگ بين المللى هيچ‌چيز صلح و آرامش ايران را متزلزل نسازد ليكن حالا مطالب برعكس است و سرتاسر مملكت ميدان تاخت‌وتاز سركشان و متمردان واقع شده است قشون ترك يا كرد در گوشه شمال غربى ايران آتش بيداد برافروخته و با همه اين احوال خود را ناجى و آزادكنندهء ايرانيان قلم داده‌اند .\r\nايلات و طوايف شمشير انتقام به روى ژاندارمرى آخته و در بعضى از محال تلفات بسيار به آنها وارد آورده‌اند . بندر معتبر خليج فارس را تهديد كرده صاحبمنصبان انگليس را بقتل رسانده و بر يك ژنرال قونسول انگليس حمله كرده‌اند و بالجمله بدون اعلان جنگ وضعيات ايران به اندازه نامناسب با منافع خود و منافع دولتين است كه فوق آن متصور نيست البته حدوث اين وضعيات را بايد بانترپك‌هاى آلمان نسبت داد كه از نقطه‌نظر آنها بر ديپلماسى انگليس و روس غلبه كرده‌اند .\r\nاگر وضع رفتار و رويه دولتين انگليس و روس با ايران مطابق روح معاهده 1907 باقى مانده بود آلمانها هرگز نميتوانستند كه دوستى هشت ساله ايران را ( ! ! ) با دولتين همجوار خود ( ! ! ) در كمتر از هشت ماه بهم زنند حقيقت امر اينكه با وجود يك معاهده و اتفاق تاريخى ما بين انگليس و ايران رويه ديپلماسى انگليس چنين نتيجه بخشيده است كه هم دولت و هم ملت با وى بيگانه شده‌اند بطوريكه فقط چند نفر آلمانى با بار و بقچه خود آمده بر متصديان مشاغل دولتى و ايلات و طوايف از انگليسها و تمام اظهاراتشان بيشتر نفوذ بخرج داده‌اند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبايد بيم داشت كه وضعيات ايران از اين بدتر خواهد شد اين مسئله كه آيا دولتين روس و انگليس قادر خواهند بود دولت ايران را مطمئن سازند كه مسئوليت خود را انجام خواهند داد يا خير بمرور زمان معلوم خواهد شد ليكن فرضا هم در آن مقام برآيند باشكالات برخواهند خورد . ايرانيها به اين عقيده خود كه معاهده روس و انگليس براى تجزيه ايران بوده اين عقيده را هم اضافه كرده‌اند كه روسيه شكست خواهد يافت عقيده مزبور از حوادث آذربايجان و وقايع اروپا توليد شده است .\r\nجيب اغلب رجال ايران را آلمانها پر كرده و يك مذهبى در ميان آنها توليد شده و حتى بسيارى بفكر افتاده‌اند كه حالا آن ساعتى رسيده است كه ايران ضربتى زده خود را از رقيت روس و انگليس آزاد سازد . ايرانيها نظريات خود را در خصوص جنگ از منابع آلمانى اخذ ميكنند و تا عقيده آنها در صحت داشتن اين اخبار و عدم صحت اخبار واصله از دو دولت غيرمعتمدشان ثابت است واضح است كه وقوع همه‌چيز ممكن خواهد بود از قرار معلوم بعضى اقدامات احتياطيه تا به حال به عمل آمده است اقدام ثانى بايد اين باشد كه ديپلماسى انگليس و روس در ايران تفوق و حاكميت پيدا كند تا زمانيكه بريطانياى كبير نظر اطمينان دولت ايران را جلب ننمايد در آن مملكت امنيت و وثيقه نخواهد بود كه دولت انگلستان عمليات خود را در آنجا وسعت بدهد .\r\n10 سپتامبر - 29 شوال - در نتيجهء ملاقات سردار بهادر بختيارى با نگارنده قرار شد اقدامى در اصلاح بين صولت الدوله قشقائى و حاج مخبر السلطنه والى فارس به عمل آيد . سردار بهادر گفت به منظور اتحاد ميان عموم عشاير جنوب فردا ميرزا اورنگ وقار السلطنه وكيل فارس بقشقائى خواهد رفت و اين اتحاد بنفع سياست آلمان تمام خواهد شد چنانچه سفارت آلمان هم در همين طريق گام بردارد بسيار مؤثر خواهد بود . در نتيجه صلاح انديشى سردار بهادر نامه زير از طرف وزيرمختار بعنوان صولت الدوله بوسيلهء وقار السلطنه ارسال شد :\r\nطهران بتاريخ 11 سپتامبر 1915 مطابق سلخ شوال 1333 - جناب صولت الدوله ايلخانى محترم ايل جليل قشقائى جناب مستطاب دوستان استظهارا مشفقا مكرما مهربانا نظر به دوستى و مودتى كه همواره آن جناب با قونسولهاى آلمان در بوشهر و شيراز داشته‌اند دوستدار در مقام مصادعت برآمده بوسيله شخص محترم و معززى كه از طهران بشيراز مسافرت مىكند بنگارش اين مكتوب مبادرت ميورزد از تمام قلب نهايت امتنان را از جنابعالى دارم كه هميشه روابط خود را با نمايندگان دولت امپراطورى آلمان محفوظ داشته و از اين حسن رفتار خويش منافع ايران را كه با مصالح آلمان توأم است منظور فرموده‌ايد دولت آلمان دوست حقيقى ايران و اعليحضرت شاهنشاه تاجدار ايران و طالب استقلال و محروميت ايران است . چون امپراطور مفخم آلمان اظهار فرموده است كه با قدرت كامله و بازوى تواناى خويش بمساعدت اسلام اقدام ميفرمايد تكليف هر ايرانى و هر مسلمانى است كه از همراهى با دشمنان اسلام و ايران خاصه با انگليسها استنكاف ورزد انگليسها در موقع تصرف و الحاق بندر بوشهر بطور وضوح ثابت كردند كه در فكر معاضدت با ايران نيستند بلكه ميخواهند خاك پاك اين مملكت را گرفته آزادى و استقلال ملى سواران شجاع و سلحشور ايرانى را در تحت رقيت و اسارت انگليس درآورند مدتى است كه دوستدار نام آن جناب را مثل يك شخص وطن‌پرست و صميمى نسبت بدولت متبوعه خودتان و حامى و پايبند دين مقدس اسلام شناخته و دوستى با شما را بسيار مغتنم ميشمارم مطمئن باشيد همانطور كه آلمانها با دشمنان خود معامله شديد مينمايند و دمار از روزگار آنها برميآورند همانقسم نسبت بدوستان خويش صادق و ثابت‌قدم هستند چنانچه آن جناب بخواهند با دوستدار طرف مكاتبه واقع شوند خوب است بوسيله قنسول آلمان مقيم شيراز كه مورد اعتماد تام دوستدار مىباشد و هميشه براى مذاكره با جنابعالى حاضر خواهد بود اقدام فرمايند . در خاتمه براى بروز دوستى باطنى خود باسم يادبود تحفه محقرى خدمت عالى ارسال داشته اميدوار است با قبول آن قرين امتنانم فرمائيد موقع را براى اظهار مودت خالصانه و احترامات فائقه مغتنم ميشمارم امضاء شاهزاده هانرى سى و يكم دورويس وزيرمختار اعليحضرت قويشوكت امپراطور كل ممالك آلمان .\r\nتحفه ارسالى عبارت بود از يك تفنگ كه روى آن كاغذى بدين مضمون به زبان فارسى الصاق شده بود « اين تفنگ را مخصوصا اسلحه‌ساز اعليحضرت امپراطور براى جناب صولت الدوله قشقائى ساخته و پرداخته است بسيار سبك است و بايد با باروت سياه پر شود زيرا باروت بىدود بلوله آن ضرر مىرساند » .\r\n\r\nيكشنبه 12 سپتامبر 1915\r\nشاهزاده اعتضاد السلطنه برادر ارشد شاه كه چندى قبل به حكومت مازندران معين شده بود امروز با معاون خود عماد السلطنه به طرف مازندران عزيمت نمود قبل از حركت نگارنده ملاقاتى با او نمودم .\r\n\r\nدوشنبه 13 سپتامبر 1915\r\nدولت ايران تصميم گرفته است صفاء الممالك وزيرمختار شاهنشاهى مقيم اطريش را كه از منسوبين مشير الدوله و مؤتمن الملك مىباشد بوزيرمختارى در برلن منصوب دارد\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nكنت لگتتى وزيرمختار اطريش در تهران با اين تصميم مخالفت ورزيده ابقاء او را خواسته است مستوفى الممالك رئيس الوزراء عقيدهء پرنس رويس وزيرمختار آلمان را استعلام نموده بود پرنس رويس ميگفت من به برلن تلگراف كرده‌ام اما همينقدر ميدانم كه در اين موقع سفارت ايران در آلمان اهميت زياد دارد مثل سابق نيست كه وزراى مختار ايران مشغول فروش نشان مملكت خود شده از اينرو كسب فايده كنند . بعقيده مستوفى الممالك بايد يك شخص تحصيل‌كرده و درستكار و بااطلاعى به اين مأموريت نامزد شود و اسم يكى از اين سه نفر را براى تقاضاى اگرمان ذكر نموده است تقىزاده ، حسين قليخان نواب و صفاء الممالك ( نگارنده از اعتلاء السلطنه عموزاده مشير الدوله و مؤتمن الملك خواهش كردم مراتب را بطور خصوصى از صفاء الممالك استعلام نمايد آيا مايل است در وين ابقاء شود يا به برلن برود ) .\r\n\r\nسه‌شنبه 14 سپتامبر 1915\r\nچهار بعد از ظهر وزيرمختار روس و انگليس با مستوفى الممالك رئيس الوزراء در حضور محتشم السلطنه وزير امور خارجه ملاقات كردند تا در باب روابط با ايران قرار قطعى بدهند . در نتيجه اين ملاقات دولت متعهد شد كه مخبر السلطنه را از ايالت فارس تغيير بدهد و انگليسها قشون خود را از جنوب عقب بكشند .\r\nاين خبر در شيراز انتشار يافته و سوء اثر بخشيد و تلگراف ذيل بطهران مخابره شد :\r\nاعتلاء السلطنه بعدها به مقام وزارت رسيد\r\nاز شيراز توسط آقايان وكلاء فارس مجلس مقدس رياست جليله وزراء با حالت حاضره هيجان ملى و عدم قواى دولتى كه آمادهء جلوگيرى اجانب مهاجم باشد و خونىشدن اهالى گرمسير با مهاجمين و مسلم بودن آن‌كه احيانا اگر زمزمه اخير حاج مخبر السلطنه نشر شود از حلقوم كاركنان انگليس است و حتما زمزمه تغيير ايشان توليد صمد خان‌ها خواهد نمود خاطر مبارك را جدا آگاه مينماييم كه عامه ملت و احزاب سياسى مخالف تغيير ايالت بوده و هيجان آنها را بالمره نتوان خاموش ساخت چه به آنها ثابت است كه اين تغيير مقارن است با جنوب را به قبضهء اجانب دادن امضاء ائتلافيون توحيديون .\r\n\r\nچهارشنبه 15 سپتامبر 1915\r\nشاهزاده عين الدوله از شكارگاه موسوم به عمامه نامه ذيل را به پرنس رويس وزيرمختار آلمان نوشت :\r\n« 29 شوال 1333 فدايت شوم در ملاقات اخير اظهار كسالت مينموديد و منهم يك روز بعد براى شكار بيرون‌ها آمدم و به كلى از سلامت نواب اشرف و الا بىاطلاع مانده اميدوارم مزاج محترم سالم و بالمره رفع كسالت شده است دوستدار هم كه به شكار آمدم گرفتار درد پا و تب شدم . حال سلامتى ندارم نتوانستم بطور مطلوب شكارى كنم يكى دو روز است كه حالم بهتر است و شكار رفتم يك قطعه شكار كوهى كه شكار شده بود به جهت نواب اشرف و الا ارسال و در اين مراقع مراتب دوستى خالصانه خود را تجديد مينمايد سلطان عبد المجيد . »\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nكنت كانيتس آتاشه ميليتر سفارت آلمان كه اخيرا بكرمانشاهان و از آنجا به بغداد مسافرت كرده بود امروز بطهران مراجعت نمود .\r\nاداره ژاندارمرى بواسطه تعويق پرداخت حقوق ژاندارمها مجبور شد پست‌هاى ژاندارم را احضار كرده و در باغشاه و يوسف‌آباد مركزيت دهد در نقاط و دوائر مختلفه كه تاكنون ژاندارم بوده قزاق گذاشته شد .\r\nچون روزنامه « نوبهار » ارگان فرقه دمكرات در شماره 47 خود اعلانى اهانت‌آميز به مقام سلطنت درج كرده بود از طرف هيئت وزراء براى مدت شش ماه توقيف شد .\r\n\r\nپنجشنبه 16 سپتامبر 1915\r\nاوضاع اصفهان قونسول انگليس را مجبور بعزيمت از آن شهر نموده و تلگراف ذيل در اين باب بطهران رسيد :\r\nاز اصفهان 5 ذى القعده آقاى ثقه الاسلام به مستر حكاك ژنرال قونسول انگليس هر قسم اظهار مهربانى و اطمينان براى توقف در اصفهان دادند معزى اليه اظهار تشكر نموده متعذر شد كه از تهران حكم شده حتما حركت كنم و نهايت امتنان و تشكر را از اين مرحمت و مهربانى آقا دارم . ديروز قبل از ظهر ژنرال قونسول انگليس با كمال احترام حركت نمودند از طرف حكومت سالار اشرف برادر خود را به مشايعت و سالار اكرم پسر عموى خود را با بيست نفر بختيارى براى حفاظت و مهماندارى همراه كردند . از طرف رئيس ژاندارمرى هم سى نفر سوار ژاندارم و سى نفر سوار هندى خود ژنرال قونسول محترما و محفوظا حركت كردند شهر خيلى آرام و منظم است چند نفر از محترمين برحسب فرمايش ثقة الاسلام مشغول جمع‌آورى اعانه ميباشند ارزاق فراوان است .\r\n\r\nجمعه 17 سپتامبر 1915\r\nاخيرا شرح ذيل از طرف وزارت داخله به اداره ژاندارمرى نوشته شده است :\r\nاداره تشكيلات ژاندارمرى دولتى نظر به حسن خدمات صاحبمنصبان سوئدى تجديد كنترات شش نفر آنها كه فعلا در خدمت دولت هستند باسامى ذيل در هيئت محترم وزراء تصويب شد و به وزارت امور خارجه نوشته شد كه باتمام رسانيده به آن اداره ارسال دارند :\r\nماژر فريك - ماژر نيسترم - ماژر دوماره - ماژر لندبرك - ماژر پوست - ماژر چيلاندر .\r\nراجع به اوضاع ايران آژانس رويتر تلگراف ذيل را مخابره نموده :\r\nلندن - سفارت ايران راپورت ميدهد كه دولت ايران كوشش مىكند بيطرفى خود را حفظ نموده و انقلابات جنوب را تسكين دهد در صورتى كه دولت مشار اليها گرفتار اشكالات نظامى و پليتيكى و مالى مىباشد . براى التيام وقايع اخيره سخت مجاهدت ميورزد و مشغول اقدام در منع بازگشت حوادث نظير آن بوده و حقيقت مطلب آنست كه دولت ايران به جهت تمايل بروس و انگليس در حال بيطرفى مورد پرتست و اعتراضات واقع شده است . رويتر از دائره ديپلوماسى ديگر اطلاع حاصل كرده است كه وضعيات ايران اندكى بهبودى يافته و دولت ايران براى اعاده انتظامات و امنيت وثيقه و تضمينات ميدهد .\r\n\r\nشنبه 18 سپتامبر 1915\r\nچندى است متفقين تصميم گرفته‌اند از طريق فشار مالى تشكيلات ژاندارمرى را كه بنظرشان تحت نفوذ سفارت آلمان است برهم زنند تلگراف رئيس ژاندارمرى فارس كه ذيلا نقل مىشود به خوبى نقشه روس و انگليس را بر عليه صاحبمنصبان سوئدى نشان ميدهد :\r\nاز شيراز بطهران كلنل ادوال چنانچه ماليه طهران بواسطه ملخ‌خوارگى تخفيف مرحمت كند ممكن است چندين هزار تومان در يكهفته فراهم نمود اين تنها عايدى است كه اينجانب در آتيه ميتواند بر آن اعتماد نمايد اوضاع غيرقابل تحمل است زيرا يكشاهى در صندوق نيست هشت ماه است غله نرسيده پنج ماهست مواجب داده نشده و جيره هم چهار ماه است تأديه نگشته امضاء آنگمان .\r\n\r\nيكشنبه 19 سپتامبر 1915\r\nمخبر السلطنه از شيراز حركت كرده و ايالت فارس به قوام الملك سپرده شده و حكومت بنادر به عهده نصير الملك محول گشته است .\r\n\r\nسه‌شنبه 21 سپتامبر 1915\r\nاز شيراز تلگرافى رسيد مبنى بر اينكه شهر آرام است و مردم از هر طبقه به منزل قوام الملك ميروند داوطلبان بمشق نمودن اشتغال دارند آقايان علماء براى مخابرات حضورى با روحانيون اصفهان به تلگرافخانه رفته‌اند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nامروز ساعت 9 بعد از ظهر مستوفى الممالك رئيس الوزراء به منزل محتشم السلطنه وزير امور خارجه در دزآشوب رفته معين الوزاره رئيس كابينه را به آنجا خواسته و تا پاسى بعد از نصف شب مشغول تحرير مراسلات بعنوان سفارتخانه‌ها بودند .\r\nامشب معين الاسلام ( اورنگ ) با كنت كانتيس آتاشه ميليتر سفارت آلمان راجع بروابط با بختيارىها مذاكره كرد . خوانين بختيارى بهيچكس بدرجهء معين الاسلام ايمان و اطمينان ندارند .\r\n\r\nچهارشنبه 22 سپتامبر 1915\r\nتلگراف از رشت « يازدهم ذى القعده 1333 قمرى امروز هنگام ظهر نايب قنسول روس با سى نفر قزاق بشهبندرخانه عثمانى هجوم كردند عده قزاقها سر راههاى اطراف شهبندرى را گرفته نايب قنسول روس با عده ديگر وارد عمارت ميشوند يك دفعه عموم تجار و كسبه بناى بستن دكاكين را گذارده تمام كاروانسراها بسته شد بازارها در پنج دقيقه بسته گرديد وحشت و اضطراب زياد حكمفرما بود ولى اغلب از حقيقت واقعه مطلع نبودند بالاخره پس از يكربع ساعت معلوم شد كه قنسول عثمانى را با دو نفر اعضاء شهبندرى روسها دستگير و با بيرق ماه و ستاره و تمام اسناد و نوشتجات و ارشيو بقونسولخانه روس برده‌اند و الساعه كه سه بغروب است شنيدم آنها را به انزلى حركت دادند كه بروسيه ببرند مردم رشت در وحشت هستند و گفته مىشود اطراف رشت دستجات مسلحى وجود دارند حكومت از شدت مداخله قنسول ميل ندارد در گيلان بماند . »\r\nقوام الملك\r\n\r\nپنجشنبه 23 سپتامبر 1915\r\nصبح مستوفى الممالك رئيس الوزراء را ملاقات كردم اظهار داشت هيئت وزراء تصويب نمودند كه شاهزاده نصرت السلطنه بايالت فارس منصوب گردد . مستوفى از اوضاع ناراضى بود ميگفت چند نفر از قبيل سردار محيى و ميرزا كريم خان مشغول تحريك در داخل كابينه شده وزراء را برضد يكديگر برانگيخته‌اند .\r\n\r\nجمعه 24 سپتامبر 1915\r\nاز حكيم الملك وزير معارف در صاحبقرانيه ديدن كردم او هم اظهارات رئيس الوزراء را تأييد نموده گفت سردار محيى و ميرزا كريم خان شروع به شبنامه‌پرانى كرده بين وزراء نفاق انداخته‌اند شهرت داده‌اند كه حكيم الملك و مستشار الدوله و علاء السلطنه و وثوق الدوله و سپهدار اعظم يكطرف هستند ، شاهزاده شهاب الدوله وزير پست و تلگراف و محتشم السلطنه وزير امور خارجه طرف ديگر .\r\n( حكيم الملك چون در حزب دموكرات عضويت دارد و مورد اعتماد كامل تقىزاده است اطمينان سفارت آلمان نسبت به او جلب شده و در ميان وزراء بىپرواترين مدافع آلمان بر عليه روس و انگليس حكيم الملك و مستشار الدوله بشمار ميروند بطوريكه وزارت امور خارجه مذاكرات محرمانه اخير با سفارت انگليس را از اين دو وزير مكتوم داشته است ) .\r\n\r\nشنبه 25 سپتامبر 1915\r\nوثوق الدوله وزير ماليه از بىتصميمى و عدم جديت رئيس الوزراء مينالد\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nكه چرا اقدام بحبس و تبعيد مفسدينى كه مشغول اخلال در امور دولت هستند نمينمايد ميگفت اين اشخاص بتفتين بين وزراء اكتفا نكرده در ميان حزب دمكرات هم كه پشتيبان حقيقى كابينه مستوفى الممالك است نيز دو دستگى ايجاد نموده‌اند اعلاميه حزب دمكرات كه ذيلا نقل مىشود مؤيد اين معنى مىباشد :\r\nميرزا ابراهيم خان حكيم الملك\r\nتولد در تبريز سال 1288 قمرى - مكرر وزير و نخست‌وزير و وزير دربار بوده و فعلا سناتور است\r\nبيان‌نامه فرقه دمكرات ايران « هم‌مسلكان محترم اوضاع مملكت بس پريشان و خاك پاك نياكان ايرانيان بيش از پيش عرصه تاخت و تاز و هرلحظه دچار تهديد قشون اجانب است .\r\nموقعيت سياسى مملكت از زمان نشر انتباه نامه اخيرا تا امروز علاوه بر آنكه بهبودى حاصل ننموده بدرجات سخت‌تر و آشفته‌تر گرديده خائنين داخلى با تحريك و تأييد دشمنان خارجى بانواع فساد كارى مشغول و جماعتى از هموطنان ساده‌لوح را آلت پيشرفت مقاصد منفعت - پرستانه خويش قرار داده آتش فساد را در نقاط مملكت مشتعل نموده‌اند مفسدين مركز بوسيلهء تطميع و تشويق خارجه دقيقهء از نيرنك‌بازى آسوده ننشسته دامنه اغتشاشات را هرلحظه وسعت ميدهند .\r\nمبرهن است كه دشمنان خارجى براى نيل به مقصود دو طريق مؤثرى اختيار كرده و با سرعت زياد راه موفقيت خود را ميپيمايند .\r\nاول خنثى نمودن قواى اقتصادى و دفاعى مملكت كه از ديرگاهى بوسيله تضييقات مادى و معنوى در ميان كليه عناصر عامله و كاركنان دو اثر مملكتى شروع و بدرجه مؤثرى رسانيده‌اند دوم تضعيف و تحليل قواى روحيه ملى بدستهاى فسادكارانه خائنين داخلى بقسميكه بدون احتياج باعمال هيچگونه قواى مادى ديگر اثرى از قواى ملى باقى نمانده تا كار مملكت به جائى رسد كه استيلاى كامل براى آن از مسائل طبيعى و سهل الوقوع گردد .\r\nهموطنان عزيز امروزه چنان كه ميبينيم پليتيك خارجه در ايران مرحله اوليه را طى كرده قواى اقتصادى و دفاعى ما را كاملا خنثى و مفلوج و دچار يك توقف حركت‌ناپذيرى ساخته است و همچنين ديده مىشود كه اخيرا با يك فعاليت فوق التصورى عناصر فاسده را بوسيله مواعيد مختلفه در مركز و ولايات پروانه‌وار بدور خود جمع و با يك سرعت برقى بقواى روحيه ما حمله‌ور مىباشد خوشبختانه دشمن در مرحله ثانى موفقيت حاصل نكرده و هنوز مبارزه حيات و مماتى در ميان است و عناصر صالحه ملى با يك جانفشانى قابل تقديرى در مقابل مهاجمات دشمن پافشارى مينمايند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحزب دموكرات ايران چنان كه دشمنان وطن نيز تصديق مينمايند در اين مبارزه معنوى صفوف مقدم دفاعى را حائز گشته بدون فوت دقيقهء با يك جسارت و متانت فوق العاده قواى روحيه ملت را حفظ و در مقابل سنگرهاى آنان بزدوخورد مشغولند بايد يقين داشت كه اگر دشمن را در اين مرحله مضمحل نموديم يعنى قواى روحيه ملت را در مقابل اين مهاجمات محفوظ داشتيم آنوقت قواى اقتصادى و دفاعى مملكت به خوبى خواهند توانست از پنجه مقهوريت خارجه بيرون آمده و به حالت اوليه خود معاودت نمايند .\r\nهم‌مسلكان محترم ملاحظه ميكنيد كه امروزه شما در مقابل طرف ايستاده‌ايد نيرنگهاى خائنين داخلى برضد شما و حملات دشمنان خارجى نيز بر عليه شما است دشمن شما را مانع مقاصد خود ميداند شما را تنها وسيله جلوگيرى آمال نامقدس خويش ميشناسد به خوبى ميداند كه اگر صفوف دمكرات از هم شكست ديگر مانعى در مقابل تطاول و تجاوز دشمن نخواهد بود بعلاوه اگر قواى روحيه دمكراسى بجلو رفت ديگر مجال مقاومت براى آنان نخواهد ماند با طرح عمليات امروزه دشمن از هر سو حملاتش متوجه ما است و بهر وسيله نامقدس ميخواهد از فعاليت قواى روحيه و مقاومت اجتماعى ما جلوگيرى نمايد كاركنان دموكرات از هر تهمت و افترائى و از هرگونه حملات انصاف بر باد دهى باك نداشته پيوسته بر مساعى خود ميافزايند مدافعين قوه روحيه ملت از اين حملات وجدان‌كش عقب نرفته بلكه بر سرعت فعاليت خود افزوده‌اند .\r\nهم‌مسلكان عزيز آگاه باشيد پس از آنكه دشمن از حملات مستقيم بر عليه ما فايده نبرده اينك نقشه جديدى اتخاذ نموده است كه شايد بدان وسيله در صفوف ما داخل گردد نقشه جديد عبارت از زمينه نفاق و اختلافى است كه براى تأسيسات و افراد دمكرات تهيه نموده تا شايد بدان وسيله بتواند قواى اجتماعى ما را مفلوج ساخته بپيشرفت مقاصد مشئومه و طرح اساسى خويش كامياب گردد .\r\nرفقاى محترم اگرچه دسائس و نيرنگ‌هاى متنوعه كه بر عليه جمعيت سياسى و فعال اين مملكت آماده شده قابل توجه و سزاوار كمال تعمق است لكن به خوبى ميدانيد كه حسن اتحاد و يكجهتى فرقه دمكرات نفوذ اين قبيل دسائس را هيچوقت باساس محكم تزلزل‌ناپذير خود راه نداده و با يك كلمه جامعى خاطرنشان مينمايد كه ( مرام فرقه دمكرات خود يگانه وسيله حفظ اساس متين آنست ) .\r\nفرقهء كه كاركنان آن زندگانى شخصى خود را يك سره رهينه بقاى حيات اجتماعى يك قومى گذاشته‌اند از هيچ ضربه خسته نشده و در مقابل هيچ نيرنگى از پاى نمينشيند حزبى كه افراد آن سالك طريق مستقيم آزادى مشروع ملتى گرديده و بسط و قوام آن را وظيفه باافتخار خود شناخته در مقام هيچگونه حملات فسادكارانه منحرف نخواهد شد جمعيتى كه بآرزوى حفظ افتخارات ملت جان بيقيمت خود را سرمايه مجاهدت قرار داده باشد از هيچ افترا و تهمتى دلسرد نميشود هيئتى كه براى بقاى آثار ايرانيت تصفيه اخلاق هموطنان خود را اولين مرحله عمل بداند از اين همه فساد اخلاق مخالفين مكدر نشده روح وظايف اخلاقى و اجتماعى خود را آزرده نميسازد .\r\nهمقدمان عزيز پيش برويد و با قوه اتفاق و اتحاد مسلك ديرينه خود را كه جسارت و متانت و استقامت است با قدمهاى لغزش‌ناپذير تعقيب نموده قلب پر از كينه دشمن را درهم شكنيد و قواى روحيه ايران و ايران‌خواهان را روح تازه دميد كميته طهران فرقه دمكرات ايران . »\r\n\r\nيكشنبه 26 سپتامبر 1915\r\nامروز چهار بعد از ظهر مادام مارلينگ خانم وزيرمختار انگليس وزراء را بنمايش سوارى سواركاران هندى دعوت كرده شاهزاده نصرت السلطنه والى فارس و صمصام السلطنه رئيس ايل بختيارى هم در ميان مدعوين بوده‌اند .\r\n\r\nسه‌شنبه 28 سپتامبر 1915\r\nاز طرف سفارت آلمان باغلب جرايد كمك مالى مىشود . چون سيد ضياء الدين طباطبائى مدير روزنامه رعد زير بار چنين مساعدتى نرفت لذا اقدام باشتراك ساليانه 91 نسخه روزنامه به عمل آمده ده نسخه براى سفارت تهران و 81 نسخه براى 9 قونسولگرى و آژانسهاى آلمان در ولايات ( بااينكه سيد ضياء الدين معتقد است كه اتحاد با متفقين براى ايران مفيدتر از نزديكى بآلمان مىباشد و بااينكه پرنس رويس اطلاع حاصل كرده كه واسطه مذاكرات سرى ميان مستوفى الممالك با سفارت انگليس سيد ضياء الدين بوده معذلك يكنوع حس احترامى نسبت به او دارد و براى روزنامه رعد اهميت مخصوص قائل است ) .\r\n\r\nچهارشنبه 29 سپتامبر 1915\r\nامروز مجلس ترحيمى در منزل ژنرال يالمارسن رئيس كل ژاندارمرى بمناسبت ورود خاكستر دو نفر افسر مقتول سويدى كاپيتن هيرتا و كارلسن منعقد بود .\r\nامشب شاهزاده امير اعظم حكمران شاهرود و سمنان و دامغان موقعى كه در باغ عباس‌آباد واقع در يك فرسنگى دامغان در اطاق خواب لباس خود را بيرون ميآورد دو نفر از نوكرهاى شخصى او موسوم باسماعيل و آزادوردى يكى با موزر و ديگرى با تفنگ چهارپاره از پنجره اطاق به طرف او شليك نموده بقتلش رساندند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n( شاهزاده نصرة اللّه ميرزا فرزند وجيه اللّه ميرزا سپهسالار برادرزاده عين الدوله سابقا ملقب به امير خان سردار و بعد امير اعظم بوده مدتى حكومت كرمان و چندى معاونت وزارت جنگ را به عهده داشته است )\r\n\r\nپنجشنبه 30 سپتامبر 1915\r\nقبل از ظهر مشير الدوله را در رستم‌آباد ملاقات كردم در باب مذاكرات دولت با متفقين گفت از قرارى كه اطلاع دارم پس از آنكه انگليسها تقاضاى خود را مبنى بر عزل مخبر السلطنه از ايالت فارس قبولاندند آنوقت از پذيرفتن خواهشهاى ايران استنكاف ورزيدند حتى در مسئله موراتوريوم باآنكه وعده داده بودند همراهى نكردند پرسيدم آيا راجع بمذاكرات مخفى با سفارتخانه‌هاى متفقين و عقد عهدنامه‌هاى سرى رئيس الوزراء با شما مشورت نموده است يا خير جواب داد مستوفى الممالك تاكنون با من شورى ننموده همينقدر معين الوزاره رئيس كابينه وزارت امور خارجه ( حسين علاء ) چند روز قبل از من سؤال ميكرد در اين مسائل مصلحت ايران چيست منهم جوابهاى كلى دادم بدون آنكه داخل در جزئيات شوم مشير الدوله از من پرسيد شاه را در ملاقات اخيرى كه كرديد نسبت بكابينه چگونه يافتيد گفتم اعليحضرت بشما بيش از عموم رجال معتقد است فقط اظهار داشت مشير الدوله زياده از اندازه جنبه ملى دارد و بمجلس بيشتر از من اهميت ميدهد . مشير الدوله گفت چون قانون اساسى تمام اختيارات را بمجلس داده وزراء مجبورند موافق نظريات پارلمان رفتار كنند چنان كه يكروز در حضور شاه گفتگو از نسخ قانون 23 جوزا بميان آمد اعليحضرت از من استعلام نمود عقيده شما در باب قانون مزبور چيست جواب دادم بعضى نواقص دارد ولى چون مجلس رأى داده چاره نيست شاه گفت من كه هنوز امضاء نكرده‌ام پاسخ دادم بااينكه امضاء نفرموده‌ايد چون مطابق قانون اساسى حق و تو نداريد البته امضاء خواهيد فرمود لابد اين بيانات بطبع شاه گران آمده و لكن من مكلف بودم حقيقت را بگويم .\r\n\r\nجمعه اول اكتبر 1915 - بيستم ذى القعده 1333 قمرى\r\nشاه دستور رفع توقيف روزنامه نوبهار را در نتيجه عريضه ملك الشعراء صادر نمود تأثير اشعار ذيل موجب تصميم ملوكانه گرديد :\r\nنوبهار جمعه بيستم ذى القعده 1333 - غرهء اكتبر 1915\r\nاين قطعه را بانضمام عريضه جداگانه عصر روز دوشنبه گذشته بحضور اعليحضرت اقدس همايونى تقديم داشته و شب بعد دستخط انتشار نوبهار را بر بالاى عريضه خويش قرائت نمودم .\r\n پادشاها همى نگوئى هيچ * نامهء نغز نوبهار كجاست \r\n آنكه ميداد مدح خسرو را * در همه گيتى انتشار كجاست \r\n آنكه با مهر شاه گيتى داشت * بر همه گيتى افتخار كجاست \r\n آنكه از دشمنان شاه نخواست * زرو نفروخت اعتبار كجاست \r\n آنكه در پيشگاه ملت و ملك * داشت جان از پى نثار كجاست \r\n آنكه با دشمنان دولت و دين * داشت پيوسته كارزار كجاست \r\n آنكه درد هر زن طبيعت داشت * خوى مردان نامدار كجاست \r\n زينهارش قضا نداد و كسى * كز قضا جسته زينهار كجاست \r\n تيره‌بختى بدادخواهى گفت * عدل سلطان كامكار كجاست \r\n گنه او گرفت دامن من * همچو من كس گناهكار كجاست \r\n شهريارا ! ستم شده است به من * رأفت شاه تاجدار كجاست \r\n گيرم اينجرم از من است آخر * عفو و اغماض شهريار كجاست ؟ \r\n( م بهار )\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nنگارندهء با پرنس رويس بديدن شاهزادهء عين الدوله رفتيم و بمناسبت قتل برادرزاده‌اش امير اعظم تسليت گفتيم .\r\nجمعه اول اكتبر 1915 - يكساعت بغروب مانده معين الوزاره رئيس كابينه وزارت امور خارجه به منزل من در تجريش آمد در خصوص روابط ايران با روس و انگليس صحبت شد گفت دولتين هنوز تقاضاى ايندولت را راجع به موراتوريوم قبول نكرده‌اند اما محتمل است بپذيرند در باب عهدنامه با آلمان اظهار داشت طرح پيشنهادى مسيو ليتن نميتواند مبناى مذاكرات واقع شود زيرا ضمانت حفظ استقلال ايران بطور ابهام ذكر شده بعلاوه آلمانها ميخواهند هرنوع شده ايران را با روس طرف كنند در صورتى كه با نداشتن اسلحه و قورخانه و پول چگونه ميتوان بروسيه اعلان جنگ كرد خوب است اقلا صبر نمائيد تا راه صربستان بازشود كه آلمان بتواند مستقيما بايران كمك برساند . در خصوص فعاليت سردار محيى و ميرزا كريم خان رشتى بر عليه دولت گفت اين عناصر مفسد متأسفانه اسرار كابينه را از محتشم السلطنه وزير امور خارجه ميفهمند و بايد اقدامات شديدى نسبت به آنها به عمل آيد تا دست از تحريكات خود بردارند ضمنا راجع بوثوق الدوله وزير ماليه اظهار داشت رئيس - الوزراء مايل است از عقايد باطنى او در سياست خارجه مسبوق شود كه آيا كما فى السابق با روسها مربوط مىباشد يا چنان كه شهرت دارد با سفارت آلمان روابط خصوصى پيدا كرده است اگرچه خود وثوق الدوله علنا در هيئت دولت گفته است ايران بايد اجبارا تمايل خويش را بروس و انگليس نشان دهد زيرا آلمان هيچ كمكى نخواهد توانست بما بكند . معين الوزاره باوجود قرابت چندان رابطه خوبى با وثوق الدوله ندارد و اينكه انتشار يافته انگليسها او را برضد وثوق الدوله برانگيخته‌اند بىاساس است معين الوزاره ( حسين علاء ) رئيس كابينه وزارت امور خارجه بعدها كرارا مقام وزارت و سفارت و وزارت دربار و نخست‌وزيرى را داشت\r\nمعين الوزاره چون در انگلستان تحصيل كرده مردم او را انگلوفيل ميدانند و حال آنكه به آلمانها بيشتر سمپاتى دارد مستوفى الممالك او را دوست ميدارد اما ميترسد بدخواهان از سادگى او سوء استفاده نمايند تسلط معين الوزاره بالسنه فرانسه و انگليسى در ميان سفارتخانه‌ها ضرب المثل است .\r\n\r\nسه‌شنبه پنجم اكتبر 1915\r\nميرزا سليمان خان ميكده معاون وزارت ماليه را ملاقات كردم در باب روابط خودش با سفارت آلمان گفت من در محظور گير كرده‌ام از يكطرف انگليسها بقدرى از من رنجيده‌اند كه اخيرا از من برئيس الوزراء شكايت كرده و اظهار داشته‌اند ميرزا سليمان خان برادر خود را بمترجمى كنت\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nكانيتس اتاشه ميليتر سفارت آلمان برقرار ساخته تا اخبار دولت را بتوسط او بآلمانها برساند از طرفى در خود سفارت آلمان هم چندان از من راضى نيستند و نظر به نفاقى كه بين پرنس رويس و مسيو فن كاردرف موجود است هروقت از اولى ديدن ميكنم دومى ميرنجد هروقت با دومى خصوصيت مينمايم پرنس رويس و مسيو ليتن خوشوقت نيستند ! شما با داشتن عضويت سفارت آلمان و حشر دائمى با اينها چگونه ميتوانيد به آسانى با هر دو دسته راه برويد ؟\r\n\r\nچهارشنبه 6 اكتبر 1915\r\nصبح مستشار الدوله وزير پست و تلگراف را در شهر ملاقات كردم گفت اخيرا مخالفين دولت بر فعاليت خويش افزوده‌اند عين الدوله و فرمانفرما با سردار محيى و ميرزا كريم خان و چند نفر ارمنى كميتهء تشكيل داده و برضد كابينه مستوفى الممالك مشغول اقدامات هستند اولين شاهكار آنها توليد نفاق بين افراد كابينه است محض جلوگيرى از دسائس آنها من ديروز علنا در هيئت وزراء نقشه اين فساد را فاش كرده اظهار داشتم شهرت داده‌اند كه حكيم الملك وزير معارف و وثوق الدوله وزير ماليه با من در يكطرف و طرف ديگر علاء السلطنه و شهاب الدوله و محتشم السلطنه ميباشند بهترين طريق بىاثر كردن انتريگ افشاء نقشه قبل از اجراء است .\r\nتلگرافى اخيرا از اصفهان به امضاء يكنفر آلمانى موسوم به فرزن  Versen  بآدرس سفارت آلمان رسيده وزارت امور خارجه آن را توقيف كرده بود مستشار الدوله سواد آن تلگراف را دوستانه به من داد ضمنا در طى صحبت گفت در ظرف هفته اخير دو مراسله از طرف سفارت روس بوزارت خارجه رسيده مبنى بر اينكه امير حشمت ترك و حسين‌زاده با طلا و اسلحهء سفارت آلمان مجهز شده مردم را عليه ما تحريك ميكنند و ما امنيت نداريم .\r\n\r\nپنجشنبه هفتم اكتبر 1915\r\nمسيو واسموس قونسول آلمان مقيم شيراز ديروز از برازجان تلگراف ذيل را بسفارت آلمان مخابره نمود :\r\nاز برازجان شب 13 ميزان طهران سفارت امپراطورى آلمان نمره 80 از قرار اخبار واصله بتازگى انگليسها تجارتخانه آلمانى را در بوشهر غارت آنچه قند شكر قالى پول نقد بوده برده‌اند تكليف گوئيد واسموس » .\r\nامروز در مجلس شورايملى هيئت رئيسه بدين ترتيب انتخاب شدند :\r\nمؤتمن الملك رئيس عدل الملك و ميرزا محمد صادق طباطبائى نايب رئيس عماد السلطنه و معتصم السلطنه منشى ارباب كيخسرو و ملك التجار بوشهرى و خان بابا خان مباشر .\r\nكلنل ادوال قائم‌مقام رياست اداره ژاندارمرى استعفاى خود را بحضور رئيس الوزراء تقديم داشت .\r\nدريابيگى بحكومت بنادر منصوب و از برازجان ببوشهر عزيمت نمود .\r\nانگليسها در هفته گذشته نظر به مذاكراتيكه با دولت ايران كرده بودند بيرق خود را از روى بوشهر فرود آورده و بيرق ايران را برافراشتند .\r\n\r\nجمعه هشتم اكتبر 1915\r\nامروز شاهزاده فرمانفرما شاه را براى ناهار به فرمانيه دعوت كرد قريب دويست نفر از شاهزادگان و وزراء و درباريان و رؤساى ادارات نيز در اين ضيافت مدعو بودند بطوريكه مرسوم است در پايان ميهمانى مقدارى پول طلا از طرف عين الدوله و فرمانفرما باعليحضرت تقديم شد .\r\nنسخهء از تلگراف برازجان در اين تاريخ بسفارت آلمان رسيد « تلگراف از برازجان 27 ذى القعده 1333 امروز دو ساعت از روز گذشته مجاهدين عازم شدند يك عراده توپ هفت سانتيمترى ژاندارمرى را به تصرف خود درآوردند كاپيتن انگمان شب گذشته وارد برازجان شده خدمت آقا شيخ جعفر رسيد كه ممانعت نمايد ايشان محض جلوگيرى از ظهور حادثه غيرمنتظره صلاح ديدند كه توپ را به تصرف مجاهدين بدهند تا در تحت امر و نظر خود حجت الاسلام باشد و توپ را بهيئت اجتماع از كاروانسرا باردوى مجاهدين بردند امروز عصر تمام مجاهدين عازم حركت هستند كه بمركز اردوگاه بروند » .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nراجع برفع غائله بربرى و تيمورى تلگراف ذيل از والى خراسان بدولت و اصل گرديد :\r\nمقام منيع هيئت وزراء عظام وزارت داخله نوشتجاتى از شجاع الاياله و موفق الملك و نماينده كارگذارى رسيده كه به حمد اللّه و بفضل خداوند وقايع نزاع بربرى و تيمورى ختم بموجب صورت قراردادى كه طرفين داده و روساء و شوكت الملك و نصرت الملك و ساير رؤساى ديگر از دو طرف امضاء كرده‌اند كه به كلى از يكديگر گذشته تا مدت ده روز ديگر خودشان آنچه خسارت و قتل و غارت كه شده است صورت صحيح بجزء نوشته به شهر بياورند تا كه قرارش داده شود محض اينكه خاطر مبارك در اين مورد از هر جهت آسوده شود عين قرارداد آنها درج مىشود .\r\nبتاريخ دهم شهر ذى القعده 1333 امضاءكنندگان ذيل رؤساى طوايف تيمورى و بربرى و هيئت مصلحه در قريه محمودآباد جم مجلسى تشكيل داده و بعد از مذاكرات زياد چنين قرارداد نمودند .\r\nفصل اول - از امروز ببعد رؤساى جانبين تعهد مينمايند كه حكمى به عهده طايفه خودشان عموما صادر نمايند كه ترك نزاع و قتل و غارت را كرده هيچكدام بمال ديگرى طمع نكرده با كمال مهربانى و الفت با يكديگر سلوك نمايند .\r\nفصل 2 - طرفين تعهد ميكنند كه از حال التحرير الى مدت ده روز ديگر هركدام از طرف طايفه خود يكنفر و شوكت الدوله از طرف كليه طوايف و قبايل تيمورى آقا سيد احمد على از طرف كليه طوايف و قبايل بربرى وكالت‌نامه مطلقه گرفته و آنچه صرفه و صلاح عموم است همين آقايان در باب خسارت وارده مالى و جانى بر هردو طايفه قرارى كه لازم ميدانند بدهند و اين عمل را ختم نمايند .\r\nفصل 3 - هرگاه از اين ببعد احدى از اين دو طايفه نسبت به ديگرى ضرر و خسارتى وارد بياورد مرتكب بايد بالمضاعف از عهده خسارت طرف برآيد .\r\nفصل 4 - اشخاصيكه از مرد و زن چه طايفه تيمورى در نزد بربرى و يا بالعكس از طايفه بربرى در دست طايفه تيمورى هستند بايد از حال تحرير تا مدت ده روز و بلكه زودتر مأمورين و محارم آنها را به يكديگر مسترد دارند مخصوصا تابعين تيمورى و كليه زنهاى جهان‌آباد و عيال و خواهر زن آقا سيد جعفر در هرجا هست و معلوم شد به شوهر و صاحبش مسترد دارند شجاع الدوله موفق الملك - احمد مويد حضور - احمد الحسينى .\r\nاينكه انتشار دارد يكهزار و هشتصد نفر از بربريها مقتول شده مخالف با واقع است اگر از طرفين پنجاه شصت نفر مقتول شده باشد چنانچه مفسدين گذارده بودند زودتر از اينها صلح شده بود مأمورين و سوار و غيره تماما احضار شدند ماشاء اللّه نيشابورى هم با اتباعش تمام دستگير ماشاء اللّه را به مشهد آورده براى عبرت ديگران به مجازات رسيد واقعه قوچان هم اميد است به زودى اصلاح شود نير الدوله » .\r\nاز چندى قبل سفارت آلمان بوسيله قونسولگرى خود در كرمانشاهان اقدامات مؤثرى نزد خوانين ايلات غرب به عمل آورده و آنها را چنان بر عليه نفوذ روس و انگليس برانگيخت كه بالاخره همگى در ماهيدشت اجتماع نموده سوگند وطن‌پرستى ياد كرده و تلگراف ذيل را بحضور شاه مخابره نمودند :\r\nكرمانشاه توسط حضرت اشرف آقاى رئيس الوزراء دامت شوكته بخاكپاى فلك‌فرساى اعليحضرت قويشوكت همايونى ارواحنا فداه كپيه مجلس و روزنامه بامداد روشن و ستاره ايران و نوبهار ، تاريكى آفاق سياست ايران و وخامت مقدرات آتيه آن امروز هر ايرانى را از يك آينده ننگ‌آميز تهديد مىكند و هر وطن‌پرست را از وقوع يك پيش‌آمد اسف‌انگيز خبر ميدهد تمامى ايرانيان از تصور آن متزلزل و منقلب‌اند اگر بتمامى ممالك محروسه انعطاف نظر شود نقطه خالى از اغتشاش و دهكده عارى از انقلاب ديده نميشود و اگر به نظر تحقيق ملاحظه گردد دامن‌زن اين آتش بيداد تنها ايادى اجانب است كه دايما سلسله‌جنبان فتنه و فساد بوده بلاد و امصار ايرانى پايمال عمليات احتراص‌كارانه بيگانگان اهالى بدبخت دستخوش قتل و غارت تحريكات تجاوزكارانه آنها گرديده بيطرفى دولت را اسم بىمسمائى فرض كرده محترم نميشمارند و حقوق مقدسه ايرانيان را قابل توجه ندانسته در اضمحلال آن ميكوشند بخلاف قوانين عموم ملل مداخلات مستقيمانه را در خاك ايران تجويز ميكنند از آن جائى كه ما جان‌نثاران دولت قويشوكت خود را در مقابل يك همچو مناظر هولناك ديده‌ايم و مضرات آن را مشاهده كرده‌ايم محض ملاحظه استقلال و حفظ آب و خاك ايران تمامى اختلافات عشايرى و ملاحظات شخصى را فداى اين مقصود علوى و نيت مقدس نموده با يك قلب منزه از هرگونه آلايش شخصى در ماهيدشت اجتماع نموده بحكميت خدا و رسول معاهد و متحد شديم كه تا آخرين نفس خود در اجراى مقاصد خود كه عبارت از حفظ وطن و قطع ايادى متجاوزه اجانب و تقويت دولت جاويد آيت است از هيچگونه اقدامات مادى و معنوى دريغ ننموده و در فرمان‌بردارى شهريار محبوب خود از جان و دل حاضر باشيم و باستظهار مراحم بىپايان ملوكانه از خاكپاى همايونى استرحام مينمائيم كه خاطر خطير شاهانه زياده بر اين تجويز نفرمايند كه ايرانيان سلسه رقيت اجانب را با پاى توانا و چشم بينا به گردن گيرند و مادام الحيات در شكنجه ظالمانه آنان مقيد شوند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nشهريارا همتى ! اعليحضرتا رافتى ! پيمانه صبر و تحمل ايرانيان لبريز شد روس و انگليس تا كى وطن ما را مضروب خيام خود قرار دهند مقدسات آئين را تا چند تحقير خواهند كرد اجانب چرا در مملكت ما اقدامات مستقيمانه ميكنند و ما را بجان همديگر انداخته به مقصود خود نائل ميشوند اعليحضرتا ما هنوز زنده‌ايم و در حمايت وطن در بذل جان و مال افتخار داريم اميد كه عرايض حقه چاكران قابل توجه همايونى خواهد شد احتشام الممالك حاكم كرند سردار نصرت حاكم كلهر سردار ناصر رئيس سنجابى سردار مقتدر سنجابى سردار اقبال كلهر غلامعلى حاكم گوران سالار ظفر سنجابى سالار مقتدر سنجابى سالار افخم رئيس كرند نصرت لشگر احمدوند شهاب الاياله رئيس احمدوند فتح السلطنه رئيس احمدوند صفر خان گوران قنبر سلطان گوران » .\r\n\r\nشنبه نهم اكتبر 1915\r\nاز برازجان بسفارت آلمان اطلاع رسيده دريابيگى حكمران بنادر كه بعزم بوشهر حركت كرده بود امروز صبح به برازجان مراجعت كرده اظهار ميدارد انگليسها اجازه ورود به بوشهر را نداده‌اند . اين خبر بتوسط پرنس رويس وزيرمختار آلمان به اطلاع مستوفى الممالك رئيس الوزراء رسيد و از مداخله مامورين انگليسى در امور داخلى ايران مذمت كرد . معلوم شد رئيس الوزراء نيز از واقعه مستحضر بوده و سفارت انگليس را وادار بصدور تعليمات براى عدم ممانعت از ورود دريابيگى به بوشهر نموده است .\r\n\r\nيكشنبه دهم اكتبر 1915\r\nكلنل ادوال سوئدى قائم مقام رئيس تشكيلات ژاندارمرى كه اواخر هفته گذشته استعفاى خود را بدولت تسليم نموده بود امروز مصاحبه با مدير جريده رعد به عمل آورده كه عين آن ذيلا نقل مىشود :\r\n« من و ساير صاحبمنصبان سوئدى هر درجه كه در قوه داشتيم اهتمام خود را صرف بقاى ژاندارمرى و جلوگيرى از انحلال آن نموده و از هر درجه فداكارى مضايقت نورزيديم ولى اكنون بطوريكه احساس ميكنيم گويا وجود ما را در ايران لازم نميدانند و بوسايل غيرمستقيم اسباب حركت اجبارى و استعفاى قطعى ما را فراهم ميسازند و خيلى تعجب دارم اگر اولياء دولت ايران ميل ندارند ما به خدمت خود مداومت دهيم چه ملاحظه دارند كه علنا نميگويند « آقايان وجود شماها لازم نيست » و راضى نميشوند كه با يك طرز باشرفانه ايرانرا ترك كنيم هرروزه ما را سرگرم الفاظ كرده و از مساعدت لفظى ميخواهند ما را اميدوار كنند در صورتى كه عملا يكقدم موافقت با اداره ژاندارمرى نميشود .\r\nكلنل ميگفت پس از آنكه چندى قبل بواسطه شدت استيصال مجبور از احضار پستهاى ژاندارمها شديم دولت مرا احضار فرموده و امر كردند كه حكم خود را موقوف الاجرا بدارم و گذشته از اينكه قول دادند چند روزه حقوق عقب‌افتاده ژاندارمرى را خواهند پرداخت وعدهء همه‌گونه مساعدت با آينده ژاندارمرى و قبول پيشنهادات وى دادند و براى اطمينان خاطر من كميسيونى بنام اصلاح امور ژاندارمرى در وزارت داخله تشكيل و چند روزى مرا مشغول بدان نمودند كميسيون تشكيل و با حضور خود من جلساتى چند منعقد داشته مذاكرات لازمه را نموده راپورتى بهيئت وزراء تقديم داشتند . من از زحمات و موافقتهاى كميسيون نميتوانم تشكر خود را مستور دارم ولى متأسف هستم بگويم كه هيچ نتيجه حاصل نشد يعنى دولت راپورت و پيشنهادات كميسيون را محل توجه قرار نداده و حكم باجراى آن نفرمود .\r\nكلنل اضافه كردند كه نه‌تنها با ژاندارمرى مساعدت مالى و عملى نميشود بلكه از امضاى جواب كاغذهاى عادى كه بيش از چند ثانيه يا دقيقه اوقات اولياى امور را مشغول نميسازد نيز مضايقه مىشود كلنل ميگفتند من بوزراء نميخواهم نسبت قصور بدهم بلكه بيشتر ادارات را مقصر در حل نشدن امور ژاندارمرى ميدانم مثلا وزارت داخله و دواير آن يك محل مخصوصى است براى گمشدن مراسلات و پيشنهادات ژاندارمرى مراسلهء كه امروز بوزارت داخله فرستاده مىشود پس از ده روز كه مطالبه جواب ميكنيم بما جواب ميدهند كه چنين مراسله بما نرسيده گمشده در زنبيل كاغذپاره‌ها افتاده و براى اداى مراسم معمولى خواهش ميكنند كه مجددا سواد آن فرستاده شود .\r\nكلنل راجع بعدم مساعدت دولت مثالى چند آورده از جمله اظهار داشتند كه براى صرفه‌جوئى دولت و اينكه در سال مبلغ كلى كرايه كاروانسرا براى انبار ژاندارمرى داده نشود چندى قبل بوزارت داخله پيشنهاد كردم دولت مقرر نمايند محل باستيون كه فعلا غيرقابل استفاده واقع شده بژاندارمرى داده شود نه‌تنها وزارت داخله اين تقاضاى ژاندارمرى را قبول نكرد بلكه جواب رد و قبول آن را نيز نداده و من هر روزه گرفتار فشار مطالبه كرايه صاحبان كاروانسراها هستم و نميدانم اين مراسله من در كيف مديرها يا جعبه‌هاى ميز وزارت داخله مفقود شده يا به نظر وزير رسيده است .\r\nكلنل بالاخره بيان داشتند كه آيا با اينترتيب ميتوان ميل و رغبت به كار كردن داشت و آيا در صورتى كه فعلا حقوق عقب‌افتاده ژاندارمرى تقريبا عبارت از يكميليون تومان است چگونه من خواهم توانست با الفاظ خالى از معنى حيات 7 هزار نفر ژاندارم گرسنه را\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nتأمين كنم و با كدام برهان و شاهدى مطمئن باشم كه ميل دارند صاحب‌منصبان سوئدى در خدمت ايرانى باقى باشند و چگونه درصدد استعفا و كناره‌جوئى برنيايم قبل از آنكه با يك طرز نامناسبى مجبور از ترك اين مملكت بشوم .\r\nمسيو للو بلژيكى خزانه‌دار كل ايران شرحى بوزارت ماليه نوشته از عدم لياقت مستخدمين ايرانى اظهار نارضايتى نموده تشكيلات جديد و لزوم هيئت تفتيشيه را محتاج بوجود مأمورين جديد اروپائى دانسته و ضمنا از مداخله احزاب سياسى در تعيين مأمورين ابراز كراهت كرده است .\r\nدر جلسه امروز مجلس شورايملى مؤتمن الملك استعفاى خود را از رياست مجلس اطلاع داده و وعده نموده كه تا چند جلسه ديگر رياست خود را امتداد خواهد داد اما مجبور است پس از چندى بواسطه كسالت مزاج قطعا كناره‌جوئى كند .\r\n\r\nدوشنبه 11 اكتبر 1915 ( اول ذى القعده 1333 قمرى - 18 ميزان توشقان‌ئيل )\r\nمسيو رادلف فن كاردرف كه در غياب پرنس رويس شارژه‌دافر آلمان در ايران بود امشب از تجريش به طرف اصفهان حركت كرد وزيرمختار بوزارت خارجه برلن تلگراف نموده بود كه چون مسيو زايلر كفيل قونسولگرى اصفهان بافغانستان ميرود و موقع اصفهان كسب اهميت كرده مسيو كاردرف را بكفالت قونسولگرى اصفهان معين نمودم ضمنا پرنس رويس به توسط معين الوزاره از وزارت امور خارجه خواهش كرد كه مسيو فن‌كاردرف را به سمت كفالت قونسولگرى اصفهان بشناسند .\r\nفن‌كاردرف شارژه‌دافر آلمان اخيرا بكفالت قونسولگرى اصفهان منصوب گرديد\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nكاردرف قبل از حركت يعنى ساعت شش بعدازظهر براى خداحافظى به منزل من آمد مدت دو ساعت از اوضاع داخلى سفارت صحبت كرديم گفتم اميدوارم به زودى از اصفهان مراجعت نمائيد گفت شما اين اميد را داريد اما پرنس رويس اميد دارد من هيچوقت برنگردم . وى اضافه نمود دو روز قبل پرنس رويس مرا خواست و رفتن باصفهانرا به من تكليف نمود من هم رد نكردم چون ديدم ميل ندارد من در تهران بمانم .\r\nخاصه حالا كه مذاكره از امضاى معاهده ايران با آلمان در ميان است ميخواهد در حين امضاى آن قرارداد من در تهران نباشم كه در برلن وانمود كند خودم به تنهائى بىحضور كاردرف اين اقدام را نموده‌ام مضحك‌تر اينكه پرنس رويس بعاصم بيك سفير كبير عثمانى گفته بود علت فرستادن مسيو كاردرف باصفهان اين است كه اگر روسها بتهران بيايند و مرا دستگير كنند اقلا او در اصفهان باشد كه بتواند قائم‌مقام من بشود !\r\nمن بمسيو فن كاردرف گفتم محل تأسف است كه در اين موقع جنگ نمايندگان عثمانى و آلمان و اطريش نزد ايرانيان مورد اهميت نيستند و مردم اينها را مسخره ميكنند گفت راجع به پرنس رويس وزيرمختار ما و كنت لگتتى وزيرمختار اطريش مردم حق دارند و لكن عاصم بيك سفير كبير عثمانى يكى از رجال بزرگ است در خصوص گفتگوهاى محرمانه راجع به عقد معاهده ايران با آلمان معتقد بود كه علت تأخير انعقاد معاهده اظهار خصوصيت پرنس رويس با شخص عين الدوله و مخالفتش با مستوفى الممالك است و الا زود انجام ميشد و حال آنكه تعويق در اين مسئله بسيار مضر است اگر انگليسها بغداد را بگيرند ديگر دولت ايران جرأت امضاى چنين عهدنامه را نخواهد داشت . عين الدوله با اينكه تحصيلات جديد نكرده اما تجربه زياد و هوش سرشار دارد و در مكر و حيله بروباه پير شبيه است بعقيده من عين الدوله بماها و هم بانگليس‌ها دروغ ميگويد فقط با يورينف دبير سفارت روس صميمى است يعنى ورود سپاهيان روسى را بتهران پيش‌بينى مىكند و از حالا در باطن با آنها بندوبست نموده و پرنس رويس ملتفت اين نكات نيست . در باب روابط اعضاى سفارت با يك‌ديگر گفت اخيرا بين پرنس رويس و كنت كانيتس اتاشه ميليتر به هم خورده پرنس رويس با ليتن هم زياد خوب نيست منتها چون ليتن متملق است با او راه ميرود گفتم در غياب شما براى منهم خيلى مشكل است با ليتن و وسترو بتوانم راه بروم گفت ميدانم همانطور كه پرنس رويس به من حسد دارد وسترو و ليتن هم بشما حسودند كه چرا با شاه نزديك هستيد و در حزب دمكرات و نزد مستوفى الممالك و مشير الدوله و موتمن الملك نفوذ داريد اما چون سفارت بشما محتاج است اينها نميتوانند كارى بكنند چنان كه از پرنس رويس خواهش كردم چند هفته به شما اجازه بدهند با من به اصفهان بيائيد گفت يك روز هم كارها بىشما پيش نميرود و بالاخره قرار شد مسيو گروب‌شوبرت كه فارسى ميداند با من باصفهان بيايد . ساعت 8 مسيو فن كاردرف شام خداحافظى را ميهمان سفير كبير عثمانى بود و ساعت ده به طرف اصفهان حركت كرد و قرار شد عباس فرزانه منشى دوم سفارت آلمان كه زبان فرانسه را خوب ميدانست بعدا به او ملحق شود .\r\nدوشنبه يازدهم اكتبر 1915 - بموجب اطلاعاتى كه از بروجرد بسفارت آلمان رسيده در نتيجه جديت و حسن تدبير ماژر دماره صاحب‌منصب سوئدى ژاندارمرى كه با عده كافى در سيلاخور اقامت دارد نظم و امنيت در صفحات لرستان و بروجرد برقرار شده و الوار در مقام تحويل دو عراده ميترايوز كه سابقا گرفته بودند برآمده‌اند اما در نواحى بختيارى سالار مسعود پسر سالار مظفر چند روز است با يكعده سوار مبادرت به اغتشاش ورزيده دو نفر را هم بدار آويخته است .\r\n\r\nسه‌شنبه دوازدهم اكتبر 1915\r\nسه ساعت بعد از ظهر مشير الدوله را در شهر ملاقات كردم مذاكرات\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمتجاوز از دو ساعت طول كشيد راجع به تزلزل كابينه مستوفى الممالك بمناسبت مخالفت اكثريت مجلس صحبت شد مشير الدوله را بىميل نديدم كه خود كابينه تشكيل دهد . پرسيدم اگر رياست دولت را قبول بفرمائيد آيا روسها و انگليسها علنا مخالفت خواهند نمود جواب داد گمان ندارم در ظاهر ضديت كنند و لكن باطنا خشنود نخواهند بود . مشير الدوله از سياست عاقلانه آلمانها و حسن سلوك آنها با مردم تمجيد نموده گفت روسها و انگليسها هيچيك پى باحوال روحيه ايرانى نبرده و نميدانند كه اين ملت يك عزت‌نفس و كبر و مناعت مخصوصى دارد و براى جلب او هيچ وسيلهء بهتر از مهربانى و ملايمت نيست مشير الدوله عقيده مرا در باب افراد دولت احتمالى خود سؤال كرد از روى كمال بىطرفى پاسخ دادم . راجع به اين شهرت كه دست معاون الدوله در تهيه واقعه كودتاى سعد الدوله در كار بوده و با مفخم الدوله وزيرمختار ايران در پطرگراد مخابراتى داشته گفت گمان ندارم چنين تهمتى اصل داشته باشد بعضى از وزراء از روى غرض و رقابت اين نسبتها را بمعاون الدوله ميدهند مشير الدوله از من سؤال كرد آيا در باب وزيرمختار ايران در برلن پاسخى به پرنس رويس رسيده يا خير جواب دادم بلى دولت آلمان براى وزارت مختار حسينقليخان نواب اگرمان صادر كرده اما از حركت نواب از پاريس به برلن هنوز خبرى نرسيده است . چون از سرعت قبول دولت آلمان قيافه تعجب‌آميزى گرفت گفتم آقا سيد حسن تقىزاده ليدر حزب دمكرات فعلا در رأس يك كميته در برلن مىباشد اعتماد او به نواب موجب موافقت وزارت امور خارجه آلمان شده است .\r\nراجع بانفصال يا انحلال مجلس شورايملى كه در محافل سياسى مطرح گفتگو است صحبت بميان آمد مشير الدوله اظهار داشت مردم اشتباه ميكنند كه اساسا انفصال را اقدامى برضد مشروطيت تصور مينمايند بلكه اين اقدام نشانه از حاكميت ملت است يعنى وقتى مجلس عجز خود را از انجام وظايف بظهور مىرساند دولت مراجعه بافكار عمومى مىكند و عقيده انتخاب‌كنندگان را مجددا در مسائل غامضه استعلام مينمايد و اما مستوفى الممالك يا دولت بعدى موفق بانفصال مجلس خواهد شد يا خير بايد حقيقت امر را ( با يك تبسم پرمعنى ) بشما بگويم اگر آلمانها در ايران موافق با انفصال مجلس نباشند پيشرفت نخواهد كرد ! ولى اگر موافقت داشته باشند صدائى از هيچكس بيرون نخواهد آمد زيرا سفارت آلمان در تهران نبض افكار را در دست گرفته است . در پايان مذاكرات مشير الدوله گفت هنوز وكلاى دموكرات بديدن من نيامده‌اند گفتم من روابط آنها را با حضرتعالى صميمى خواهم نمود .\r\nبعد از غروب شاهزاده نصرة السلطنه فرمانفرماى فارس را ملاقات و در باب عزيمتش به طرف فارس سؤال كردم گفت تا بيست روز ديگر اميدوارم حركت كنم از شاهزاده عين الدوله بدگوئى نمود و تعجب ميكرد كه چگونه پرنس رويس وزيرمختار آلمان با چنين شخصى كه متمايل به متفقين و مورد نفرت شاه است همراهى مىنمايد ضمنا اظهار داشت اين دو روزه اخير شاه را بىاندازه متمايل بآلمانها ديدم .\r\nشب بديدن مستشار الدوله وزير پست و تلگراف رفتم او از اهمال مستوفى الممالك خيلى شكايت داشت كه چرا روزنامه‌هاى مخالف دولت را توقيف نميكند با مجلس هم تكليف معين نمينمايد يا بايد با مجلس راه رفت يا منفصلش كرد اين رويه لاقيدانه منتهى بهرج و مرج خواهد شد مخصوصا با نفاقى كه در داخل دولت حكمفرماست بعضى از وزراء ميخواهند عين الدوله را وارد كابينه كنند بعد او را برياست وزراء برسانند از طرف ديگر قوام السلطنه هم كه خارج مانده با برادر خود وثوق الدوله همراه نيست و مشير الدوله را\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nشاهزاده نصرة السلطنه قاجار\r\nبه مستوفى الممالك ترجيح ميدهد اگرچه من هم اين رجحان را مىدهم و سعى خواهم نمود كه ميان مشير الدوله و دموكراتها كاملا تحبيب شود .\r\nامروز در مجلس سردار سعيد وكيل سئوالى از محتشم السلطنه وزير امور خارجه در باب فروش بعضى كتابهاى ذىقيمت كتابخانه سلطنتى در پاريس نمود وزير خارجه جواب داد اين موضوع در هردو وزارتخانه خارجه و عدليه مورد رسيدگى دقيق قرار گرفت و زحمات صمد خان ممتاز السلطنه وزيرمختار ايران مقيم فرانسه در تعقيب قضيه محل تقدير واقع شد . نصرة الدوله معاون وزارت عدليه كه در مجلس حضور داشت اظهارات وزير امور خارجه را تأييد نمود .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nموضوع استعفاى وستداهل سويدى رئيس نظميه و خيال عزيمتش از ايران كسب اهميت نموده و در نتيجهء نگرانى عمومى روزنامه رعد مصاحبه با او به عمل آورده است كه عينا نقل مىشود :\r\nعبد الصمد خان ممتاز السلطنه وزيرمختار ايران در فرانسه\r\nتولد در تبريز 1288 قمرى - درگذشت در پاريس 4 فروردين 1333 شمسى\r\nبا رئيس تشكيلات ملاقاتى نموده و راجع بسبب عزيمت ايشان سؤالاتى چند كرديم .\r\nمسيو وستداهل پس از بيان مقدماتى اظهار كردند كه ايشان بدون آنكه بخواهند درجه صميميت و صداقت خود را در اداى وظايفى كه برعهده داشتند و تاكنون بپايان رساندند اظهارى نمايند همين‌قدر ميگويند كه بهيچ‌وجه مايل نيستند نتيجه زحمات ايشان از بين برود و بنابراين تأسف دارند كه بدون شرايط ثابتى نميتوانند در ايران اقامت كرده و با جريان وضعيات ناگوار دم‌ساز باشند .\r\nمسيو وستداهل اظهار كردند :\r\nتقريبا بودجه نظميه تهران در ماه 25 هزار تومان است در حالى كه اگر حقوق برج ميزان را حساب كنيد 160 هزار تومان عقب‌افتاده دارند و ده هزار تومان هم در ماه حقوق نظميه رشت و قزوين است و بنابراين اگر دولت مصمم است كه در اساس نظميه تزلزلى وارد نشود و ايشان هم در خدمت خود ( به شرط تصويب دولت سوئد ) مداومت نمايند بايد قبلا از طرف دولت يكى از منابع عايدات براى صرف به اين موارد تخصيص داده شود كه مرتبا در هر ماه بنظميه بپردازند مسيو وستداهل علاوه كردند كه يكسال و نيم است از طرف دولت به ايشان وعده و اطمينان داده شده كه پس از افتتاح مجلس تمام كارهاى مربوط بنظميه تصفيه و حل خواهد شد در صورتى كه هنوز هيچ نتيجه و اثرى از اين مواعيد دولت مشاهده نگشته و ميگفتند با اين ترتيب نميتوانند كار بكنند و شايسته خود نميدانند هر روز بدرب ادارات دولتى دويده براى وصول حقوق افراد پليس ملتجى باولياء امور گردند تا با هزاران اصرار پس از چندين هفته پنج هزار تومان دريافت دارند .\r\nمسيو وستداهل ميگفتند در صورتى كه دولت نخواهد نظميه دچار انحال گردد بايد در ماه 25 هزار تومان بنظميه داده شود و گمان ميكردند كه نظميه در مقابل مسئوليت عظيمى كه برعهده گرفته استحقاق دريافت اين مبلغ را دارد در خاتمه بيانات رئيس تشكيلات اظهار داشتند :\r\nاگر تا اول نوامبر 1915 ( 22 ذيحجه 1333 ) كه موقع انقضاء كنترات ايشان است تامينات لازمه داده نشود هرآينه تهران را ترك و به سوئد حركت خواهند كرد و در دربار سوئد ناگزير از اين اظهار خواهند بود كه نميتوانستند با داشتن مقام رسمى بنام صاحب‌منصب سوئدى با يك پيش‌آمدهاى ناسازگارى سازش نمايند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nچهارشنبه سيزدهم اكتبر 1915\r\nآقا سيد جليل اردبيلى وكيل مجلس به منزل من آمده اطلاع داد كه از طرف سفارت انگليس مشغول توليد نفاق در فراكسيون دمكرات ميباشند و يكى از وكلاى ما را جلب نموده و تحريك كرده‌اند كه برضد شاهزاده سليمان ميرزا اقداماتى به عمل آورد .\r\nدو ساعت بعد از ظهر شاهزاده عين الدوله را در مجيديه ملاقات و سؤال كردم آيا وزارت داخله را بشما تكليف كرده‌اند و قبول خواهيد نمود يا خير گفت استخاره ميكنم اگر خوب بيايد قبول ميكنم .\r\nاز مذاكرات معلوم شد با مستوفى الممالك خيلى مخالفت دارد اظهار داشت بعد از انفصال كابينه من ، تشكيل كابينه جديد به عهده مشير الدوله محول شد مشير الدوله و مستوفى الممالك و من بحضور شاه رفتيم كه در آنجا تكليف مقام رياست وزراء معين شود مشير الدوله گفت چون شاهزاده عين الدوله اخيرا بيش از ما دو نفر در جريان امور بوده بهتر است ايشان مأمور تشكيل كابينه شوند و لكن مستوفى الممالك اين نظريه را استقبال نكرد و ترتيب را طورى فراهم آورد كه خود رئيس دولت شود شاهزاده از دموكراتها خيلى رنجيده و ميگفت تمام زحمات مرا در يك روز بباد دادند از عاصم بيك سفير كبير عثمانى هم مذمت بسيار نموده و نسبت حماقت داد .\r\nصاحب‌اختيار غفارى\r\nاز مساعدتهائى كه پرنس رويس وزيرمختار آلمان با كابينه او كرده بود قلبا امتنان داشت و ميگفت اين‌كه ميرزا كريم خان رشتى برادر سردار محيى شهرت داده است كه آلمانها در تخريب كابينه من دست داشته‌اند هرگز باور نخواهم كرد .\r\n\r\nپنجشنبه چهاردهم اكتبر 1915 ( 4 ذى الحجه 1333 )\r\nبعد از ظهر صاحب‌اختيار رئيس كابينه همايونى كه از رجال دورهء ناصر الدين شاه و از دوستان بسيار صميمى مستوفى الممالك مىباشد و حسن‌نيت و نوع‌دوستى او مقبول عموم است به منزل من آمده از طرف شاه فرمان لقب را داده اظهار داشت اعليحضرت با اعطاى اين فرمان خواسته‌اند علاوه بر ابراز مرحمت بشما زحمات آباء و اجداد شما را در خدمت به تاريخ ايران و اسلام قدردانى فرمايند نگارنده مراتب حق شناسى و سپاسگذارى خود را از الطاف شاه ابراز داشتم .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nچون سابقه نداشت كه از طرف شاه باعضاء سفارت‌هاى خارجى در ايران لقب داده شود پرنس رويس دستور داد ترجمهء دستخط همايونى براى ضبط در دوسيهء نگارنده به برلن ارسال گردد .\r\nدر صاحبقرانيه معين الوزاره رئيس كابينه وزارت امور خارجه را ملاقات كردم بطور محرمانه به من گفت موافق تلگراف مشير الملك وزيرمختار ايران در لندن معلوم مىشود ظل السلطان حمايت دولتين روس و انگليس را خواسته آن دو دولت ميخواهند او را باسم حاكم اصفهان بايران بفرستند و بعد سعد الدوله و ساير اشخاصى را كه تحت الحمايه دولتين هستند روى كار بياورند . من پرسيدم تفصيل تحت الحمايه رفتن سعد الدوله چيست گفت تقريبا دو ماه قبل مراسلهء از سفارت روس بوزارت امور خارجه رسيد مبنى بر اينكه سعد الدوله\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدر تحت حمايت دولت روس است و بايد امور راجع به او در محاكمات وزارت خارجه رسيدگى شود . وزارت امور خارجه جواب داد كه سعد الدوله يكى از رجال دولت است و مناسبت ندارد كه تحت حمايت خارجى قرار بگيرد . مجددا سفارت روس جواب داد كه مدتى است سعد الدوله در حمايت ما است و هنگاميكه از اروپا بايران براى شغل رياست وزراء نظر به تصميم بالمورال احضار شد آنوقت نيز در تحت حمايت روس و انگليس بود .\r\nظل السلطان قاجار - تولد 1224 شمسى\r\nدر خصوص معاهده سرى ايران و آلمان مذاكره شد كه چگونه آقاى رئيس الوزراء چنين مطلب محرمانه را ابراز داشته‌اند معين الوزاره جواب داد اين تقصير از مسيو ليتن قونسول آلمان است كه مراتب را به يكى از وزراء گفته بود آنوقت رئيس - الوزراء و من ديگر نتوانستيم از آن وزير پنهان كنيم . راجع بروابط دموكراتها بمعين - الوزاره گفتم چندى قبل شاه - زاده سليمان ميرزا و وحيد - الملك بشما سوءظن طرفدارى انگليس را داشتند حاليه به من حق ميدهند كه از شما حمايت ميكردم ميگويند مستوفى - الممالك بعضى مطالب سرى را بشما ميگويند كه حتى از شخص وزير امور خارجه مخفى ميدارند . در باب كفالت مسيو فن كاردرف به قونسولگرى آلمان در اصفهان سؤال كردم آيا دولت ايران مشاراليه را رسما خواهد شناخت يا خير جواب داد مستوفى الممالك ميخواست او را رسما به اين سمت بشناسد و لكن وزير امور خارجه تصويب نكرد مبادا اسباب سوءظن روسها و انگليسها شود كه چنين شخص مهمى را كه سابقا شارژه‌دافر بوده چرا در اين موقع باصفهان ميفرستند .\r\nپنجشنبه چهاردهم اكتبر 1915 - در صاحبقرانيه وثوق الدوله وزير ماليه را ملاقات كردم از همكاران خود در هيئت وزراء ناراضى بود و عقيده داشت كه چند نفر از آنها محرمانه با عين الدوله و فرمانفرما كنگاش دارند گفتم محتمل است مستوفى الممالك عما قريب مجلس را تعطيل نمايد و در آن موقع ممكن است وزارت\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nامور خارجه را به مستشار الدوله تفويض كند . وثوق الدوله اظهار داشت اخيرا فرمانفرما با من اصلاح كرده ولى ميدانم كه نقشهء در سر دارد .\r\nيكى از جرايد يوميه راجع بكلنل ادوال رئيس ژاندارمرى و شكايت او از هيئت دولت شرحى نگاشته بود در تعقيب آن مدير روزنامه شهاب ثاقب مصاحبه با كلنل مزبود نمود كه ذيلا نقل مىشود :\r\nديروز صبح كلنل ادوال را در ادارهء مركزى ملاقات كرديم ما را با بشاشت و احترام پذيرفته آنگاه مقصود خود را از اين ملاقات به اين نحو اظهار كرديم : ما نميتوانيم و ميل هم نداريم باور كنيم كه شما در همراهى هيئت معظم دولت به خود و اداره ژاندارمرى مشتبه شده و سوءظن داشته باشيد - آيا حقيقة شما دليلى در دست داريد كه ثابت كند وزراء كارشكنى كرده ميخواهند شما استعفا از كار كنيد ؟\r\nكلنل ادوال از اين نسبتى كه بديشان داده شده خيلى تعجب كرده گفتند :\r\nمن ابدا در هيچ ملاقاتى با هيچ‌كس شكايتى از شخص محترم رئيس الوزراء و هيئت دولت نكرده و ذرهء هم شكايت ندارم زيرا به خوبى از همراهى و مساعدت جدى وزراء درباره خودمان اطلاع دارم و هميشه ممنون بوده و اظهار قدردانى كرده و از صميم قلب اطمينان دارم كه جديت وزراء در دوام اداره و فراهم ساختن لوازم بقا و ترقى ژاندارمرى از خود ما بيشتر است . مهمترين مسئله فعلا پول است و من بشما صريحا ميگويم كه دولت با تمام قوى براى رفع عسرت ما در كوشش است و از اين بابت هيچ شكايتى نداريم و همه قسم مساعدت دولت را به چشم ميبينيم بديهى است در ساير امور بطريق اولى دلتنگى نداريم اگر بعضى اشخاص ميخواهند بهيئت وزراء تنقيد و اعتراض نمايند خوب است پاى ما را در ميان نياورند و وسائل ديگرى پيدا كنند دلگرمى ما فقط به پشت‌گرمى و مساعدت دولت است مجددا از حقيقت امر جويا شديم كه موضوع چه بوده و در ملاقات با مدير جريدهء مزبور چه اظهارى از طرف ايشان شده است كلنل ادوال گفتند بلى من از اهمال و تسامح اعضاء وزارت داخله صحبت كردم كه در جواب مراسلات و تقاضاهاى ما آنطور كه لازمه جديت است مراقبت ننموده‌اند بسا مىشود كه بعد از انتظار چندين روز و مطالبه جواب كاشف به عمل ميآيد كه مراسله ما مفقود و يا در بين نوشتجات مخلوط شده و بدين سبب حسن جريان لازم به عمل نميآيد .\r\nبايد دانست اين مطالب جزئى است و موضوع يك شكايت مهمى را تشكيل نميدهند مقصود هم شكايت نبوده فقط خواسته‌ام در آتيه بيشتر مواظب بوده و نگذارند مراسلات و تقاضاهاى اين اداره بلاجواب و معوق بماند و ثانيا مطلب مربوط بهيئت محترمه دولت و كابينه وزراء نيست كه من از آنها شكايت كنم آيا اين مطلب باوركردنى است كه گم‌شدن يك مراسله در وزارت داخله را موضوع شكايت از هيئت وزراء قرار داده آنوقت هم با آن حرارت از سوءظن و حركات غيرمستقيم براى انحلال ژاندارمرى و استعفاء قطعى خودمان صحبت نمايم باز تكرار ميكنم ما از وزراء متشكر و راضى هستيم كه زيادتر از خود ما بفكر و خيال ما هستند و تا آخرين درجه امكان همراهى و مساعدت كرده‌اند و اصلا شكايتى از آنها نداريم .\r\nديروز تلگرافى از سمنان رسيد مبنى بر اينكه سوارهائيكه براى دستگيرى قاتلين امير اعظم رفته بودند مراجعت كرده گفته‌اند در اطراف هر اندازه تفحص نموديم اثرى از آنها ظاهر نشد .\r\n\r\nجمعه پانزدهم اكتبر 1915\r\nدو روز قبل تلگرافى به مستوفى الممالك رئيس الوزراء از كاشان به مضمون ذيل رسيد :\r\nتوسط آقاى سهام السلطنه مقام منيع حضرت مستطاب وزراء عظام دامت شوكتهم سه روز قبل ماشاء اللّه خان با يك عده سوار كوه‌شاهى ميآيد براى قلعه بادو ( خالدآباد ) در اينجا با برادران چاكر كه براى جلوگيرى اشرار گذارده بودم جنگ سختى كرده او را راه نداده بودند و بعد از آنكه حريف نشده حركت مىكند براى نطنز و قمصر وقتى كه خواسته وارد قمصر شود سوارهاى بنده كه بسركردگى مجيد خان ترك در آنجا گذارده بودم قلعه را سنگر كرده با آنها جنگ ميكنند .\r\nمسيو واسموس قونسول آلمان تلگرافى از برازجان بسفارت تهران مخابره و اطلاع داد كه اخيرا بين قشون انگليس در بوشهر پنجاه نفر چينى ديده شده ضمنا انگليسها براى مقابله مجاهدين ايرانى مقيمين برازجان دو اتومبيل زره‌پوش وارد كرده‌اند .\r\n\r\nشنبه شانزدهم اكتبر 1915\r\nروسها موراتوريوم را در باب پرداخت قروض دولت ايران قبول كردند كه از ماه مارس 1915 الى ختم جنگ اروپا معمول و مجرى باشد اما ضمنا اين حق را براى خود محفوظ داشتند كه هر وقت مقتضى بدانند قرارداد راجع به موراتوريوم را لغو نمايند .\r\nامروز دريابيكى حكمران جديد بنادر وارد بوشهر شده انگليسها با كمال احترام او را پذيرفته بيرق انگليس را از روى دار الحكومه برداشته بيرق ايران را افراشتند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nيكشنبه هفدهم اكتبر 1915\r\nمستشار الدوله را در شهر ملاقات نمودم ميگفت بايد جدوجهد كرد كه عين الدوله بوزارت داخله منصوب نشود از قوام السلطنه و وثوق الدوله هم چندان مثل سابق خوشنود نبود اظهار داشت وثوق الدوله براى گرفتن اختيارات در ماليه ميخواهد با مسيو لولو بلژيكى كه مأمور درستكار و لايقى است مخالفت نمايد و عما قريب تغيير قانون تشكيلات ماليه را پيشنهاد خواهد كرد . مستشار الدوله احساس نموده بود كه مستوفى الممالك رئيس الوزراء درصدد تعطيل مجلس شورايملى مىباشد ضمنا در طى مذاكره با ميرزا محمد صادق طباطبائى گفته بود كه فرمانفرما و عين الدوله در نقشهء نفاق انداختن بين بختياريها و ژاندارمرى تشريك مساعى نمودند طباطبائى جواب داده بود اين تهمت‌ها را حزب دموكرات مىزند .\r\nميرزا محمد عليخان بامداد\r\n\r\nدوشنبه هيجدهم اكتبر 1915\r\nمديران جرايد « بامداد روشن » « ستاره ايران » « شهاب ثاقب » و « عهد انقلاب » امروز منزل من آمده اظهار داشتند ما اخيرا مركز فسادى كشف نموده‌ايم كه بوسيله انتريگ و شب‌نامه‌پرانى ميخواهند بين وزراء و ميان ژاندارمرى و بختياريها توليد نفاق كنند و سفارتخانه‌هاى خارجى را از دولت حاضر ظنين نمايند و آن مركز مركب است از نصرة الدوله معاون وزارت عدليه و منتصر السلطان وكيل مجلس و سردار محيى و برادرش ميرزا كريم خان رشتى و ميرزا - يانس ارمنى . من قول دادم مراتب را به اطلاع پرنس رويس وزيرمختار آلمان با حفظ احتياط در صحت و سقم خبر برسانم همينطور هم رفتار كردم و علاوه نمودم كه چون ميرزا محمد عليخان بامداد مدير جريده بامداد روشن مرد دانشمند و متدين و آزاديخواهى است تصور نميكنم اظهاراتش بىاساس باشد .\r\n\r\nچهارشنبه بيستم اكتبر 1915\r\nشاه بعد از سلام احتساب الملك را از رياست تشريفات دربار معاف احتساب الملك رئيس تشريفات با جبه رسمى\r\nنمود . چون احتساب الملك مردى صريح و يك‌دنده مىباشد در ميان درباريان مخالفين جدى پيدا كرده و آنها برضد او نزد شاه به دسيسه پرداخته‌اند .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبراى وزارت داخله قوام السلطنه از طرف دموكراتها و عين الدوله از طرف اعتداليون كانديدا هستند اما رئيس الوزراء هنوز تصميمى نگرفته است .\r\n\r\nشنبه 23 اكتبر 1915\r\nمسيو شونمان قونسول آلمان مقيم كرمانشاهان امروز با لباس مبدل وارد سفارت آلمان در تهران شد . بعد از ظهر نگارنده وزير امور خارجه را در منزل شخصى ملاقات كردم گفتم بعضى مراسلات خارج از نزاكت بسفارت آلمان ميرسد معلوم مىشود منشيهاى وزارت خارجه ميخواهند روابط جنابعالى را با اين سفارت برهم زنند جواب داد ما محض حفظ صورت ظاهر و محض آنكه روسها و انگليسها را اغفال كنيم مجبوريم گاهى مراسلات شديده بسفارت آلمان بنويسيم تصور ننمائيد كه از روى سوءنيت نوشته مىشود .\r\nامشب ساعت ده با پرنس رويس وزيرمختار و مسيو ليتن قونسول آلمان منزل وحيد الملك شيبانى وكيل مجلس رفتيم در آنجا ساير وكلاى دموكرات حضور داشتند و مذاكرات محرمانه راجع بتعطيل مجلس به عمل آمد .\r\n\r\nيكشنبه 24 اكتبر 1915\r\nامروز چند نفر آلمانى ناشناس با چند گارى محتوى اشياء مخفى غير معلوم وارد سفارت آلمان شدند .\r\n\r\nدوشنبه 25 اكتبر 1915\r\nاصغرزاده نام كه با مسيو فن هنتيك و مسيو نيدرماير و ساير آلمانها بافغانستان رفته بود امروز مراجعت كرده اظهار داشت كه حكمران هرات از آلمانها تجليل بسيار نمود و دولت افغانستان پذيرائى شايان به عمل آورده آنها را در يك پارك مجلل كه از عمارات دولتى بود منزل دادند .\r\n\r\nسه‌شنبه 26 اكتبر 1915\r\nعبيد إله افندى وزيرمختار عثمانى براى اقامت در دربار افغانستان وارد طهران شد كه بهمراهى چند نفر آلمانى با هداياى سلطان محمد خامس براى امير حبيب إله خان از راه ايران بافغانستان برود .\r\nپرنس رويس وزيرمختار آلمان ساعت پنج بعد از ظهر از موتمن الملك رئيس مجلس شورايملى ديدن كرده راجع باحتمال تعطيل پارلمان توضيحاتى خواست .\r\nسه‌شنبه 26 اكتبر 1915 - ( 16 ذيحجه 1333 ) وزارت امور خارجه از سفارت طهران صورت كليه جرائدى كه در اين تاريخ در طهران و ساير ولايات ايران بطبع ميرسد خواسته بودند من صورت جامعى از هيجده روزنامه پايتخت و نوزده روزنامه ايالات و ولايات با ذكر جزئيات بشرح ذيل تهيه و به برلن فرستادم :\r\nنمره / اسم جريده يا مجله / اسم مؤسس يا مدير / دفعات انتشار / سال جريده\r\n1 / آفتاب / اديب الممالك / 2 در هفته / چهارم\r\n2 / ارشاد / م فكرى « مويد الممالك » / 2 در هفته / نهم\r\n3 / بامداد روشن / ميرزا محمد عليخان خراسانى / 4 در هفته / اول\r\n4 / پروردين « مصور » / مويد الشريعه گيلانى و سيد يعقوب شيرازى / 2 در هفته / چهارم\r\n5 / پروين ( مجله ) / سيد عبد الرحيم خان خلخالى / 2 در ماه / اول\r\n6 / تنبيه درخشان / معتضد الاطباء / 1 در هفته /\r\n7 / رعد / آقا سيد ضياء الدين طباطبائى / يوميه / هفتم\r\n8 / روزنامه رسمى / مويد الممالك / 2 در ماه / چهارم\r\n9 / ستاره ايران / كمال السلطنه / 2 در هفته / اول\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n10 / شكوفه / خانم مزين السلطنه / 2 در ماه / سيم\r\n11 / شهاب ثاقب / ميرزا احمد نراقى موسوم بآقازاده / 2 در هفته / اول\r\n12 / شورى / ناصر الاسلام گيلانى / 3 در هفته / دوم\r\n13 / عصر جديد « مصور » / متين السلطنه / 3 در هفته / دوم\r\n14 / عهد انقلاب / ميرزا آقا خان همدانى / 3 در هفته / اول\r\n15 / عهد ترقى ( مجله ) / هيئتى از معارف‌پروران / 9 در ماه / اول\r\n16 / مجله علمى / هيئتى از معارف‌پروران / 9 در ماه / اول\r\n17 / نسيم شمال / اشرف الدين گيلانى / 1 در هفته / اول\r\n18 - نوبهار / ملك الشعراء بهار / 2 در هفته / چهارم\r\nمطبوعات ولايات\r\nاسم جريده / اسم مؤسس يا مدير / محل انتشار / رفعات انتشار / سال\r\n1 - زاينده‌رود / محمد صادق / اصفهان / 1 در هفته / پنجم\r\n2 - مفتش ايران / س . نور الدين / اصفهان / 2 در هفته / ششم\r\n3 - شيخ عبد الحسين آل داود / خراسان / 1 در هفته / اول\r\n4 - چمن / شمس المعالى / خراسان / 1 در هفته / اول\r\n5 - شرق ايران / رفعت التوليه / خراسان / 1 در هفته / اول\r\n6 - وطن / مرتضى ميرزا / خراسان / 1 در هفته / اول\r\n7 - مينو / صدر المدرسين / خراسان / 1 در هفته / اول\r\n8 - نداى حق / كاظم مرندى خوئى / / 1 در هفته / اول\r\n9 - آرين مجله / كاظم مرندى شيرازى / / 1 در هفته / اول\r\n10 - تازيانه / منكوقاآن / شيراز / 1 در هفته / اول\r\n11 - جام جم / ضياء الادباء / / /\r\n12 - عدل / ميرزا محمد صادق شريف / شيراز / 1 در هفته / اول\r\n13 - حيوة / / شيراز / 1 در هفته / اول\r\n14 - رعد قزوين / سيد على / قزوين / 2 در هفته / اول\r\n15 - قزوين / مصطفى خان / قزوين / 2 در هفته / اول\r\n16 - كاشان / نايب الصدر / كاشان / 2 در هفته / اول\r\n17 - دهقان / احمد كرمانى / كرمان / 2 در هفته / اول\r\n18 - اتحاد / شيخ موسى / همدان / 2 در هفته / اول\r\n19 - اكباتان‌نامه عشقى / اسماعيل‌زاده / همدان / 2 در هفته / اول\r\n\r\nچهارشنبه 27 اكتبر 1915\r\nمجلس به تبعيت از افكار عمومى كه در جرايد منعكس شده جدا تجديد كنترات استخدام مسيو وستداهل سويدى رئيس تشكيلات نظميه را از رئيس الوزراء خواست .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nامروز قبل از ظهر باتفاق پرنس رويس وزيرمختار آلمان بهيئت وزراء براى ملاقات مستوفى الممالك رئيس الوزراء رفتيم و بعد در پذيرائى محتشم السلطنه وزير امور خارجه حاضر شديم . دو ساعت و نيم بعد از ظهر مدرسه نقاشى كمال الملك را بازديد نموديم . پرنس رويس گفت كمال الملك از مفاخر ايران بشمار ميرود و در اروپا هم نظير او كم است .\r\n\r\nجمعه 29 اكتبر 1915\r\nمستوفى الممالك رئيس الوزراء را در منزل معير الممالك كه علاوه بر خويشاوندى مورد اعتماد و احترام مستوفى مىباشد ملاقات كردم بعد از آنكه مهمانها رفتند بدون حضور ثالث به من گفت اخيرا وزيرمختار انگليس و روس از من سؤال نمودند آيا صحت دارد كه دولت ايران معاهده مخفى با آلمان امضاء كرده است من در جواب با اظهار تعجب و تحير از اينكه چرا به اين اراجيف وقع ميگذارند به كلى مسئله را تكذيب كردم .\r\nنگارنده اظهار داشتم تمام اين سوء ظن‌ها از مفسدين ايرانى توليد مىشود مثل اينكه برطبق اخبار واصله به سفارت آلمان يكى از همان مفسدين اخيرا فصول معاهده مخفى مجعول ايران و آلمان را نوشته بسفارت روس برده كه روسها را از كابينه ظنين نمايد مستوفى - الممالك از آلمانها مخصوصا در طهران خيلى شكايت داشت و ميگفت اين جديت بيش از اندازهء لزوم اسباب جلب قشون روس بتهران و خرابى تمام امور خواهد بود چنان كه سردار منصور كه تازه از قم مراجعت كرده به من اطلاع داد در راه يك گارى محتوى بمب ديدم كه آلمانها بطهران ميآوردند .\r\nمعير الممالك ( دوستعليخان )\r\n\r\nشنبه سىام اكتبر 1915\r\nميرزا محمد صادق طباطبائى و سردار معظم خراسانى و ميرزا قاسم خان صور اسرافيل وكلاى مجلس به منزل من آمدند معلوم شد ميخواهند كابينه مستوفى الممالك را بر كنار نمايند و مشير الدوله را روى كار بياورند و مايل بودند سفارت آلمان با آنها مخالفت نورزد . سفارت انگليس از ورود صاحب‌منصبان آلمانى به طهران كه گويا گارى بمب همراه داشته‌اند متوحش شده و درصدد برآمده است خانه براى تحصن خود در نزديكى سفارت آمريكا اجاره نمايد قرار است مسيو فن باخ نايب سفارت\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nروس به تفليس براى ملاقات كراندوك نيكلا نيكلايويچ نايب السلطنه قفقازيه رفته او را از تحريكات سفارت آلمان در ايران مستحضر داشته و خواهش كند عده زيادى قشون بايران بفرستند .\r\n\r\nيكشنبه 31 اكتبر 1915\r\nبعد از ظهر معين الوزاره رئيس كابينه وزارت امور خارجه را ملاقات كردم اظهار داشت اخيرا سازانو وزير خارجه روس از مفخم الدوله وزيرمختار ايران در پطرگراد سئوال نموده است آيا ايران با آلمانها معاهده مخفى بسته است در اينجا هم وزيرمختار روس و انگليس همين سوءظن را بدولت حاصل نموده و بعيد نيست به زودى يك اولتيماتومى بدهند مثل اينكه چرچيل انتشار داده است كه عما قريب چهار هزار نفر ديگر قزاق روسى از قفقازيه به قزوين خواهند آمد معين الوزاره ضمنا گفت مراسله از سفارت روس رسيده مبنى بر اينكه آلمانها سه گارى محتوى بمب بتهران وارد كرده‌اند در حينى كه روى گاريها ژاندارم نشسته بوده است .\r\nمشير الملك وزيرمختار ايران در انگلستان ( بعدها ملقب به علاء السلطنه گرديد )\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nشاه امروز از تشديد اوضاع سياسى ايران و سوء روابط با روس و انگليس نگران شده مستوفى الممالك رئيس الوزراء را بفوريت به صاحبقرانيه احضار نمود .\r\nفن اتر وزيرمختار روس محتشم السلطنه وزير امور خارجه را ملاقات كرده مذاكراتش بسيار طولانى بوده پس از اين ملاقات دولت حكم به توقيف يكى از مجاهدين معروف طرفدار آلمان موسوم به محمد خان حسين‌زاده صادر كرد بعد از غروب مشار اليه به كميسارياى محله دولت جلب و سپس بتوسط ژاندارمرى در باغشاه محبوس گرديد .\r\n\r\nدوشنبه اول نوامبر 1915\r\nباتفاق شاهزاده سليمان ميرزا و وحيد الملك و آقا محمد رضا مساوات وكلاى دموكرات به منزل مستشار الدوله وزير پست و تلگراف رفتيم او گفت ديروز و پريروز هزار و پانصد نفر سرباز روسى وارد انزلى شده‌اند و تلگرافى از مشير الملك وزيرمختار ايران مقيم لندن رسيده مبنى بر اينكه انگليسها مشغول تهيه اولتيماتومى بايران هستند و البته اگر چنين اولتيماتومى برسد دولت ايران رد خواهد كرد آنوقت شروع به مخاصمه مىشود و دولت بايد از تهران حركت كرده از راه قم باصفهان يا بكرمانشاهان برود . در باب كشف معاهده سرى ايران و آلمان اظهار داشت انگليسها مدعى هستند كه سفير كبير آلمان مقيم واشنگتن گفته است كه ما بلغارستان را داخل جنگ كرديم و به زودى با ايران هم عهدنامهء امضاء خواهيم نمود .\r\nراجع به توقيف حسين‌زاده ، مستشار الدوله تأكيد كرد كه بدون اطلاع اعضاء كابينه اين اقدام به عمل آمده است ولى اين كار قدرى سوءظن روسها و انگليسها را تعديل خواهد كرد چنان كه محض اغفال آنها رئيس الوزراء درصدد است بعضى اقدامات ديگر از قبيل تعيين شاهزاده عين الدوله به وزارت داخله و قبول تنخواه از بابت موراتوريوم بنمايد اخيرا روسها و انگليسها اظهار داشته بودند كه دولت ايران اعتنائى به وجوه موراتوريوم از طرف ماندارد معلوم مىشود پول در جاى ديگر سراغ كرده است ( اشاره به سفارت آلمان )\r\n\r\nچهارشنبه 10 نوامبر 1915\r\nامروز فرگوسن  Ferguson  رئيس شعبه بانك شاهنشاهى در شيراز توقيف شد ، همسر او مادام فرگوسن واقعه را به ترتيب ذيل شرح ميدهد :\r\nدر روز 4 شنبه مورخهء 10 نوامبر زمانيكه مسيو فرگوسون رئيس شعبهء بانك شاهى ايران در شيراز سه ساعت به ظهر مانده باداره ميرفت ، يك دسته از ژاندارمها اطراف درشكه وى را گرفته و آن را متوقف ساختند ، در ضمن سيد ابو تراب خان صاحب‌منصب ژاندارمرى در توى درشكه پريده رولورى در مقابل سينهء رئيس بانك در دست نگاهداشته وى را دستگير و گرفتار ساخت . برئيس بانك گفته شد كه بانك تمام شده است و مشاراليه بايستى به محل امنى برده شود و كليدهاى خود را هم تسليم نمايد . سپس رئيس بانك را بمركز ژاندارمرى در شيراز بردند و او را مجبور كردند كه تمام كليدهاى بانك را تحويل بدهد و به عقب تحويلدار بانك كه يكنفر ايرانى بود بفرستد تا او نيز كليدهاى متعلق به بانك را كه در پيشش هست بياورد . مقارن اين احوال مسيو آيرتون دفتردار بانك كه نيز در كوچه گرفتار شده بود وارد گشت ولى كليدهائيكه در پيشش بود قبلا از او گرفته بودند .\r\nدر ضمن رئيس بانك را مجبور نمودند كه يك چيزى بزن و خانواده‌اش بنويسد و بواسطه اغتشاش در شهر به آنها بگويد كه بنزدش بيايند . خانم رئيس بانك و خانواده‌اش در منزل على الرسم مشغول كارهاى خانگى بودند زمانى كه كاغذ به آنها رسيد فورا اطاعت كردند و همان‌طور از منزل بيرون آمده بدرشكه نشستند و هيچ خبر نداشتند كه بايستى از شيراز خارج بشوند . بمحضيكه با درشكه از دروازه شهر بيرون رفتند گارد ژاندارمرى با فريادهاى خصومت‌آميز به آنها سلام داد ولى آنها را بسلامت پيش رئيس بانك بردند . متعاقب ورود آنها بفوريت مسيو ليونيگستن آمد - مسيو زيتون كه تبعهء انگليس نبود به زودى مانند يك اسير در نمايشگاه ديده شد . در اين اثناء خبرى از ماژور اوكونور قونسول انگليس مقيم شيراز و ورودش با ده نفر سوار هندى بمصاحبت مسيو اسميت رئيس تلگرافخانه بگروه اسراء رسيد و تمام آنها سواره با يك دسته نيرومندى از ژاندارمرى كه يك بيرق سفيد داشتند ميآمدند ماژر اكونور گفت كه يك اولتيماتومى دريافت كرده است كه تسليم بشود و الا قونسولگرى را با توپ ماكسيم كه در خانهء مسيو زيتون در روبرو نصب شده بمبارده خواهند كرد و نيم ساعت مهلت و فرجه بقونسول انگليس داده شده بود و او را اطلاع داده بودند كه انگليس‌ها بايستى بصوب بوشهر برده شوند و مردها در برازجان بعوض اسراى آلمانى و ايرانى نگاه داشته ميشوند اما\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nنسوان انگليس را اجازه ميدهند كه به بوشهر بروند . بقونسول انگليس اعلام شد كه بفاصلهء سه ساعت بعضى لوازمات را باربندى كند و حق دارد يك نوكر هم داشته باشد و وى را نيز وعده دادند كه هر مسافرى بايستى كه يك نوكر و سه قاطر داشته باشد .\r\nولى به اين وعده وفا نكردند . ماژور اكونور و مسيو اسميت رئيس تلگرافخانه كه نيز اعلان سه ساعتى دريافت كرده بودند فقط ظهر وارد ژاندارمرى شدند و بعضى چيزها را نيز باربندى كرده بودند . ولى بالعكس اعضاء بانك و مسيو ليونيگستن هيچ اعلامى دريافت نكرده و به كلى آمادهء سفر نبودند . در اين هنگام خانم رئيس تلگرافخانه و مسيو پتيگرو را كه پايش شكسته بود و تازه معالجه شده و سخت درد ميكرد و تقريبا مثل لنگ و چلاق بود آوردند و سپس مقرر شد كه گروه اسراء را بفوريت حركت بدهند . خانم رئيس بانك بيهوده خواهش كرد كه مشار اليها را اجازه بدهند كه براى چند دقيقه به منزل خويش رفته و بعضى چيزها را جمع‌آورى بكند اين مسئله برئيسى كه در اطاق ديگر بود رجوع شد و تصور رفت كه رئيسيكه در اطاق بود قونسول آلمان باشد و خواهش خانم رئيس بانك موقع قبول نيافته رد گرديد . ولى نوكر خانم را اجازه دادند كه برود و بعضى چيزها را براى راه جمع‌آورى نمايد و بنوكر مسيو ايرتون هم اجازه دادند كه برود ، اما وقتى كه نوكرها برگشتند ديدند كه آقايانشان رفته‌اند ولى نگذاشتند كه نوكرها از عقب آنها بروند و خود نوكرها هم اظهار ميل كردند كه بروند . زنها گفتند كه نميتوانند قاطر سوار بشوند و به آنها وعدهء كجاوه دادند اما مهلت ندادند كه كجاوه را بياورند ولى درشگهء رئيس بانك را بزنها داده كه سوار شوند و بسرعت از شيراز بيرون رفتند .\r\nمردها اسبهاى خود را سوار شدند و شانزده رأس از اسبها متعلق بدولت انگليس بود كه قونسول باتفاق خود آورده بود حالا سه ساعت بعد از ظهر بود كه حركت كردند و تا سه ساعت و نيم به ظهر ماندهء فردا هيچ نخوردند در دقيقهء آخر مسيو پتيگرو و مسيو زيتون و خانمش عقب نگاه داشته شدند . دفعهء اول در باغ جنت لنگ كردند ، سپس بعد از نيم ساعت توقف و راحتى حركت نمودند بچنار راه‌دار وارد شدند و اميدوار بودند كه شب را در آنجا بسر برند چراكه تمام خسته و وامانده شده بودند . اما بمحضيكه اسبهاى سفر و كجاوه‌ها را در نصف شب وارد كردند آنها را دوباره بلند نمودند . مسيو پتيگرو و مسيو مسيو نيز وارد شدند شخص اخير منشى بانك و از اهل سرانديب بوده كه قبول نكرده بود عقب بماند و زنها در كجاوه سوار شده و هفت نفر مرد و چهار نفر زن كه يكى از آنها يك دختر يازده ساله بود و ده نفر سوار و بعلاوه يكنفر مهاجر هندى كه از عراق عرب آمده بود در سرماى شديد تمام شب را مسافرت كردند و در 11 نوامبر 5 ساعت به ظهر مانده خسته و وامانده و از شدت سرما بىحس شده در خانه زنيان سردترين منزل‌گاه در راه وارد گشتند . گرفتارشدگان در دست صاحبمنصبى كه اعضاى بانك را گرفتار كرده بود سپرده شده بودند و صاحبمنصب مزبور اكنون به كلى رفتارش دوستانه و با محبت صحبت ميكرد .\r\nمعزى اليه اجازه داد كه گرفتارشدگان تمام روز را در آنجا توقف نمايند و بطور هرچه تمامتر وسايل آسايش و راحتى خود را فراهم سازند ولى در ضمن با كمال دقت مواظب و مراقب بوده و نميگذاشت كه بهيچوجه بآزادى حركت نمايند . روز بعد صبح زود حركت كرده و پس از مختصر توقف و راحتى در تلگرافخانهء دشت ارژن بسلامتى بميان كتل رسيدند و هيچگونه ناگوارى رخ نداد . اما حركت روز بعد يك وضع مختلفى بود . تابحال صاحب‌منصبان ژاندارمرى بحسب ظاهر رفتارشان دوستانه بوده است و با اسراى خود آزادانه صحبت ميكردند و اسراء كه به آنها سيگار تعارف ميكردند سيگار را ميگرفتند و در كازرون بهيچوجه علامت خصومت و دشمنى از طرف آنها نسبت باسراء مشهود نگشت . ولى همين كه دستهء كوچك از اسراء بقريهء كه اول دفعه بود كه ديدند نزديك شدند - از يك دسته بزرگ سوار كه رئيسشان ناصرديوان بوده يك فرسنگ و نيم دور بودند و ناصرديوان آمده و بقونسول ملحق شد . در اين ضمن قريب سه هزار نفر از اهالى قريه از همه قبيل آدم بيرون ريختند كه دسته كوچك اشخاص سواره را ملاقات نمايند . بچه‌ها و مردها هردو طرف اسراء را گرفته صداهاى استهزا و تمسخرآميز كرده و زبان بطعن و لعن گشوده و نسبت بگروه نسوان فحاشى ميكردند و به آنها تف انداخته و بهر طريقى فحش داده و در صورتى كه دسته‌هاى زنها در نقاط مختلف بلندى ايستاده بيك نواخت و كرارا فرياد و هياهوى مسخره‌آميز ميكردند . اما پس از يك مدتى اغتشاش و درهم‌برهمى زياد حكم‌فرما گشت و هيچ صدائى در ميان فرياد خشن غيظ و غضب با سمع تميز داده نميشد و چيزى مرئى نبود مگر گروهى انبوه از مردم جوشان و خروشان در گرد خاك و غبار متحرك . انگليسها حركتى كه عامه را بغضب تحريك كند نكردند و زمانيكه مردم آغاز به سنگ انداختن نمودند ژاندارمها غضبناك گرديده برآشفتند .\r\nبالاخره اسرا در باغ ژاندارمرى در ميدان صداهاى ريشخندآميز و تمسخر پياده شدند غوغا تمام شد و سپس محل توقف اسرا را كه در مركز ژاندارم است نشان دادند و از اين نمايشات شگفت‌آميز غيرمنتظره بودند صاحبمنصب ژاندارم از انگليسها عذرخواهى كرده و معذرت خواست . اگرچه مشار اليه به خوبى ميدانست كه يك پذيرائى خصومت‌آميز و منظمى منتظر اسراء بوده است ولى وعده داد كه در كازرون بهيچوجه دچار نمايش ديگر نخواهند شد . و فردا در موقع عزيمت جمعيتى نبود كه اسرا را ببيند .\r\nاما حركت غيرمنتظر ديگر توقيف و ضبط تمام اسبها بود بمحضيكه عازم حركت شده بودند و فرمان تلگراف از طرف كميته حافظ استقلال ايران از شيراز رسيد داير بر اينكه تمام اسبهاى دولت انگليس ( جمعا 15 رأس ) را ضبط نمايند و اسب شخصى مسيو آيرتون را هم نگاه داشتند .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاسب مسيو ليونيگستن را همان روز اوليكه حركت كردند در زمانيكه مهترش از عقب آن را ميآورد دزديدند . مسيو فرگوسون يك اسب دولتى را سوار بود ، درشكه و اسب‌هايش را در چنار راه‌دار موقع نخست توقف طولانى گرفتند . از كازرون بآنطرف تمام مردها بايستى قاطرهائيكه اسباب سفر بار داشتند سوار بشوند مگر ماژور اوكونور كه يك اسب به او داده بودند در كمارج دسته ديگرى از ايلات و طوايف آمدند كه اسراء را ملاقات نمايند و تا قلعه مستحكم ژاندارمرى آنها را بدرقه كردند اما با كمال سكونت و آرامش و نجابت و وقار . در اينجا اسراء بدست سلطان احمد خان كاپيتان پست ژاندارمرى در برازجان كه براى ملاقات آنها آمده بود سپرده شدند و مشار اليه با كمال مهربانى و احترام نسبت به آنها رفتار كرد و همواره حاضر بود كه با يكنفر از اسراء مصاحبه و گفتگو نمايد و طرز روش صميمى و اخلاصش بر احترام و اعتماد اسراء مستولى بود هم در كمارج و هم در كنار تخته براى آنها منزلهاى خوب ترتيب داد . در دالكى حادثه بوقوع نپيوست و اسراء همين كه به برازجان نزديك شدند خوب فهميدند كه چگونه گرفتار دشمن بودند . كاروانسراى بزرگ مانند يك قلعه صحيح بود در هر نقطه اشخاص مسلح مملو و پر بودند . گروه اسراء مورخه 9 محرم وارد شدند و از ميان دسته‌هاى سوار در كمال سكونت و آرامش گذشتند و در يك بالاخانه قرار يافتند كه در اطراف آن يك گارد نيرومندى مراقب و مواظب بود . باسراء گفتند كه مسيو واسموس هم در آنجا هست . بمحض ورود مراسم عزادارى محرم شروع گشت و باسراء گفتند كه خود را به هيچ يك از ايرانيها كه در پائين هستند نشان ندهند . در اينجا يك مجلس كنفرانسى منعقد گشت و سلطان احمد خان خطر نگاه‌داشتن اسراء را در برازجان بيان كرد چنانچه در ابتدا اشارت نموده بود و آن بواسطه تصميم غضنفر السلطنه بود كه در آن حول‌وحوش بوده و ميخواست مسيو فرگوسون را شخصا در ازاء پولى كه در بانك داشته و دولت انگليس آن را توقيف نمود دستگير نمايد . در اينجا گفته شد كه هيچ اسيرى بعوض رئيس بانك قبول نميشود و رئيس بانك را آنقدر نگاه ميدارند تا چهل هزار تومان تأديه گردد . يكى يا دو نفر ايرانى در برازجان بودند كه انگليسى حرف ميزدند و بجاى مترجم كار ميكردند . روز بعد 10 محرم اهالى بحياط كاروانسرا يورش كرده و در پله‌هاى بالاخانه ازدحام نموده كه با فريادهاى غليظ و غضب باسراء حمله نمايند ولى گارد ژاندارمرى آنها را پائين كردند . مقارن اين احوال مسيو واسموس كه لباس ايلياتى دربر كرده بود چندين دفعه در حياطى كه اسراء منزل داشتند گردش كرد . قونسول ما در تحت اين وقايع صلاح ديد كه وى را ملاقات نمايد و لهذا از او درخواست يك آنترويوئيرا نمود و مسيو واسموس هم درخواست او را پذيرفت . مسيو واسموس براى وضعيت كنونى ماژور اوكونور اظهار تأسف و تلهف كرد و گفت كه شخص بايد براى دولت متبوعه‌اش صدمه بكشد . اگرچه ده نفر سوار هندى تقاضا نمودند كه باتفاق قونسول خود بروند ولى بديشان گفته شد كه بايد در برازجان بمانند برئيس ده نفر هنديها اجازه داده شد كه باتفاق قونسول بشوك برود و مقرر شد كه از آنجا او را برگردانده به پيش سايرين مراجعت نمايد .\r\nزمانيكه بعد از ظهر دستهء كوچك اسرا براى شوك كه در مشرق راه احمدى ميرود حركت نمود مسيو واسموس هم همراه آنها رفت و يك قدرى با خانمهائى كه با آنها آشنا بود صحبت ميكرد . و در شوك كه يكى از دهات تنگستان است وارد شدند و در آنجا دو عدد خيمه بزرگ حاضر بود و پس از صرف خوراك يك كنفرانس ديگرى كه مسيو واسموس و سلطان احمد خان و پسر شيخ حسين نيز در آن شركت داشتند منعقد گشت در اين مجلس مذاكره سلطان احمد خان دعوى و رأى ديگران را كه دو نفر از خانمها بايد بجاى خانم « ايسنهوت » خانم آلمانى گرو نگاه داشته شوند رد كرده و غالب شد . ساير دعاوى كما فى السابق بودند يعنى ( 1 ) احضار تمام آلمانها كه بتوسط انگليسها اخراج گشته‌اند و مسترد داشتن جميع اسراء جنگ ( 2 ) مسترد داشتن تمام پولهاى توقيف شده . اسرا را قبلا بدست سركرده‌هاى تنگستانى سپردند .\r\nصبح روز 18 اسراء به دو قسمت منقسم گرديدند و اسباب سفر مردها را بار شتر كردند و جمعيت نسوان را كه هنوز در تحت توجه سلطان احمد خان بودند بچاكوتاه بردند در صورتى كه مردها بايستى باهرم مركز نظامى مسيو واسموس بروند .\r\nدر راه خانم مسيو فرگوسون « نگارنده اين مقاله » بواسطه شدت وقايع و صدمه كجاوه ناخوش شده بود لهذا سلطان احمد خان گفت كه لنگ نموده تا اندك راحتى نمايد .\r\nمسيو واسموس سوار بود و از يكطرف رفته و با خانم مسيو فرگوسون گفتگو و صحبت ميكردند و ايلات از اين مسئله بشدت متالم شدند كه چرا با زن صحبت مىكند مسيو واسموس در چاه‌كوتاه خانمها را در يك اطاق مفروشى دعوت نمود و چون سلطان احمد خان گفت كه اطاق مخصوص براى خانمها تهيه گردد مسيو واسموس جواب داد كه براى خانمهاى انگليسى اطاق مخصوص لازم نيست چرا كه آنها رو نميگيرند .\r\nخانم مسيو فرگوسون كه بفوريت مقصود از اين اشاره را ملاحظه كرد از جاى برخاسته و پيشنهاد سلطان احمد خان را براى يك اطاق مخصوص قبول نمود .\r\nبدانجهت در رفتن خانمها يك نزاع صورت وقوع يافت . سلطان احمد خان مسيو واسموس را براى حرف زدن با خانمها و سعى كردن در معاشرت با آنها ملامت و نكوهش نمود و مسيو واسموس گفت خانمها خودشان ميل دارند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nفى الحال يكنفر رفت و از خانم مسيو فرگوسون قضيه را سئوال نمود و خانم مسيو فرگوسون در جواب گفت كه او فقط به سلطان احمد خان اعتماد دارد و هر جاى كه مشار اليه بگويد او مىنشيند .\r\nقاصد در حال مظفريت با جواب برگشت و بلند فرمان داده شد كه مسيو واسموس حق ندارد كه نزديك خانمها برود و بفوريت دوباره از آنجا حركت كردند و خانم مسيو فرگوسون دو مرتبه شنيد كه اين اشخاص نسبت بمسيو واسموس زبان بطعن و لعن گشودند و ميگفتند كه او باعث اتلاف چند نفر از تابعينشان شده است . زمانيكه در احمدى ورود نمودند خانمها را به خانه شخصى شيخ حسين بردند و منزل خوب بايشان دادند ؛ پس از اندك زمانى شيخ حسين اجازه ملاقات گرفت و خانمها اجازه دادند داخل شد . مشار اليه آمده بود كه مستقيما صحبت بدارد و خانم مسيو فرگوسون را سفارش نمود كه پيغام و شرايط وى را بمأمور رسمى دولت انگليس در بوشهر برساند ، گفت كه اقلا 18 سال است كه با انگليس دوستى و مودت ثابته داشته ولى بواسطه نقض بيطرفى ايران براى اخراج قونسول آلمان رشتهء آن دوستى و مودت قطع و گسيخته گرديده است . مشار اليه پولهائيرا كه قبلا ذكر گرديد مطالبه نمود . خانم مسيو فرگوسون پرسيد در اين صورت دولت انگليس با كى بايد معامله بكند چراكه ايلات و طوايف ياغى شده‌اند و مطيع دولت ايران نيستند معزى اليه مؤكدا جواب داد كه او سركردهء ايلات و طوايف جنوب است و تمام مخابرات و تبليغات بايستى بعنوان وى باشد ، زمانيكه از وى سئوال شد هر آينه اگر انگليس بدعاويش تن دردهد مسيو واسموس چه خواهد شد در جواب گفت كه مسيو واسموس و تمام عمال آلمانى را بفوريت توقيف خواهد كرد .\r\nبالاخره معظم له ميل و آرزوى شديد خود را براى صلح بيان كرد در ضمن گفت كه سرتاسر جنوب ايران مغشوش است ايلات و طوايف تمام حاضرند و قشون شمالى از كازرون در راه مىباشد ، و آلمانها نيز بتدريج وارد قسطنطنيه ميشوند و مىتوانند بامداد و يارى ايلات و طوايف قشون گسيل دارند . آخر الامر شيخ حسين خانم مسيو فرگوسون را سفارش كرد كه بمأمور رسمى دولت انگليس بگويد كه مشار اليه پنج روز وى را براى جواب مهلت و فرجه داده است . و گفت هرآينه اگر صبح روز پنجم بهيچوجه جوابى نرسيد جنگ شروع خواهد شد و هر كلمهء را كه ادا ميكرد جدا ميگفت . خانم مسيو فرگوسون وعده داد كه پيغامات مزبوره را بمأمور رسمى دولت انگليس برساند و شيخ حسين نيز آنها را نوشت ( دعاوى را ) و مراسله كه به فارسى نوشته شده بود بدست مصيب خان نوكر امين ماژور اوكونور كه همراه خانم‌ها بود داده شد . روز بعد يكى از زنهاى ايلياتى را نزد خانمهاى انگليسى فرستادند تا آنها را رسيدگى و تفتيش نمايد كه كاغذى باتفاق خود نداشته باشند ضعيفه مزبوره خانمها و تمام اسباب و متعلقاتشان را وارسى كرده بهيچوجه كاغذى نيافت .\r\nچون خانمهاى انگليسى از شيخ حسين خداحافظى كردند مشار اليه آنها را از يك فاصله بعيدى با صداى بلند آواز كرده و در جلو تمام اتباعش دعاوى خود را كه ديروز عصر بخانمها گفته بود تكرار نمود و سپس آنها را مرخص كرد كه بروند .\r\nامضا مادام فرگوسون\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nمهاجرت\r\nفكر مهاجرت يا تغيير پايتخت از هنگامى ريشه گرفت كه پرنس رويس وزيرمختار آلمان پس از پايان مرخصى شش ماهه بايران معاودت نمود متفقين ادعا كردند كه وى با خود مقدار كثيرى پول و طلا و اسلحه و مهمات و حتى يك گارى مملو از بمب آورده است از طرفى انگليسها مدعى شدند در نتيجهء تفتيش اسناد قونسولگرى آلمان در بوشهر پىبرده‌اند كه سفارت آلمان دستور اغتشاش در جنوب ايران و توليد انقلاب در هند و افغانستان را صادر كرده و از اين راه ميخواسته است لطمهء شديد به منافع برطانى كبير وارد سازد بعلاوه گفتند كه كابينهء مستوفى الممالك در مقام عقد قرارداد سرى با اولياء دولت امپراطورى آلمان برآمده و خيال داشته است ايران را عليه متفقين وارد جنگ نمايد . در دنبال اين تخيلات سفارتين روس و انگليس به اين نتيجه رسيدند كه لازم است سپاهيان روس بطهران اعزام شوند تا بتوان يك دولت مطيع و ضد آلمان روى كار آورد . اولين دفعه كه امكان تغيير پايتخت از دهان مستشار الدوله شنيده شد در چهارم آوريل 1915 بود بعد بطورىكه در يادداشت روز اول نوامبر 1915 مذكور داشتيم او در حضور وكلاى دموكرات به نگارنده گفت هزار و پانصد نفر سرباز روسى وارد انزلى شده و انگليسها مشغول تهيهء اولتيماتومى بايران هستند و چون دولت ايران اولتيماتوم را رد خواهد كرد آنوقت مخاصمه شروع مىشود و دولت بايد از طهران حركت كرده از راه قم به اصفهان يا به كرمانشاه برود . راجع به تخيلات ديپلوماتهاى روس و انگليس كه در بالا بدان اشاره نموديم اينك ميتوانيم آشكار سازيم كه قسمت عمدهء آن حقيقت داشته زيرا اولا در محتويات چمدان‌هاى سفر پرنس رويس همه‌گونه اشياء مضر به سياست متفقين موجود بود ثانيا دستورهاى رمز سفارت آلمان به قونسولگرى بوشهر بالطبع براى خوش‌آمد انگليسها مخابره نشده بود ثالثا موضوع مذاكرات محرمانه بين مستوفى الممالك و پرنس رويس در باب قرارداد نظامى صحت داشت يعنى آلمانها بعد از فتوحات در روسيه و اتحاد با بلغارستان موقع را براى عقد عهدنامه سرى با ايران مناسب دانسته و از اوايل سپتامبر 1915 تا اواسط نوامبر 1915 داخل مذاكرهء مستقيم با رئيس الوزراء شدند . رجال وطن‌پرست ايران با امضاى اين معاهده موافق بودند اما عجله را جائز نميشمردند و ميخواستند حالت بيطرفى ظاهرى را حفظ كنند تا كمك نظامى آلمان به سرحد ايران برسد و اسلحه و مهمات كافى بهمراهى عده زياد صاحبمنصب آلمانى براى تجديد تنسيقات قشون ايران وارد شود شاه مردد بود و نميتوانست تصميم اتخاذ نمايد ، حتى روز هفتم محرم با غواى رجال روس‌پرست تسليم در مقابل دشمنان را به ترك پايتخت ترجيح داد و حال آنكه قبلا راجع به محل پايتخت جديد با نگارنده گفتگو نموده بود و اصفهان را از لحاظ قدمت و اهميت تاريخى بر شهر ديگر اولى و انسب ميدانست و من نظريهء آلمان‌ها را مبنى بر رجحان كرمانشاهان از حيث موقعيت نظامى و اتصال به خاك عثمانى بعرض شاه ميرسانيدم .\r\nحوادث زمان مهاجرت تا آنجا كه نگارنده مستقيما شركت داشته يعنى تا مراجعت از سلطان‌آباد عراق در ضمن يادداشت‌هاى روزانهء من برشتهء تحرير ميآيد بقيه از منابع آلمانى يا از رجال معتمد ايرانى نقل قول مىشود .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاينك دنباله يادداشت‌هاى من\r\n\r\n14 نوامبر 1915 ششم محرم 1334\r\nوزيرمختار آمريكا بسفارت آلمان اطلاع داد كه برطبق اخبار موثقه امشب يك ناراحتى تهران را تهديد مىكند و اصرار داشت كه اين مطلب به اطلاع عموم اتباع آلمان برسد همان شب پرنس رويس به سفارت آمريكا منتقل شد و فورا در اطاقى كه براى او آماده كرده بودند جاى گرفت . ليتن و ساير اعضاى سفارت حتى دكتر دريگر رئيس مدرسه صنعتى آلمانى هم شب به سفارت آمريكا انتقال يافتند .\r\nمرقد حضرت معصومه در قم\r\n\r\nدوشنبه 15 نوامبر 1915 - هفتم محرم 1334 قمرى\r\nچون خبر رسيد كه ژاندارمرى طهران را ترك\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكرده و محافظين ژاندارم را از سفارت آمريكا برداشتند بدينواسطه فورا يعنى صبح زود نگارنده با پرنس رويس در يك درشكه عازم قم شديم مسيو ولفينگر پهلوى درشكه‌چى نشست . پدر و مادر من با خانم مستشار الدوله در كالسكه ديگر حركت كردند . مسيو ليتن باتفاق كنت كانيتس قبلا سواره عزيمت نموده بودند روز بعد يعنى شانزدهم نوامبر ساعت چهار وارد قم شديم و در آنجا اطلاع پيدا كرديم كه شاه در اثر اصرار و تهديد سفارت روس و انگليس و در زير تأثير اقوام روسوفيل خود در آخرين لحظه عزم رحيلش بدل به اقامت شده و دوباره تسلط بر اعصاب خويش را از دست داده است . مقدمه حركت شاه هنگامى آغاز شد كه خبر حركت قشون روس از قزوين به طرف طهران رسيد مستوفى الممالك رئيس الوزراء تصميم بتغيير پاىتخت گرفت شاه را با اين فكر همراه ساخت ضمنا موضوع را با پرنس رويس وزيرمختار آلمان در ميان نهاد قرار شد احدى از اين اقدام مطلع نشود و نقشه تا روز عزيمت مكتوم بماند . از حيث تهيه وسائل مقدماتى رئيس الوزراء مجبور شد شبانه رؤساء حزب دموكرات را روانه قم نمايد . زعماى حزب بدون فوت وقت به طرف قم رهسپار و در عمارت معروف به كلاه‌فرنگى اتابكى منزل گرفتند از جانب سفارت آلمان طلاى كافى با مقدارى اسلحه و مهمات در اختيار آنها گذاشته شد دولت هم در نهايت اختفا مشغول تهيه انتقال پايتخت گرديد حتى كالسكه مسافرت اعليحضرت با اسبهاى يدك و ساير لوازم آماده و موافقت شد كه شاه و وزراء و رؤساء ادارات كشورى و لشگرى باتفاق سفير كبير عثمانى و دو وزيرمختار آلمان و اطريش در آن واحد حركت و بلافاصله سيم‌هاى تلگراف و تلفن بتوسط ژاندارمرى قطع و رابطه طهران با جنوب به كلى بريده شود . علىرغم احتياط زياد معذالك مطلب در سفارتخانه‌هاى متفقين مكشوف و توليد نگرانى نمود اولين عكس العمل آنها تشبث براى جلوگيرى از حركت شاه بود مسيو اتر وزيرمختار روس به سلطان احمد شاه گفت اگر پايتخت را تغيير دهيد تلگراف خواهيم كرد كه محمد عليشاه بطهران بيايد ، چند نفر از رجال معمر از قبيل سعد الدوله و صمصام السلطنه بختيارى و فرمانفرما و عين الدوله و سپهسالار را حضور اعليحضرت فرستاده تمناى فسخ عزيمت كرد اين مردان سياسى بين قصر گلستان و سفارتين روس و انگليس پيغام‌هاى طرفين را به يكديگر رسانيده و بالاخره موفق شدند از عزيمت شاه به شرط عدم تجاوز قشون روس بطهران ممانعت به عمل آورند . بالطبيعه از انتقال دستگاه دولت صرفنظر شد اما صبح روز موعود يعنى هفتم محرم 1334 قمرى چنان كه گفته شد با اسكورت ژاندارم بقم حركت كرديم و دنبال ما گاريهاى متعدد حامل لوازم سفر و ماكولات و مشروبات به مقصد روان شدند . موقعى كه بقم رسيديم از تغيير رويه دولت مطلع شديم و دانستيم كه عاصم بيك سفير كبير عثمانى و كنت لگتتى وزيرمختار اطريش هم تا حضرت عبد العظيم آمده در آنجا ترديد حاصل نموده و از ادامه حركت بازمانده‌اند از وزراء هم هيچيك حركت نكرده‌اند .\r\n\r\nمسيو ليتن قونسول آلمان تفصيل حركت خود را به طرف قم به ترتيب ذيل حكايت مىكند :\r\n« . . . من بسفارت امريكا برگشتم كه بوزيرمختار جريان را بگويم هرچه كوشش كردم از خواب بيدار نشد و من مجددا نزد كانيتس برگشته و به او گفتم من كه يك افسر احتياط هستم ترجيح مىدهم با شما بيايم تا با زنان و بچه‌ها و معلولين جنگ بمانم او يك اسب سفيد در اختيار من گذاشت و يك نارنجك دستى هم به من داد اين نارنجك عبارت بود از يك قوطى ساردين كه از يك فتيله گوگردى بيرون آمده بود كه بوسيله سيگار آتش ميگرفت .\r\nروز بعد يعنى 15 نوامبر 1915 ( دوشنبه ) وقتى خبر رسيد كه ژاندارمرى تهران را ترك كرده و محافظين ژاندار مرا از سفارت آمريكا برداشته‌اند من و ليوتنان هاوك بدستور كانيتس بژاندارمرى در يوسف‌آباد سواره رفتيم و در آنجا ديديم كه رژيمان در حال باربندى است و مارژ لوندبرگ آماده حركت است و بما گفت كه از راه دروازه دولت بدروازه شاه عبد العظيم حركت ميكنم - من برگشتم به شهر و بمحض اينكه به كنت كانيتس برخوردم اظهار داشت شاه هم ميرود . من با همراهانم از نزديكى سفارت آمريكا در منطقه فيشرآباد از روى خندق و از توى خندق عبور كرده و از دور شهر بدروازه حضرت عبد العظيم رفتيم و در آنجا\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nيك قطار دور و درازى از ژاندارم و مهاجرين همه نوع با اسب ، با وسائل درشكه شخصى و كالسكه پستى و حتى درشكه كرايهء به طرف جنوب از شهر خارج ميشدند بدون استثناء هركس دوست روسها نبود مهاجرت ميكرد در ميان آنها سفير كبير عثمانى و وزيرمختار اطريش هم ديده ميشدند يك نماينده پارلمان گفت شاه بمجلس پيغام داده است كه پايتخت را ترك و مجلس هم همين عمل را بايد انجام دهد . وقتى من با زاندهر در منطقه جنوبى شاه عبد العظيم در پيچ جاده در حركت بودم در جادهء كه بقم ميرفت درشكه سفارت را از دور ديدم كه پرنس رويس و همراهان در آن نشسته بودند و ولفينگر جلو درشكه پهلوى سورچى نشسته بود آنها صبح زود از طهران حركت كرده بودند . روز بعد چهار بعد از ظهر وارد قم شديم در قم مطلع شديم كه بر اثر اصرار اقوام نزديك شاه و تهديد متفقين شاه در لحظه آخر از مسافرت منصرف شده است . »\r\nشاهزاده عبد العظيم زيارتگاه نزديك تهران\r\nبارى در قم رؤساى حزب دموكرات با كمك مسيو شونمان قونسول سابق آلمان مقيم كرمانشاه كه بقم آمده بود به تشكيل « كميته دفاع ملى » پرداخته مقدمات كار را خوب فراهم آورده مشغول اعزام هيئتهاى مختلف به ولايات و تجهيز عشاير و اعزام اسلحه و مهمات بودند . بديهى است از تاريخ ورود پرنس رويس تمام فعاليت در وجود او مركزيت يافت و اختيارات معنوى و مادى بدست او افتاد صندوقهاى طلا كه با ما حمل شده بود گشوده شد و در راه تبليغات و تهيه قيام عمومى بر عليه متفقين به مصرف رسيد بقسمى كه قيمت يك ليره طلاى عثمانى يا مصرى يا انگليسى در قم به هيجده قران پول ايران تنزل كرد .\r\n\r\nجمعه 11 محرم 13334 - ( 26 عقرب توشقان‌ئيل - 19 نوامبر - 1915 )\r\nراپورت ذيل امشب از جنوب به كميته دفاع ملى رسيد :\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدر شيراز قونسول انگليس را با تمام اتباعش گرفته به تنگستان بردند و تلگرافخانه شيراز هم در تصرف ايرانيها آمد تلگرافچى كازران را هم كه انگليسى بود تيرباران نمودند تلگراف آباده نيز به تصرف ايرانيها درآمد تلگرافخانه اصفهان را از ديشب فرستادند تصرف كردند و ميرزا محمد عليخان قمى را بجلفا گذاشتيم الان آنجا هم در تصرف خودمان است يعنى به تصرف ملت است قوام الملك با ملت شيراز متحد شده تمام انگليسها را گرفتند بردند تنگستان پيش واسموس »\r\nحسين نزهت بيك شارژه‌دافر عثمانى\r\n« حسين نزهت بيك فرزند امين مخلص بيك در سنهء 1293 هجرى در بسنه هرسك تولد يافته پس از تحصيلات در مكتب حقوق عثمانى داخل خدمت وزارت امور خارجه در اسلامبول شده هنگاميكه عاصم تورغود بيك به سفارت كبرى در دربار ايران مأمور گرديد ( 19 ربيع الثانى 1332 ) نزهت بيك به سمت نيابت اول سفارت كبرى با سفير مذكور بطهران آمده و بعد از دو سال يعنى در ربيع الثانى 1334 كه عاصم تورغود بيك بدست نظاميان روس در شكارگاه وردآورد نزديك كرج گرفتار شد نزهت بيك را قايم‌مقام خود تعيين نموده و به سمت شارژه‌دافرى سفارت كبراى عثمانى بدولت ايران معرفى كرد .\r\nنزهت بيك داراى نشان شير و خورشيد ايران از درجهء دوم و نشان مجيدى از درجهء سوم و نشان عثمانى از درجهء چهارم و مدال امتياز و لياقت و مريت سيويل بلغارستان از درجهء چهارم مىباشد .\r\nدر ماه ذى الحجه 1334 از طرف اعليحضرت همايونى نشان شير و خورشيد از درجهء اول با حمايل سبز به نزهت بيك مرحمت شد » .\r\nامروز ساعت چهار و نيم بعد از ظهر خانم سفير كبير عثمانى با بچه‌ها و چند نفر اعضاء من‌جمله نزهت بيك نايب سفارت وارد قم شدند و نزديك صحن منزل كردند .\r\nپنج ساعت بعد از ظهر با پرنس رويس ببازديد شاهزاده معتمد الدوله حكمران قم رفتيم امروز صبح تلگرافى بامضاى رياست وزراء بحكمران رسيد مبنى بر اينكه شاهزاده عين الدوله بعضويت كابينه و شاهزاده فرمانفرما به سمت وزارت داخله معرفى ميشوند .\r\nسه ساعت قبل از ظهر ميرزا محمد صادق طباطبائى و ميرزا قاسمخان تبريزى و ناصر الاسلام مدير روزنامه شورى بملاقات پرنس رويس در اداره ژاندارمرى قم آمدند مذاكرات ذيل ردوبدل شد :\r\nميرزا محمد صادق طباطبائى اظهار تأسف نمود كه تاكنون بملاحظهء حفظ ظاهر و مراعات بيطرفى دولت فرقهء اعتداليون نتوانستند روابط زيادى با سفارت آلمان داشته باشند و خوشبختانه امروز موانع مرتفع شده و شروع بروابط علنى مينمايند . پرنس رويس گفت من همواره مايل بودم همانطور كه با دمكراتها رابطه داشتيم با اعتداليون نيز خصوصيت داشته و در مسائل سياسى با آنها همكارى كنيم چيزى كه مرا از اعتداليون قدرى دور ساخت انتساب شاهزاده فرمانفرما به آن حزب بود كه تمايل بروسيه داشت و چندى قبل شنيدم از سفارت روس خواسته است كه املاكش را در آذربايجان حفظ نمايند . ميرزا محمد صادق در جواب اظهار كرد كه انتساب اين قبيل اشخاص متنفذ باحزاب مربوط بسياست خارجى نميباشد فقط راجع بمسائل داخلى است مثل اينكه دمكراتها سابقا شاهزاده عين الدوله را با خود همراه كرده بودند و اعتداليون فرمانفرما را براى آنكه در موقع انتخابات هريك براى خود\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nرأى پيدا كنند . پرنس رويس شرح مفصلى مبنى بر پليتيك خارجى ايران و اينكه صلاح ايران در اتحاد با آلمان است و روسها محض رسيدن بخليج فارس ميخواهند ايران را بلع كنند انگليسها هم كه سابقا طرفدار استقلال ايران بودند امروز مجبور بسكوت هستند بيان نمود . تمام مطالب او را طباطبائى تصديق كرد قرار شد هيئتى مركب از اعتداليون و دمكرات و روحانيون باهم متحد شده باسم نجات وطن و استخلاص شاه از چنگ دشمن شروع بعمليات نمايند . پرنس رويس گفت من يقين دارم كه پارتى دموكرات به تنهائى نميتواند ايران را اداره كند . پس از رفتن آقايان پرنس رويس تمجيد زيادى از ذكاوت و سرعت انتقال ميرزا محمد صادق طباطبائى نمود .\r\nميرزا محمد صادق طباطبائى ليدر حزب اعتداليون\r\n\r\nشنبه بيستم نوامبر 1915 ( 12 محرم 1334 - 27 عقرب توشقان‌ئيل )\r\nيك ساعت قبل از ظهر دكتر مهدى خان ملك‌زاده باتفاق حاجى ميرزا يحيى دولت‌آبادى در اداره ژاندارمرى قم بديدن پرنس رويس آمدند در باب ميتينگى كه چهار سال پيش در موقع اولتيماتوم راجع به شوستر بر عليه روس و انگليس و بحمايت آلمان در ميدان توپخانه داده بودند مذاكره به عمل آمد . دولت‌آبادى يكى از دانشمندانى است كه بمعارف ايران خدمات شايان نموده او و دكتر ملك‌زاده هردو مورد توجه پرنس رويس واقع شدند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nنيمساعت قبل از ظهر شاهزاده حاجى شيخ الرئيس بديدن پرنس رويس آمد معلوم شد از اسلامبول از راه حلب و بغداد تازه وارد قم شده و عازم طهران است . پرنس رويس در ضمن صحبت به او گفت ژنرال فلد مارشال فن درگلدس آلمانى با يك عده قشون عثمانى مأمور ايران شده و از جنوب درياچه وان تا خليج فارس را به او سپرده‌اند حاجى شيخ الرئيس گفت من با فن در گلدس پاشا دوستى صميمانه دارم .\r\nامروز ليوتنان مولر آلمانى كه تازه از كرمانشاهان وارد قم شده بود ببغداد مراجعت كرد ميگفت از ميان مأموران دولت ايران كسى كه جدا با شونمان قونسول ما مساعدت نمود امير فتحعلى خان امير حضور رئيس نظميه كرمانشاهان مىباشد كه بحمايت آلمانها با والى و رئيس نيروى قزاق پانف روسى طرفيت پيدا كرده است .\r\nحاجى ميرزا يحيى دولت‌آبادى يكى از آزاديخواهان معروف\r\nاز ظهر تا يكساعت و نيم بعد از ظهر پرنس رويس از قم بوسيله تلفن با سفير كبير عثمانى و وزيرمختار اطريش كه در حضرت عبد العظيم بودند مخابره مينمود . سفير كبير گفت قشون روس از كرج به ينگىامام مراجعت كرده و ما هنوز با دولت ايران مشغول مذاكره اصلاح هستيم .\r\nمسيو شونمان كه اخيرا از قم به طرف عراق رفته بود امروز بقم مراجعت كرد و در ملاقاتى كه با دموكراتها و ساير احزاب نمود سعى كرد عموم را با يكديگر متحد سازد . در جواب تلگرافى كه اخيرا كميته دفاع ملى از قم بولايات مخابره كرده بود امروز تلگراف ذيل رسيد :\r\n« از كرمانشاهان مورخه 27 عقرب توشقان‌ئيل قم توسط آقاى سليمان ميرزا كپيه طهران توسط امير حشمت مقام منيع هيئت وزراء عظام و مجلس مقدس شوراى ملى شيد اللّه اركانه در جواب صداى بلند كميته دفاع ملى و فرياد طهران پايتخت ايران كه عموم ايرانيان را به يارى و فداكارى ميطلبند با دلى پر از شور و سر به كف حاضر فداكارى در راه استقلال وطن با تمام قوى حركت كرده ميگوئيم هنوز ملت ايران و سرداران و سواران ايلات و طوايف بزرگ و كوچك جانباز ايران زنده و در مقابل دشمنان وطن كه امروزه با نهايت بىشرمى حمله به پايتخت مملكت ما نموده بعضى از بلاد ما را اشغال كرده‌اند مثل كوه آهنين ايستاده و در زير سايه فداكارى خودشان جانبازى نموده دشمن را ذليل و منكوب پايتخت را از تهديد و ساير بلاد ايران را از وجود قشون دشمن خالى خواهند كرد ايل سنجابى كه كوچك‌ترين ايلات ايران است موقع جانبازى را مغتنم شمرده حركت نموده و عما قريب بفضل الهى و توجه حضرت حجة عجل اللّه فرجه دشمن را تارومار خواهد كرد تا دشمنان اين آب و خاك بدانند كه ايلات و عشاير بزرگ رشيد ساير بلاد ايران چگونه فداكارى در راه استقلال وطن عزيز خود خواهند نمود .\r\nصمصام الممالك - سردار ناصر »\r\nشنبه بيستم نوامبر 1915 ( 12 محرم 1334 ) امروز بعد از ظهر عموم وكلائى كه تاكنون بقم\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآمده‌اند در منزل آقاى شيخ محمد جواد وكيل اجتماعى نموده قرار دادند در آتيه با شور يكديگر بامور رسيدگى كنند و تنها كميته دفاع ملى اختيارات را در دست نداشته باشد . اسامى وكلاى حاضر در قم بقرار ذيل است :\r\nميرزا محمد صادق طباطبائى - سليمان ميرزا - وحيد الملك - ميرزا محمد عليخان كلوب - مشار الدوله آقاى سيد حسين كزازى - خان بابا خان - آقا شيخ محمد جواد - مرآت السلطان - عدل الملك - معتصم السلطنه - آقا سيد حسن مدرس - حاجى عز الممالك - اديب السلطنه آقا سيد فاضل - آقا شيخ اسمعيل - حاج ميرزا على رضا - ميرزا فضلعلى آقا - ناصر الاسلام - ميرزا قاسم خان - ملك الشعراء - ميرزا عباس يزدى - نظام السلطان - نائينى - آصف الممالك - شيخ يوسف - منتصر السلطان - مبصر الملك - حاجى ميرزا حسين كرمانشاهانى - حاجى ميرزا اسد اللّه خان كردستانى - آقا سيد محمد رضا مساوات ( كه اخيرا بعراق رفته است ) سردار سعيد - آقا سيد جليل اردبيلى - آقا شيخ رضا دهخوارقانى - آقا ميرزا طاهر تنكابنى .\r\nشاهزاده ابو الحسن ميرزا شيخ الرئيس نواده فتحعلى شاه قاجار از آزاديخواهان مشهور كه بعد از بمباردمان مجلس در باغشاه محبوس و زنجير شد . تولد در سنه 1264 قمرى در تبريز .\r\nاز طهران خبر رسيد قبل از ظهر وكلاء غيرمهاجر در عمارت بهارستان حاضر شده راجع باوضاع مملكت و تكليف آينده مجلس مذاكراتى به عمل آوردند و بالاخره چهار نفر آقايان ذيل براى ملاقات با رئيس الوزراء انتخاب شدند :\r\nآقا ميرزا هاشم - معدل الدوله - عماد السلطنه - صدر الممالك . پس از يكساعت مذاكره با مستوفى الممالك قرار شد از طرف دولت تكليف آنها در اين دوره معلوم و اطلاع داده شود .\r\nوجوه استمهال را كه بانك توقيف كرده و حواله‌هاى وزارت ماليه را نميپرداخت امروز بواسطه اقدامات رئيس الوزراء تأديه نمود .\r\nتلگرافا از همدان خبر ميرسد كه بواسطه حركت قشون روس به سمت طهران هيجانى در ميان اهالى همدان حاصل شده در مساجد و مجامع انجمن كرده‌اند و احتشام المله با عده كثيرى كفن به گردن افكنده با نطقهاى مهيج به تلگرافخانه آمده و بعد از مخابره با اولياء دولت در تلگرافخانه توقف نموده‌اند .\r\nخلاصه تلگرافهاى حضورى و غيرحضورى كه از ولايات به كميته دفاع ملى در قم در تاريخ 12 محرم 1334 مخابره شده بشرح ذيل است :\r\n« اصفهان - خدمت حضرت آقايان عظام گرام حاضرين تلگرافخانه دامت تاييداتهم سلام ميرسانيم مقاصد اسلاميه معلوم در اينجا با اتحاد تمام مشغول تهيه قوه دفاعيه و جمع‌آورى اعانه هستيم امرى كه به نظر داعيان كمال اهميت دارد اتحاد حقيقى احزاب و احتراز از هرگونه اختلاف كلمه حتى مستبد و مشروطه است اقدامات لازمه از آن ذواة شريفه در مسئله نايب حسين تقاضا\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمينمائيم و اخبار صحيحه طهران و اقدامات دولت و حركات همسايگانرا مترصد هستيم مقصود اهم تعيين تكليف و سلوك عمومى اصفهان و تمام بلاد جنوب مىباشد كه متحدا مشغول حفظ اسلام بوده باشيم صريحا مرقوم فرمائيد . شيخ نور اللّه - شيخ جمال الدين - حاج شيخ محمد باقر - محمود شيرازى - مهدى الحسينى - يمين السلطنه - امين التجار - اعتماد التجار - بهاء الواعظين - محمد حسين فريدنى ساير علماء و تجار و اعيان و اصناف .\r\nاز عراق - حضرت حكمران با حالت اهتزاز قلب عرض مىكند با جان و مال براى درك آن افتخار حاضرم الساعه قوه حركت داده خواهد شد ولى مقرر فرمايند بكدام طرف اعزام شود . « مساوات »\r\nاز اصفهان - خدمت آقايان عظام الساعه خدمت حجج اسلام در تلگرافخانه حاضرم و از مسافرت آن آقايان نهايت تشكر را دارم اميد است نتيجه صحيحه ببخشد بنده هم در خدمت بدولت و ملت حاضر هستم سلطان محمد بختيارى . »\r\n« از عراق - عموم ما امضاءكنندگان در اينموقع كه دولت ظالمه روس بمركز ما تاخته و شاهنشاه محبوب ما را از همه حيث در تحت فشار و محصور نموده‌اند تا آخرين نفس خود براى مدافعه حاضر يك ساعت اين زندگى را طالب نيستيم و عموما در تهيه قوه حركت بهرسمت كه امر و صلاح بدانيد هستيم ابو الفضل - عبد العظيم - سهام السلطان - نصر اللّه - مساوات - دهخدا - مهدى - ميرزا آقا خان .\r\nاز كردستان - تلگراف مبارك زيارت و بعموم اهالى ابلاغ گرديد بديهى است جمعيت اسلامى اجازه نميدهد كه هيچ فرد از افراد مسلمين عموما و فرقه دموكرات خصوصا در اينموقع تقاعد ورزند اين است تماما به جهت دفاع از عالم اسلاميت حاضر گرديده سريعا تعيين تكليف را تقاضا مينمائيم فرقه دمكرات ايران .\r\nاز اصفهان - شكر اللّه خان امروز رفت براى جمع‌آورى قوه و به همين زوديها مراجعت خواهد كرد و قاصد مخصوص بسفيددشت فرستاده شد . احمد\r\nاز همدان - عده زيادى از قزاقها بژاندارمرى ملحق شده‌اند .\r\nاز كرمانشاه - در جواب كميته دفاع ملى با دلى پر از حس و سر به كف حاضر فداكارى در راه استقلال وطن با تمام قوى حركت كرده ميگوئيم هنوز ملت ايران و سرداران و سواران ايلات و طوايف بزرگ و كوچك جانباز ايران زنده و در مقابل دشمنان وطن كه امروزه با نهايت بيشرمى حمله بپايتخت مملكت ما نموده بعضى از بلاد ما را اشغال كرده‌اند مثل كوه آهنين ايستاده و در زير سايه فداكارى خودشان به تمام عالميان ثابت خواهند كرد كه ملت ايران خاصه عشاير و ايلات تا آخرين نفس جانبازى نموده دشمن را ذليل و منكوب و پايتخت را از تهديد و ساير بلاد را از وجود قشون دشمن خالى خواهند كرد . صمصام الممالك - سردار ناصر\r\n\r\nيكشنبه 21 نوامبر 1915 ( 13 محرم 1334 هجرى قمرى )\r\nامروز مبصر الملك وكيل خراسان از طرف اعتداليون از قم باصفهان اعزام گرديد نگارنده معرفىنامه بعنوان مسيو فن كاردرف قنسول آلمان مقيم اصفهان به او دادم كه در آنجا مورد اطمينان قرار گرفته و با يكديگر همكارى نمايند .\r\nماژور پوست سويدى از طهران بقم وارد شد . محتشم السلطنه وزير امور خارجه امروز تلگراف ذيل را بوزيرمختار آلمان مخابره كرد :\r\n« از تهران بقم بتاريخ 28 عقرب توشقان‌ئيل نواب اشرف و الا پرنس رويس وزيرمختار و ايلچى مخصوص دولت فخيمهء آلمان - لازم ميدانم در موقع ورود بقم هرچه زودتر باستفسار و استخبار از سلامتى و احوالات سعادت اشتمال مبادرت نموده احساسات مودت‌آميز خود را نسبت بنواب و الا تجديد و اميدوارم كه به زودى در طهران درك صحبت و ملاقات بهجت علامات نواب مستطاب و الا بشود امضاء محتشم السلطنه »\r\nپرنس رويس بشرح ذيل جوابداد :\r\n« از قم 21 نوامبر 1915 - طهران جناب مستطاب اجل اكرم افخم آقاى حاج محتشم السلطنه وزير امور خارجه دام اقباله العالى از تلگراف مودت‌آميز آن جناب مستطاب كه حاكى از حسيات صميمانه عالى بود نهايت امتنان و تشكر را حاصل كرده و خوشبختانه ميتواند از آسايش قم استفاده نموده و بدون آنكه ضرر و صدمه بايران وارد آيد در اينجا مشغول خدمت به وطن خويش باشد وزيرمختار آلمان رويس »\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nامشب آقايان ميرزا محمد صادق طباطبائى و ميرزا قاسم خان تبريزى و سردار محيى و ميرزا كريم خان رشتى به منزل من آمده در باب اتخاذ رويه سياسى در آينده و اقامت يا حركت از قم مشورت كردند .\r\nاسامى اشخاص معروف غير از وكلاء مجلس كه از سوم تا 13 محرم 1334 از بيم هجوم قشون روس به پايتخت از طهران بقم آمده‌اند : آقا ميرزا سيد محمد مجتهد طباطبائى - حاج شيخ محمد حسين - آقا سيد عبد المهدى - مورخ السلطنه - ميرزا سليمان خان معاون رئيس الوزراء - ميرزا على اكبر خان دهخدا - ديوان بيگى - سردار محيى - لسان الملك - ميرزا كريم خان رشتى - كسمائى مدير روزنامه پروردين - امير حشمت با چهل نفر - حسين‌زاده با بيست نفر - ميرزا محمد على خان بامداد - مؤيد الممالك مدير ارشاد - عليخان سياه‌كوهى با هفتاد نفر - آقا سيد جلال عدليه - آقا شيخ موسى عدليه - آقا شيخ رضا استيناف - ميرزا صادق خان عدليه - ميرزا محمد على تهرانى - اديب السلطنه - حاجى ميرزا رضا خان - معاضد السلطنه - ميرزا على قمى - حاج صادق خان - آصف الممالك - خونسارى - كزازى - سردار سعيد - نصرة السلطان - دكتر مهديخان ملك‌زاده - حاج ميرزا يحيى دولت‌آبادى - حاج ميرزا على محمد دولت‌آبادى - آقا سيد عبد الرحيم - فطن الملك - ميرزا عيسى خان - محمد تقى خان بينش - شهيدزاده - كريم دواتگر - ميرزا محمود تاجر - ميرزا ابو القاسم خان - حاج محمد شاهرودى - حاج محمد تقى بنكدار - سيد محمد اسلامبولچى - اعتماد الملك - حاج نظم السلطنه برادر حكيم الملك - بهادر السلطنه - عارف شاعر - طبيب‌زاده - مغيث الدوله - ميرزا محمد عليخان هنرپيشه - نقيب‌زاده - معتضد خلج - سيف الممالك - منتصر الدوله - مستشار نظام - صديق الممالك - مجلل الدوله - جليل الممالك خلج ميرزا على اكبر ساعت‌ساز - ضياء السلطان - برادر ثقة الملك - بقاء الملك برادر اديب السلطنه - ميرزا حسينخان منشى سفارت اطريش - ناصر قليخان و رضا قليخان اردلان - حاج محمد باقر تاجر - شيخ محمد على .\r\n\r\nدوشنبه 22 نوامبر 1915 - 14 محرم 1334 - 29 عقرب توشقان‌ئيل\r\nدر اين تاريخ وزير امور خارجه مراسله بعنوان پرنس رويس وزيرمختار آلمان بمضمون ذيل بقم ارسال داشت :\r\n« وزارت امور خارجه اداره دول غيرمجاوره دائره آلمان - مورخ 14 محرم الحرام 1334 نمره 4414\r\nنواب مستطاب اشرف و الا دوستان استظهار مشفقا مكرما مهربانا دوستدار عطفا بمراسله خود مورخه هفتم شهر حال نمره 3276 / 4334 راجع بتصميم اولياى دولت متبوعه دوستدار به نقل و تحويل پايتخت از طهران بواسطه توجه قشون دولت بهيه روس به سمت طهران با نهايت توقير و احترام زحمت‌افزا است كه چون بمساعى و اهتمامات اولياء دولت متبوعه دوستدار قواى نظامى مذكور از كرج مراجعت نموده اعليحضرت اقدس همايونى و اولياى دولت دوستدار از نقل و تحويل پايتخت انصراف حاصل نموده فسخ عزيمت فرمودند . رجاء واثق حاصل است كه به مساعدت اولياى دولتين همجوار بواسطه رجعت قشون مزبور از ينگىامام هم تكميل اطمينان و تسكين عمومى قريبا حاصل آيد مراتب را باستحضار خاطر محترم رسانيده احترامات فائقه را تجديد مينمايد امضاء محتشم السلطنه محل مهر »\r\nدوشنبه 22 نوامبر 1915 ( 14 محرم 1334 ) ساعت 9 بعد از ظهر تلگراف ذيل از طرف مستوفى الممالك رئيس الوزراء به آقا سيد محمد مجتهد طباطبائى رسيد :\r\n« از باغ به قم نمره تلگراف 138 خدمت حضرت مستطاب حجة الاسلام آقاى آقا ميرزا سيد محمد طباطبائى دامت بركاته در موقع حركت شرفيابى ممكن نشد كه متمنى و ملتمس دعا باشم اميدوارم از نظر شريف فراموش نشده باشم حال كه للّه الحمد به زيارت ايام عاشورا موفقيت حاصل فرموده‌ايد مقتضى است هرچه زودتر بسلامت معاودت فرموده همراهان و آقايان ديگر را هم بمراجعت\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nطهران امر و توصيه فرمائيد چون جريان مذاكرات در رفع نگرانيها اميدبخش است البته تصديق نخواهيد فرمود كه با تقرب زمستان و ضيق مكان و ارزاق امتداد اجتماعات در آنجا توليد زحمات نمايد « حسن مستوفى الممالك »\r\nماژور نيسترم مويدى صاحبمنصب ژاندارمرى امروز يكساعت قبل از ظهر از كاشان بقم وارد شد .\r\nامروز چهار ساعت بعد از ظهر امير حشمت دعوتى از عموم وكلائيكه در قم هستند نموده بين آنها را اصلاح داد و در خاتمه مجلس چهار نفر با اختيارات تامه انتخاب شدند كه اعضاى كميته دفاع ملى را كه عموما دموكرات بودند از كار معاف نموده و بجاى ايشان خودشان داخل عمليات از قبيل تلگراف بولايات و جمع‌آورى اعانه و اسلحه بشوند .\r\nچهار نفرى كه انتخاب شدند از چهار دسته مختلف بودند به اين ترتيب : ميرزا محمد صادق طباطبائى اعتدالى - شاهزاده سليمان ميرزا دموكرات - آقا سيد حسن مدرس از هيئت علميه - نظام السلطان بيطرف .\r\nامروز ظهر مسيو هاز آلمانى با قريب سى نفر سرباز اطريشى از قم به طرف بروجرد حركت كردند .\r\nآقا ميرزا سيد محمد طباطبائى\r\nامروز نيمساعت قبل از ظهر عدل الملك دادگر نايب رئيس مجلس بديدن وزيرمختار آلمان آمد از اتحاد بين عموم احزاب و اشخاصيكه بقم آمده‌اند صحبت شد عدل الملك گفت امروز عصر جلسه براى همين منظور در منزل امير حشمت تشكيل خواهد يافت هرطور ميفرمائيد در آنجا اقدام شود پرنس رويس اظهار داشت خوبست بيان نامه بعموم ولايات تلگرافا صادر فرمائيد بامضاى جميع وكلاى متوقفين قم بدون آنكه زياد از روسها بدگوئى يا از آلمانيها تمجيد كنيد همين‌قدر عامه را دعوت بحفظ و حراست وطن و جمع شدن دور سرير شاه نمائيد امروزه مرام‌نامه احزاب منحصر به دو كلمه مىشود :\r\n\r\nوطن‌دوستى و شاه‌پرستى\r\nعدل الملك پيشنهاد كرد كه در آتيه خوب است ملاقات با پرنس رويس در انحصار چند نفر دموكرات از قبيل ميرزا سليمانخان و سليمان ميرزا و وحيد الملك نباشد و عموم افراد مؤثر بيايند با نواب اشرف و الا مشورت و تبادل‌نظر نمايند وزيرمختار آلمان جوابى نداد و بعد از رفتن عدل الملك عقيده مرا پرسيد گفتم اين شخص حق دارد چون نايب رئيس مجلس است و باهوش‌تر از همه مىباشد نميخواهد تحت نفوذ ديگران\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nقرار گيرد پرنس رويس تصديق كرد و بلافاصله مسيو شونمان را خواست و به او تاكيد نمود كه در اتحاد بين عموم احزاب جدوجهد به عمل آورد .\r\n\r\nسه‌شنبه بيست و سوم نوامبر 1915 ( پانزدهم محرم 1334 قمرى ) .\r\nامروز يكساعت قبل از ظهر امير حشمت در اداره ژاندارمرى قم بملاقات پرنس رويس آمد كه تعليمات لازمه را گرفته به طرف عراق و همدان عزيمت نمايد وزيرمختار آلمان گفت هرنوع است بايد همدان را از دست نداد چون اگر روسها آنجا را بگيرند ايران به كلى از عثمانى جدا خواهد شد و در چنگ دو همسايه استقلالش از ميان خواهد رفت امير حشمت گفت امروز من با دويست نفر حركت ميكنم چهارصد سوار و سيصد پياده هم در سلطان‌آباد عراق است عدهء نيز از كرمانشاهان ميآيند و همگى به نيروئى كه با كنت كانيتس آتاشه نظامى آلمان از بروجرد ميايد ملحق خواهند شد .\r\nپرنس رويس از امير حشمت خواهش كرد هرگاه روسها سيم تلگراف يا تلفن را در صفحات همدان قطع نمودند فورا به او اطلاع دهد امير حشمت جواب داد اطاعت ميكنم تمام مطالب را به اطلاع نواب و الا خواهم رساند .\r\nامير حشمت نيسارى - درگذشت در سال 1372 قمرى\r\nدو ساعت بعد از ظهر امير حشمت و على خان سياه‌كوهى با قريب دويست نفر سوارهاى خود از قم به طرف عراق و همدان حركت كردند اغلب از وكلاى دموكرات و اعتدالى و رؤساى مجاهدين براى بدرقه در منزل امير حشمت جمع بودند مسيو شونمان قنسول آلمان بحسين‌زاده اصرار كرد كه با امير حشمت به همدان برود و لكن او قبول نكرد ميرزا كريم خان و نظام السلطان را هم امير حشمت ميخواست با خود ببرد آنها نيز نپذيرفتند .\r\nسفير كبير عثمانى تلگرافى از حضرت عبد العظيم بقم مخابره نموده نزهت بيك نايب سفارت كبرى را بطهران احضار كرد او هم بعد از ظهر امروز به طرف طهران عزيمت نمود .\r\nامروز مؤتمن الملك رئيس مجلس شورايملى تلگراف ذيل را از طهران بعنوان وكلاى مهاجر بقم مخابره نمود :\r\n« از طهران نمره 150 دولتى آقايان نمايندگان محترم مجلس امروز رقعهء از رياست وزراء رسيد كه عينا درج مىشود :\r\nرياست مجلس شورايملى شيد اللّه اركانه روز دوشنبه هفتم ماه كه بمناسبت تقرب قشون روس بپايتخت اعليحضرت اقدس همايون شاهنشاهى خلد اللّه ملكه از طهران تصميم به حركت فرموده بودند جمعى از آقايان نمايندگان محترم حركت فرموده بقم مشرف شدند حال كه با جريان مذاكرات اميدبخش اراده مقدسه ملوكانه از حركت منصرف شده است البته تصديق خواهيد فرمود كه امتداد غيبت آقايان معزى اليهم بيشتر از اين اقتضا ندارد و لازم است در چنين موقعى كه دولت مشغول تصفيه مهمترين مشكلات است با مراجعت آقايان محترم مجلس شورايملى داير و بايفاء تكاليف مقرره خود مشغول باشند - انتهى » . عين اين مطلب هم از قرار معلوم به خود\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nآقايان از طرف دولت مخابره شده معلوم است با رفع علت رفع معلول از نتايج طبيعى است متمنى هستم عين اين تلگراف را بساير آقايان كه در بلاد ديگر هستند مخابره فرمايند از طرف خود و عموم آقايان حاضرين مؤتمن الملك . »\r\nقريب دويست هزار فشنگ كه از طهران فرستاده شده بود وارد ژاندارمرى گرديد .\r\nجلسه اول هيئت چهارنفرى امروز عصر در قم تشكيل يافت .\r\n\r\nچهارشنبه 24 نوامبر 1915 ( 16 محرم 1334 قمرى ) .\r\nوكلائى كه بجاى كميته دفاع ملى قم مأمور اداره مهاجرت شدند امروز نتيجه عمليات خود را براى اطلاع پرنس رويس وزيرمختار آلمان فرستادند تعليماتى كه از قم بولايات و راپورتهائى كه از شهرهاى مختلف بقم يا بطهران ارسال شده عينا در ذيل نقل ميگردد :\r\nاز شيراز بنام نامى اعليحضرت اقدس شاهنشاه ايران ارواحنا فداه\r\n« كميته دفاع ملى ديروز 15 انگليسى حمله به پست شانزده نفرى ژاندارمرى در شيله دو فرسخى بوشهر نموده سه ساعت مشاجره ده نفر از دشمن مقتول و محروم مراجعت قنسول محبوس محرمانه به مستر تربور حاكم نظامى بوشهر نوشته كه فورى اسراى ايران را مسترد تا كلنل انگليسى محبوس خلاص شود حضورى ملاقات تا نقشه جنگ و راپورتهاى همه را بگويم ولى خلاصى آنها ممكن نيست تا مال التجاره نيز مسترد ندارند اين نكته ذلت انگليسها را به خوبى نشان ميدهد كميته حافظين استقلال مملكت با تمام قواى حاضر دفاع و انتظار دستورات لازمه و اقدامات كافيه آن كميته مقدسه را دارد نمره 245 كميته حافظين استقلال مملكت ايران »\r\nاز اصفهان توسط آقاى صمصام السلطنه و آقاى سردار جنگ بخاكپاى جواهرآساى اعليحضرت قدرقدرت شاهنشاهى روحى و روح العالمين له الفداء نوشتجاتى از اطراف اصفهان و عربستان و بختيارى رسيده و ميرسد و درخواست مينمايند كه شمهء از مراتب شاه‌پرستى و وطن‌دوستى آنها را بشرف عرض خاكپاى اعليحضرت همايونى تقديم دارم عموما با يك شوق و شعف تصورناشدنى فوق العاده دسته‌دسته براى داوطلبى در جانفشانى حاضر شده و زن و مرد در دادن اعانه به يكديگر سبقت ميجويند افواج اصفهان هم داوطلبانه كمر فداكارى و جان‌نثارى را برميان بسته كه با همراهى مجاهدين داوطلب و استعداد مسلح و مكمل بختيارى با وجوهات اعانه ملى كه اهالى از صميم قلب حاضر نموده و مينمايند اردوى منظم و مرتبى ترتيب داده و بهر قسم و بهر نقطه كه امر قدرقدرت همايونى شرف صدور يابد مشغول فداكارى و جان‌نثارى بشوند با كمال اشتياق منتظر صدور اوامر جهان مطاع همايونى هستند چاكر خانه‌زاد محمد بختيارى » .\r\nمتحد المآل بعموم ولايات خدمت علماء اعلام اعيان تجار اصناف هيئت عالى اجتماعيون اعتداليون كميته‌هاى ايالتى ولايتى و محلى دموكرات ايران امروز كه بقاء ديانت اسلاميت و اساس مليت و تاج‌وتخت سلطنت بواسطه اقدامات اجانب در خطر است براى سعادت در مقابل فشارهاى قطعى اجنبى جز اتحاد و اتصال تمام عناصر صالح مملكت وسيله در دست نيست عليهذا لازم است ايرانيان عناوين و اسامى مختلفه را از اجتماعات خود دور و بدون رعايت نام اعتدالى يا دموكرات يا غير آن متحدا و متفقا براى دفاع دين و وطن و تاج‌وتخت سلطنت متحد و همقدم بوده و از اختلافات اسامى كه شايد سبب توليد اختلافات باشد پرهيز كرده همگى در تحت عنوان مدافعين وطن بانجام وظيفه ملى و وطنى خود قيام نمايند از طرف عموم وكلاى مهاجرين مدرس - طباطبائى - نظام السلطان - سليمان بن محسن » .\r\n« طهران خدمت حضرت مستطاب اشرف آقاى رئيس الوزراء دامت شوكته تلگراف عالى زيارت بذل تفقدات و ملاطفات مورث نهايت تشكر گرديد در موقعى كه موكب همايونى بواسطه تهديد قشون اجنبى مصمم به ترك پاىتخت اجدادى و عزيمت به طرف قم شده بود تكليف اسلاميت و ايرانيت داعى و تمام ايرانيان جز اين نبود كه در مقدمه اردوى منصور بهرطرف كه تصميم شده باشد عازم شويم فعلا كه هيئت دولت مشغول اقدامات ديپلوماسى شده و جريان مذاكرات اميدبخش است باعتماد كاملى كه داعى و عموم مردم به شخص حضرتعالى دارند هر ساعت كه مژده ختم مذاكرات و اصلاح امور موافق صلاح مملكتى از طرف حضرتعالى داده شد در شرفيابى درنگ نخواهد كرد و البته عموم مردم از اطاعت اوامر دولت متبوع خود تخلف نخواهند نمود سيد محمد طباطبائى »\r\nاز اصفهان خدمت حضرت و الا سليمان ميرزا ديروز حكم اكيد از طرف حضرت آية اللّه ثقة الاسلام براى سردار صولت مخابره شد كه فورا تلگرافخانه خارجه اردستان را به تصرف تلگرافچى ايرانى داده مستخدمين خارجى را از اردستان اخراج نمايند نايب حسين و ظفر نظام به سمت سياه‌كوه آمدند فورا وسايل تأمين آنها و اتحادشان را با اردوى ملى فراهم نمائيد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاز طهران بقم حضورى توسط حكومت جليله قم خدمت حضرت حجة الاسلام آقاى آقا ميرزا سيد محمد طباطبائى و آقايان نمايندگان محترم و آقاى متولىباشى پس از استعلام از سلامتى آقايان غرض از مزاحمت معطوف داشتن خاطر محترم آقايان باهميت فوق العاده موقع مملكت و اشكالات دولت جلب مساعدت آن ذوات محترم است براى رفع آن اشكالات و اصلاح اوضاع چنان كه مسبوق هستيد از موقع تقرب قشون روس بطهران تاكنون دولت با نمايندگان دولتين مشغول مذاكرات جدى است و اميدوار است بحصول نتيجه رضايت‌بخش موفق گردد ولى تصديق ميفرمائيد اگر اشخاص و دستجات مختلف در نقاط مختلف بر خلاف رأى و مشى دولت اقدامات نمايند اشكالات زياد شده و دولت نائل به مقصود نخواهد شد از قرار راپورت‌هاى واصله در قم بعضى اقدامات مىشود كه به نظر مخالف مشى و عقايد دولت ميايد اين مسئله يعنى تشكيل مركزهاى مختلفه باعث تفرقه قواى مملكت شده ما را بطريق بدبختى سوق مينمايد تصور ميكنم برخاطر آقايان پوشيده نباشد كه بايد تمام قوى و عناصر مملكت در خط واحد مشى نمايند فعلا دولت لازم ميداند كه براى اصلاح حال و مآل مملكت آقايان علماء اعلام و نمايندگان محترم چنان كه سابقا اطلاع داده شده به طرف طهران حركت فرمايند و از هرگونه اقدام مخالف صلاح در قم جلوگيرى فرمايند تا دولت با مساعدت آقايان محترم و موافقت نظر آنها تعقيب مذاكرات را براى اصلاح كليه اوضاع نموده نتيجه قطعى را به تمام نقاط مملكت اطلاع دهد حسن مستوفى الممالك » .\r\nاز كاشان توسط آقاى سليمان ميرزا كميته دفاع ملى در اطاعت اوامر مطاعه كه براى حفظ وطن عزيز از همه‌چيز خود صرف‌نظر نموده مهاجرت فرموديد همه قسم حاضريم و منتظر دستور العمل هستيم . »\r\nاز كرمانشاه كميته دفاع ملى در نزديكى طاق بستان ما بين قزاقهائيكه در تحت رياست رمانوف بودند و ژاندارمرى و قواى ملى كرمانشاهى زدوخوردى شده و قزاقها مغلوب و پس از دادن مقدارى اسير فرار نمودند و يك توپ بدست ژاندارمرى افتاد .\r\nاز شيراز مقدارى عساكر از بوشهر خارج و به طرف بصره روانه شدند گويا در بصره تحت تضييق و تهديد هستند .\r\nاز زنجان ما بين قواى ملى در تحت رياست ميرزا كوچك خان و برادر ضرغام السلطنه زدوخورد شده برادر ضرغام دستگير و خوانين متفرق و خود ضرغام هم گويا زخمى شده است . »\r\nاز عراق قواى ملى اداره شعبه بانك شاهنشاهى را ضبط نمودند .\r\nاز قم بطهران مقام محترم رياست وزراء عظام دامت شوكته تلگراف مبارك زيارت شد اولا از توجهات و مساعى جميله حضرت اشرف كه صرف منافع و مصالح مملكتى ميفرمايند همگى را كمال تشكر حاصل است و اميدواريم كه در پيشرفت مقاصد دولت موفقيت كامل حاصل فرمايند ثانيا شرحيكه در خصوص موقع حاضر مملكت و مذاكرات هيئت دولت با دولتين و عدم صلاحيت بعضى اقدامات بر خلاف مشى دولت مرقوم فرموده بوديد با حضور همه قرائت شد لازم است خاطر مبارك را مستحضر و مطمئن سازيم از اينكه آقايان مهاجرين در اينمدت توقف در قم هيچ طريقهء جز پيروى مشى دولت اتخاذ نكرده و قدمى بر خلاف مصلحت مملكتى برنداشته‌اند اگر تضييقات و تهديدات مركز و استنباط تصميم حركت موكب مبارك همايونى سبب گرديد كه از طهران مهاجرت كرده گوشه ديگرى اختيار نمايند ابدا در عقيده شاه‌پرستى و وطن‌دوستى تغيير و تزلزلى حاصل نگرديده و مصالح مملكتى را از نقطه‌نظر دور نداشته‌اند بلكه خيلى ميل دارند كه هرچه زودتر دولت از اقدامات و مذاكرات خود نتيجه مطلوبه قطعى گرفته و تكليف عمومى معين گردد اما اينكه امر بمعاودت مهاجرين فرموده‌اند شايد برخاطر محترم حضرت اشرف به خوبى واضع باشد كه قبل از ختم مذاكرات هيئت دولت و تعيين تكليف قطعى مراجعت بىنتيجه خواهد بود و اگر از يكطرف اين اطمينان از بهبودى اوضاع حاصل مىشود از طرف ديگر خبر ورود يكصد نفر قزاق بپاىتخت و توالى پياده شدن قشون روس بانزلى كه مثل اخبار عادى در آنجا خوانده مىشود آن اطمينان را سلب مينمايد تا در طهران بوديم آنهمه انتشارات داده ميشد كه بعضى قوى برضد بعضى جمع‌آورى و پاره آلات و ادوات ناريه تهيه شده است بعد از اين مهاجرت بر همه معلوم شد كه نه قوائى در ميان بوده و نه آلات و ادواتى تهيه شده است حالا هم اگر اخبارى در طهران شايع است و راپورت اقداماتى بهيئت دولت عرض مىشود از همان اراجيف و شايعات بىاصل است اينجا كه هيچ خبر نيست همه با يك صبر و سكوت نشسته انتظار ميبريم كه هيئت محترم دولت آخرين تكليف قطعى اين مملكت را و بهترين نتيجه را كه مشوق مراجعت مهاجرين باشد و عدم ظهور واقعه نظير 7 محرم را اطمينان بدهد اعلام فرمايند و الا مصداق اين شعر مىباشد :\r\n كس نداند كه چرا رفت و چرا باز آمد . \r\nامروز تلگرافى از مسيو ووسترو قونسول آلمان در شيراز بمضمون ذيل به قم و اصل گرديد :\r\nاز شيراز بقم 29 عقرب توشقائيل وزيرمختار آلمان قم اسراى انگليس‌ها در اهرام نزديكى بوشهر محبوسند موجب راپورت مسيو واسموس انگليسها عده كثيرى از سپاهيان خود را از بوشهر به طرف بصره سوق داده‌اند اخيرا هم جنگى در شمال بوشهر بين انگليسها و ژاندارمها واقع انگليسها متهورانه با تلفات زيادى بازگشتند ( ووسترو )\r\nشاهزاده معتمد الدوله حكمران قم بديدن پرنس رويس آمده تلگرافات رئيس الوزراء را ارائه داد پرنس رويس گفت مادام كه قشون روس بقزوين معاودت نكرده صحبت رفتن بطهران را نبايد مطرح مذاكرات قرار داد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nپنجشنبه 25 نوامبر 1915 ( 17 محرم 1334 قمرى )\r\nامروز چهار نفر وكلائى كه بجاى كميته دفاع ملى انتخاب شده‌اند تلگراف زير را به رئيس مجلس مخابره نمودند :\r\nاز قم بطهران 2 قوس توشقان‌ئيل 1334 جواب نمره 150 خدمت جناب مستطاب اجل اكرم عالى آقاى مؤتمن الملك رئيس مجلس ملى و آقايان نمايندگان محترم دام اقبالهم تلگراف مبارك زيارت چون مرقوم شده بود از طرف رياست وزراء عظام نيز مراتب تلگراف شده تأخير جواب بملاحظه وصول تلگراف حضرت معظم‌له بود ديشب وسيله تلگراف حضورى از نظريات هيئت استحضار حاصل و جواب مقتضى داده شد كه البته خاطر محترم عالى و آقايان نمايندگان از مدلول آن مستحضر است البته تصديق خواهند فرمود مراجعات نمايندگان و مهاجرين حجارىهاى طاق بستان\r\nقبل از آنكه نتيجه اقدامات هيئت دولت معلوم و مكشوف شود حركت بىنتيجه خواهد بود اينكه فرمودند لازم است وكلاء مراجعت كرده بايفاء وظايف خود بپردازند و با رفع علت رفع معلول طبيعى است با پيش‌آمدهاى چند روز قبلى كه علت تصميم اعليحضرت همايونى به حركت و باعث مهاجرت وكلاء شده ما دامى كه قشون روس مراجعت نكرده است علت رفع نشده و مهاجرين نميتوانند بهيچوجه اطمينان از توقف طهران داشته بآزادى بايفاء وظايف خود مشغول باشند فعلا كه هيئت دولت مشغول مذاكرات است اعتماد كاملى كه افراد نمايندگان و عموم مردم به شخص آقاى رئيس الوزراء داشته افكار و اقدامات ايشان را يگانه وسيله سعادت ايران و حل مشكلات مملكت دانسته انتظار نتيجه عمليات ايشان را دارند البته پس از رفع علت با اهتمام حضرت معظم فورا حركت و معاودت خواهند كرد - از طرف عموم نمايندگان محمد صادق طباطبائى - مدرس - سليمان بن محسن - نظام السلطان .\r\nيكساعت قبل از ظهر باتفاق پرنس رويس به بازديد ميرزا محمد صادق طباطبائى و از آنجا منزل ميرزا سليمان خان معاون وزارت داخله رفتيم مذاكره در باب عدم مراجعت بطهران قبل از عقب‌نشينى سپاهيان روس از قزوين به عمل آمد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nتلگراف ذيل از همدان به قم و اصل شد : « 2 قوس حضور حضرت سردار محيى دام اقباله العالى تلگراف وجود مقدس در موقعى زيارت شد كه مشغول جنگ بوديم فتح با ملت قزاقهاى ايرانى تسليم ما شدند روسها به قزوين فرار مبالغى قورخانه و ماكزيم ( مسلسل ) نصيب ارودى ملى گرديد حركت غيرممكن است اين خادم به جهت مقصد كوشش مينمايم از عموم آقايان التماس دعا دارم رشيد نظام عرض ارادت مىرساند فدائى استقلال ايران رضا عباسى »\r\nاين تلگراف را محتشم السلطنه وزير امور خارجه از تهران بعنوان پرنس رويس وزيرمختار آلمان به زبان فرانسه به قم مخابره نمود كه ترجمه فارسى آن ذيلا درج مىشود :\r\nاز تهران بقم فورى - نواب اشرف و الا پرنس رويس وزيرمختار آلمان ، با نهايت افتخار تلگراف جوابيه نواب و الا را دريافت داشته و به خود اجازه مىدهم اين نكته را خاطرنشان سازم كه مأموريت نواب و الا در دربار شاهنشاهى معاودت فورى شما را به تهران ايجاب مينمايد و مساعدت ذيقيمت شما در پايتخت به نفع آلمان و ايران مورد علاقه كامل مىباشد و در اينجا بيش از قم بهترين نتايج را بار خواهد آورد . دوستدار در اين باب دو مراسله رسمى به سفارت امپراطورى نگاشته و ايمان راسخ دارم كه نواب اشرف و الا هم از هرگونه خصوصيات شخصى غمض‌عين نموده مشكلات موقع را مورد توجه قرار داده با نقطه‌نظر ما هم‌رأى و هم‌عقيده خواهند شد .\r\nمحتشم السلطنه\r\nپنجشنبه 25 نوامبر 1915 - 17 محرم 1334 قمرى - قوس توشقان‌ئيل - در جواب تلگراف فورى وزارت امور خارجه كه به زبان فرانسه مخابره شده بود پرنس رويس وزيرمختار آلمان شرح ذيل را به فارسى از قم بطهران مخابره نمود :\r\nطهران جناب مستطاب اجل اكرم افخم آقاى حاج محتشم السلطنه وزير امور خارجه دام اقباله العالى تلگراف آن جناب مستطاب و اصل انامل احترام گرديد جواب در ضمن مراسله مورخه امروز عرض شد وزيرمختار آلمان رويس »\r\nتلگراف از عراق مورخ دوم قوس توشقان‌ئيل به مسيو شونمان بگوئيد در عراق استعداد حاضرى نيست تلگراف فورى مجدد موكد به كرمانشاه و بروجرد بزنند قوه برسانند معطل نشوم بحضور حضرت و الا پرنس عرض نمائيد عضد السلطان حاكم عراق در همراهى با ما حاضر است چون همه متنفذين ايران مرعوب همسايه‌ها هستند من از طرف پرنس در همه‌نوع نگهدارى از شاهزاده مزبور قول داده‌ام مخصوصا پرنس در جواب تلگراف توسط بنده اميدوارى داده بگويند قول فلانى قول من است اميدوار باشد . ابو الحسن امير حشمت\r\nمراسله وزيرمختار آلمان 25 نوامبر 1915 از قم به طهران ( با پست سفارشى )\r\nجناب مستطاب دوستان استظهار مشفقا مكرما مهربانا در ضمن مراسله محترمه مورخه 14 محرم 1334 نمره 4414 كه بتوسط مسيو زمر دفتردار سفارت به دوستدار ابلاغ فرموده‌اند چنين اظهار شده بود كه اعليحضرت اقدس همايونى و اولياء دولت عليه از نقل و تحويل پايتخت انصراف حاصل نموده فسخ عزيمت فرموده‌اند و به دوستدار هم تكليف شده بود كه هرچه زودتر به طهران معاودت نمايد همين مسئله را نيز در ضمن تلگرافى تأكيد فرموده بودند پس از تشكر از حسن توجه آن جناب مستطاب خاطر محترم را متذكر مىشود كه اخيرا به اطلاع عالى رسانده است كه دوستدار در تحت چه شرايطى ميتواند به فكر مراجعت باشد ولى تاكنون جوابى نرسيده است خاطر مودت ذخائر آن جناب مستطاب را مطمئن ميسازد كه دوستدار كمال تاسف را دارد از اينكه در طهران نيست تا بتواند شفاها نيز با اولياى دولت عليه مذاكره در امور نمايد لكن برخاطر عالى البته پوشيده نمانده كه حضرت اشرف آقاى رئيس الوزراء دامت شوكته به وزيرمختار اطريش فرموده بودند كه نميتوانند در هر صورت امنيت سفارتخانه‌هاى ما را ضمانت نمايند و به معزى اليه نصيحت فرموده بودند كه كتابچه‌هاى رمز خود را در محل مطمئنى بگذارند . مسئله كه بر وخامت اين ترتيبات افزود اظهارات سفارتين روس و انگليس به وزيرمختار آمريكا مبنى بر عدم پذيرفتن بيرق آمريكا راجع به حمايت از منافع آلمان در ايران بود دوستدار مراتب فوق الذكر را به برلن تلگراف نموده از وزارت متبوعه خويش تعليمات صريحه در باب اقامت خود خواسته است . در خاتمه از آن جناب مستطاب متمنى است باور فرمايند كه كما فى السابق كليه مساعى دوستدار در خبر ايران به كار خواهد رفت احترامات فائقه دوستدار را قبول فرمايند\r\nهانريش سى و يكم فن رويس »\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nجمعه 26 نوامبر 1915 ( 18 محرم 1334 قمرى - 3 قوس توشقان‌ئيل )\r\nتلگراف مستوفى الممالك رئيس الوزراء بعموم ولايات : « از باغ طهران دولتى شب 3 قوس توشقان‌ئيل متحد المال بعموم فرمانفرمايان و حكام ولايات براى رفع نگرانى عموم اعلام ميدارد كه مناسبات دولت عليه با دولتين روس و انگليس برقرار و در پيشرفت مقاصد مذاكراتى كه در جريان است اطمينان‌بخش است . حسن رياست وزراء .\r\n\r\nشنبه 27 نوامبر 1915 - ( محرم 1334 - 4 قوس توشقان‌ئيل )\r\nامروز سه ساعت قبل از ظهر پرنس رويس وزيرمختار آلمان بهمراهى دكتر ايلبرگ طبيب سفارت و مسيو زاندهر و مادام ولفينگر از قم به طرف سلطان‌آباد عراق حركت كردند نگارنده بواسطه كسالت عزيمت خويش را به چند روز بعد موكول نمودم . وزيرمختار به من مأموريت داد امور سفارت را اعم از وصول و ايصال مخابرات و نظارت بر سازمانهاى مهاجرت كفالت كنم و نتيجه اقدامات خويش را همه‌روزه به سلطان‌آباد تلگراف نمايم .\r\nوزيرمختار قبل از عزيمت دعوتى از لسان الملك مدير كل وزارت جنگ ( لسان سپهر ) كه به قم مهاجرت كرده بود نمود و از او خواهش كرد موقع ورود بطهران با نفوذى كه در ميان رجال آزاديخواه دارد مانع پيوستن دولت ايران به متفقين شود و بتوسط دوست خودش شاهزاده نصرة السلطنه دربار و كابينه را از چنين اقدام ناصواب برحذر دارد و خود در طهران با مسيو زمر دفتردار سفارت آلمان تماس داشته باشد .\r\n\r\nيكشنبه 28 نوامبر 1915 - بيستم محرم 1334 قمرى\r\nامروز كميته دفاع ملى آخرين تلگرافهاى و اصل از نقاط مختلفه مملكتى را نزد نگارنده فرستاد كه كليشه آن با مهر كميته عينا بطبع ميرسد\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nدوشنبه 29 نوامبر 1915 - ( 21 محرم 1334 )\r\nپرنس رويس وزيرمختار آلمان كه ديروز با همراهان از قم حركت كرده بودند امروز وارد عراق شدند .\r\nامروز تلگراف ذيل از مسيو و بر قونسول آلمان مقيم همدان به قم رسيد :\r\nاز همدان به قم 6 قوس توشقان‌ئيل وزيرمختار آلمان - پيشقراول ما روسها را در سلطان‌بلاغ شكست داده آنها فرار كردند و گردنه‌هاى آوج در تصرف ما مىباشد و بر .\r\nتلگراف وكلاى مقيمين قم بطهران بعنوان رياست دولت و رياست مجلس : همه‌روزه از اطراف متواليا از عموم طبقات خواستار تكليف ميشوند و بملاحظه مطلع نبودن از اقدامات دولت جوابى را كه مقتضى باشد نميتوان داد فقط در موقع جواب يك سلسله كليات كه از هرجهت براى آنها اقناع‌كننده نيست گفته مىشود از تمام ولايات اصرار دارند كه جوابهاى واضح و روشن به آنها داده شود ما در اينخصوص با اصرارى كه در موافقت دولت داريم و از طرفى از نظريه دولت مطلع نيستيم در اظهار جواب صريح درمانده از دولت و رياست محترم مجلس خواستاريم كه براى اين مسئله تكليفى معين فرمايند زيرا كه نمايندگان مقيم قم هم بالمره مثل ساير مردم\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nبىتكليف مانده‌اند و از همه عمليات دولت در اين موضوع غيرمطلع ميباشند در صورتى كه همه روزه خبرهاى مختلف باينجا ميرسد و بر شدت حيرت نمايندگان ميافزايد .\r\nدوشنبه 29 نوامبر 1915 ( 21 محرم 1334 قمرى ) امروز جواب مجلس و دولت بعنوان وكلاء به قم رسيد عينا در ذيل نقل مىشود : « جنابان مستطابان آقايان نمايندگان محترم دامت توفيقاتهم از تصميم دولت استعلام فرموده بوديد كه از روى آن جواب سئوالاتى را كه از ولايات مىشود معين فرمايند تصميم دولت با حضور همه آقايان نمايندگان بدست تواند آمد به همين ملاحظه بود كه چند روز قبل جنابان عالى بمراجعت طهران دعوت شديد حال هم لازم است بطهران تشريف بياوريد و اگر همه آقايان هم نخواهند عجالة مراجعت فرمايند ده الى پانزده نفر نمايندگان احزاب مختلفه هرچه زودتر مراجعه فرموده از جريان امور اطلاعات كامله حاصل فرمايند آنوقت باقتضاى موقع هرچه صلاح ديدند عمل فرمايند عجالة موفقيت حاصل شده است كه قشون كرج تماما به ينگىامام مراجعت كرده و با مذاكراتى كه در ميان است اميد است كه از ينگىامام هم بقزوين بروند موتمن الملك - محتشم السلطنه » .\r\n\r\nسه‌شنبه 22 محرم 1334 ( 7 قوس 30 نوامبر 1915 )\r\nبقيه تلگراف حضورى :\r\n« خدمت ذىشوكت جنابان مستطاب اجل اكرم آقاى موتمن الملك رئيس مجلس شوراى ملى و آقاى محتشم السلطنه وزير\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nخارجه دام اقبالهما در تعقيب مخابرات حضورى نمايندگان مقيم قم هنوز منتظر اقدامات اطمينان‌بخش هيئت محترم دولت هستند و نسبت باينكه حضور عده نمايندگان مهاجر را لازم دانسته‌ايد چند نفر از نمايندگان بطهران عازم هستند .\r\n\r\nچهارشنبه اول دسامبر 1915 ( 23 محرم 1334 )\r\nامروز تلگراف ذيل از طرف امير حشمت نيسارى به نگارنده مخابره شد : « از عراق بقم 8 قوس 1334 خدمت جناب آقاى احمد على خان مورخ الدوله حضرت و الا پرنس وجود جنابعالى را لازم دارند خواهش دارم بفوريت حركت فرموده و حركت خودتان را تلگرافا اطلاع دهيد ابو الحسن »\r\nاز اصفهان 23 شهر محرم 1334 - مكتوب مبصر الملك وكيل مجلس از اصفهان بقم بعنوان نگارنده :\r\nقربانت گردم انشاء اللّه وجود محترم حضرتعالى قرين سعادت و اقبال است و نقاهتى در خاطر مباركتان نيست . راپورت حركت خود را از زمان مرخصى از قم الى كنون بطور اختصار ذيلا بعرض مىرساند كه خاطر محترمتان مستحضر باشد در ورود بكاشان ملاحظه شد كه ابدا هيجانى در اهالى نيست فورا با دو سه نفر كه سابقهء خصوصيتى در ميان بود ملاقات كرده و آنها را گماردم مجالسى ترتيب دهند اهالى را ترغيب و تشويق نمايند و اقدامات لازمه براى جمع‌آورى اعانه و فراهم آوردن داوطلبان بنمايند .\r\nدر خالدآباد كه وارد شدم سردار صولت را ملاقات نموده و بقدرى كه لازم بود او را تشويق نموده كه فورا درصدد ازدياد نفرات و تهيه فشنگ برآيد و زودتر به طرف قم حركت كند و چنانچه خودش هم چند روزى در كاشان لازم باشد توقف نمايد يك عده سوار به طرف قم گسيل دارد .\r\nدر ورود باصفهان ملاحظه شد اقداماتى كه شده است تمام بىاساس و جز حرف و تلگرافاتى كه ميشد صورت خارجى نداشته اين بود كه فورا آقايان حجج اسلام و اعيان و دوستانى را كه داشته ملاقات كرده و با يك حدت و حرارتى باريكى موقع را خاطرنشان كرده اينك دو سه روزى است كه يك حرارت فوق العاده در مردم توليد شده است و خوب مشغول كار شده‌اند متصل مشغول عمليات ميباشند مأمورين تعيين شده كه در خود و اطراف و محالات اصفهان مشغول جمع‌آورى اعانه و فراهم آوردن سوار و تفنگچى شده‌اند عجالة كارها خوب پيش ميرود و وضعيات اميدبخش است اميد است بتوان موفق باقدامات اطمينان‌آميز بود تقريبا ميتوان گفت كه نقدا هيچ مخالفتى نيست احزاب متفق و بعضىها هم كه هواخواه روس و انگليس بودند و تحريكات ميكردند و نميگذاردند كارها پيشرفت كند و مردم براى اقدامات و مجاهدت حاضر شوند حاليه بشكلى ساكت و بلكه تا درجه از ترس خودشان پشيمان شده و اين حرارت اهالى و اقدامات را كه ديده‌اند آنها هم حاضر براى همراهى شده و ميشوند از طرف ديگر حكومت اصفهان همراه نبود و حتى المقدور بوسائلى كه داشت جلوگيرى ميكرد سه چهار مجلس با او ملاقات نموده و به او فهماندم كه اگر كاملا و تماما همراه نباشد و معاضدت نكند برايش خوش‌عاقبت نخواهد بود عجالة قول صريح داده است كه از هيچگونه مساعدت غفلت نكند و به او مخصوصا خاطرنشان كردم كه اگر تا سه چهار روز ديگر اقدامات مقتضيه در پيشرفت مقاصد ملى ننمايد ديگر هيچگونه توقعى نداشته باشد و آنچه كه بايد و شايد خواهد شد . دو مرتبه هم تا حال جناب آقاى شارژه‌دافر را ملاقات نموده‌ام اولا اظهار خلوص جنابعالى را خدمتشان تبليغ كردم پاكت سركار را هم رساندم خيلى خيلى اظهار لطف نمودند مطالب را خدمتشان عرض كردم . و بعضى اقداماتى كه كرده بودم خدمتتان عرض كردم و بعضى اقداماتى هم كه ايشان لازم بود بفرمايند خدمتشان عرض شد و بعضى دستور العملهائى كه لازم بود از ايشان گرفتم و نقدا از صبح الى چهار ساعت از شب گذشته در مجالس و محافل حاضر ميشوم و آنچه از بنده ساخته مىشود اقدام مينمايم و اميدوارم كه موفقيت حاصل شود باز هم هروقت فرصتى فرموديد در مراسلات دوستانه كه بجناب شارژه‌دافر مرقوم ميداريد از مخلص توصيه بفرمائيد گرچه كمال لطف را دارند ولى براى تكميل مراتب و داد باز هم اشاره بفرمائيد اسباب امتنان مىشود و خالى از فايده نخواهد بود .\r\nروز سه‌شنبه قرار است يكصد نفر سوار و پياده به طرف قم حركت نمايد علت اينكه تاحال حركت داده نشده منتظر لباس بودند كه حاضر نشده بود يكصد نفر هم سه روزه بعد از حركت اين يكصد نفر حركت مينمايند . يكصد و پنجاه نفر هم سوار ابو القاسم خان بختيارى و سردار معظم بختيارى همين دو روزه باتفاق خودشان حركت خواهند داد بعلاوه اين دو سه دسته كه حركت ميكنند سوار و تفنگچىهائى كه از طرف خواسته شده خواهند رسيد و تدريجا دسته‌دسته حركت داده مىشود فقط معطلى عمده براى حاضر نبودن وجه مكفى است كه بايد اعانه‌ها جمع شود هرقدر كه اعانه جمع‌آورى شد به همان نسبت هم عده حركت داده مىشود چيزى كه لازم است حضرتعالى مرقوم داريد اولا از وضع امورات دولت و اقدامات دولت كه چه خيال دارند و هم‌چنين از قوائى كه از اطراف در قم و همدان جمع آورى شده مرقوم داريد چه عده است چون به كلى بىخبريم و از اوضاع باطنى اطلاعات كامل نداريم و هم‌چنين مرقوم داريد عده وكلا در قم چند نفر است و نيز مرقوم داريد آيا دولت داخل در جنگ مىشود يا خير ضمنا هم خواهشمندم يك صورت رمز مرقوم و ارسال داريد كه اگر در موقع لازم شود تلگرافا اطلاعاتى بدهم رمز داشته باشم و چون تلگرافخانه رمز را مخابره نخواهد كرد در اين باب هم‌فكرى بنمائيد كه تكليف چيست اگر ميدانيد كه دولت داخل در جنگ مىشود و باصفهان تشريف خواهيد آورد لازم است از حالا اطلاع بدهيد درصدد اجاره خانه برآيم چون خانه‌هاى خوب كه قابل سكنى باشد در اصفهان معدودى است همين‌قدر كه شنيده شود دولت حركت خواهد كرد ديگر زحمت دارد خانه فراهم كردن دستور العمل‌هاى ديگر هم اگر داشته باشيد كاملا مرقوم داريد\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nتا در انجامش اقدام شود در خصوص حكومت قبل از اينكه بنده بيايم باصفهان مناسباتشان با جناب شارژه‌دافر خوب نبود و بنده بملاحظه اينكه ديدم مساعد نبودن حكومت اسباب زحمت خواهد شد اين بود كه بنده واسطه فيما بين شدم كه بلكه مناسبات را حسنه و بطور دلخواه كنم كه كاملا مساعد باشد و عجالة وعده صريح به بنده داده كه رفتارش را عوض خواهد كرد و همه قسم مساعد خواهد بود و با جناب شارژه‌دافر مذاكره كرده‌ايم كه اگر تا چهار پنج روز ديگر طورى حكومت رفتار كرد كه اسباب اطمينان‌خاطر باشد فبها و الا اگر باز هم ديديم كه مقصودش بدجنسى و طفره است آنوقت جناب شارژه‌دافر به جناب اجل عالى و شخصيت و الا آقاى وزيرمختار تلگرافا عدم مساعدت حكومت را اطلاع خواهند داد بنده هم آقايان علماء و مردم را وادار خواهم كرد از حكومت شكايت نمايند و در آنصورت لازم است بفوريت اقدام براى عزل او بفرمائيد و صمصام السلطنه را براى حكومت اصفهان تعيين و روانه داريد . چون بالاتر از همه چيز اين است كه حكومت موافق ميل و دلخواه ما باشد كه به خوبى كارها پيشرفت كند ولى بهرحال بنده هنوز مأيوس نشده‌ام و اميد هست كه حاكم حاليه كاملا مساعد شود درهرحال تا رسيدن عريضه بنده معلوم خواهد شد كه مساعد خواهد بود يا خير هرگاه مساعد نشد تلگراف جناب شارژه‌دافر خواهد رسيد و مسبوق ميشويد از جمله كارهاى لازم كه بايستى بشود اين بود كه اداره نظميه شهر اصفهان در دست ما و كاملا در تحت اطاعت مليون باشد و نهايت مساعدت را با احساسات اهالى داشته باشد اين بود كه بنده بحكومت پيشنهاد كرده‌ام منتصر - الممالك كه يكى از آزادىخواهان و طرف توجه اهالى و ميل آقايان علماء و آيت اللّه است برياست نظميه برقرار شود و بااينكه چندين مرتبه بحكومت هم خود بنده و هم آيت اللّه اظهار و اصرار كرده‌ايم بطفره امروز و فردا گذرانده است و تعيين نكرده قول داده است كه فردا او را برياست برقرار كند ولى هنوز يقين حاصل نشده است هرگاه تعيين شد فبها و الا اگر مجددا خواست طفره برود و تعيين نكرد و بازى درآورد حضور محترمتان عرض ميكنم و در آنصورت لازم است بفوريت اقدام فرمائيد كه از طرف وزارت داخله حكم او صادر شود و تلگرافا مخابره شود طفره حكومت از اين بابت است كه ميگويد چون قبلا بطهران تلگراف كرده‌ام كه يكنفر رئيس نظميه از طهران روانه دارند به آن جهة نميتوانم منتصر - الممالك را معين كنم ولى نكته عمده اين است كه ميداند اگر منتصر الممالك تعيين شود نميتواند مقاصد خود را اجرا دارد اينست كه بطفره ميگذراند و اين را هم لازم است عرض كنم آمدن رئيس نظميه از طهران ابدا صلاحيت ندارد زيرا شخصى كه از طهران بيايد بصير باوضاع اصفهان نيست و اهالى را نميشناسد و اشخاصيكه طرفدار روس و انگليس هستند و تحريكات ميكنند نميشناسد و مسبوق از امورات نيست مدتى زحمت دارد تا بصيرت حاصل كند لهذا بهترين اشخاص فعال كه كاملا وضعيات را ميداند و به خوبى نتيجه ميتوان گرفت شخص منتصر الممالك است .\r\nقربانت\r\nميرزا مهدى خان فرخ معتصم السلطنه وكيل مجلس ( بعدها چندين مرتبه به مقام وزارت و سفارت كبرى و استاندارى و سناتورى رسيد )\r\n\r\nپنجشنبه 2 دسامبر 1915 ( 24 محرم 1334 ) .\r\nاين شش نفر وكيل مجلس كه به قم مهاجرت كرده بودند امروز بطهران معاودت نمودند : ميرزا قاسم خان تبريزى - معتصم السلطنه - آقا شيخ يوسف - حاجى فضلعلى آقا - مرآت السلطان - حاجى ميرزا حسين .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nپرنس رويس به ميرزا قاسم خان و معتصم السلطنه بيش از سايرين اعتماد دارد و معتصم السلطنه را از اغلب وكلاء شجاع‌تر و صريح اللهجه‌تر ميداند .\r\nاز چندى قبل مذاكرات محرمانه بين مقامات رسمى آلمانى و ليدرهاى حزب اعتداليون در جريان بود مخصوصا موضوع مذاكره از رؤساء جمعيت دموكرات مخفى نگاهداشته ميشد تا اينكه امروز ورقه ذيل رسما به امضاء رسيد :\r\n« امضاءكننده ذيل شونمان قونسول امپراطورى آلمان بموجب اين ورقه تعهد مينمايد كه در مقابل مساعدت و همراهى حزب محترم اعتداليون با منافع مشتركه آلمان و ايران موافق مواد ذيل رفتار نمايد :\r\nماده اول - در تمام مدتى كه مخاصمه در ايران با دولتين روس و انگليس دوام دارد به اندازه مقدور اسلحه و قورخانه و صاحبمنصب از طرف دولت امپراطورى آلمان به هيئتهاى مختلفه حزب اعتداليون كه در ولايات ميباشند داده خواهد شد .\r\nماده دوم - به تمام مأمورين آلمان در ايران اشاره خواهد شد كه هرگونه مساعدت مىتوانند با افراد حزب محترم اعتداليون نموده آنها را به چشم متحد و دوست خود نگاه كنند .\r\nماده سوم - براى عمليات حزبى انتشارات و تسليح و تجهيز عشايرى كه در تحت نفوذ حزب اعتداليون هستند مسيو شونمان در قم و دفتردار سفارت در تهران وجوه لازمه را به اختيار كميته مديره حزب اعتداليون خواهند گذارد . صورت‌حساب مخارج با اسناد مثبته از طرف حزب اعتداليون تسليم سفارت امپراطورى خواهد شد .\r\nماده چهارم - وزيرمختار دولت امپراطورى آلمان شش فقره حمايت‌نامه رسمى « پاتنت » باسم شش نفر اعضاء كميته مديره حزب محترم اعتداليون خواهد داد مبنى بر اينكه جان و مال و حيثيت آن شش نفر در تحت حمايت آلمان خواهد بود . »\r\n\r\nجمعه 3 دسامبر 1915 ( 25 محرم 1334 - دهم قوس توشقان‌ئيل )\r\nتلگرافهائى كه از ولايات بعنوان كميته دفاع ملى به قم مخابره شده از طرف كميته مزبور به نگارنده ابلاغ گرديد تا ترجمه آنها را براى پرنس رويس وزيرمختار آلمان كه هنوز در سلطان‌آباد عراق اقامت دارد بفرستم اينك متن آن تلگرافات :\r\nنمره 15 تلگرافات روز 24 و 25 محرم 1334 - از همدان قواى ملى بالغ بر شش هزار نفر سوار و پياده مىباشد و هرروز از اطراف ميرسند در زدوخوردى كه در آوج اتفاق افتاد قواى ملى مظفر و غالب و روسها شكست خورده عقب نشستند در شهر شور و هيجان غريبى است تمام افراد مردم حتى علماء اعلام نيز مسلح ميشوند امروز انتظار ورود قشون جديد از كرمانشاه ميرود .\r\nاز عراق - كميته دفاع ديروز دو ساعت بغروب مانده حجة الاسلام آقاى آقا نور الدين و آقاى حاج ميرزا محمد عليخان و ساير علماء و آقايان از شهر براى دفاع حركت كرده مردم دسته‌دسته تهيه ديده حركت ميكنند ( مساوات )\r\nاز همدان - حضور حضرت و الا شاهزاده سليمان ميرزا دام اقباله تمام شاهزادگان تويسركان با هزار نفر سوار و پياده تاكنون همدان آمديم و با كمال جديت در حفظ استقلال مملكت خود حاضر جان‌نثارى شديم الان يك عده از سوارهاى تويسركانى در آوج ميباشند آقاى سهام الدوله نيز با استعداد كافى تشريف آوردند ( معتصم الملك )\r\nاز كاشان - كميته محترم دفاع ملى ايد اللّه بنصره تجاوزات چندين ساله قشون اجانب در ايران و مخصوصا آخرين حمله دسته‌جات نظامى روس به طرف طهران ايرانيان را عموما و اهالى كاشانرا خصوصا بهيجان آورده و اعيان بواسطه مذاكرات بين دولت ايران و دولتين هر قسم بود هيجان عمومى را آرام نتايج حسنه را منتظر بدبختانه نتيجه مذاكرات سوءرفتار آنها و ازدياد قشون در ايران شد مجددا اهالى را بيك هيجان فوق العاده كشانيده كه جلوگيرى براى داعيان غيرممكن اينست كه آخرين تكليف قطعى خود را كه اجازه تأسيس قواى ملى است جدا مطالبه ميكنيم خواهشمند است نظريات خودتانرا مخابره فرمائيد .\r\n( حبيب اللّه شريف - محمد نراقى - امام جمعه - نظام الدين الحسينى - شهاب الدين نراقى - حسين الموسوى - ابو القاسم نراقى محمد رضا الحسينى - محمد على حسن الحسينى - محمد على كلهرى - على نراقى - عبد الصمد موسوى - ابو محمد نراقى - شيخ محمود ابو تراب\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nرضا نراقى - صادق على احمد - صادق نراقى - ميرزا قوام - عبد الرسول - مدير علميه - حاج شيخ محمد علىزاده نراقى - شيخ محمود على رضا رضاجناب - محمد نطنزى ) الحق علماى اعلام با يك اتحاد كامل براى همه‌گونه اقدامى حاضرند ( سيد عبد الرحيم كاشانى )\r\nاز عراق - توسط جناب مستطاب اجل آقاى ميرزا سليمانخان دامت شوكته كميته دفاع ملى برحسب اقتضاى ديانت اسلامى و امر كميته با يك‌صد نفر سوار مسلح خود از كمره بعراق عازم و حاضر منتظر امر كميته مقدس هستيم ( نصر اللّه سردار حشمت )\r\nاز همدان - توسط حضرت و الا شاهزاده سليمان ميرزا كميته دفاع ملى در اينموقع كه احضار تهران شده بهمدان آمده وضع اينجا را به حمد اللّه خيلى خوب و مستعد مىبينم براى ايثار جان با نهايت شرف حاضر و منتظر امرم . مشير السلطان\r\n\r\nشنبه 4 دسامبر 1915 ( 26 محرم 1334 - 11 قوس توشقان‌ئيل )\r\nنگارنده كه روز گذشته از قم حركت كرده بودم امروز عصر وارد سلطان‌آباد عراق شده در خانه يكى از اقوام خود حاج آقا شمس الدين مجتهد وكيل آزاديخواه مجلس منزل نمودم شب باتفاق پرنس رويس وزيرمختار آلمان و كنت كانيتس آتاشه ميليتر سفارت منزل شاهزاده عضد السلطان شام دعوت داشتيم وزيرمختار علل عدم معاودت به طهران را مفصلا شرح داد .\r\nدو ساعت بعد از نيمه شب مسيو شونمان قونسول آلمان وارد عراق شد\r\nحاج آقا شمس الدين مجتهد عراقى\r\nوكيل مجلس\r\nوكلائى كه از قم بطهران براى مذاكره با هيئت دولت رفته بودند اولين مكتوب مبنى بر شرح وقايع را بعنوان وكلاء مهاجرين ارسال داشتند كه عينا درج مىشود :\r\nشاهزاه عضد السلطان قاجار ( سناتور فعلى )\r\n« از طهران 26 محرم 1334 خدمت ذىافاضت هيئت منتخبه آقايان نمايندگان عظام مهاجرين قم دامت تاييداتهم\r\nارادتمندان بعد از ورود بطهران و شرف‌اندوزى خدمت حضرت آقاى رئيس دامت شوكته و بمحض مذاكرات لازمه با تصويب حضرت معظم صبح شنبه را بدربار رفته حضور حضرت اشرف آقاى رئيس الوزراء شرفيابى حاصل و برحسب قرارداد آقايان عظام آنچه را كه براى كسب تكليف و مصلحت‌جوئى و محظوراتى كه موجب توقف آقايان عظام در قم شده بود مشروحا بعرض حضرت معظم رسانيده و راجع به تمام مطالب جوابهاى كافى فرمودند كه ذيلا براى استحضار آقايان محترم عرض مىشود اولا راجع به علت حركت و توقف آقايان كما ينبغى شرحى عرض شد كه آيا عللى كه موجب حركت بود رفع شده است و حضرت اشرف اطمينان دارند كه تجديد نميشود يا خير چه يكى از علل تقرب قشون روس بطهران بوده و شايد بعضى هنوز اطمينان ندارند كه چهار صباح ديگر تجديد نشود درين موضوع معظم‌له فرمودند اگر مقصود آقايان رجعت قشون از كرج و ينگىامام است بقزوين قشون روس از كرج رفته و در ينگىامام هم عده كمى است كه دور نيست بقزوين مراجعت نمايند و راجع به حركت بطهران آنها هم مطابق مذاكرات خيلى به نظر من بعيد مىآيد كه تجديد آن تصميم را بنمايند و فعلا موجباتى براى ورود قشون در پيش نيست بلكه موجبات عدم ورود بيشتر فراهم گشته و اگر آقايان منتظرند كه قشون روس بالمره از خاك ايران خارج شود صريحا ميگويم امروز با ملاحظات و پيش‌آمدهاى جنگ به نظر من تصورى است محال و گمان ندارم با مذاكره و عناوين ديپلوماسى متقاعد بشوند در قوه من بلكه در قوه احدى تصور نميكنم باشد كه بتواند با مذاكره اين مسئله را از پيش ببرد . اما راجع به تصميم دولت كه آقايان استعلام كرده‌اند تا از آن‌رو تكليف خود را بدانند اگر دقت فرموده بوديد در تلگراف رياست محترم مجلس و وزير امور خارجه كه بموجب تصويب و عقيده خود من بود اظهار شده بود كه دولت بىحضور آقايان نمايندگان نميتواند تصميمى بگيرد و علت هم اين است كه مملكت ما مشروطه است و در مملكت مشروطه تصميمات دولت بايد با موافقت نمايندگان باشد نميگويم كه هر تصميمى را بايد در مجلس علنى گفت لكن مشاوره و تبادل فكر با رؤساى احزاب و يك عده از نمايندگان ناگزير است\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nزيرا مسئله كوچك نيست صحبت حيات و استقلال آتيه يك مملكت است و من شخصا اقرار ميكنم فكر و عقيده من به تنهائى بهيچوجه كافى براى گرفتن تصميم نيست و مطلبى را كه علاوه ميكنم اينست كه ديگر براى دولت اين ترتيب يعنى بىتصميم و بىتكليف بودن غيرممكن فرض ممتنعى است فرصت هم نداريم يعنى به ماه هم نميتواند منتهى بشود بالضروره بايد تصميمى گرفت و آن هم غيرممكن است مگر با حضور نمايندگان محترم باز گفته شد آقايانى كه توقف خود را در آنجا اطاله داده‌اند نظر به اين بوده است كه دولت شايد بهتر استفاده نمايد و براى تصميمات دولت مفيدتر باشد و جز موافقت و مساعدت با دولت قصدى نبوده است معظم‌له فرمودند اين مسئله در موقع عزيمت موكب همايونى همانطور بود لكن امروز ديگر بهيچوجه صلاح نيست و تصور ميكنم بجاى حسن‌استفاده سوءاستفاده حاصل شود بلكه هرج‌ومرجهائى توليد نمايد كه تكليف دولت را مشكل سازد و بالاخره اينطور بيانات خود را خاتمه دادند كه اگر حقيقة جماعتى از آقايان حركت خود را مقتضى ندانند و در توقف و بعضى عمليات جديت فرمايند و من ببينم كه موجبات اشكالى در تصميمات دولت فراهم مىشود ناگزير مستعفى خواهم شد و در آنصورت هم گمان ندارم ديگر كابينهء تشكيل شود معلوم است در همچو موقع خطرناك بحران چه مضراتى در مملكت توليد خواهد كرد كه خودتان بهتر ميدانيد . چون راجع بمراجعت آقايان تا اين اندازه تصريح از طرف حضرت معظم كافى بود ديگر ذكر موجباتى براى توقف جاى نداشت گفته شد نمايندگان مجاورين قم بطور عموم با كمال حسن‌عقيدت در قبول اوامر شخص حضرت اشراف همه‌نوع حاضر و نظريات مصلحت‌جويانه حضرتعالى را با كمال اعتقاد و اطمينان تلقى مينمايند فقط نگرانى آنها شايد از اين حيث باشد كه خداى نخواسته حضرت اشرف را بعضى فشارها و ترتيبات ديگر خسته كرده باشد يا بكند . معظم‌له فرموند من روزى كه قبول خدمت كردم مشكلات را پيش‌بينى كرده و خود را براى فداكارى تا هردرجه كه قوه و قدرتم مساعدت ميكرد حاضر ساختم و قول مىدهم مادام كه يأس حاصل نكنم آن هم بعقيده شخص خودم كه نوعى از خدمتگذارى ميدانم ممتنع است شانه از زير بار خالى كرده كنار بروم و خيلى از اين حسن عقيدت آقايان تشكر دارم و بديهى است كه آقايان هم با حسن‌نيتى كه اظهار ميفرمايند با اهميت موقع راضى نخواهند شد مشكلاتى در پيشرفت امور حاصل آيد و بالاخره فرمودند همين مذاكرات را خدمت آقايان اظهار داريد خود من هم در ظرف امروز تلگراف خواهم كرد و ضرورت حضور آقايان را در مركز مجددا خاطرنشان ميكنم .\r\nاين بود خلاصه فرمايشات حضرت معظم كه بعرض ميرسانيم ديگر منوط به صلاحديد آقايان است . »\r\n\r\nدوشنبه 6 دسامبر 1915 ( 28 محرم 1334 قمرى 13 قوس توشقان‌ئيل )\r\nامروز تلگراف ذيل را پرنس رويس از عراق مخابره نمود :\r\n« جناب محتشم السلطنه وزير امور خارجه طهران بدوستدار اطلاع رسيده كه در طهران شايع كرده‌اند سردى در روابط اين سفارت با دولت شاهنشاهى پديد آمده است . لزوما خاطر محترم را مستحضر ميدارم كه بهيچوجه چنين موضوعى اساس ندارد بعلاوه بر شخص جنابعالى علل عزيمت من پوشيده نيست اكنون كه بجهات ادارى بصوب كرمانشاهان حركت ميكنم خواهشمندم مراسلات را كما فى السابق در طهران به مسيو زمر دفتردار سفارت كه مورد اعتماد تام است تسليم يا مستقيما بآدرس دوستدار ارسال فرمائيد وزيرمختار آلمان رويس »\r\n( متن تلگراف به زبان فرانسه به خط نگارنده و به تصحيح پرنس رويس كليشه مىشود )\r\nنامه خصوصى معين الوزاره رئيس كابينه وزارت امور خارجه ( حسين علاء ) كه نظر باهميت مندرجات آن عينا نقل مىشود :\r\n« قم خدمت باشرافت جناب آقاى احمد عليخان مورخ الدوله منشى اول سفارت امپراطورى آلمان دام اقباله از طهران 28 محرم 1334 فدايت شوم از مسافرت على الغفله و مهاجرت ناگهانى جنابعالى كه هيچ مجال صحبت و ملاقات نشد خيلى مخلص را متأسف و نگران داشت خاصه كه بعد از حركت هم ديگر از چگونگى حالات سركار خبرى نداشتم تا اينكه اين دو روزه مرقومه شريف كه در تاريخ 22 شهر جارى ترقيم يافته بود و اصل از صحت‌مندى مزاج بهاج عالى مسرور و خوش‌وقت شدم اما از قرار معلوم و اخبارى كه ميرسد نواب اشرف و الا وزيرمختار به طرف عراق عزيمت فرموده جنابعالى هم مصمم هستيد كه متعاقب ايشان به آن صفحه رهسپار شويد در عالم خيرخواهى و دوستى مطلقا اين مسافرت را تصويب نميكنم و صلاح دولتين را در اينحركت نميدانم چنان كه اولياى دولت هم همين عقيده را دارند زيرا كه روابط پرنس با مركز است انفصال و دورى ايشان جاى را خالى ميگذارد و موافقت با مصلحت شخصى و خير مملكت ندارد فراموش نفرمائيد كه بدون دستيارى پادشاه و دولت امور مركزيت و جريان نمىيابد جنابعالى هم معايب متاركه از مركز و قطع روابط و مذاكرات و مفاوضات حضورى را خاطرنشان ايشان فرموده هرچه زودتر وسايل مراجعت نواب معزى اليه را فراهم آوريد كه هيچ مناسب مقام و مأموريتى كه دارند نيست از دلالت جنابعالى هم بدوستى و مودت آقاى ميرزا قاسم خان امتنان حاصل\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنموده انشاء اللّه روابط وداديه با ايشان باقى و برقرار خواهد ماند و از خصائل حميده و مكارم اخلاق ايشان استفاده خواهد شد ايام عزت و سلامت بكام باد حسين » .\r\nمكتوب فوق را براى وزيرمختار ترجمه نموده و اصرار كردم مفاد آن را به برلن ابلاغ نمايند زيرا معين الوزراء از روابط بين المللى با دولت ايران مطلع و از امورى آگاه بود كه حتى وزير امور خارجه واقف نبود . تصور ميرود اين نامه را با تصويب مستوفى الممالك رئيس الوزراء بنگارنده نوشته باشد تا بدينوسيله دولت آلمان تجديدنظرى در رويه متخذه در ايران بنمايد .\r\nدوشنبه 6 دسامبر 1915 - ( 28 محرم 1334 قمرى - 13 قوس توشقان‌ئيل )\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاز روزى كه نگارنده در سلطان‌آباد عراق به پرنس رويس وزيرمختار آلمان ملحق شدم از اوضاع طهران ديرتر اطلاع ميرسد موقعى كه در قم بوديم نظر باقامت كميته دفاع ملى در آنجا وسيله استخبار سريع‌تر بود اكنون دوستان طهران مجبورند مطالب فورى را بتوسط قاصد مخصوصى به قم ابلاغ و از قم تلگرافا به عراق مخابره نمايند در ميان وكلاء اعزامى بطهران ميرزا قاسم خان تبريزى ( صور اسرافيل ) بيش از سايرين تمايلات آلمان دوستى داشت و مورد اعتماد بود بدينجهت يك دفتر رمز خصوصى با او مبادله كرده قرار داديم نتيجه مذاكرات خود را با مستوفى الممالك رئيس الوزراء و ساير رجال مركز هرچه زودتر اطلاع دهد و مخصوصا از روابط دولت با سفارتين روس و انگليس و اقداماتى كه مبنى بر قطع بيطرفى ايران به عمل آمده با دقت و صراحت ما را مستحضر سازد بدبختانه دفتر رمز خصوصى مفقود شده و بطور وضوح\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nنميتوان به اظهارات ميرزا قاسم خان پىبرد اما از سياق كلام مطالب استنباط مىشود و نگارنده عين مكتوب را نظر باهميت آن ذيلا درج مينمايد :\r\nميرزا قاسم خان صور اسرافيل نشسته - حبيب اللّه خان شيبانى ( سرلشگر ) ايستاده\r\nخدمت ذىشوكت حضرت آقاى احمد على خان مورخ الدوله منشى اول سفارت امپراطورى آلمان مد ظله العالى از تهران 28 محرم 1334 قربان و تصدقت شوم بروزگار گذشته افسوس دارم كه چرا از دوستى باطنى حضرتعالى تا امروز استفاده حقيقى نكرده‌ام خوشوقت هستم كه از نصف ضرر برگشته‌ام روز ورود تلگرافى بعرض رساندم تعجب دارم كه چرا در تلگراف از عراق اظهار فرموده بوديد كه هنوز به حضرت عالى نرسيده است مختصر اين است كه فرداى روز ورود كه روز شنبه بود در خدمت آقايان بهيئت رفته بدوا قدرى از ترتيبات قم و قدرى از جاهاى ديگر صحبت بميان آمد و بالاخره خلاصه مذاكرات اين است كه سواد آن را ملاحظه ميفرمائيد يعنى اين مكتوبى است كه از طرف ما چند نفر به قم فرستاده شد بىآنكه اظهار عقيده نموده باشيم و البته آنها هم اعتنائى به اين حرفها نكرده و مراجعت نخواهند فرمود يك روز بعد باز احضار فرمودند در ضمن اينكه مذاكره در مراجعت حضرات نمايندگان از قم فرمودند حرف را كشاندند باستمزاج و استعلام از عقايد و بيان اينكه كار از بيطرفى گذشته بيطرفى متمايل هم شعر است اگر روس و انگليس حاضر شوند كه آنچه مىخواهيم بدهند آيا ممكن است اتحادى با آنها نمود . هركس جوابى داد بنده جواب دادم از چند چيز بايد مطمئن شد اول از اينكه در آينده فتح خواهند نمود يا خير ثانى اينكه بوعده‌هاى خود وفا خواهند نمود يا خير ثانيا اينكه مردم همراه خواهند بود بالاخره قادر خواهيد بود كه جلو سيل بغداد را كه چند روز ديگر يحتمل طغيان كند بگيريد ؟ در اين مورد ميدانيد چه مباحثات و مشاجراتى مىشود . بنده اسمعيل را ديدم كه از طرف اقوام و همقطارها كاملا مدافعه مىكند ولى ضمنا بعضى موانع هم اظهار مينمايد از قبيل اينكه آيا مىشود با عثمانى جنگ نمود آيا مىشود جلو حس مردم را گرفت آيا چه و چه . وقتى كه رفقاى خودمان كه همه‌روزه ملاقات ميكنم و سؤالات مينمايم ميبينيم كه از اسمعيل چه دل پرى داشته‌اند و ثابت شد كه صحبت اتحاد را او خودش به دهان رفقا و همقطارها انداخته است و همين كه فهميده شده مقصود فقط امرار وقت نبوده و يك همچو خبط بزرگى نموده است پريشب چند نفر از قبيل عباس و قربان رفته‌اند به منزل او و تا ساعت هشت نشسته‌اند بالاخره اقرار كرده است كه خبط بزرگى نموده نمىبايست هم خودش صحبت اتحاد بكند و هم پروژه تهيه نمايد حالا مشغول است كه ترميمى نمايد يعنى با رفقاى خودمان ترتيبى داده مىشود كه يحتمل منجر به يك هياهوى بزرگى هم بشود عباس قلى بيچاره شب و روز ميدود و وظيفه خود را مخصوصا براى لغو نمودن اين خبط كاملا انجام ميدهد كاغذى يوسف بابراهيم نوشته است سواد آن را ملاحظه ميفرمائيد و مطالب زيادى را كشف خواهيد فرمود اگر مدير از طرف بنده راپورتى نميدهد براى اين است كه بتوسط مشير كاملا مسبوق ميشويد و صحيح مطالب همان است عريضه بنده خبرهاى تازه براى حضرتعالى نخواهد داشت زيرا كه اين چند روزه را شب و روز ميدوم و ميخواستم مطالبى بدست بياورم ولى همه را به توسط مدير دريافت فرموده‌ايد بايد به حبيب اللّه اهميت اين وقايع را حالى نموده و بفرمائيد كه فقط اين چند نفر هستند كه جلوگيرى مينمايند واقعا اگر اين چند نفر نبودند يحتمل كار بجاى بد ميكشيد اگرچه هنوز هم معلوم نيست رفيق عمامه شما ماه است دست ارادت دادم جواب عرض نموده از روز ورود چهار مرتبه آمده است و بنا شده است كه در اين موضوع هم مذاكراتى فردا بشود . امروز در خدمت آقاى محمود بودم شرح لازم مذاكره و حسن‌نيت جنابعالى و حبيب اللّه را نسبت به معزى اليه اظهار نموده مرقومه را رسانيدم واقعا اگر\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nداريم همين يكنفر را داريم او و برادرش ديگر در منزل خوانين حاضر نميشوند عجالة اقوام مشغول تحكيم كامل اسعدآباد و سولقان بوده در فخرآباد نيز تشريف دارند اسب و تفنگ هم از فخرآباديها ميگيرند اين مكتوب از قم بجنابعالى خواهد رسيد زيرا كه از اينجا با آدم مخصوص فرستاده مىشود پريشب و امروز تجار و جماعتى ديگر به بعضى مقامات رفته توضيحاتى خواسته‌اند فردا يحتمل هيجانى بشود هر فرمايشى هست فورا تلگراف يا مرقوم بفرمائيد تصدقت قاسم .\r\nدوشنبه 6 دسامبر 1915 - ( 28 محرم 1334 - 13 توشقان‌ئيل ) - صبح امروز ميرزا محمد صادق طباطبائى در سلطان‌آباد عراق منزل شاهزاده عضد السلطان حكمران با پرنس رويس وزيرمختار آلمان ملاقات كرد نگارنده واسطه ترجمه بودم راجع به معاهده ايران و آلمان پرنس رويس اظهار داشت هنوز چيزى در بين امضاء نشده و آقاى مستوفى الممالك از ترديد بيرون نميايند و حال آنكه چندى قبل بايشان گفتم تأمل جائز نيست موقعى خواهد آمد كه فرصت و مجال تصميم براى دولت ايران باقى نخواهد ماند ولى آقاى مستوفى الممالك بموضوع اسلحه و قورخانه خيلى اهميت ميدادند و تقاضاى قرضه بزرگى ميكردند و آلمان هم نميخواست صحبت قرض در طهران بانجام رسد بيشتر مايل بود كه بتوسط وزيرمختار ايران در برلين اين امر تصفيه گردد معذلك پرژه بين معين الوزراء و مسيو ليتن راجع به مسائل مالى نوشته شد در باب خواهش ديگر آقاى مستوفى الممالك كه آلمان استقلال و تماميت ايران را ضمانت نمايد دولت آلمان در چهل روز بلكه دو ماه قبل جواب مساعد داد . پرنس رويس در ضمن صحبت گفت دولت ايران همواره ميخواست مرا واسطه بين ايران و عثمانى قرار دهد چونكه از عثمانيها سوءظن داشت بعلاوه عاصم بيك سفير كبير عثمانى سابقا مسئله خلافت را مطرح كرده بود و اين مسئله در افكار ايرانيان سوءتأثيرى نمود گذشته از اينها دولت ميدانست كه عثمانى يا اطريش هيچ همراهى نميتوانند با ايران بنمايند اگر بنا شود اسلحه و پول بدهد دولت آلمان خواهد بود نه ديگران .\r\nامروز غروب با پرنس رويس ببازديد حاجى سهم الملك عراقى رفتيم وزيرمختار آلمان در ضمن صحبت به او گفت تلگرافى از طهران داشتم مبنىبراينكه مجددا سفارتين روس و انگليس مواعيد سابقه خود را بدولت ايران تكرار كرده و اين مرتبه كربلا و نجف و جزيره بحرين و قسمتى از سيستان و بلوچستان و قسمتى از قفقازيه را وعده ميدهند كه دولت ايران بآلمان و عثمانى اعلان جنگ نمايد و اين مواعيد علامت ضعف آنها است .\r\nامشب ساعت يازده مسيو شونمان از عراق به قم مراجعت كرده عكس هيندنبورگ را از طرف وزير مختار آلمان براى دموكراتها برد در زير عكس عبارت ذيل بامضاى پرنس رويس نگاشته شده « ژنرال فلد مارشال فن هيندنبورگ يكى از سرداران بزرگ كه براى منافع مشترك جدوجهد مينمايد از طرف پرنس رويس وزيرمختار آلمان به كميته دفاع ملى در قم تسليم گرديد 6 دسامبر 1915 « رويس »\r\nيكى از اشخاص بانفوذ كه از حيث نطق و قلم موثر است و با محافل سياسى مراوده و معاشرت دائم دارد و با خوانين بختيارى حشر زياد داشته و همواره آنها را بدوستى آلمان ترغيب مينمايد معين الاسلام است كه بعدها لقب شيخ الملك و نام خانوادگى اورنگ اختيار كرد و چندين دوره بوكالت مجلس و يك مرتبه برياست انتخاب شد مكتوب ذيل را در جواب نگارنده نگاشته است :\r\n« ليله 29 قربانت گردم دستخط مبارك زيارت شد بهتر از بنده ميدانيد كه در غيبت و دورى سركار چه گذشته و چه ميگذرد هيچ حاجت بعرض و تفصيل نيست مكرر ميخواستم منزل حضرتعالى بروم ليكن آقاى ملك « * » گفت اهل‌بيت ايشان هم در منزل تشريف ندارند\r\n\r\n\r\n","description":"","footnote":"\r\n( * ) مقصود از آقاى ملك ميرزا عبد الحسين خان ملك المورخين است كه تمايل خاص به آلمانها داشت و مقالات مؤثرى بر عليه متفقين در جرائد منتشر ميساخت . او از دانشمندان معروف بشمار ميرفت و قريب چهل كتاب و رساله در علوم و تاريخ و ادبيات برشته تحرير آورد . از جمله كتب وى كه بطبع رسيده كتاب تاريخ بختيارى است . تولد 1248 شمسى - درگذشت 1312 شمسى\r\n","page_name":" 264 ","page_number":264},
  {"content":"\r\n\r\nبدين‌لحاظ نرفتم و مصمم عرض عريضه بودم اما آدرس و طريق عرض را نميدانستم اكنون كه حضرت مستطاب آقاى ميرزا قاسم خان دستخط عالى را رسانيده و ضمنا طريق عريضه‌نگارى را دستور فرموده‌ايد بدين مختصر مبادرت ميورزد حال خودم خوب نيست مدتى است مريض و مبتلا به همه‌چيز غير از صحت و خرمى هستم حال مملكت از حال خودم بدتر و خراب‌تر و نزارتر و مفلوك‌تر و مفلوج‌تر است اهل مركز غير از امين الوزاره و امام‌جمعه كلا جزء دستجات نظامى دولت قويشوكت آلمانند حتى فرمانفرما . حال دولت مشكل‌تر از شكل صفحه شطرنج درهم‌وبرهم است دولت حكمش حكم قران است ظاهرى دارد و باطنى ظاهرش مايل به همسايه شمال - روز و شب اين گونه دارد قيل‌وقال - كه بهمراهى ياران جنوب - محو ميخواهد صداهاى كروپ ليك در باطن نه اين گونه است حال - گرچه هركس ظن خود جويد بفال .\r\nمعين الاسلام ( عبد الحسين اورنگ )\r\nبالجمله بطن چهارم از نبى خود كس نديد . فعلا حال دولت حال قرآن است ظاهرش بر چيزى دلالت دارد كه باطنش از آن خبر ندارد و شايد دارد و بنده خبر ندارم يا صلاح نيست داشته باشم ميگويند با دست چپ و راست خويش اراده پيوستن و اتصال را دارد لكن گمان ميكنم صورت نگيرد رؤساى ايل جليل به گمان بعضى و بعقيده بنده با دولت تا جائى همراهند كه تصميمش نشود يا با آلمان بشود چنانچه با ديگران بشود گمان ميكنم معارضه با عموم ملت ايران را صلاح ندانسته شانه خالى كنند همسايگان جنوب و شمال خيلى مهربان و ملايم الاخلاق شده‌اند نميدانم اثر چيست شاه باطنا و ظاهرا ملت‌خواه و جماعت‌دوست و مستقل الفكر است ملت هم كه حالشان معلوم است از الساعه كه دستخط عالى را زيارت كردم اخبار مركز را همه روزه بوسيله عرض مينمايم سلام حضرتعالى را به حضرت اعتماد الدوله ميرسانم اخوى ايشان در نزديكى محل سكونت حاليه سركار هستند پرسان حال باشيد حضور حضرت پدر مكرم معظم خودتان و بنده بعرض عبوديت ذاكرم هر امر و فرمايشى باشد شخصى و نوعى بدون تأمل و درنگ مرقوم و مرجوع داريد بجان و دل انجام ميكنم زياده بايد بروم و حامل دستخط سركار را با يكى از اشخاص ملاقات دهم قربان و تصدقت\r\nمحل امضاء » .\r\nاعتماد الدوله ( ميرزا يحيى خان قراگزلو ) بعدها وزير معارف و اوقاف شد\r\n\r\nسه‌شنبه هفتم دسامبر 1315 - ( 29 محرم 1334 - 14 قوس توشقان‌ئيل )\r\nامروز ژنرال فن درگلدس پاشا وارد بغداد شد بطورىكه مذكور افتاد عمليات از جنوب درياچه وان الى خليج فارس را به عهده او واگذار نموده‌اند .\r\nسه ساعت قبل از ظهر پرنس رويس وزيرمختار آلمان بهمراهى مسيو زاندهر و مسيو ولفينگر از سلطان‌آباد به طرف كرمانشاهان حركت كرد قبل از عزيمت نامه مستشار الدوله بعنوان ميرزا محمد صادق طباطبائى را كه شخصا طباطبائى براى من ارسال داشته بود ترجمه نموده به پرنس رويس دادم چون\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمستشار الدوله در هيئت دولت عضويت دارد و مسائلى كه در طى مكتوب خويش شرح داده حائز درجه اول اهميت است وزيرمختار آلمان مفاد آن را تلگرافا به وزارت امور خارجه آلمان مخابره نموده و باينجانب دستور داد بمحض ورود بطهران ابتدا از مستشار الدوله ملاقات به عمل آورده بعد مراسله محرمانه پرنس رويس را با پيغام‌هاى شفاهى به مستوفى الممالك رئيس الوزراء ابلاغ دارم و حتى اگر مستشار الدوله مصلحت ندانست و من دلايل او را قانع‌كننده تشخيص دادم از ابلاغ مراسله محرمانه صرف‌نظر نمايم .\r\nمستشار الدوله صادق سابقا رئيس مجلس شوراى ملى و مكرر وزير و سفير و اخيرا سناتور بود\r\nاينك متن نامه مستشار الدوله خطاب به ميرزا محمد صادق طباطبائى :\r\n« از طهران 29 محرم 1334 تصدقت گردم جواب رقيمه اولى و دومى را كه بتوسط آقاى نصرة السلطان رسيد تاحال عرض نكرده‌ام زيرا از تصميم دولت استعلام فرموده بوديد از بنده به مثل حضرتعالى كه امروزه به حمد اللّه تعالى محور حقيقى عمليات خارج طهران هستيد الفاظ خالى از حقيقت و معنى در چنين موقع مهم نمىبايست عرض شود ماحصل اطلاعات و وقايع يك ماهه اخير اين است كه اين شخص محترم تا امروز با زنجير حسن اعتمادى كه نميدانم چرا خودمان دائر كرده‌ايم همه را در حال بىتكليفى و ترديد بسوى مقصود ناپاك خود كشيده است و هروقت بنده و امثال بنده خواسته‌ايم آگاه شده ديگران را ملتفت و خود را مستخلص سازيم با پارهء تدابير يكنوع اميدوارى مصنوعى القاء نموده و باز مقدارى مسافت ما را كشانده است و بالاخره مملكت را با مذهب و مصلحت و اشخاص تا لب پرتگاه رسانده است يعنى بر خلاف همه آرزو و آمال كار اتحاد با روس و انگليس را به جائى رسانده است كه اگر پاره عمليات و فداكاريها نبود ديروز دوشنبه عمل ختم ميگشت و از ديروز على الظاهر بوخامت و عظمت مهلكه كه مملكت را بسوى آن كشيده است ملتفت شده يا اينكه مثل دروغهاى ديگر ميگويد كه ملتفت شده‌ام و درپى چاره افتاده چاره بسى مشكل است اگر استعفاء بدهد اين‌بار منحوس را كه بر دوش خواهد كشيد كه او باينجا رسانده است استعفاء ندهد بقدرى جلو رفته است كه عقب رفتنش در حكم محال است از خيرخواهان مملكت معدودى كه در طهران مانده‌اند شب و روز خواب و راحت ندارند و در مقابل اين حسن اعتماد ملعون و شيطنت‌هاى فرمانفرما پولها و تهديدات و انواع دسائس ديگر مقاومت ميكنند و اگر تا امروز اقدامات علنى شديدى بميان نيامده است به جهت اين بوده است كه اغلبى از آنها تا ديروز و امروز باز در جاده بىتكليفى اين حسن‌اعتماد بوده‌اند و به حرف دو سه نفرى كه از آن جمله بنده هستم نميتوانند اطمينان رسانده كاملا معتقد باشند اين شخص فى الحقيقه به سمت خيانت ميرود ياپولتيك امرار وقت را تعقيب مىكند حال در دم آخر گمان ميكنم همه فهميده‌اند غير از دموكراتها كه هنوز در بت‌پرستى باقى هستند سفير كبير در نهايت درجه حدت و شدت منتظر تكليف آخر است امروز پاره اقدامات خواهد كرد تا نتيجه چه بشود مختصر اين است كه حضرتعالى و خيرخواهان ديگر كه در آنجا هستيد و اينجا هستيم بايد هرچه باداباد گفته در خطى كه داخل هستيم مشى نمائيم اگرچه بدبختانه استعداد اقتصادى اغلب از ماها تناسب با اين پيش‌آمدها ندارد نه از طرف مخالف ميتوانيم رشوه بگيريم و نه از طرف مؤالف فائده تا حال برده‌ايم ليكن بعد از همه فكرها چاره منحصرا بسته است به مداومت در تصميمى كه كرده‌ايم و كرده‌ايد اگر خودمان در اين راه مضمحل شديم لااقل در راه خدمت به مصلحت مملكت بوده است نه در راه خيانت البته در همه امور تفضل خداوندى را نبايد فراموش كرد اگر مسلمانيم و بحقيقت قرآن معتقد استخاره‌هاى چندى اشخاص مطلع در اين اوقات كرده‌اند براى عبرت و يقين ما كافى است عجالة در تصميم دولت بيشتر از اين نميتوانم عرض كنم وضع قزوين و اطراف اين است كه روسها بعده شش الى هفت هزار نفر به طرف آوج رفتند و احتمالا امروز يا فردا شروع به حمله خواهند كرد در قزوين منتها هفتصد نفر با سهء عراده توپ باقى است هفتصد نفر در منجيل مشغول سنگربندى هستند عده به طرف بلوك زهرا و خرقان فرستاده از خلج‌ها و سردار فيروز اسب و اسلحه ميگيرند بايد نقطه قم را بهرفوريتى هست محكم بكنيد هرچه ممكن است در آنجا استعدادى حاضر كرده يك عده هم به طرف ساوه بفرستيد . در آنجا كمك ژاندارمرى بوده خط عراق و قم را محفوظ دارند و الا همين كه قواى آنها\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nقدرى زيادتر شد قطعا آن خط را خواهند گرفت و قم را تهديد خواهند كرد بقسمى كه تهران را از اصفهان و عراق و كرمانشاه قطع سازند .\r\nالبته اشخاص بصير نظامى كه با شما هستند و ملاقات ميفرمائيد وخامت اين عمليات را به خوبى ملتفت هستند عجالة حضرتعالى با پرنس و غيره گرم گرفته زمينه را حاضر نمائيد كه اگر تكليف قطعى منجر باستعفاى چند نفر و ترك تهران شد دولت تهران عبارت از شاه معصوم و چند نفر خائن يا ترسو از باقى مملكت و ملت دورافتاده لااقل تدارك شده باشد كه خونهاى جوانان ايرانى منحصرا در راه منافع آلمان و عثمانى ريخته نشود آقاى مدرس را خيلى لازمست بفوريت روانه كنيد در اينجا از عناصر حقيقت‌گو و هياهوكن خيلى كم داريم خودتان و حضرت آقا عجالة هيچ صلاحيت ندارد كه مراجعت فرمائيد فرمانفرما و بعضى از دوستان خودتان اهتمام دارند و خواهند داشت كه شما را مراجعت دهند البته صلاح نيست اگر لازم شد حضرت آقا را با فاميل به طرف اصفهان بفرستيد و خودتان با سايرين حتى الامكان متحدانه در تعقيب مقصود باشيد .\r\nكاغذى بوسيله مطمئنه بآقاى احمد عليخان نوشته بودم ولى آن وسيله از دست رفت و كاغذ را نفرستادم براى اينكه كاملا از وضع مطلع شوند عينا يا مضمونا بايشان اطلاع دهيد . خدمت آقايان عظام آقاى حاجى ميرزا عليمحمد دولت‌آبادى آقاى ناصر الاسلام آقاى سردار محيى و برادرشان آقا ميرزا كريم خان ارادت خالصانه دارم البته براى ربودن گوى سعادت همه آقايان با حضرتعالى هم‌عقيده و هم‌قدم هستند آقايان دموكرات چون هنوز در حسن اعتماد باقى هستند لازم نيست كه عين كاغذ را مطالعه نمايند از مضمون آن هراندازه لازم بدانيد خواهيد فرمود .\r\nهرقدر ممكنست از قم و اطراف برضد تصميمى كه دولت ميخواهد بگيرد اظهار حدت و هيجان را متوالى كنيد بآقايان رفقاى خودتان از قبيل آقا ميرزا محسن و كمپانى كه گويا كاملا بدسائس فرمانفرما متقاعد شده‌اند تلگرافا تهديد مخابره شود .\r\nمكررا عرض و التماس ميكنم كه بهيچوجه ترديدى در خط حركت كه گرفته‌ايد نشان نداده باثبات عزم در تهيه موجبات پيشرفت مقصود پايدارى فرمائيد كه راه نجات نوعا و شخصا غير از اين نيست عجالة شما را به خدا مىسپارم . صادق »\r\n\r\nچهارشنبه 8 دسامبر 1915 ( 30 محرم 1334 قمرى - 15 قوس توشقان‌ئيل )\r\nتلگراف ذيل را مسيو سوگماير قونسول آلمان مقيم كرمان بتهران مخابره نمود :\r\nحاجى ميرزا عليمحمد دولت‌آبادى ( يكى از رؤساى اعتداليون كه به تقوى و آزاديخواهى اشتهار داشت )\r\nاز كرمان بتهران بتاريخ شب 15 قوس توشقان‌ئيل تاريخ وصول 15 قوس تهران نمره 68 سفارت آلمان من شنيدم كه بژاندارمرى اينجا حكم شده است بروند اصفهان اين بسيار بد است زيراكه شهر بدون محافظت ميماند برضد سوارهاى حكومتى تمام اهالى ميخواهند كه ژاندارمرى اينجا بماند از شما خواهش دارم با رياست كل ژاندارمرى مذاكره نمائيد از اينكه بماند فرخ شاه كه يك ملاى هندوستانى است و آژان پوليتيك قونسول انگليس بود امروز غفلتة او را كشتند معلوم نشد كى بوده خواهش ميكنم از مسيو سومر اخبار جنگ زياد و پليتيكى بفرستند سوگماير .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nامروز ساعت ده صبح نگارنده باتفاق آقا ميرزا محمد صادق طباطبائى و مشهدى باقر مجاهد از عراق به طرف قم حركت كرديم\r\n\r\nپنجشنبه 9 دسامبر 1915 - ( غره صفر 1334 - 16 قوس توشقان‌ئيل )\r\nامروز يكساعت و نيم بعد از غروب باتفاق ميرزا محمد صادق طباطبائى وارد قم شديم شبانه اعضاء كميته دفاع ملى بديدن من آمدند و تا پاسى از شب مشغول مذاكره در اطراف اوضاع مخاطره‌آميز بوديم خبر زدوخورد بين قواى مليون با سالداتهاى روسى در نزديكى ساوه رسيده بود و از طرف كميته با همكارى مسيو شونمان آلمانى و چند افسر سويدى دستور نظامى صادر و عده تازه‌نفس بكمك فرستاده شده بود . نگارنده پس از يك روز توقف در قم غروب جمعه دوم صفر يعنى دهم دسامبر با يك كالسكه چاپارى و اسكورت هشت نفر ژاندارم به سمت تهران حركت كردم در قلعه محمد عليخان كه براى عوض نمودن اسبهاى كالسكه به عمل آمد صداى بمباران از پشت كوه شنيده ميشد و مسافرينى كه از تهران ميآمدند رفتن به پايتخت را دور از احتياط ميدانستند معذلك من چاره نداشتم و وظيفه ادارى حكم ميكرد بهرقيمت شده نامه پرنس رويس را به مستوفى الممالك بدهم بارى با سرعت فوق العاده خود را بتهران رسانيدم . روز شنبه يازدهم دسامبر 1915 ( سوم صفر 1334 ) وارد و لدى الورود چنان كه وزيرمختار آلمان دستور داده بود قبلا بملاقات مستشار الدوله وزير پست و تلگراف شتافتم گفتگوى ما متجاوز از چهار ساعت به طول انجاميد در اين يك ماه مفارقت آنچه بر نگارنده مجهول بود مشار اليه افشاء نمود و حتى تبليغ‌نامه را برئيس الوزراء تقريبا بيفايده ميدانست اما منع نكرد و من صبح روز بعد يعنى يكشنبه دوازدهم دسامبر مكتوب را بمستوفى الممالك تقديم نمودم و نظريات پرنس رويس را بطور تفصيل تشريح كردم و معايب ترديد راى را در موارد خطير خاطرنشان ساختم او هم خطاهاى سفراء عثمانى و آلمانى را يكايك شمرد مخصوصا واسموس و شونمان را مسبب نقض بيطرفى ايران ميدانست من هرگز مستوفى را به اين اندازه افسرده و فرسوده نديده بودم رجلى به آن متانت و خونسردى به كلى خود را باخته بود سقوط دولت خويش را حتمى ميدانست اما بمسائل شخصى اهميت نميداد و بآتيه نامعلوم و بىتكليف مملكت ميانديشيد در اينموقع چوب كبريتى از روى ميز برداشته گفت به خداوند متعال سوگند ياد ميكنم كه بمقام رياست وزراء به قدر اين چوب وقعى نميگذارم و لكن از آن ميترسم كه بعد از من كسى كه مصدر كار مىشود قادر نباشد به همين درجه هم منافع ايران را حفظ كند اين بيانات را با لحنى ادا كرد كه من بىاختيار بگريه افتادم چشمان او هم از اشك پر شد در پايان صحبت گفت مفاد پيام وزيرمختار آلمان را بعرض اعليحضرت ميرسانم خوب است شما خودتان هم حضور شاه شرفياب شويد و آنچه ميدانيد معروض داريد . نگارنده از آنجا مستقيما به منزل آصف السلطنه كه در دربار مقام ارجمندى داشت شتافتم و استدعاى شرفيابى كردم در آن هنگام طورى محيط مرعوب نفوذ متفقين شده بود كه شاه جرات نكرد مرا بپذيرد لاجرم بديدن شاهزاده عضد السلطنه فرزند ناصر الدين شاه كه نسبت بآلمانها تمايل زياد داشت رفتم اين شاهزاده با برادر بزرگتر خود يمين الدوله تحصيلات خويش را در مدرسه « ترزيانم » اطريش بپايان رسانيده و زبان آلمانى را خوب ميدانست از او تمنى كردم هرچه زودتر اجازه شرفيابى بحضور همايونى براى من تحصيل نمايد . عضد السلطنه هم موفق نشد و اظهار داشت كاركنان متفقين چنان اطراف شاه را احاطه كرده‌اند كه حتى مواظب خود من هم بودند و به زحمت توانستم در جاى تنها چند كلمه عرض نمايم و فرمودند مطالب را بتوسط تو بعرض برسانند .\r\n( شاه در موقع قدرت آلمانها مايل بود هر روز من بزيارتش بروم امروزه چنان ترسيده كه حتى يك مرتبه هم جرأت ديدن مرا ندارد ! )\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nيمين الدوله و عضد السلطنه فرزندان ناصر الدين شاه موقع تحصيل در مدرسه تره‌زيانوم اطريش\r\n\r\nيكشنبه 12 دسامبر 1915 - ( 4 صفر 1334 - 19 قوس 1294 )\r\nراجع برويه دولت در سياست خارجى امروز نمايندگانى كه در ظرف هفته گذشته مستوفى الممالك را ملاقات كرده بودند چنين اظهار عقيده نمودند كه دولت بدون موافقت مجلس نبايد تصميمى اتخاذ نمايد و مطابق معمول و سنن مشروطيت هر اقدام مهمى كه در سرنوشت مملكت مدخليت داشته باشد بايد اكثريت پارلمان به آن رأى بدهد .\r\nاوضاع ولايات مطابق اخباريكه بدولت رسيده بدينقرار است : قشون روس در پنج فرسخى شهر همدان در راه قزوين ميباشند مجاهدين و ژاندارمها و غيره نيز در پل شكسته سه‌فرسخى همدان در راه كرمانشاهان مشغول سنگربندى و استحكام مواقع خود هستند .\r\nاز زرند اطلاع ميرسد كه دو روز قبل عده سوارنظام قشون روس بحسين‌آباد وارد شده محمد خان ياور و حاجى تقى خان و سه نفر ديگر را دستگير كرده به اردوى خودشان در لاله‌كان برده و توقيف كرده‌اند\r\nاز ساوه خبر ميرسد كه عده از قشون روس در آنجا اخيرا با سوارهاى نايب حسين و محمد حسن خان ظفرنظام و ماشاء اللّه خان پسر نايب حسين با بعضى از رؤساء مجاهدين طرفيت پيدا كرده جنگ شروع شده است و مجاهدين يكى دو فقره موفقيت حاصل كرده چندين قبضه تفنگ از قشون روس گرفته‌اند و تا روز گذشته هم جنگ در ساوه جريان داشته است و مجاهدين غالب بوده‌اند عده تلفات قشون روس در اين جنگ بطور تحقيق معلوم نيست\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nدوشنبه 13 دسامبر 1915 ( 5 صفر 1334 - 20 قوس 1294 )\r\nسالار لشگر حكمران همدان كه باتفاق ماژر دماره رئيس ژاندارم از همدان حركت كرده بودند اينك بملاير رسيده و از آنجا عازم بروجرد هستند .\r\nسالار لشگر حكمران همدان فرزند شاهزاده فرمانفرما\r\nاز ساوه خبر ميرسد كه سوارهاى نايب حسين و ظفر نظام و ساير روساء مجاهدين با قشون روس مشغول زدوخورد ميباشند و در جنگهاى اخير تابحال موفقيت با مجاهدين بوده است و يك اتومبيل از روسها گرفته‌اند .\r\nاز اصفهان تلگرافى بامضاى اجتماعيون اعتداليون بعنوان جرائد تهران رسيده مبنى بر اينكه از قرار مسموع هيئت دولت تصميم گرفته‌اند با دولتين مهاجم معاهده ببندند آيا تصور نميكنند كه در صورت صحت اين تصميم احدى از افراد مملكت با عقيده دولت همراهى نخواهد كرد و در چنين موقعى كه در تمام نقاط مملكت برضد عمليات خصمانه دولتين اقدامات متقابله مىشود اين تصميم دولت چه اندازه سوءاثر خواهد نمود و در خاتمه از خاك پاى همايونى استدعا نموده‌اند در اين موقع باريك كه حيات و بقاى مملكت بموئى آويخته است هيئت دولت را از مخالفت با عقايد ملت منع فرموده تكذيب اين شايعه را به ولايات اعلان فرمايند .\r\nاز قم تلگرافى به امضاء عده كثيرى از اهالى بمقامات مختلفه مخابره شده كه از قرار اخبار منتشره هيئت دولت درصدد معاهده با دولتين برآمده عموم ملت قم از تمام طبقات هيجان و تعطيل عمومى كرده در تلگرافخانه متحصن كه با وجود اينكه آنها با ما در جنگ‌وجدال هستند و احكام حجج الاسلام مبنى بر جهاد و دفاع از دولتين صادر گرديده چگونه چنين انتشاراتى از مركز دولت اسلامى تراوش مينمايد\r\nنظير اين تلگراف از همدان و عراق و كرمان و كاشان بادارات روزنامه‌ها و دواير رسمى دولتى و دربار همايونى متواليا ميرسد و از اضطراب باطنى اهالى حكايت مىكند .\r\nامروز مستوفى الممالك رئيس الوزراء براى مشورت در اوضاع مشكل مملكت بديدن مشير الدوله رفت\r\n\r\nسه‌شنبه 14 دسامبر 1915 - ( 6 صفر 1334 - 21 قوس 1294 )\r\nدر ظرف اين دو روز مستوفى الممالك رئيس الوزراء سه مرتبه به قصر فرح‌آباد رفته و حضور شاه شرفياب شده است .\r\nشاهزاده عين الدوله وزير داخله از يك هفته قبل بعذر كسالت در هيئت وزراء حضور بهم نرسانيده و در مجيديه مشغول استراحت است ميگويند وخامت اوضاع موجب تمارض او مىباشد .\r\nجنگ ساوه رفته‌رفته اهميت پيدا كرده و بر قواى مجاهدين افزوده شده و پيشرفت‌هائى نموده‌اند يعنى مقدارى تفنگ و دو عراده توپ از قشون روس گرفته‌اند اخيرا هم يك عده از خوانين و افراد خلجستان و قواى شاهسون بكمك مجاهدين شتافته‌اند .\r\nدر قزوين بعد از ورود قونسول انگليس از همدان چند نفر از گماشتگان قونسولگرى در شهر حركات\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nخلاف انتظام مينمايند و كار به زدوخورد با آژانهاى نظميه ميرسد و چند نفر مجروح ميشوند صداى شليك شبانه اسباب خيال شده قشون روس كه در خارج بوده‌اند وارد شهر شده در تمام خيابانها و كوچه‌ها به گردش پرداخته سپاهيان خود را در بهترين عمارات شهر منزل داده و براى خواب و خوراك و تفريح آنها كليه سپاهيان روس در يكى از باغ‌هاى قزوين\r\nلوازم را فراهم آورده‌اند چند نفر از آژانها و همچنين مستخدمين قونسولگرى انگليس را دستگير و بالاخره پس از يكساعت مسيو شوبرگ سويدى رئيس تشكيلات نظميه را هم توقيف نمودند . توقيف رئيس نظميه قزوين موجب اقدامات فورى از طرف وزارت امور خارجه نزد سفارت روس گرديد .\r\nتلگراف و اصل از اصفهان مشعر است كه علماء مجلسى دارند و در باب اوضاع عمومى در مذاكره هستند قريب 500 نفر سوار بختيارى بسركردگى ابو القاسم خان و سردار معظم و عليرضا خان بهادر السلطنه و خليل خان وارد شده از طرف عموم طبقات اصفهان مورد استقبال واقع و خطبه‌هاى مفصل خوانده شده است .\r\n\r\nچهارشنبه 15 دسامبر 1915 - ( 7 صفر 1334 - 22 قوس 1294 )\r\nسفارت روسيه برياست قشون روس دستور داد مسيو شوبرگ رئيس نظميه قزوين را تحويل حكومت قزوين بدهند كه از آنجا بهمراهى قزاقهاى ايران بتهران اعزام شود .\r\nدر نزديكى ساوه جنگ مجاهدين با قشون روس مداومت دارد سه روز قبل روسها درصدد شبيخون برآمده بودند قواى نايب حسين مطلع شده و شبانه بزدوخورد پرداخته قريب 100 قبضه تفنگ گرفته‌اند .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبرحسب تقاضاى سفارت انگليس از طرف دولت بحكومت عراق تعليمات داده شد اتباع انگليس را كه فعلا تحت حمايت تجارتخانه امريكائى هستند بتوسط ماژر پوسه رئيس ژاندارمرى روانه تهران نمايند .\r\nدر قم خليل خان نام صاحبمنصب بريگاد قزاق كه چندى قبل با يك عده قزاق از همدان بقم رفته اخيرا بكميته دفاع ملى در قم پيشنهاد نموده بود اقدام بتشكيل قزاقخانه مركب از دو هزار نفر با ملبوس قزاقى در آنجا به عمل آورد و بهر سوار قزاق ماهى هيجده تومان و بهر پياده دوازده تومان از طرف كميته حقوق داده شود . چند روز قبل اين پيشنهاد مورد قبول واقع و بودجه آن به تصويب كميته دفاع ملى رسيد و خليل خان عده استخدام كرده كه همه روزه مشغول مشق هستند .\r\nژنرال يالمارسن بتوسط اداره ژاندارمرى پيشنهادى بوزارت داخله نموده كه بعد از انقضاء مدت كنترات در ازاء خدمات او ماهيانه 100 تومان برسم مستمرى از طرف دولت درباره مشار اليه برقرار شود وزارت داخله عين پيشنهاد را بهيئت وزراء فرستاده است .\r\nمسيو وستداهل رئيس تشكيلات اداره نظميه بواسطه تعويق پرداخت حقوق اين اداره از شغل خود استعفا نموده و هنوز در حال بىتكليفى باقيست .\r\nجلسه علنى مجلس بواسطه غيبت عده زيادى از وكلاء مهاجر كه خيال معاودت بتهران را ندارند ديگر تشكيل نميشود و ميتوان دوره سوم تقنينه را پايان‌يافته دانست .\r\n\r\n5 شنبه 8 صفر 1334 - 16 دسامبر 1915\r\nنصرت السلطنه با ملتزمين ركاب و اعضائيكه مقرر شده بود از طهران بهمراهى او بروند از حضرت عبد العظيم حركت نمود . بموجب تلگراف والى كرمان عده سواران آلمانى به هزار و چهارصد نفر رسيده است و براى جلوگيرى از بعضى پيش‌آمدهاى اخير استعداد ايالتى به قدر كافى نبوده و رفته‌رفته نگاهدارى و حفظ انتظام شهر هم از عهده ايشان خارج شده است مجاهدين تلگرافاتى به كميته دفاع ملى مخابره كرده‌اند و براى جمع‌آورى اعانه و تهيه قشون دستور العمل‌هائى از قم به آنها رسيده و سوارهاى بختيارى به قدر كافى براى حفظ اتباع خارجى معين شده است .\r\nامروز ميرزا جعفر خان يمين الممالك بوزارت خارجه رفته و از طرف وزير امور خارجه به سمت معاونت رسما معرفى شد .\r\n\r\nيكشنبه 11 صفر - 19 دسامبر 1915\r\nقشون روس دو روز بود وارد شهر همدان شده و امير افخم برحسب تعليمات دولت مشغول رسيدگى به امور است .\r\nدر حدود يكهزار و پانصد نفر قشون روس از راه رزن در نزديكى همدان به طرف ساوه حركت نمودند اين دو سه روزه جنگ ساوه اهميتى پيدا كرده و بر قواى مجاهدين و قشون روس افزوده شده امير مفخم اين سواران را به طرف ساوه گسيل داده يكصد نفر برياست امير حشمت يكصد نفر برياست يد اللّه خان يكصد نفر برياست سردار حشمت يكصد نفر برياست حاج جلال لشكر و سالار همايون كه از خوانين كمره ميباشند همچنين سرادر صولت با پانصد نفر از سوارهاى خود كه در قم اقامت داشته بسوى ساوه حركت كردند كه از آنجا به همدان بروند .\r\nدر اين وقت جز در نقطه پل شكسته بين يك عده از قشون روس و ژاندارمرى كه در اطراف همدان بودند جنگى واقع نميشود و روسها قواى كمكى فرستاده سواران بختيارى كه از اصفهان حركت كرده بودند به عراق وارد شدند . در شيراز اوضاع روزبروز سخت‌تر مىشود و مجاهدين و سوارانيكه مسلح بودند\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبه سمت برازجان روانه ميشوند تلگرافى قوام الملك بدولت مىكند كه بهيچ‌وجه اختيارى در امور ندارد اتباع انگليسى از كرمان به طرف بندرعباس حركت نمودند و اتباع روس هم هرچه در كرمان بوده به معيت سواران بختيارى به سمت تهران عزيمت كردند .\r\nيمين الممالك ( ميرزا جعفر خان اسفنديارى )\r\nسلطان مهدى قلى خان تلگرافى از اصفهان به مقام سلطنت مخابره نموده مبنى بر اينكه چون اجانب با قواى نظامى خود تاج و تخت پادشاه محبوب ما را تهديد ميكنند لهذا افراد رژيمان ژاندارمرى اصفهان به طرف ميدان جنگ حركت كردند تا وظيفه خود را انجام دهند .\r\nدر كرمان مجاهدين تلگراف‌خانه را به تصرف درآورده و يك نفر از تلگرافچىها را توقيف نمودند سفارت انگليس به بانك شاهى اطلاع داد كه قسط سيم مراتوريوم را بپردازند .\r\nيكهزار نفر بر عده قشون روس كه در لاله‌كان مشغول جنگ بودند افزوده گرديد . ژنرال باراتف قبل از حركت به طرف قزوين در حضور امير افخم و بعضى از محترمين اهالى نطق مفصلى نمود مشعر براينكه سپاهيان روس به هيچ‌وجه درصدد مزاحمت باهالى همدان نخواهند بود و به آنها تعليمات داده شده است كه با كمال مهربانى با مردم سلوك و رفتار نمايند سپس حكومت نظامى در شهر همدان اعلان كرد .\r\nروز گذشته سرادوار گرى در پارلمان انگلستان اظهار داشت كه ژاندارمرى ايران در تحت صاحبمنصبان خارجه خود علنا برضد دولت طهران شورش كرده و قونسول انگليس و رئيس بانگ شاهنشاهى شيراز را دستگير و اموالشان را ضبط نموده است ژاندارمرى نيز تمام پول باج را گرفته و چنان كه وزارت خارجه انگلستان اطلاع دارد ژاندارمرى بر خلاف ميل دولت ايران به اين اقدامات مبادرت ورزيده و دولت از اين معنى بغايت خشمگين مىباشد .\r\n\r\nمجلس لردها و اوضاع كنونى ايران\r\nلندن 8 دسامبر - در مجلس لردها راجع باوضاع حاضره ايران لردگرو اظهار داشته است كه دولتين آلمان و عثمانى براى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاينكه ايران و افغانستان را بر عليه روس و انگليس داخل در جنگ نمايند متشبث به تمام وسائل ممكنه شده‌اند منجمله از قتل و تهديد و خريدارى و اجير كردن اشخاص هم خوددارى ننموده‌اند مثلا اقدامات فوق الذكر از طرف مأمورين آلمان و عثمانى در افغانستان و عربستان به عمل آمده است . بمحض اينكه حكومت ايران تصميم كرد جدا از تحريكات دشمنان ما جلوگيرى نمايد فورا وزراى مختار آلمان و عثمانى از تهران حركت كرده بجنوب مملكت براى تحريك عناصر فاسد ايران و ژاندارمرى عازم شدند .\r\nلردگرو هم مانند سر ادوارد گرى امروز در مجلس شرح مفصلى راجع بژاندارمرى ايران و طرز رفتار و عمليات صاحبمنصبان سوئدى اظهار داشت .\r\nلرد مشار اليه هم مثل رفقاى خويش در اقدامات و عمليات صاحبمنصبان سوئدى ژاندارمرى ايران دولت سوئد را مسئول ميداند و حتى دولت سوئد را از عدم توجه باقدامات صاحبمنصبان خود مقصر كرده و شريك آنان ميشمارد .\r\nلردگرو ميگويد كه توقيف قونسول انگليس در شيراز يكى از اتفاقات قابل ملاحظه مهمى است و بايد جدا از اين‌گونه اقدامات جلوگيرى و ممانعت شود حكومت ايران واقعا خيال داشت كه مانع بعضى پيش‌آمدهاى ناگوار گردد و براى مساعدت با حكومت مشاراليه عده معتنابهى از قشون روس به طرف طهران اعزام شد كه از دسايس و تفتينات دشمنان نزديك بود مثل ساير نقاط ايران دچار هرج‌ومرج شود جلوگيرى به عمل آيد روابط و طرز رفتار ايرانيها با قشون خارجه به خوبى معلوم است و ژاندارمرى ايران هم از همين نقطه‌نظر تشكيل گشت ليكن نبايد فراموش كرد كه در منطقه شمالى ايران مدتى است عده از قشون روس متوقف گشته دولت روس اظهار عقيده نموده كه فقط حضور قواى نظامى ميتواند منافع وى را در شمال ايران محفوظ داشته و از عهده استقرار انتظامات آن صفحات برآيد حكومت ايران به خوبى ميدانست كه بدون مساعدت خارجى از عهده مملكت‌دارى برنخواهد آمد . حتى ملتفت اين نكته هم شده بود كه اگر مستقلا نتواند در ايران حكمفرمائى نمايد و مجبور باستعانت اجانب گردد بهتر اين است كه از دولتين روس و انگليس طلب مساعدت و همراهى كند نه اينكه ملتجى بآلمان و عثمانى شود و منظور دولتين روس و انگليس از نگاهداشتن قواى نظامى خويشتن در شمال ايران و بوشهر فقط حفظ استقلال و تماميت ايران است و فعلا هم طرفين همين مقصود را تعقيب ميكنند . چنان كه بر همه معلوم است تاكنون با دولت ايران همه قسم مساعدات مادى و معنوى نموده‌ايم پول لازم داشته داده‌ايم و با داشتن اعتبار ما ميتوانستيم باز هم همراهى كنيم . همچنين حاضر هستيم كه با دولت ايران مساعدت نموده و قواى لازمه نظامى را در تحت رياست و تعليمات صاحبمنصبان خارجه براى احتياجات داخلى تشكيل دهيم ليكن براى اين مقصود بايد مشاقانى انتخاب شود كه مثل صاحبمنصبان سوئدى ژاندارمرى ايران را از جاده مستقيم خارج ننمايند .\r\nمن تصور نميكنم كه اوضاع كنونى و پيش‌آمدهاى فعلى ايران باعث شود كه ما از آتيه ايران هم صرفنظر كرده به كلى خويشتن را در آغوش يأس و نوميدى اندازيم ما تاكنون هميشه با شاه جوانيكه در موقع مهيب خطرناكى عهده‌دار مملكت گشته مناسبات و روابط حسنه و دوستانه داشته‌ايم . اوضاع حاضره و جريان حوادث مهمه كنونى ايران هر حكمران و ديپلمات ماهر و استادى را هم عاجز مىكند چندان محل تعجب نيست اگر شاه جوان از مملكت‌دارى اظهار عجز نمايد . ما فعلا ميتوانيم اميدوار باشيم كه شاه جوان در آتيه بهتر زمام مملكت را در دست خواهد گرفت و مملكت ايران هم در تحت حكمفرمائى چنين پادشاهى ترقيات عاليه كه شايستهء ممالك و دول مشرق زمين باشد خواهد كرد .\r\n\r\n3 شنبه 13 صفر - 21 دسامبر 1915\r\nبرحسب تصويب دولت از طرف وزارت داخله مراسله باداره ژاندارمرى نوشته شد كه چون افسران سوئدى ماژر چلسترم رئيس ژاندارمرى قزوين و ماژر دماره رئيس ژاندارمرى بروجرد و ماژور هلمارك رئيس ژاندارمرى عراق و كاپتيان انگمان رئيس ژاندارمرى فارس اطاعت دولت را ننموده و سرپيچى از اوامر مركز كرده‌اند از اين تاريخ از شغل خود منفصل ميباشند و ادارهء ژاندارمرى مفاد حكم را تلگرافا به آنها اطلاع بدهد . در ضمن از طرف وزارت داخله بژاندارمهاى راه عراق و ملاير تلگراف شد كه تا 15 روز ديگر بايد تماما به بروجرد رفته جزو اردوى والى ايالت بروجرد و لرستان بشوند .\r\n\r\n22 دسامبر 1915 ( چهارشنبه 14 صفر )\r\nپرنس رويس از سلطان‌آباد وارد كرمانشاه شد .\r\nدر تاريخ 18 دسامبر 1915 در كرمانشاه دكتر ايلبرگ به ليتن پيغام آورد كه پرنس رويس نظر باقدامات بىرويه و غيرمعقول شما به حدى عصبانى است كه مقتضى است شما تقاضاى مرخصى كرده و برگرديد بآلمان ، بعقيدهء دكتر ايلبرگ مصلحت نبود ليتن ديگر با پرنس رويس ملاقات نمايد و بايد فورا حركت كند .\r\nاما ليتن به بهانهء اينكه حامل پيامى از طرف ژنرال فن درگلتس مىباشد با پرنس رويس ملاقات مينمايد ، وزيرمختار به او تكليف استعفا مىكند و ميگويد علت استعفاى خود را كسالت مزاج ذكر كنيد ، ليتن اطاعت نموده استعفانامه را نوشت اما همان روز عصر تلگراف وزارت امور خارجه آلمان به اين مضمون بوزيرمختار رسيد :\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n« نظر به كسالت نواب اشرف و الا بشما مرخصى داده مىشود كه فورا بموقع اجرا گذاريد و كارها را به مسيو واسل كه در راه است واگذار نمائيد » .\r\nپرنس رويس گفت من ابدا كسالتى ندارم و تقاضاى مرخصى هم نكرده بودم !\r\n\r\n5 شنبه 15 صفر - 23 دسامبر\r\nبعد از خبر حركت مجاهدين از ساوه و نزديك شدن قشون روس به منظريه نمايندگانيكه در قم اقامت داشتند به طرف كاشان رفتند و هم‌چنين ماشاء اللّه خان و نايب حسين با بقيه نفرات خودشان كه به طرف ساوه رفته بودند بقم مراجعت كرده و به سمت كاشان حركت نمودند .\r\nخبر تخليه قم و حركت مجاهدين به طرف كاشان در اصفهان اثرات فوق العاده نمود و بشدت بهيجان اهالى افزود عدهء مجاهدين حاضر براى حركت بقم شدند . از طرف رئيس الوزراء آقا ميرزا محمد نجات به طرف رباطكريم حركت كرد كه امير حشمت را حضورا ملاقات كرده و خاطر وى را از مقاصد دولت مطلع نمايد .\r\nدر طهران از دو ساعت از شب گذشته آژانها در كميسريها و محل كشيك خودشان حاضر بوده و نظر به پاره انتشارات از اول غروب تا صبح مشغول حفظ امنيت شهر بودند .\r\nميرزا محمد نجات نزديك غروب بتهران مراجعت كرد چون تا قاسم‌آباد بيشتر نتوانسته بود برود بواسطه جنگ مجاهدين با روسها در قادرون راه به كلى مسدود بوده و موفق بديدار امير حشمت نگرديد . قشون روس بقريه كلمه كه بين رباطكريم و تهران واقع است رسيده و مجاهدين از سه طرف محصور شدند قشون مقيم ينگىامام هم به طرف كرج حركت كردند و امنيت اطراف شهر بقزاق‌ها و ژاندارمهاى تهران واگذار شد . بطوريكه فراريان جنگى حكايت ميكردند يكساعت و نيم بعد از ظهر روز چهارشنبه قشون روس از سمت ينگىامام با چهار عراده توپ بزرگ و چندين عراده ميتراليوز برباطكريم نزديك شدند و جنگ شروع شده مجاهدين در اطراف قاسم‌آباد و تپه‌هاى نزديك آنجا سنگرهائى تهيه كرده مشغول زدوخورد شدند قشون روس هم در يك فرسخى اقامت نموده و از ابتداى جنگ شروع به شليك توپ نموده تا نزديك غروب سنگرهاى مجاهدين با توپ بمباردمان شده بدون اينكه يك گلوله از آنان به افراد برسد حوالى غروب عدهء خيال فرار داشته اما سواره‌نظام روس نزديك شده جنگ با شمشير شروع و بعد از مهاجمات خونين مجاهدين و ژاندارمها عقب نشسته و در حدود هفتاد نفر تلفات دادند .\r\n\r\nابلاغيه از طرف سفارت روس مورخه 14 صفر\r\nبطوريكه فرمانده قشون امپراطورى اطلاع ميدهد روز يكشنبه ششم دكابر مطابق 11 صفر قشون امپراطورى ساوه را تصرف نموده اشرار و مفسدينى كه برضد پادشاه قانونى و دولت قيام نموده بودند فرار اختيار كرده مقتولين و مجروحين خود را در ميدان بجا گذاشتند .\r\nتعاقب اشرار دوام داشت - ديروز تمام توابع و اطراف قم توسط قشون امپراطورى اشغال شد سفارت امپراطورى روس اهالى پايتخت را متوجه ميسازد كه هرگونه اخبار راجع به پيشرفت اشرار را كه محض كذب است محل اعتناء قرار نداده باور ننمايند . »\r\n\r\nمطبوعات خارج راجع بايران\r\n« از جرايد انگليس - در ايران راجع بفارس - ابلاغيه وزارت خارجه لندن مورخ 27 نوامبر\r\nبرحسب اطلاعاتى كه از ايران بوزارت امور خارجه رسيده است حوادث عمدهء كه متعاقب حمله و توقيف قونسول انگليس در شيراز و اتباع آن دولت رخ داده از قرار تفصيل ذيل است :\r\nدر تاريخ 10 نوامبر ژاندارمرى ايران بدون اخطاريه قونسول و مدير تلگرافخانه هند و اروپا و اعضاى بانك شاهنشاهى را در موقعى كه بدفترخانه بانك ميرفتند توقيف كرده سپس تمام اموال و املاك خصوصى آنان را ضبط نمودند . اروپائيها را از شيراز\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nتبعيد كرده . عيال مدير بانك با دو دختر وى و عيال ناظر تلگرافخانه را رها و باتفاق عده ژاندارم وارد بوشهر شده‌اند . زنان و دختران مزبور اظهار ميدارند كه در تمام عرض راه خيلى خوش‌رفتارى با ايشان كرده‌اند ليكن در كازرون و كمارج پاره‌نمايشات خصمانه بر عليه آنها دادند . دستگيرشدگان مزبور را كه از برازجان بيرون آوردند قونسول و سه نفر از اعضاى بانك و ناظر تلگرافخانه و مستخدم سنگالى و دو نفر سواره هندى را به طرف ( اهرم ) برده از قراريكه معلوم مىشود آنانرا تحت الحفظ به واسموس قونسول آلمان سپرده‌اند . دولت ايران اطلاع داده است كه ژاندارمرى ساخلو شمال ايران سر بطغيان و تمرد برآورده و صاحبمنصبان آنان سوئدى ميباشند . متمردين مزبور قم را براى آلمانها تصرف كرده و سيم تلگراف ( هند و اروپا ) را به طرف جنوب ايران تحت ضبط قرار داده‌اند يك راپورت ديگرى از وزيرمختار ما از طهران رسيده و ميگويد ژاندارمهائى كه تحت رياست سوئديها بوده‌اند در شهر همدان به قزاقهاى ايرانى حمله برده‌اند . اين حملات و اين عمليات حق‌شكنانه بدون اعتنا كردن بدولت يك نمونه از طرز رفتار كاركنان آلمان مىباشد كه در يك مملكت بيطرف اين نوع تشبثات نامشروع براى تهييج اهالى مينمايند . »\r\n\r\nابلاغيهء از طرف سفارت امپراطورى روس مورخه 10 دسامبر 1915 مطابق 15 صفر 1334 قمرى\r\n« ديروز عصر اشرار و قسمتى از ژاندارمها كه وظيفه خود را در مقابل اعليحضرت اقدس شاهنشاهى و دولت شهريارى فراموش كرده و به اشرار ملحق شده بودند توسط قشون امپراطورى در رباطكريم به كلى شكست خوردند .\r\nبموجب اطلاعى كه از فرمانده قشون امپراطورى رسيده در اين واقعه در زير آتش شراپنل و حملات شمشيرى دويست و چهل نفر از اشرار تلف شده‌اند و در ساعت شش بعد از ظهر هفتاد نفر از اشرار هم باسيرى گرفته شد بعلاوه مجروحين زيادى هم از اشرار باقى مانده تعقيب مجدانه نسبت باشرار فرارى دوام دارد . از قراريكه قبلا هم ميشد استنباط كرد مؤسسين اين خونريزى بىجهت كه امير حشمت و على خان سپاه‌كوهى رؤساى اشرار بودند قبل از همه بدون عار و خجالت فرار كرده تابعين خود را دچار اين هلاكت نمودند و نيز موافق اطلاعى كه اخيرا از منابع صحيحه بسفارت امپراطورى رسيده است عده تلفات اشرار زيادتر از آنچه در فوق ذكر شده بوده است از قشون امپراطورى دو نفر قزاق تلف شده را دفن كرده‌اند . »\r\n\r\nجمعه 16 صفر - 24 دسامبر 1915\r\nامروز صبح سه ساعت قبل از ظهر مستوفى الممالك نخست‌وزير بقصر فرح‌آباد رفته و استعفاى خود را تقديم شاه كرد . شاه استعفا را قبول كرده و شاهزاده فرمانفرما به نخست‌وزيرى انتخاب شد پس از آن وزراى مختار روس و انگليس بفرح‌آباد رفته و با شاه ملاقات كردند .\r\nشاهزاده فرمانفرما رئيس الوزراء تولد 1231 شمسى - درگذشت 1318 شمسى\r\n\r\nشنبه 17 صفر - 25 دسامبر 1915\r\nژنرال باراتف فرمانده قشون اعزامى روس در ايران وارد تهران شد .\r\n\r\nدوشنبه 19 صفر - 27 دسامبر 1915\r\nنخست‌وزير جديد با وزراى خود بحضور شاه رفته و كابينه را بدين‌ترتيب معرفى نمود :\r\n\r\n[ كابينهء فرمانفرما 
  ]\r\nشاهزاده فرمانفرما رئيس الوزراء و وزير داخله .\r\nسپهدار اعظم وزير جنگ\r\nشاهزاده شهاب الدوله وزير علوم\r\nسردار منصور وزير پست و تلگراف\r\nشاهزاده صارم الدوله وزير فوائد عامه\r\nعلاء السلطنه وزير عدليه\r\nمشاور الممالك وزير امور خارجه\r\nبلافاصله پس از سقوط كابينهء مستوفى الممالك و تشكيل كابينهء فرمانفرما نگارنده در منزل يكى از اقوام خود ميرزا رضا خان گرانمايه مويد السلطنه مخفى شدم . چون او با سفارت روس روابط بسيار نزديك داشت براى\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاختفاى من امن‌تر از آن مكان جائى متصور نبود . وى بعدها موفق شد تأمين نامهء بتوسط دوست صميمى خويش مسيو اشتريتر جنرال قونسول روس از فرماندهى نيروى اعزامى روسيه صادر كند تا من از مزاحمت مصون بمانم .\r\nمسيو زمر دفتردار كه اكنون عملا شارژه‌دافر آلمان بود از محل اقامت نگارنده مستحضر شده و با من مكاتبه خصوصى برقرار كرد و مطالب مهمه را به من اطلاع ميداد .\r\nزمر يكى از لايق‌ترين و پركارترين مأمورين آلمان مىباشد كه در نتيجهء استعداد ذاتى ترقى نموده بعلاوه از فراست و فعاليت ابو القاسم خان كحال زاده منشى دوم سفارت همواره استفاده كرده است . كحال‌زاده با وجود جوانى خدمات ذىقيمتى بمليون و آزاديخواهان نموده و بعدها در مقامات قضائى و ادارى دولت ايران به مشاغل برجسته ارتقاء يافته است .\r\nميرزا رضا خان گرانمايه مؤيد السلطنه\r\n( سالها وزيرمختار ايران مقيم آلمان بود و در اوائل مشروطيت وزير عدليه شد )\r\n\r\n[ ذكر اقوال چند نفر از رجال مطلع 
  ]\r\nما در اينجا يادداشتهاى روزانهء خويش را راجع بمهاجرت قطع كرده و بذكر اقوال چند نفر از رجال مطلع ميپردازيم :\r\n\r\nنقل قول از وحيد الملك شيبانى نمايندهء دموكرات\r\nرودلف زمر شارژه‌دافر آلمان\r\nروز دوم محرم 1334 مطابق نوامبر 1915 اينجانب باتفاق آقا سيد محمد رضا مساوات و ميرزا محمد عليخان كلوب و سيد عبد الرحيم خلخالى و سيد جليل اردبيلى محرمانه به طرف قم حركت كرديم . روز سوم محرم اديب السلطنه سميعى در علىآباد بما ملحق شد . روز چهارم محرم سليمان ميرزا و ميرزا سليمانخان ميكده در منظريه بما رسيدند 5 نفر ژاندارم با خود داشتند\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nو گفتند عزيمت ما با تصويب شاه و مستوفى الممالك بوده و مجاز هستيم اقدام باعمال انقلابى و مخالفت صورى با حكومت تهران بنمائيم . در قم يك مركزى بنام « كميتهء دفاع ملى » تشكيل داديم اسامى اعضاء هيئت مديرهء آن كميته بدينقرار بود :\r\n1 - سليمان ميرزا 2 - مساوات 3 - ميرزا محمد عليخان كلوب 4 - وحيد الملك . ضمنا كميته‌هاى فرعى براى امور مالى و نظامى و فرهنگى و تبليغى تشكيل يافت و شاهزاده سليمان ميرزا به سمت مدير كميته انتخاب شد .\r\nعمر كميته دفاع ملى در قم از روز ششم محرم تا دهم صفر 1334 بود . سليمان ميرزا كمتر با اعضاى كميته مشورت ميكرد و امور را بطور ديكتاتورى اداره مينمود . قرار بود سلطان احمد شاه روز هفتم محرم از تهران حركت كند و به نمايندگان مجلس هم اطلاع داده شده بود كه بايد به طرف جنوب عزيمت نمايند . در لحظهء آخر شاه فسخ عزيمت كرد . روز 11 صفر 1334 صبح زود بى خبر كميتهء دفاع ملى دسته‌جمعى از قم به طرف كاشان حركت و شب بكاشان رسيديم . در اصفهان بامر سليمان ميرزا كه با شونمان قونسول آلمان وارد شده بودند پول بانك شاهى را ضبط و ميان ژاندارمها تقسيم كردند ( 98 هزار تومان پول نقره ، 20 هزار تومان براى مخارج مجاهدين و بقيه به ژاندارمرى داده شد ) . سليمان ميرزا بموجب حكم كتبى به امضاء خودش سالار نظام را مأمور ضبط اموال بانك شاهى كرده بود . محل اجتماع كميته در اصفهان منزل شيخ الاسلام رئيس بلديه بود .\r\nحركت از اصفهان به طرف كرمانشاه 29 صفر 1334 در ميان برف و سرماى شديد از طريق گلپايگان خمين - اره - قريه حصار - جبال - سربند - بروجرد - اشترينان - نهاوند - كنگاوركهنه - گردنهء بيد سرخ - صحنه - بيستون . ( دكتر واسل وزيرمختار آلمان و نظام السلطنه در آنموقع در صحنه بودند و تازه كنت كانيتس اتاشه ميليتر آلمان خودكشى كرده بود ) 4 ربيع الثانى - 3 فوريه 1916 وارد كرمانشاه شديم . فن درگلتس چند روزى بكرمانشاه آمده و كلنل بپ را از طرف خود برياست اركان حرب قواى ايران معين كرد .\r\nروز 6 ربيع الثانى - 5 فوريه 1916 نظام السلطنه باتفاق دكتر واسل وزيرمختار آلمان از صحنه به كرمانشاه وارد شدند . توقف مهاجرين در كرمانشاه 20 روز بود و هفتهء آخر حكومت ملى برياست نظام السلطنه تشكيل يافت و در همان موقع نيروى نظامى روس فرونت‌بيد سرخ را شكسته به طرف كرمانشاه سرازير شد و مهاجرين مجبور بفرار شدند . سليمان ميرزا و ميرزا سليمان خان وعدهء ديگر كه از اصفهان از راه خرم‌آباد رفته بودند در قصر شيرين بساير مهاجرين ملحق شدند ( عمليات نظامى با كلنل بوپ و صندوق مالى در دست ليسكيگ بود . ) در اول آوريل 1916 اتحادى ميان عموم مهاجرين از هر دستهء سياسى به عمل آمد يعنى كميته دفاع ملى منحل و جاى خود را به هيئتى موسوم به « مدافعين وطن » داد . در 12 آوريل 1916 - 8 جمادى الاخره 1334 ميسيونى به اسلامبول و برلن اعزام شد مركب از وحيد الملك براى برلن و طباطبائى براى اسلامبول .\r\nمهاجرين از قصر ببغداد فرارى و بعد از سقوط كوت الاماره مجددا بكرمانشاه مراجعت و حكومت نظام السلطنه ادامه داشت تا شكست قطعى و عزيمت مهاجرين باسلامبول و برلن و معاودت عدهء ديگر بطهران .\r\n\r\nنقل قول از رودلف نادلنى شارژه‌دافر آلمان مقيم كرمانشاه\r\nحركت هيئت اعزامى آلمان بافغانستان تحت رياست ( نيدرماير ) مرحله تازه در ايران بوجود آورد كه ميتوان آن را دوره « تخمير سياسى » ناميد . هيئت مزبور در نظر داشت از ايران عبور نمايد ولى روسها و انگليسها خطوط سرحدى ايران و افغانستان را تحت مراقبت دقيق قرار دادند و مانع عبور اعضاى هيئت\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nگرديدند . ناچار ( نيدرماير ) و چند تن ديگر منجمله ( هنتيگ ) و ( پراتاپ ) و بركت اللّه سعى نمودند محرمانه از سرحد بگذرند و موفق شدند بدون مواجه با خطرى بكابل برسند و مدت توقف آنها تقريبا ده ماه طول كشيد ولى امير افغانستان حاضر نشد بهندوستان حمله نمايد و علت مهم آن هم اين بود كه امير در سال مبلغ معتنابهى از انگليس‌ها كمك دريافت ميداشت معهذا اظهار موافقت نمود در صورتى كه قواى مسلح آلمان با او كمك نمايند حاضر است وارد ميدان مبارزه شود ولى انجام اين شرط براى آلمانها غيرمقدور بود تنها حضور دو نفر از اعضاى رئيسه هيئت اعزامى در كابل و مذاكرات آنها با امير افغان كافى بود كه خاطر انگليسها را مشوش سازد و آنها را وادار نمايد كه قسمتى مهم از قواى خود را در سرحد افغانستان نگاهدارند و در واقع مقصود اصلى آلمانها كه عبارت از معطل ساختن قشون انگليس بود به عمل آمد . نيدرماير پس از خاتمه مأموريت خود از همان راهى كه آمده بود بايران مراجعت كرد و ( هنتيگ ) از طريق چين بامريكا و از آنجا به آلمان برگشت .\r\nدر اينموقع لازم بود براى كارهاى مربوط بايران تصميمى اتخاذ شود . بلافاصله ( كنت كانيتس ) را كه سابقا در وزارت امور خارجه با من همكارى ميكرد از جبهه جنگ فراخوانده و با سمت وابسته نظامى وى را بتهران اعزام داشتم . نامبرده موفق گرديد يك قسمت مهم از صاحب‌منصبان سوئدى را كه مأمور تشكيلات ژاندارمرى ايران بودند باستخدام دولت آلمان دربياورد و به اين ترتيب ركن اعظم قواى مسلح ايران به طرف آلمان و مستخدمينش متمايل گرديد . علاوه بر اين نامبرده با رؤساى عشاير مهم تماس مستقيم گرفته و روابط نزديكى با آنها برقرار نمود . بالاخره موضوعى كه بيشتر باعث پيشرفت كارها گرديد اين بود كه در اغلب از ايالات مركزى ايران زمام كارهاى مهم عمومى بدست عناصرى قرار گرفت كه حاضر بودند سرنوشت كشور خود را با سرنوشت متحدين توأم نمايند . در مقابل اين عمليات روسها قواى خود را در صفحات شمال تكميل نموده و به طرف تهران به حركت درآورند .\r\nبراى رفع اين تهديد ( پرنس رويس ) وزيرمختار آلمان سعى نمود شاه را وادار نمايد كه موقتا پايتخت را بمركز كشور يعنى باصفهان انتقال دهد ولى اجراى اين نقشه در دقايق آخر عقيم گرديد و شاه در برابر اعتراضات روس و انگليس تسليم و تصميم گرفت در تهران بماند . در نتيجه پيش‌آمد اين وضعيت وزيرمختار آلمان ناچار گرديد بدون شاه از تهران حركت نمايد و متعاقب آن دولت آلمان نامبرده را احضار نمود .\r\nرؤساى حزب دموكرات نيز كه پايتخت را ترك نمودند در قم كميته ترتيب و بعنوان اينكه شاه در تهران تحت فشار روس قرار گرفته و نميتواند آزادانه تصميمى اتخاذ نمايد يك حكومت موقتى برياست نظام السلطنه تشكيل دادند ولى رياست قشون به عهده ( كنت كانيتس ) وابسته نظامى آلمان واگذار گرديد . چون قسمت اعظم ژاندارمرى در تهران مانده بود و تنها قوائى كه نامبرده در اختيار داشت عبارت بودند از سواران مشكوك عشاير لذا از حيث تعادل نسبت بقواى مهاجم روس تفاوت فاحشى وجود داشت و بطوريكه پيش‌بينى ميشد در موقع عمل بيهودگى سواران مزبور كاملا مشهود افتاد ( كنت كانيتس ) ناچار گرديد در برابر حملات روسها از سنگرى بسنگر ديگر عقب‌نشينى نمايد تااينكه در گردنه كنگاور با شكست قطعى مواجه گرديد پس از آن نامبرده با اسلحهء كه همراه داشت شبانه از محل خود حركت و ديگر اثرى از او پيدا نشد . بعدها وقتى كه بايران مأموريت يافتم در تجسس نعش او برآمدم دو نفر ايرانى كه طرف سوءظن واقع شده دستگير و مدتى تحت توقيف بودند ولى از بازجوئيهائيكه به عمل آمد نتيجهء حاصل نشد .\r\nدر اين بين انگليسها قوائى در بصره پياده و براى حمله ببغداد خود را مهيا مينمودند براى جلوگيرى از عمليات آنها قشون ششم ترك تحت فرماندهى مارشال ( فن گلتس ) پاشا تشكيل كه داراى دو ستاد ارتش\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبود يكى براى بين النهرين و ديگرى براى ايران . رياست ستاد ارتش ايران بعهدهء سرهنگ ( بوپ ) آلمانى واگذار گرديد و نامبرده بمعيت ( واسل ) وزيرمختار موقتى آلمان به طرف ايران حركت و در كرمانشاه خود را بنظام السلطنه معرفى نمود . در اين موقع قشون روس با تجهيزات كامل دست بعمليات زده قواى ايرانى را مركب از عده ژاندارم و سواران عشاير متواليا مجبور بعقب‌نشينى ميكرد . حكومت موقتى نظام السلطنه و اعوان وى نيز با مابقى قوى بين النهرين پناهنده شدند و به اين ترتيب عمليات ما در ايران مواجه با شكست و روابط ما با افغانستان قطع و خطر تهديد هندوستان به كلى مرتفع گرديد .\r\nموقعى كه گزارش جامعى در موضوع ايران بژنرال ( فن فالكن هاين ) دادم سئوال كرد : اينك چه بايد كرد ؟ چون در طرح نقشه ايران شخصا شريك بودم جواب دادم چارهء نيست جز آنكه خود من بايران رفته و از نزديك اوضاع را مطالعه و براى عمليات آتى طرح نوينى تهيه و تقديم دارم .\r\nچون تا آنموقع رياست اداره سياسى به عهده من بود لذا ژنرال « فالكنهاين » توصيه نمود شخصى كه مورد اعتماد است براى رياست اين اداره در نظر گرفته و خود را مهياى حركت بايران نمايم .\r\nروز بعد معاون وزارت امور خارجه آلمان مرا احضار و اظهار داشت شما بايد بايران برويد و سمت شما فعلا كاردار سفارت آلمان در ايران خواهد بود . پس از تلقيح عليه آبله و و با و تيفوس و طاعون در ماه ژوئيه 1916 از راه اسلامبول به طرف ايران حركت نمودم . در اسلامبول آقاى « فن بلوشر » را كه يكى از افسران ستاد ارتش « فن بوپ » بود ملاقات نمودم . مشار اليه در ايران به مرض اسهال مبتلا و براى معالجه عازم آلمان بود . چون از اوضاع ايران بااطلاع بود به او پيشنهاد نمودم از مسافرت بآلمان صرف‌نظر نموده و با سمت دبيرى سفارت با من همكارى كرده دوباره بايران مراجعت نمايد اين پيشنهاد مورد قبولى ايشان واقع و پس از معالجه در بيمارستان آلمان در اسلامبول در حلب به من پيوست و باتفاق به طرف ايران حركت نموديم . در اسلامبول خبر فوت « كنت ويلا مويتس » وابسته نظامى سفارت آلمان كه بجاى « كنت كانيتس » تعيين شده بود و اصل و باعث تأثر خاطرم گرديد . نامبرده برحسب تقاضاى من از جبهه جنگ احضار و مأمور ايران گرديده بود ولى در بغداد در اثر گرماى فوق العاده به سكته قلبى دچار و قبل از رسيدن به محل مأموريت خود فوت مينمايد .\r\nبجاى وى پرفسور ساره مستشرق معروف آلمانى كه در آنموقع در اسلامبول توقف داشت انتخاب و نامبرده بواسطه اطلاعات بسيطى كه از تاريخ ايران باستان داشت و در نتيجه حسن اخلاق و رفتارش خدمات گرانبهائى انجام و در روابط بين كارمندان سفارت آلمان و نظام السلطنه عامل مؤثرى بشمار ميرفت انتخاب گرديد .\r\nدر زمينه عمليات نظامى از طرف ژنرال ( فن فالكهاين ) تصميمات تازهء اتخاذ و بموقع اجرا گذارده شد .\r\nبجاى ( فن بوپ ) افسر ديگرى باسم ( ژنرال گرسمن ) انتخاب و رياست هيئت نظامى آلمان به او واگذار گرديد و مأموريت داشت در بغداد با قشون ترك و همچنين با بقية السيف قواى ژاندارمرى ايران همكارى نمايد . در اين بين پيش‌آمدهاى متعدد پياپى بوقوع پيوست كه باعث تغييرات مهمى در وضعيت عمومى گرديد . مارشال ( فن گلتس ) پاشا به مرض تيفوئيد در بغداد وفات نمود و فرماندهى كل قشون ششم تركيه به عهده خليل پاشا عموى انور پاشا محول گرديد . قواى انگليس كه بغداد را تهديد مينمودند در كوت العماره محاصره و تسليم شدند و در نتيجه موقتا خطر سقوط بغداد مرتفع گرديد . يك قسمت از قواى ترك كه در كوت العماره شركت داشت و در اثر تسليم قواى انگليس آزاد شده تحت فرماندهى على احسان پاشا درآمد و به طرف ايران اعزام گرديد . اين قوى به زودى روسها را از گردنه پاطاق رانده و مجبور ساختند تا آنطرف همدان عقب‌نشينى\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنمايند . در نتيجه حكومت موقتى نظام السلطنه نيز بايران مراجعت و مركز خود را در كرمانشاه قرار داد .\r\nبا اين ترتيب منهم موفق شدم مأموريت خود را در سرزمين ايران شروع نمايم .\r\nقبل از حركت از اسلامبول ملاقاتى با سفير كبير آلمان مقيم تركيه ( كنت ولف مترنيخ ) دست داد . پس از يك سلسله سئوالاتيكه در باب وضعيت عمومى نمود نامبرده تذاكراتى راجع بحكومت نظام السلطنه و ژاندارمرى ايران داده و توصيه نمود در روابط خود با آنها نهايت احتياط را مرعى دارم ، بوى اطمينان دادم مقصود از مأموريتم بقبضه درآوردن ايران نيست ، بلكه منظور اصلى ايجاد روابط با افغانستان و تهديد هندوستان مىباشد . ضمنا ملاقاتهاى ديگرى با انور پاشا وزير جنگ تركيه و على پاشا رئيس اداره امور ايران در وزارت امور خارجه تركيه و با ( بافن نورات ) مستشار سفارت كبراى آلمان و ( كنت شولنبورگ ) رئيس اداره عمليات قفقاز صورت گرفت و با هريك از آنها مذاكرات جداگانه راجع بحوزه مأموريت خود به عمل آوردم . چون براى عمليات جنگى قبل از همه‌چيز پول لازم بود لذا در برلن دستور داده بودم مقدارى ليره طلاى عثمانى و مقدارى سكه يك‌قرانى نقره مطابق نمونهء كه از سفر اول خود بايران برسم يادگار براى برادرم آورده بودم بضرب برسانند . علاوه بر اين چهار ميليون مارك اسكناس 10 و 20 و 100 ماركى آلمان همراه داشتم كه روى آنها هم از هريك به پول ايران از قرار دو تومان و نيم و پنج تومان و بيست و پنج تومان با مهر قرمز چاپ شده بود . كاروان مخصوصى مأمور حمل سكه‌هاى طلا و نقره از راه حلب و بغداد گرديد . سكه‌هاى مزبور بتعداد معينى در كيسه‌هاى پارچهء دوخته و بعد در صندوقهاى چوبى باربندى شده و رويهمرفته هر صندوقى محتوى پنج هزار سكه بود . موقعى كه كاروان پول ببغداد رسيد مشاهده گرديد كه يك صندوق محتوى سكه‌هاى طلا بينهايت سبك است و معلوم شد كه ظاهرا حرارت آفتاب در بين راه بصندوق مزبور صدمه وارد آورده و آن را سوراخ كرده است و كليه محتويات اين صندوق باستثناى يك سكه طلا همه‌گى در راه مفقود شده و از بين رفته است . كليه اقدامات و تجسساتيكه براى بدست آوردن آن به عمل آمد بىنتيجه ماند .\r\nپس از انجام اين مقدمات خود من باتفاق ( ژنرال گرسمن ) در اوايل ماه اوت 1916 از اسلامبول حركت و از طريق حلب و موصل به طرف بغداد عزيمت نموديم . چون ساختمان راه‌آهن بغداد هنوز كاملا خاتمه نيافته بود ناچار قسمتى از راه را كه از كوه‌هاى صعب العبور آسياى صغير ميگذرد و قسمت ديگر از رأس العين تا موصل را كه از صحرا ميگذرد با اتومبيل طى نموديم . شدت گرما و زيادى حشرات موذى فوق العاده اسباب زحمت بود در موصل مجبور بوديم چهار روز توقف نمائيم تااينكه كلكى كه مخصوصا براى عبور از شط براى ما ميساختند حاضر شود ( كلك عبارت از يك قسم قايقى است كه براى عبور از فرات و دجله به كار ميرود ) عمارت كنسولگرى آلمان در موصل براى توقف ما تخصيص داده شده بود و از شدت گرما ناچار بوديم شبها روى بام بخوابيم مسافت بين موصل و سامره 5 روز طول كشيد . مسافرت با كلك خيلى مطبوع و گوارا بود زيرا كه سقف آن از شدت حرارت آفتاب ميكاست و مخصوصا در موقع طلوع و غروب خورشيد رنگ‌آميزى طبيعت در افق سحرانگيز بود . از سامره بقيه راه را با راه‌آهن طى نموده و با يك قطار بارى وارد بغداد شديم . در بغداد كارمندان باقىمانده سفارت را جمع‌آورى نموده و پس از تهيه لوازم مسافرت بالاخره به طرف ايران رهسپار شديم .\r\nكليه بنه و اسبابها را بوسيله قاطر پيشاپيش فرستاديم و خود با اتومبيل بارى حركت نموديم .\r\nشدت حرارت در صحراى بىآب و علف قواى جسمانى و روحى را به كلى فلج كرده و ما را باندازهء بيحال كرده بود كه قادر بصحبت كردن و فكر كردن نبوديم . براى مزيد بدبختى همانروز اول مسافرت از بغداد ساعت سه بعد از ظهر چرخ عقب اتومبيل شكست و با يك تكان سختى سرنشينان خود را به پائين انداخت .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nشخصا به حدى بيحال و خسته و بهمه‌چيز دنيا بيعلاقه شده بودم كه در همان گودالى كه به زمين افتادم بخواب عميقى فرو رفتم ، اوايل شب مرا بيدار كردند و با قاطرهائيكه كاظم ناظر سفارت آلمان از اولين دهكده واقع در نزديكى محل وقوع حادثه تهيه نموده بود به مسافرت خود ادامه داده و شب با باروبنه وارد خانقين شديم . حالت كوفتگى و خستگى من باندازهء بود كه روز بعد مجبور بودم قسمتى از راه را با درشكه طى نمايم . سپس در خاك ايران با اسبهائى كه قبلا تهيه شده بود به مسافرت خود ادامه داديم . آب و هواى خوش ايران ما را از حال جمود و فرسودگى كه در صحراى سوزان عربستان بما دست داده بود بيرون آورد .\r\nدر قصرشيرين با رؤساى ايل صديق و صميمى سنجابى ملاقاتى دست داد روى بام محلى كه براى توقف ما در نظر گرفته شده بود دو نيمكت چوبى قرار داده بودند . روى يكى از آنها من نشستم و روى ديگرى رؤساى ايل سنجابى و ساير محترمين قصرشيرين كه جمع شده بودند قرار گرفتند بطوريكه انتظار ميرفت اين ملاقات با تشريفات خشك و خسته‌كننده برخورد نمود ولى در همانموقعيكه مذاكرات ما با ردوبدل تعارفات معمولى بصعوبت شروع شده بود و هركس در فكر اين بود كه موضوعى براى ادامه مذاكرات پيدا نمايد يك مرتبه نيم‌كت چوبى فرسوده كه طاقت تحمل جمعيت را نداشت درهم شكست و مهمانان موقر ما و ريش سفيدان محل را روى زمين پخش نمود اين واقعه غيرمترقبه همه‌گى را بخنده درآورد و ما را از اين بن‌بستى كه همه‌گى در آن گير كرده بوديم نجات داد . روز بعد وارد كرند شديم نظام السلطنه رئيس تشريفات خود را باستقبال ما با آشپز خود اعزام داشته بود علاوه‌بر اين يك اسب راهوار خوبى هم براى من فرستاده بود كه بقيه مسافرت خود را تا كرمانشاه با آن اسب طى نمودم . پس از مبادله تعارفات معمولى و صرف يك غذاى گرم مطبوع و خوب و يك شب استراحت كامل روز بعد به طرف كرمانشاه حركت و چند روز بعد وارد شهر شديم . در كرمانشاه هم استقبال شايانى از من و همراهانم به عمل آمد و ما را بعمارتى راهنمائى نمودند كه براى توقف ما در نظر گرفته شده بود . عمارت مزبور يكى از بهترين عمارات شهر محسوب و در ميان باغ وسيعى قرار داشت علاوه بر عمارت اصلى كه دور تا دور آن ايوان با ستونهاى متعدد بود چند عمارت فرعى ديگرى در همان باغ نيز به اختيار ما واگذار گرديد .\r\nروز بعد بلافاصله بديدن نظام السلطنه و بعد به ملاقات وزرايش رفتم نظام السلطنه شخصا مردى ضعيف الجثه ولى آثار بزرگى و قدرت از سيماى او نمايان بود .\r\nپسر ارشد وزارت امور خارجه و پسر ديگرش رياست دفتر پدرش و دامادش امور وزارت جنگ را عهده‌دار بودند . در حقيقت كليه مسائل مربوط بامور خارجه و بعمليات جنگى در دست خود نظام السلطنه بود ساير وزراء پنجگانه حكومت نظام السلطنه اشخاص بسيار محترمى بودند . اديب السلطنه وزارت داخله و ميرزا قاسم خان وزارت پست را اداره مينمودند ميرزا محمد عليخان كلوب كه سابقا عضو كلوب بين المللى بود و به همين مناسبت به اين اسم معروف شده بود عهده‌دار امور مالى بود بعد از خاتمه جنگ نامبرده كلمه « فرزين » را براى نام خانوادگى خود انتخاب و پس از آنكه به سمت وزيرمختار ايران در آلمان منصوب گرديد به اين اسم معروف بود . مدرس يكى از روحانيون وزارت عدليه و حاج عز الممالك وزارت فوائد عامه را عهده‌دار بودند . بين شخصيت‌هاى برجسته ديگرى كه در كرمانشاه بودند بايستى سليمان ميرزا را نامبرد كه شخصى بود بسيار زيرك و ظاهرا تمام وقت خود را مصروف فراگرفتن زبان آلمانى مينمود .\r\nديگر ( فوزىبى ) وابسته نظامى تركيه بود . اين شخص اصلا عرب و در انتريگ يد طولائى داشت\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاز دست راست فرزين وزيرمختار مقيم برلن بعدها وزير دربار ايران - اشتر زمان وزير امور خارجه آلمان\r\nمشاور الممالك وزير امور خارجه ايران\r\nو مورد اعتماد شخص انور پاشا بود و به همين عنوان در ايران دست بعملياتى زده بود كه مرا وادار ساخت براى جلوگيرى از پيشرفت نظرياتش اغلب با او تماس داشته باشم و به اين منظور هفته سه بار او را مرتبا براى صرف ناهار در سفارت دعوت مينمودم . خط سير سياسى من نسبت بايران خيلى روشن و واضح بود زيرا كه آلمان بهيچوجه در نظر نداشت ايران را اشغال و تحت نفوذ سياسى خود درآورد علاقهء ما بيشتر متوجه برقرارى روابط با افغانستان بود و مايل بوديم بين انگليس و روس يك ايران مستقل و قوى برقرار گردد .\r\nطبق دستور صريح وزارت امور خارجه برلن پيرو همين سياست بنظام السلطنه رسما اطمينان دادم كه دولت آلمان نسبت بايران و همسايه شرقى آن هيچ نظر استملاكى ندارد و يك نظريه بخصوص سياسى را تعقيب نمينمايد . سياست دولت وقت عثمانى در ايران با سياست آلمان اختلاف داشت و در خط ديگرى سير ميكرد .\r\nظاهرا انور پاشا طرفدار « پانتورانيسم » بود ولى ( فوزىبى ) وابسته نظامى تركيه كه از اين نظريات كاملا بااطلاع بود سعى مينمود عدم اعتماد ايرانيان را نسبت بتركيه بر طرف سازد و براى اين منظور عمليات انتريگ‌آميز و دامنه‌دارى عليه آلمان شروع و بايرانيان تلقين مينمود كه تنها دولتى كه ميتواند ايران را در مقابل سياست استعمار آلمان محافظت نمايد تركيه مىباشد . رفتار ( فوزىبى ) كه مورد تأييد و تصديق خليل پاشا نيز بود براى من اشكالات بيشتر و نامطلوبى پيش آورد . در همين مواقع بود كه يكنفر\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nشاهزاده افغانى وارد كرمانشاه شد و از طرف ايرانيان و تركها مورد استقبال شايان واقع گرديد .\r\nنظام السلطنه بافتخار وى ضيافت مفصلى ترتيب داده و خليل پاشا كه براى بازرسى عمليات قواى تركيه از بغداد بايران آمده بود در سر ميز شام نطقى ايراد داشت . من از اول نسبت بشخصيت اين شاهزاده افغانى در ترديد بودم و در ملاقاتى كه بين او و من در عمارت سفارت دست داد اين ترديد زيادتر گرديد زيرا نه فقط نامبرده حامل هيچ‌گونه پيامى از طرف افغانستان نبود بلكه اولين تقاضاى او پول بود و البته به اين تقاضا ترتيب اثر داده نشد . سپس خليل پاشا وى را بتركيه دعوت و او نيز اين دعوت را اجابت و از طريق بغداد باسلامبول حركت نمود ولى در اسلامبول به زودى وزن حقيقى او معلوم گرديد و فورا او را دوباره روانه افغانستان نمودند . هرچند رابطه ما با تهران به كلى قطع بود معهذا از حوادثيكه در پايتخت بوقوع ميپيوست بى خبر نبوديم . پس از حركت اعضاى سفارت آلمان از تهران حفظ منافع آلمان به عهده سفارت امريكا واگذار شده و ( زومر ) رئيس دفتر سفارت در تهران مانده بود . نامبرده گزارشهاى خود را كه برمز و روى نوارهاى پارچهء با ماشين تحرير تهيه مينمود مرتبا براى ما ميفرستاد حامل اين گزارشها يكنفر از مستخدمين ايرانى بود كه نوارهاى مزبور را روى زيرشلوارى دوخته و باين‌ترتيب موفق ميشد از خطوط روسها عبور و خود را بكرمانشاه برساند . بمحض ورود در اطاق كار ( بلوشر ) رايزن سفارت رفته و نوارها را از زير شلوارى جدا ساخته و تسليم نامبرده مينمود . پس از كشف اخبار پاسخ گزارشهاى ( مسيو زومر ) تهيه و به همان طريق بتهران فرستاده ميشد و باين‌ترتيب ما از جريان وقايع سياسى در تهران كاملا بااطلاع بوديم . از عقد قرارداد سپهسالار و تأثير آن در افكار عمومى و همچنين از سقوط كابينه وى و تشكيل كابينه تازه برياست وثوق الدوله و جزئيات آن بموقع مطلع ميشدم و گزارش آن را ببرلن مخابره ميكردم .\r\nبراى بجريان انداختن اسكناسهاى مارك آلمان كه با مهرهاى قرمز رنگ هم ارز آن به پول ايران تعيين شده يكى از بازرگانان آلمانى موسوم به « كرومپتر » از طرف من مأمور گرديد بانكى در كرمانشاه تأسيس نمايد . چون اهالى هنوز اعتماد كاملى بحسن جريان امر پيدا نكرده بودند هر روز اسكناسهاى مزبور را ببانك آورده و مطالبه پول طلا و نقره مينمودند و بانك نيز مرتبا هم ارز آن را به طلا و نقره ميپرداخت . در نتيجه كم‌كم اطمينان مردم زياد و مارك آلمان در بازار مقام ثابتى پيدا نموده و معاملات بازرگانى بجريان طبيعى افتاد .\r\nملت ايران در دوران تازه در سرازيرى انحطاط طى طريق مينمود . بزرگان قوم كه در عالم خيال بگذشته با افتخار ديرين خود ميباليدند سعى داشتند همان جلال و بزرگ‌منشى پيشين را حفظ نمايند .\r\nنظام السلطنه نيز در اين زمينه تفاوتى با همرديفان خود نداشت نامبرده هرگز پياده نميرفت در خارج از منزل همه اوقات سواره و با كمال تأنى و وقار حركت مينمود و هميشه گارد مخصوص وى مركب از هفتاد هشتاد سوار مفلوك پيشاپيش و عقب او در حركت بودند و البته اين تشريفات و تجمل پول ميخواست و توقع آنها را در اينجا زيادتر ميكرد . بدبختانه آلمانها در ابتداى شروع عمليات خود در ايران باشخاصى كه حاضر بهمكارى شده مبالغ گزافى وعده داده بودند و به همين جهت كليه طلا و نقره‌هائى كه بوسيله كاروان ميرسيد بجيبهاى بىبندوبست اين قبيل شخصيت‌هاى ايرانى فرو ميرفت . علاوه‌براين براى تأمين آذوقه قواى تركيه كه مأمور ايران بودند مجبور بودم وجوهى به اختيار ژنرال على احسان بگذارم و از اينرو اشكالات مالى ما روزبروز زيادتر ميگرديد و وضعيت غيرقابل دوام بود . از طرف ديگر موظف بودم بتقاضاى حقه ( واسموس ) نيز ترتيب‌اثر بدهم ؛ ( واسموس ) با قواى تنگستانى كه در اختيار خود داشت جاده بوشهر شيراز را\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدر تمام دوره جنگ براى عبور قواى انگليسى مسدود كرده بود . حواله پول از كرمانشاه براى واسموس كار بسيار مشكلى بود بالاخره موفق شدم از طريق يكى از بانكهاى مقيم هندوستان بوسيله شيخ محمره پولى براى او بفرستم .\r\nدر تاريخ 16 فوريه 1918 تلگرافى از ( ژنرال گرسمن ) از بغداد رسيد مبنى بر اينكه قواى تركيه و تشكيلات آلمانى دستور دارند ايران را تخليه نمايند و توصيه نموده بود اعضاى سفارت هم بدنباله آنها حركت كنند .\r\nهرچند احضار قواى تركيه از ايران و انتقال آن بجبههء بين النهرين دليل كافى براى دخالت اوضاع بشمار ميرفت ولى قسمت اخير تلگراف مثل صاعقه در من تأثير نمود زيرا پايان دوره مأموريت ما را در ايران اعلام ميداشت . بفوريت بملاقات نظام السلطنه شتافتم . وى نيز بوسيلهء ( فوزىبى ) وابسته نظامى تركيه از اين خبر مطلع شده و با وزراى خود مشغول شور بود . بمحض ورود من نظام السلطنه اظهار داشت كه وى و طرفدارانش تصميم گرفته‌اند بتركيه بروند و براى اين كار پول لازم دارند در اين موقع نميتوانستم اين تقاضا را رد نمايم و پولى كه مورد احتياج بود در اختيارش گذاردم . همين كه اهالى كرمانشاه اطلاع پيدا كردند كه سفارت مشغول جمع‌آورى اسباب و اثاث البيت مىباشد ببانك فشار آوردند و خوشبختانه در همين اوان كاروان جديدى حامل طلا و نقره رسيده بود و بانك توانست بتقاضاى ارباب‌رجوع ترتيب اثر داده و قسمت اعظم از اسكناسهاى مارك را به طلا و نقره تبديل نمايد .\r\nپس از انجام اين مقدمات سفارت عازم حركت شد . كاروان ما عبارت بود از اعضاى سفارت و مستخدمين ايرانى و يك گارد مستحفظ مركب از سيزده سوار و بيست اسب و چهل و پنج قاطر و پانزده الاغ . پس از هشت روز بقصرشيرين وارد شديم و در اينجا شنيديم كه بلافاصله پس از حركت ما روسها وارد كرمانشاه شده و انگليسها بغداد را اشغال و تا خانقين پيشرفت كرده‌اند و يك قسمت از قواى خود را مأمور نموده‌اند راه را مسدود و ما را دستگير نمايند . توقف ما در قصرشيرين بيش از حد لزوم جايز نبود و در ابتداى جاده خانقين به طرف شمال منحرف و برود ( دياله ) كه يكى از رودهاى فرعى دجله است رسيديم چون موقع طغيان آب بود سطح رود فوق العاده بالا آمده و زمينهاى اطراف را آب گرفته بود . بوسيله سه عدد كلك بزرگ از رودخانه عبور و شب را در روى تپه كه آب اطراف آن را كاملا احاطه كرده بود گذرانديم روز بعد به طرف واحه ( كيفرى ) حركت و از منطقه خطر به كلى خارج شديم . در كركوك بنظام السلطنه برخورد كردم اظهار داشت كه از طرف سلطان عثمانى دعوت شده كه باسلامبول برود .\r\nدر تاريخ 2 آوريل وارد موصل شديم و در اينجا با ژنرال ( فن فالكنهاين ) ملاقات تازه دست داد .\r\nنامبرده پس از فتح رومانى مأمور بين النهرين و سوريه شده بود . در موقع توقف در موصل تلگرافى از وزارت امور خارجه برلن رسيد طبق اين دستور امور سفارت را به آقاى ( فن بلوشر ) تحويل داده و عازم اسلامبول شدم . باين‌ترتيب بدوره مأموريت من در ايران خاتمه داده شد .\r\n\r\nنقل قول از يكنفر سياستمدار دانشمند\r\nكميته دفاع ملى كه از ليدرهاى مجلس و رؤساى احزاب و سران درجه اول مجاهدين براى تجهيز ملت در قم تشكيل يافت مشغول جمع‌آورى عده و اسلحه و تبليغ بود ولى امور كميته به چند علت پيشرفتى نداشت .\r\n1 - مليون جبهه را كه بوسيله قواى ژاندارمرى و مجاهدين و داوطلبان در حسن‌آباد و علىآباد و رباطكريم تشكيل شده بود به قدر كافى محكم دانسته و فرونت خود را تثبيت شده فرض مينموده و گمان داشتند كه بمرور بايد در تحكيم و تشييد جبهه و قواى ملى سعى و كوشش نمايند .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n2 - اكثر گردانندگان امر نمايندگان پارلمان و مردان سياسى بودند و بصيرت بامور جنگى نداشتند بدين‌لحاظ در امور كميته حرف و خطابه بيش از فعاليت و كار حكمفرما بود وقت ذيقيمت بمباحثات بلانتيجه و رقابت‌هاى كوچك و كارهاى غيرمهم كه جنبه تظاهرش غلبه داشت مصروف ميگرديد معلوم بود اهميت و عظمت مبارزه را بطور كامل پىنبرده و تا آنزمان مصائب و شدائد جنگ را درك ننموده‌اند مثلا بعضى از نمايندگان از صبح ميرفتند بدهات و بلوك اطراف قم و تا غروب هفتاد هشتاد فشنگ جمع‌آورى نموده ميآوردند و هرگاه با تبليغ و تشويق از مالك يا كدخداى دهى تفنگى براى قواى ملى تحصيل مينمودند كار مهمى محسوب ميگرديد .\r\n3 - عدهء هم هنوز فرض مينمودند كه بالاخره اين وضع غيرطبيعى بيش از اين دوام ننموده و حق و قانون حكمفرما گرديده و با ميانجيگرى حكومت تهران بين متخاصمين خارجى ترتيب و قرارى داده مىشود كه يا همه متجاوزين از مملكت خارج و يا اقلا در حدودى متوقف مانده تخطى ننمايند و جنگ و جدال خاتمه خواهد يافت معذالك چون خبرهائى از ورود دائم التزايد قشون روس از سرحد و تجمع آنها در دو فرنت آذربايجان و قزوين و اصل ميگرديد و از طهران هم اطلاعاتى ميرسيد دائر به سخت‌گيرى دولتين و نقشهء جدى آنها براى رفتن باصفهان و غرب بعنوان و بهانهء طرد نمودن عناصر آلمانى و ترك طرفداران آنها ولى معنا و حقيقهء براى اجراء واقعى معاهدهء 1907 و انجام قرارداد سرى جديد بين دولتين كه منطقه وسط بيطرف هم از طرف انگليس بروسيه واگذار شده بود لذا در قم عقلاء قوم كم‌كم به دشوارى و سنگينى موقع پىبرده درصدد چاره براى آتيه و روزهاى سخت برآمده از تمام ولايات و مليون كمك خواستند و چون با ازدياد قواى روس و نقشهء حملهء بجنوب و غرب ادامهء وضع و جريان امور كميته خطرناك و اعتمادى به توقف در قم باقى نمىماند و ضمنا چون رضا قلى خان ما فى نظام السلطنه كه از رجال وطن‌پرست و نامى مملكت بود و در اكثر موارد دولت مركزى در مواقع مشكل از وجود او استفاده ميكرد ( مثل نظم ايالت كرمانشاهان بعد از فتح طهران بدست مليون يا ايالت فارس بعد از اخطاريكه دولت انگليس داده بود و يا ايالت بروجرد و لرستان عربستان ) و مشار اليه در تمام ايالات بالاخص نسبت برؤساء ايلات و امراء جنوب و غرب نفوذ كلمه داشت لذا سيد محمد رضا مساوات را كه از مبارزين شهير صدر مشروطيت و از ليدرهاى مبرز حزب دمكرات بود و ضمنا از دوستان صميمى مستوفى الممالك و نظام السلطنه بشمار ميرفت مأمور غرب نمودند كه با نظام السلطنه ما فى والى بروجرد و لرستان تماس گرفته وارد مذاكره شود و از او بنام عموم دعوت نمايد كه در اين روزهاى سخت وارد صحنه فداكارى و جان‌بازى شود و سر و صورتى بجريان امور بدهد مساوات به طرف غرب عزيمت نمود و پيام و مكتوبهاى كميته و رؤساء مليون را كه اكثر از دوستان نظام السلطنه بودند به وى رسانيد دو آتاشه ميليتر آلمان و تركيه نيز براهنمائى مليون و در تأييد تقاضاى مشار اليهم نزد نظام السلطنه شتافته مخصوصا نماينده آلمان قول داد بمحض دست يافتن به سيم تلگراف و امكان مخابره با برلن تعهدات لازم را از طرف دولت آلمان در باب تضمين تماميت ارضى و استقلال سياسى و اقتصادى ايران و لغو معاهدات و امتيازات مضره سابق تحصيل نمايد بعدا خبر رسيد كه قواى روس با راهنمائى بعضى از صاحبمنصبان ايرانى قزاقخانه با عده زياد و توپخانه وافى برباطكريم و قواى مليون شبيخون زده و قواى ملى پراكنده شده و عقب‌نشينى نموده‌اند و اين خبر بقم كه رسيد چون ديگر مانع و رادعى در مقابل قشون روس نبود اعضاء كميته نمايندگان و رؤساء مليون با نداشتن وسائل حركت و عدم تجهيزات با زحمت زياد به سمت اصفهان ، بختيارى ، اراك و بروجرد رهسپار شدند . نظام السلطنه كه وضع را بدين منوال ديد تقاضاى مليون و دوستان را اجابت نموده و تصميم بشركت در اين قيام گرفت و با اينكه قواى\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nروس در شهر همدان و حوالى اراك تمركز يافته و پيش‌قراولان روس به كنگاور رسيده بودند مشار اليه با قواى شخصى خود از لرستان به سمت كرمانشاهان حركت كرده در صحنه توقف نمود ابتدا درصدد برآمد كه تلگرافا بوسيله دولت مركزى مذاكراتى نمايد و بلكه موجباتى تهيه شود كه طرفين متخاصمين متقاعد به ترك مخاصمه شوند . مخابرات با مركز بواسطهء اينكه روسها سيم‌هاى اراك و همدان بطهران را قطع نموده بودند و مانع هر نوع مواصلاتى بودند ميسر نگرديد كم‌كم از طرق مختلف نمايندگان و رؤساى احزاب و مجاهدين كه از قم متوارى شده بودند وارد صحنه شدند بدبختانه معلوم گرديد باوجود پروپاگاند و انتشاراتيكه از ورود قوى و اسلحه و مهمات امدادى آلمانها و تركها و سنگربنديهاى جبهه بيد سرخ و قروه و استحكام آنها شيوع يافته بود فقط قريب نود نفر ژاندارم ايرانى با ماژر چلسترم در بيدسرخ سنگربندى نموده و قريب شصت هفتاد نفر عسكر تركهم در گردنه مجاور بصحنه و كرمانشاهان متوقف هستند و عده كمى نيز از سوارهاى ايلاتى وظيفهء رابط و مستحفظ و غيره را انجام ميدهند و از كمك‌هاى ديگر و اسلحه و مهمات قشون و صاحبمنصب خبرى نيست آتاشه ميليتر آلمان هم كه براى موضوع تضمينات و مخابره با آلمان و هم‌چنين تسريع كمك‌هاى مذكور به بغداد رفته و با فن درگلدز پاشا فرمانده شهير جبهه عراق نيز كه رياست فائقه نسبت بمشار اليه داشت مذاكره نموده بود از عراق برگشت و كم‌كم آشكار شد كه اولا آلمانها و تركها تمام قوى و مهماتيكه در خاورميانه در دسترس داشته و يا از آلمان فرستاده شده بود براى محاصره اردوى انگليس در كوت العماره و هم‌چنين جلوگيرى از قشون‌هائيكه از بصره براى نجات اردوى مذكور دائما اعزام ميشدند تخصيص داده و تمام هم آنها عجالة اجبار اردوى مذكور به تسليم است بطوريكه حتى هزار تفنگ كه براى ايران ارسال شده بود و مهماتيهم كه براى ايران تخصيص داده شده بود به مصرف آنجا رسيد مضافا باينكه راه‌آهن حيدر پاشا - بغداد چون تمامش ريل‌گذارى نشده تكميل نگرديده بود و در چندين محل بريدگى داشت و بايد در چندين نقطه من‌جمله در كوه‌هاى توروس چندين دفعه بارها را پياده و يا با اسب يا اتومبيل بقسمتى كه خاتمه يافته بود منتقل نمايند اين بود كه حمل و نقل مذكور خيلى طولانى ، پرزحمت و مشكل مينمود بعلاوه بين صاحبمنصبان ترك و آلمانى نيز بمناسبت تعصب صاحبمنصبان ترك و سخت‌كمانى صاحبمنصبان آلمانى اختلافات و رقابتهاى شديدى وجود داشت كه مزيد بر كندى و بطوء جريان امور و عدم پيشرفت ميگرديد بعلاوه در اروپا هم دوره فتوحات برق‌آساى آلمان خاتمه يافته و بواسطه طول مدت سنگينى مالى و اقتصادى بار جنگ بر دوش ملت آلمان محسوس گرديده و ورود آمريكا و محاصره دريائى و جهات ديگر آلمان متوجه مشكلات عظيم و خطرات اين ماجرا شده از فكرهاى دورودراز صرف‌نظر نموده درصدد جمع‌وجور كردن امور خود افتاده بودند و مخصوصا از تعهدات قطعى براى موقع صلح پرهيز داشتند بعلاوه بقول يكى از صاحبمنصبان اركان حرب آلمان كه در همان اوان از صحنه ميگذشت موقع جنگ روش ما اين است كه دشمن را در تمام جهات و قسمت‌هاى عالم مشغول نمائيم تا قواى او متفرق شود و ضعيف گردد و برعكس قواى خود را مركزيت بدهيم كه حمله‌هاى شديد نمايد و بدين‌لحاظ چطور ما مىتوانيم عدهء قشون بتركيه يا ايران بفرستيم و يا مهمات لازم خود را در خارج به مصرف برسانيم . مخابرات فن كانيتز با برلن و اقدامات او در عراق اين نتيجه را داده بود كه فن درگلتز پاشا يك هيئت شش هفت نفرى از صاحبمنصبان آلمانى برياست كلنل بپ و معاونت فن لون ( از صاحبمنصبان اركان حرب آلمان ) و فن بلوخر و غيره بدون عده و مهمات براى مستشارى و هدايت جبهه ايران و تطبيق عملياتيكه در ايران انجام مىيافت با اردوى عراق اعزام داشته بود صاحبمنصبان مذكور كه به كلى از اوضاع داخلى ايران و روال و روش قواى چريك ايلاتى و داوطلب بىسابقه و بىاطلاع بوده و برعكس معتاد بقواى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمنظم و مجهز و مأنوس به نظم و ديسيپلين آهنين قشون آلمان بودند از اول با خود كانيتس اتاشه ميليتر آلمان كه جنبهء سياسى او ميچربيد و باوضاع و احوال ايران بصير بود و سعى داشت با پرپاگاند و ملايمت و تحبيب تمام طبقات احزاب و ايلات ايران وارد اين قيام شوند و احتراز داشت از اينكه حس غرور ملى ايرانيان جريحه‌دار بشود باهم اختلاف سليقه پيدا نمودند فن كانيتز از يكطرف نظامى بود و حسب الامر مارشال فن درگلتز پاشا مىبايست برطبق اوامر و دستور كلنل بپ اقدام نمايد و از طرف ديگر ميدانست كه قيام ملت ايران يك نهضت آزاد و ملى است و ممكن نيست با ديسيپلين سخت نظامى جور درآيد بعلاوه راجع به تضمينات سياسى بخصوص نسخ و لغو امتيازات و انحصارات و قراردادهاى مضره روس و انگليس در موقع صلح با مؤتلفين و هم‌چنين كمك نظامى و مالى و مهمات در موقع جنگ تعهداتى نموده بود و حاليه دولت خود را مساعد نميديد و رؤساى نظامى ما فوق خود فن بپ در ايران و فن درگلتز پاشا در عراق را عارى و برى از اين جريانات مشاهده ميكرد بدين‌لحاظ بين مشار اليه و فن بپ اختلاف زيادى توليد شده و مشاراليه كه در اين مدت بواسطهء مسافرتهاى سوارهء سريع و فعاليت زياد خيلى خسته و فرسوده شده بود بعد از يك حمله كه بنقشهء كلنل بپ براى تعيين ميزان مقاومت روسها بكنگاور شد و روسها عقب‌نشينى به طرف همدان نمودند و كنت كانيتز خودش از طرف كلنل بپ در سمت راهى كه از طرف گروس بصحنه و كرمانشاهان ميرفت مأموريت حمله داشت بعد از انجام امر و پيشرفت كاغذهائى بكلنل بپ و خانوادهء خود نوشته با منشى خويش نزد كلنل فرستاد و بعد در روز بارانى و برف از منزل كدخداى ده بيرون رفته ديگر پيدا نشد و كلنل بپ بعد از وصول كاغذ خيلى پريشان شده فورى خودش سواره چند فرسخ سريعا طى نموده به محل رسيد ولى اثرى از كنت كانتيس بدست نياورد .\r\nموضوع شايان توجه ديگر اين بود در يكى از جبهه‌ها كه مرحوم ماژور حبيب اللّه خان شيبانى از صاحبمنصبان رشيد و تحصيل‌كرده سن‌سير كه بعدا بدرجه سرلشگرى و رياست اركان حرب رسيد فرماندهى داشت ( چون سعى ميشد فرماندهان ايرانى باشند ) يك صاحبمنصب آلمانى زيردست او كه قبل از جنگ تجارت توتون در تركيه مينمود و موقع جنگ با مقام ماژرى قشون آلمان تجهيز شده بود و مرد مسن و نسبة راحت‌طلبى بود اوامر ماژر شيبانى را در موقع عمليات جنگى انجام نداده و از اين نقطه‌نظر كه خود او هم ماژر است خويش را محق ميدانست بدين‌لحاظ مورد توبيخ شديد ماژر جوان ما حبيب اللّه خان شيبانى واقع گرديد هيئت صاحبمنصبان آلمانى اين مسئله را يك توهين بزرگ بمقام و حيثيت قشون شهير آلمان تلقى نموده اعتراض شديد و اخطار نمودند كه اگر ماژور حبيب اللّه خان از قشون اخراج و مجازات نشود همگى مراجعت مينمايند . بعد از مذاكرات توافق شد كه ماژور حبيب اللّه خان با حفظ درجه و مقام يك ماه براى مطالعه آتشبارهاى جديد و عمليات حمله به بغداد برود . بعدا مسيو واسل كه از مستشاران آلمانى در تركيه بود و بجاى پرنس رويس به سمت وزيرمختارى آلمان در ايران تعيين شده بود وارد گرديد . با مشار اليه نيز در باب لزوم تعهد دولت آلمان و متحدين براى تأمين تماميت ارضى و استقلال سياسى و اقتصادى ايران در معاهدات با مؤتلفين مذاكره شروع شد اگرچه تلگرافاتى از طرف وزير خارجهء آلمان مشعر بقدرشناسى دولت آلمان و سعى دولت مذكور در موقع انعقاد صلح براى تأمين نظريات مليون ايران و اصل گرديد ولى مليون اين را كافى نميدانستند و ميگفتند چون تمام ملت در حقيقت امر وارد كشمكش شده است و بعلاوه ايران صدمات جنگى زيادى ديده و فقط ورود قشون روس مانع شركت رسمى دولت ايران گرديد لذا بايست همان مقررات كه در معاهدهء پيشنهادى مؤتلفين بحكومت مستوفى الممالك شده است تعهد گردد و نظر باينكه مسيو واسل اظهار ميداشت و اين بهانه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nقانونى را ميگرفت كه دولت آلمان نميتواند با يك عده مليون معاهده منعقد نمايد و برطبق قواعد بين الملل يك دولت فقط با يك دولت متشكل ديگر ميتواند معاهده رسمى نمايند و بدين لحاظ چون دست‌رسى بحكومت مركزى نبود و حكومت طهران محصور قشون روس بود لذا برطبق تصميم عموم قرار بر اين شد كه حكومت موقتى تشكيل شود و سعى و اهتمام در انعقاد معاهده نمايد و از طرف عموم وكلاء و رؤساى احزاب و مليون نظام السلطنه مأمور تشكيل حكومت شد . در اين موقع چون روسها ميخواستند خود را هرچه زودتر بعراق عرب برسانند كه كمكى بمتفقين محصور خويش در كوت العماره نموده باشند و مخصوصا پنجهء سياسى روى عراق عرب گذارده باشند بدين لحاظ قواى زياد و تجهيزات كاملى جمع و تهيه نموده و حمله‌هاى شديد براى شكستن جبهه مليون مينمودند و مليون بعد از دو سه ماه توقف در كرمانشاهان مجبور شدند بقصرشيرين عقب‌نشينى نمايند و در آنجا با وجود مشكلات فراوان آذوقه و شيوع امراض حصبه و غيره و هم‌چنين مرض مشمشه اسبها در مقابل حملات خيلى شديد سپاهيان روس چند ماه پايدارى نمودند . از وقايع عقب‌نشينى يكى اين بود در موقعى كه نظام السلطنه و اطرافيانش براى رفتن قصرشيرين از گردنه پاطاق ميگذشتند بطور غافلگير مورد حملهء قلخانىها كه در جنگل بالاى جاده پنهان شده بودند واقع گرديده و اگر ده دقيقه زودتر در همان موقعى كه نظام السلطنه با همراهان مشغول تماشاى طاق ساسانى بودند حمله شروع شده بود شايد اغلب كشته شده بودند ولى چون مشار اليهم از جلو طاق گذشته و قدرى دور شده بودند فقط سه نفر از ژاندارم‌ها زخمى شدند بعضى حمله قلخانىها را بدون تحريك خارجى نميدانستند . در قصر تنها كمكى كه رسيد شصت نفر از كميته‌چىهاى بلغار بودند بسركردگى ابراهيم بك مشهور كه بعدا معلوم شد از اشخاص ناراحت و همه‌جا اسباب زحمت آلمان‌ها و تركها شده بودند و براى اينكه شرشان را از سر خود رفع نموده باشند آنها را براى جنگ با روس و كمك ايرانيها بجبهه قصرشيرين فرستاده بودند و خود حفظ نظم و امنيت در قصرشيرين از سوارهاى ايلاتى مختلف و ابراهيم بك بلغار و امثال آن موضوع بغرنج شده بود معذالك با زحمت طاقت‌فرسا و فداكارى زياد حفظ نظم و امنيت داخله شده و از حيث تهيهء آذوقه و جلوگيرى از تعدى باهل محل كمال مراقبت و مواظبت گرديده و با امراض انسانى و دوابى مبارزه ميشد .\r\nچون با حملات شديد روسها معلوم بود وضعيت خيلى ثابت نيست لذا براى موضوع انعقاد معاهده كه هميشه موردنظر همگى بود برطبق تصميم مشروح قبلى نظام السلطنه مأمور تشكيل حكومت و هيئتى از آقايان مدرس و سيد محمد صادق طباطبائى و محمد عليخان ما فى و اديب السلطنه و فرزين و وحيد الملك و اردلان و صور اسرافيل تشكيل داد و ضمنا چون ملاحظه شد كه لازم است نمايندگانى از طرف حكومت موقتى مليون در برلن و اسلامبول باشند كه با معيت نمايندگان رسمى دولت ايران متفقا تشريك مساعى نموده در زمان جنگ و بعد هم موقع انعقاد صلح سعى كنند مصالح ايران را تأمين نمايند لذا سيد محمد صادق طباطبائى كه مسئول دادگسترى بود براى نمايندگى مليون در اسلامبول و وحيد الملك شيبانى كه مسئول پست و تلگراف بود براى نمايندگى در برلن مأموريت يافتند مسئوليت دادگسترى بعدا بمرحوم مدرس تفويض و پست و تلگراف بمرحوم صور اسرافيل واگذار شد . سيد محمد صادق در اسلامبول اگرچه با مخالفت معنوى احتشام السلطنه سفير ايران برخورد نمود معذالك با كياست و شخصيتى كه داشت مأموريت خود را با كمال شايستگى انجام ميداد و هم‌چنين وحيد الملك در برلن با كمال خوبى و جديت انجام وظيفه مينمود بخصوص كه مرحوم حسينقلى خان نواب وزيرمختار ايران در برلن عضو حزب دمكرات و از دوستان قديم وحيد الملك بود و باهم اتحاد و هم‌آهنگى داشتند ضمنا هردو از همراهى و تقويت معنوى تقىزاده نيز كه در آنموقع\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nهيئت حكومتى موقتى مهاجرين\r\nدر برلين اقامت داشت برخوردار بودند . در اين موقع فن درگلتز پاشا سردار معمر و شهير آلمانى فوت كرده و كوت العماره بعد از مدتها محاصره تسليم شد و چون روسها براى استخلاص كوت العماره و دست يافتن به بغداد نهايت جديت را مينمودند و بر قواى خود خيلى افزوده و با تجهيزات مفصل حملات شديد ميكردند قواى ملى بعد از چند ماه پايدارى مجبور بعقب‌نشينى و رد مواقع متصرفى در حدود كوههاى بالاى ذهاب و قصر شدند و چون در آن موقع انور پاشا براى ملاحظه نتايج تسليم محصورين كوت العماره و رسيدگى باردوى عراق عرب بعد از فوت فن درگلتز ببغداد آمده بود از نظام السلطنه ببغداد دعوت نمود و مشار اليه با هيئت حكومت موقتى و نمايندگان و رؤساى مليون عازم بغداد شدند .\r\nانور پاشا در آنموقع وزير جنگ و فرمانده كل قواى عثمانى بود مشار اليه و طلعت پاشا در درجهء اول و چند نفر از هم‌عهدان آنها در درجه دوم هيئت مركزى حزب را تشكيل داده و با كمال اقتدار دولت عثمانى را اداره مينمودند و هم‌چنين بايد متذكر بود كه چون در آن غوغاى عالمگير اغلب ملل اسلامى جزء مستملكات و مستعمرات دول مؤتلفه و بالطبع ناراضى و مستعد نهضت‌هاى ملى بودند و بدين سبب حتى دولت آلمان خود را از طرفداران جدى ملل اسلامى معرفى مينمود در چنين موقع بديهى است دولت عثمانى كه هنوز لبنان ، شام ، عراق عرب ، حجاز و غيره را از دست نداده بود و بعلاوه ملتش مسلمان متعصب و سلطانش خود را جانشين خلفاء ميدانست با كمال جديت و اهتمام از سياست اتحاد اسلام طرفدارى ميكرد و بعضى از رجال و سياستمداران بين المللى اسلامى در آنموقع در وزارتخارجه عثمانى و حزب مشغول تبليغ و پروپاگاند اتحاد اسلام بودند فوزى بك اتاشه ميليتر عثمانى نزد هيئت حكومت موقتى هم از دوستان صميمى انور پاشا و از نژاد كرد و منتسب بدراويش نقش‌بندى بود و بدين جهت بالاخص از روى عقيده و ايمان سعى وافرى در اين رشته داشت .\r\nبه لحاظ مذكور در بغداد از روى كمال صميميت و صفا از هيئت حكومت نمايندگان و مليون ايران\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nتجليل شد و در روز معين انور پاشا و نظام السلطنه موقعى كه شهر كاظمين و صحن مقدس مجتمع از رجال عرب و عجم بود متفقا حرم را زيارت نموده و نماز گذارده و در مقابل ضريح دست اتفاق و يگانگى بهم دادند و عهد نمودند كه در زمينهء تضمين متقابل تماميت ارضى و استقلال سياسى و اقتصادى طرفين متعاهدين و هم‌چنين سعى و اهتمام در نسخ و لغو قراردادها و امتيازات مضره و حقوق كاپىتولاسيونى دول اروپائى معاهدهء تنظيم گردد كه بعدا در اسلامبول و تهران بتصويب قواى مقننه مملكتى و توشيح سلطان عثمانى و شاهنشاه ايران برسد و هم‌چنين مشار اليه قول داد و متعهد گرديد نهايت جديت را در موقع عقد صلح بنمايد كه منظور مليون ايران در معاهدات دول متحده با روس و انگليس تأمين گردد انور پاشا بعد از چند روز توقف باسلامبول مراجعت نمود و چون بين فرماندهان ترك و صاحبمنصبان آلمانى اختلافات زياد بود ژنرال خليل پاشا از اقوام نزديك انور پاشا بفرماندهى كل اردوى عراق عرب بجاى فن درگلتز پاشا منصوب شد و هيئتى از صاحبمنصبان آلمانى تحت رياست يك ژنرال آلمانى براى اركان حرب مشار اليه تعيين گرديد ولى ميتوان گفت از اين تاريخ ببعد ديگر بيشتر اختيارات و اقتدارات فرماندهى در عراق عرب بدست اولياء نظامى و كشورى ترك افتاد و آلمانها جنبهء مستشارى و تنظيم و تنسيق امور مالى و تجهيزاتى و مرابطاتى و مخابراتى را پيدا كردند ضمنا چون تركها از طرف كوت العماره فراغت حاصل نموده و قواى ايرانى هم كه با يك عده كم از قواى ترك جلو روسها ايستاده و بواسطه طول مدت و سختىهاى سرماى زمستان در حدود سردسير و گرماهاى شديد بهار و تابستان در حدود گرمسير فرسوده و خسته شده بودند و بعلاوه روسها هم كه بواسطه شدت گرما و امراض و جنگ با ايرانيان و تركها خيلى صدمه ديده و مخصوصا ناخوشى دواب قسمت عمده از اسبهاى آنها را از بين برده بود تركها يك نصف اردوى خود را كه در حدود پانزده هزار نفر شاهزادهء سليمان ميرزا ( سليمان بن محسن ) رئيس كميته دفاع ملى و رهبر حزب دمكرات\r\nميشد بفرماندهى يكى از رشيدترين صاحبمنصبان خويش على احسان بيك اعزام نمودند و مشار اليه با مساعدت قواى ايرانى حملهء سريعى را شروع و به طرف كرمانشاهان و همدان رهسپار شد و روسها عقب‌نشينى سريعى به طرف قزوين كردند لذا هيئت حكومت موقتى نمايندگان و مليون موقع را مناسب ديده از عراق عرب به طرف كرمانشاهان حركت نمودند در آن‌وقت يك تغيير كوچك اجبارى در اعضاء هيئت مسئولين به عمل آمد چون سليمان ميرزا حصبه گرفته و برطبق دستور دكتر مىبايست مدتى استراحت كامل نمايد و نظر باينكه مىبايستى هيئت فورى به طرف كرمانشاهان حركت كند و جدا مشغول انجام وظائف شود بدين لحاظ بجاى ايشان آقاى اديب السلطنه سميعى مسئول امور داخله شدند هيئت بعد از ورود بكرمانشاهان بمرور كه روسها عقب رانده ميشدند سهام الدوله بحكومت كرند - امير ناصر بحكومت كرمانشاهان - مشار الدوله همدان - سردار محيى بروجرد و لرستان - سردار مقتدر كاشانى ملاير - مشير السلطان گروس و سردار رشيد بكردستان منصوب شدند و فرماندهان ايرانى نيز با قواى ايرانى به ولايات مذكور اعزام و عده نيز بهمراهى قواى على احسان پاشا بهمدان و مركز جبهه روان شدند و هيئت حكومت جدا مشغول تنظيم امور گرديد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nراجع به تجهيز قشون اولا قواى ژاندارم كه از صاحبمنصب و افراد از حيث وطن‌پرستى و رشادت امتحانات خوب داده و بعلاوه ورزيده و مجرب شده بودند بطوريكه قبلا ذكر شد يك عده بهمراهى على احسان پاشا به همدان و قسمت‌هاى ديگر به ساير نقاط اعزام گرديدند و ميتوان گفت همه‌جا وظائف خود را به خوبى انجام داده مورد تمجيد و تحسين واقع شدند علاوه بر آن از فوج‌هاى بنيچه بمرور دعوت و تحت‌نظر صاحبمنصبان ژاندارمرى تعليم داده شده و بعد براى قواى ولايات اعزام و آنها نيز امتحانات شايان تمجيد دادند از سوارهاى ايلاتى با اينكه ايلات مأنوس بيك جنگ منظم بادوام در مقابل تجهيزات و توپخانه جديد نيستند و بعلاوه در فصل‌هاى ناسازگار و در غير محل خود زياد نميتوانند بمانند و بيشتر براى حملات سريع و جنگ و گريز و عمليات مشهور بجنگ‌هاى پارتيزانى به درد ميخوردند معذالك نظر بكمال رشادت و وطن‌پرستى كه داشتند و مخصوصا علاقهء كه به تشريك مساعى در اين نهضت مقدس ابراز ميداشتند جمعى از خوانين محترم و رؤساى ايلات و هم‌چنين سركرده‌هاى مجاهدين با يك عده سوارهاى شخصى خود با قواى ملى مشاركت داشتند و از وجود آنها براى تقويت نظم در جبهه‌ها و امنيت ولايات و همراهى حكام و هم‌چنين امنيت بعضى طرق استفاده ميشد .\r\nاز حيث مخارج و بودجه اولا مخارج كشورى كه از عوايد محلى اداره ميشد جزء مسئوليت ميرزا محمد عليخان فرزين بود و بودجه آن با كمال دقت و صرفه‌جوئى از طرف ايشان تهيه شده و ابتدا در هيئت حكومت موقتى و بعد در مجلس نمايندگان بتصويب ميرسيد و با نهايت دقت و مراقبت عمل ميشد بطوريكه علىرغم رفت‌وآمدهاى قشون‌هاى محارب و مشكلات ايام جنگ معذالك هرج‌ومرجى پيش نيامد هروجهى بجاى خود خرج ميگرديد و حساب صحيح و مرتب و دفاتر منظم باقى ماند و نظر بدقت و توجهى كه نسبت بصرفه‌جوئى بيت المال ميشد با اينكه علاوه بر تمام مخارج كشورى مصارف قواى محلى ساخلوها و امنيت راه‌ها نيز مربوط به آن اداره بود و بااينكه عوايد مهم آنزمان از گمرك و غيره بواسطه جنگ ناچيز شده بود معذالك بودجه توازن داشت و پرداخت‌ها در موقع ميشد دوم صندوق قشونى و قوائى كه در جبهه‌ها بودند كه با مشاركت مستشاران آلمانى و چندى با كمك آنها اداره ميشد تحت رياست عز الممالك اردلان اداره ميگرديد كه با سمت مسؤليت فوائد عامه عضويت حكومت موقتى را حائز و هم‌چنين سمت نمايندگى ملت را داشتند و در تهيه و تنظيم بودجه و هم‌چنين مصارف آن صندوق نيز كمال دقت و صرفه‌جوئى از طرف متصديان ايرانى و مستشاران آلمانى به عمل ميآمد بطوريكه اگر حافظه درست باشد پنج شش ماه بعد از ورود كرمانشاهان زمانيكه ولايات حوزه غرب در حيطه اداره هيئت حكومت موقتى بود كل بودجه كشورى و لشگرى ماهيانه مركزى و ولايات و هم‌چنين مخارج قريب ده دوازده هزار نفر قشون از ژاندارم سرباز بنيچه و سوارهاى مختلف ايلاتى و قره‌سواران ماهيانه كلا در حدود سيصد و پنجاه هزار تومان ميگرديد اينرا بايد اضافه نمود كه مبادرت به اقدامات عمرانى نيز شده بود و مصارف آن جزء بودجه مذكور بود - سوم از اموريكه از ابتدا مورد نهايت توجه و دقت هيئت حكومت موقتى بود موضوع تأمين ارزاق و جلوگيرى از هرگونه تجاوز و تخطى بود و مراقبت ميگرديد عموم افراد قيمت رايج را بپردازند مكرر ديده شده كه اگر يك سوار ايلاتى مرغى گرفته يا لحافى از خانهء برداشته قضيه جدا تعقيب و شديدا مؤاخذه و با جريمه مسترد ميگرديد و نظر به همين مواظبت شديد جدى بود كه با وجود قشون‌كشىهاى مختلف و رفت‌وآمد قوى هميشه ارزاق به قدر كافى موجود بود و مضيقه و گرانى پيش نيامد راجع به گندم براى قشون عثمانى و عليق دواب هم بوسيله حكام و ادارات ماليه محل ترتيب آن داده شده بود و اغلب بدون تماس مستقيم و با پرداخت قيمت عادله\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاز طرف مشار اليهم حوائج آنها تأمين گرديده و شهد اللّه خود آنها هم نظر باوامر اكيد فرماندهان خويش كمال نظم و ترتيب را مراعات مينمودند و تخطى روا نميداشتند ضمنا بايد متذكر گرديد حكام متصديان امر بواسطه دستورات اكيد حكومت موقتى هيچ‌گونه فرقى بين موافق و مخالف يا دست راستى و چپى يا دمكرات و اعتدال نگذارده بر ادروار با مساعدت كامل با همه رفتار مينمودند و تفاوتى بين فلان ملاك كه شايد متمايل بمؤتلفين و در آنموقع هم در محل نمانده بود با ديگرى كه از دمكراتها و طرفدار مليون بود نميگذاردند و تبعيضى روا نميداشتند و به همين لحاظ همه صاحبان غله و اجناس خاطرجمع از قيمت عادله و بهاى رواج روز بودند و به همين جهت با وجود تمام قشون‌كشىها اجناس وفور داشت .\r\n\r\nنقل قول از حاج عز الممالك اردلان نماينده دمكرات\r\nروز هفتم محرم الحرام يكهزار و سيصد و سى و چهار 1334 قمرى هجرى ( فصل پائيز ) عقرب 1294 شمسى هجرى از دفتر مجلس شورايملى اطلاع دادند جلسه فوق العاده مجلس تشكيل مىشود . در اينموقع جلسه فوق العاده بطور خصوصى تشكيل گرديد و پيغام اعليحضرت سلطان احمد شاه قاجار بمجلس شورايملى داده شد كه شاه و دولت تهران را ترك ميكنند و بواسطه حركت قشون روس از قزوين به طرف طهران پايتخت را موقتا اصفهان قرار ميدهند نمايندگان هم به طرف اصفهان عزيمت نمايند .\r\nمن فورا دربار رفتم تا از نزديك هم اطلاعاتى بدست بياورم كالسكه شاه را درب اندرون ديدم كه به چهار اسب بسته شده و آماده حركت است سردار معظم خراسانى نماينده مجلس ( تيمور تاش ) را هم مشاهده كردم سوار اسب تركمنى پشت كالسكه منتظر رفتن است به داخل گلستان رفتم شاه در عمارت بريليان و هيئت دولت در قصر ابيض بودند با تحقيق از چند نفر اطلاع حاصل كردم كه شاه در شرف حركت است كلنل ادوال سوئدى رئيس ژاندارم در حياط گلستان ايستاده و منتظر حركت شاه بود و بشاه گزارش ميداد كه روسها قريبا وارد تهران ميشوند و بعد از ورود قشون روس حركت مقدور نخواهد بود و هرچه زودتر بايد از تهران برويم دولت مستوفى الممالك ساعد الدوله سردار برادر سپهسالار ( محمد وليخان تنكابنى ) را بحكومت طهران منصوب و قصر سلطنت و خزانه مملو از جواهرات را هم به او سپرده و عازم حركت بودند .\r\nچون بر من يقين حاصل شد كه حركت شاه و دولت قطعى است درصدد تهيهء وسائل حركت برآمدم و با دو برادرم كه تازه از فرنگ آمده بودند مصمم حركت شديم . خيابان‌هاى طهران پر از جمعيت بود و در خط سير شاه به طرف دروازه حضرت عبد العظيم پليس دو طرف خيابان ايستاده و تمام مردم در حال تأثر و اضطراب و منتظر وقايع ناگوارى بودند . به حضرت عبد العظيم كه رسيديم عدهء ژاندارم ديده شد همين‌طور در راه قم دسته‌دسته ژاندارم ديده مىشد كه به حال حاضرباش بودند يك شب در راه توقف كرديم . آية اللّه آقا ميرزا سيد محمد طباطبائى را در حسن‌آباد ملاقات كردم كه با خانواده حركت فرموده بودند . با اينكه در راه همه كس مىگفت كه شاه از طهران حركت نموده ولى همين‌كه بقم رسيديم معلوم شد كه شاه هنوز در طهران است و اطلاع حاصل شد كه پس از علنى شدن تصميم شاه و دولت به تغيير پايتخت ، سفراى روس و انگليس بدربار رفته و بشاه اطمينان داده‌اند كه قشون روس بطهران نخواهد آمد و شاه را از حركت منصرف نموده‌اند و دولت هم تغيير كرده و شاهزاده عبد الحسين ميرزا فرمانفرما برياست دولت منصوب گرديده است ( راوى اشتباه نموده زيرا كابينه مستوفى الممالك در آن موقع تغيير نكرد و تا 39 روز بعد مصدر كار بود ) بعدا هم معلوم شد كه روسها بقول خود وفا نكرده بعناوين مختلف صاحبمنصبان آنان بطهران آمدورفت مىكنند و قشون خود را هم به نزديكى طهران\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nآورده‌اند ولى ظاهرا پايتخت اشغال نشده و زمام امور در دست دولت ايران كه متمايل به آنان است مىباشد با تمام اين اوضاع و احوال دستجات مختلف از نمايندگان مجلس شورايملى ، معاونين وزارتخانه‌ها ، رجال تجار و كسبه و ارباب جرايد تدريجا وارد قم مىشدند . عصرها عدهء از وكلاء در عمارت فتحعلى شاهى جلسه تشكيل داده و مذاكراتى نسبت بوضعيت حاضر به عمل مىآمد .\r\nسليمان ميرزا با چند نفر ديگر كميتهء دفاع ملى تشكيل داده و بجمع‌آورى قوى مشغول بودند . يك قسمت از قواى ژاندارمرى در قم متوقف و يك قسمت هم بسركردگى ماژر ابو الحسن خان زند در منظريه مأمور جلوگيرى از روسها بودند . مجاهدينى هم از طهران آمده بودند كه قسمتى در قم و قسمتى براى مقابله با روسها بساوه رفتند ، در زدوخورد اوليه كه ما بين پيش‌قراولان روسى با قواى ما در ساوه روى داد يكنفر اسير روسى بدست قواى ايرانى افتاده و به قم آوردند .\r\nآقاى ارباب كيخسرو نمايندهء مجلس در تعقيب تلگراف دولت بقم براى اعادهء نمايندگان به قم آمد و بدون نتيجه بطهران برگشت فقط آقاى ملك الشعراء بهار نماينده مجلس كه از درشكه زمين خورده و دستشان شكسته بود ناچار براى معالجه با ارباب كيخسرو بطهران مراجعت كردند . بعد از چند روز توقف در قم قواى ارباب كيخسرو و شاهرخ نماينده بيطرف و مورد اعتماد احزاب مختلف\r\nكميته در منظريه و رباطكريم از روسها شكست خورد و در نيمه شبى از طرف سليمان ميرزا به من اطلاع رسيد كه بايد به زودى حركت كرده و فورا به كميته بيائيد منهم بىمعطلى لباس پوشيده تفنگ گلوله‌اى كه كميته\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبه من داده بود برداشته به كميته رفتم ديدم اوضاع مشوش است سليمان ميرزا به من گفت من و شما و عيسى ميرزا باهم ميرويم و باتفاق به منزل شونمان آلمانى رفتيم و او را در زيرزمين ديديم كه مشغول جمع‌آورى اسباب بود سليمان ميرزا چند كلمه با او حرف زد و بكميته مراجعت كرديم يك درشكه حاضر بود سه نفرى سوار شده به راه افتاديم و به طرف كاشان حركت كرديم . براى اينكه علت مهاجرت معلوم شود بايد اضافه كنيم كه اساس آن تجاوز قشون روس تزارى پس از اعلان بيطرفى از دولت ايران بود قشون متجاوز از راه گيلان و آذربايجان بقزوين رسيد و از آن‌جا به طرف طهران حركت نمود و رسيدن آنها به كرج اميد هرگونه موافقتى را محو نمود و آزادىخواهان و وطن‌پرستان چون قادر بدفاع از حق خود نبودند چاره را در مهاجرت ديده تا به اين وسيله اعتراض باعمال خلاف قانون روسيه بنمايند نهضت مهاجرت از طرف نمايندگان و طبقات مختلفه كه اسامى آنان آنچه در خاطر دارم ذيل درج مىشود از بزرگترين نهضت‌هاى دورهء اخير ايران بود چه اگر ما سر تسليم فرود آورده بوديم موضوع منطقهء نفوذ تدريجا عملى مىگرديد و طورى افكار و عقايد را خفه مىكردند كه بعد از انقلاب روسيه هم ما نتوانيم نفس آزادى بكشيم و اگر با رضايت خاطر قرارى مىگذاشتيم و اجازه دخالت مسلحانه آنها را به خاك خود مىداديم ديگر خلاصى از دست اجانب مقدور نبود چنان كه هرچه را در پيش قرارى داده بوديم بعد از انقلاب هم نتوانستيم به آن نقاط دخالتى بكنيم .\r\nاينك اسامى عده‌اى از مهاجرين كه پس از ساليان دراز بخاطر مانده است :\r\nاز نمايندگان مجلس شورايملى آقا سيد حسن مدرس - آقا ميرزا محمد صادق طباطبائى - شاهزاده سليمان ميرزا - اديب السلطنه سميعى - ميرزا محمد عليخان كلوب فرزين - ميرزا قاسم خان صوراسرافيل - مشاور الدوله حكمت - حاج شيخ محمد حسين استرآبادى - ناصر الاسلام ندامانى - ميرزا احمد خان عمارلو - آقا سيد حسن كزازى وحيد الملك - نواب يزدى - آقا سيد فاضل كاشانى - ميرزا محمد عليخان ما فى - ميرزا عباس يزدى - شيخ محمد حسين خوانسارى - آقا سيد محمد رضا مساوات - آقا شيخ رضا دهخوارقانى - يمن الملك لرستانى - حاج شيخ اسمعيل رشتى - ملك الشعراء بهار - امان اللّه اردلان .\r\nاز ساير طبقات : آية اللّه آقا ميرزا سيد محمد طباطبائى - حاجى آقا نور اللّه مجتهد اصفهانى - آقا نور الدين مجتهد عراقى قوام العلماء كرمانشاهى - حاج ميرزا عليمحمد دولت‌آبادى - آقا ميرزا كريم خان رشتى - حاج ميرزا يحيى دولت‌آبادى - آقا عبد المهدى طباطبائى - ميرزا سليمان خان معاون وزارت داخله - سالار لشگر - نظام السلطنه سردار مقتدر كاشانى - نظام السلطان - سردار مقتدر سنجابى - سردار ناصر سنجابى - حاجى نظام السلطنه - حاجى فطن الملك - عباس خان كلهر - حاجى خان برادر حاجى فطن الملك - بقاء الملك - مفخم السلطنه - سميعى - سردار سعيد امير ناصر خلج - سيف اللّه خلج - سرحددار - آقا ميرزا صادق خان بروجردى - حاجى محمد باقر تاجر كاشانى حاج سيد ابو الحسن علوى - كاظم‌زاده - نصر اللّه خان جهانگير - آقا سيد عبد الرحيم خلخالى - آقا سيد جليل اردبيلى امير حشمت آذربايجانى سردار شجاع - منوچهر خان - عارف - عشقى - ديوان‌بيگى - ضياء السلطان لشگرى حسين خان معمار - حيدر خان فراشباشى مجلس - نايب حسين پيشخدمت مجلس - بهاء الواعظين - آقا سيد يعقوب شيرازى - حلاج - حاج شرف الملك - مكرم سلماسى - مرات السلطان - حاج نظم السلطنه - ميرزا اسد اللّه خان مصفى - احمد على خان زند - عبد الباقى خان - ميرزا على خان - يد اللّه خان بختيارى - سردار محيى - محمد تقى خان ما فى - اسعد السلطان كردستانى - ميرزا حسن طبيب‌زاده - سهام الدوله - شكر اللّه خان - محمد كريم خان برومند .\r\nاز افسران با درجاتيكه در آنموقع داشتند و غالبا بعدها سرتيپ و سرلشگر هم شده‌اند :\r\nياور حبيب اللّه خان شيبانى - ياور عزير اللّه خان ضرغامى - ياور ابو الحسن خان زند - سالار محتشم\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nضرغامى - ياور عبد العلى خان اعتماد مقدم - خليل خان امير پنجه قزاق - امامقلى خان امير پنجه قزاق - ياور محمود خان پولادين - سلطان عبد العلى خان زند - سلطان محتشم - ياور مهديقلى خان تاج‌بخش - سلطان عطاء اللّه خان علائى - ياور محمد تقى خان - سلطان حيدر قلى خان - ياور مسعود خان كيهان - سرتيپ ابو الفضل‌زاده قزاق - سلطان شه رئيس - دكتر ياور يحيى خان - دكتر ياور سيد ابو القاسم خان قوامى - دكتر سيد حسن طباطبائى سلطان كاظمى - عيسى ميرزا افسر شهربانى - نايب اول شجاع دستگير - سلطان محمود خان نوذرى نايب اول شهاب السلطان اردلان - سلطان اسمعيل خان بهادر - نايب اول اسد اللّه خان فتحى - سلطان رضا قلى خان - نايب اول احمد خان حكيمى - سلطان اكبر ميرزا نايب سيد رضا خان - نايب مجيد خان زند - سلطان حسين خان پدر سلطان ملكزاده - سلطان نصر اللّه خان كلهر - سلطان اسفنديار خان - نايب حسين خان مجلل - سلطان مصطفى خان رومانى - دكتر سيد ولى اللّه خان - سلطان ميرزا حسن خان كيوان - نايب اول حسام وزيرى - ياور صادق خان كوپال .\r\nصحبت مهاجرت تا به آنجا رسيد كه مهاجرين از قم به طرف كاشان حركت نمودند در كاشان توقف ما بيش از يك روز طول نكشيد و چون خبر ميرسيد كه روسها در تعقيب مهاجرين هستند ما بسرعت به طرف اصفهان حركت نموديم . بعد از چند روز توقف در اصفهان و اطلاع قطعى بر اينكه روسها به طرف اصفهان هم مىآيند تصميم گرفته شد از راه گلپايگان و عراق و بروجرد بكرمانشاهان برويم و باردوى نظام السلطنه كه ايشان هم در لرستان و كرمانشاهان شروع باقداماتى نموده بود ملحق شويم دسته اول برياست ميرزا محمد على خان كلوب به طرف عراق و كرمانشاهان حركت نموده و اين دسته عبارت بود از آقايان اديب السلطنه سميعى - بقاء الملك - حاج فطن الملك - حاجى شرف الملك - طبيب‌زاده گيلانى - مشار الدوله - آقا سيد حسين كزازى - وحيد الملك - حاجى محمد باقر كاشانى - دهخوارقانى - آقا سيد عبد الرحيم خلخالى و عدهء ديگر منهم با اين دسته حركت كردم و پس از طى مسافرت پرخطر از راه و بيراهه وارد « صحنه » و از آن‌جا وارد كرمانشاه شديم در كرمانشاه با وجود مساعدت عناصر ملى و بعضى از عشاير مسلح اقامت مهاجرين خيلى طول نكشيد و به علت شكست اردوى ما در گردنهء « بيدسرخ » از قشون روس ما و نظام السلطنه اجبارا به قصرشيرين عقب نشستيم و در آنجا تقريبا يك ماه مقاومت كرديم و پس از شكست ژاندارمها و عثمانىها در كرند عموما قصرشيرين را تخليه و به طرف عراق عرب رهسپار گرديديم . در ايام توقف مهاجرين در بغداد صحبت از تشكيل يك حكومت موقتى ما بين مهاجرين بميان آمد عثمانىها هم حاضر شدند كمك قشونى نمايند و ما مجددا بايران برگرديم بعد از تبادل افكار ما بين نمايندگان مجلس و رؤساء مهاجرين تصميم به تشكيل حكومت موقتى گرفته شد و حكومت موقتى به ترتيب ذيل تشكيل گرديد :\r\n1 - نظام السلطنه - رئيس و مسئول جنگ\r\n2 - اديب السلطنه - داخله\r\n3 - كلوب - ماليه\r\n4 - مدرس - عدليه\r\n5 - محمد على خان ما فى - خارجه\r\n6 - ميرزا قاسم خان - پست و تلگراف\r\n7 - امان اللّه اردلان - فوائد عامه و تجارت\r\nسليمان ميرزا خود را كنار نگاه داشتند . كاغذهائى هم بنام حكومت موقتى چاپ شد كه علامت\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nشير و خورشيد داشته و بالاى آن نوشته شده بود بنام نامى اعليحضرت همايون سلطان احمد شاه قاجار و در ذيل آن عنوان حكومت موقتى ايران و وزارتخانه‌هاى مربوطه چاپ شده بود .\r\nدر مدت توقف در خاك عراق جلسات نمايندگان مجلس و هيئت دولت موقتى در كاظمين تشكيل ميگرديد ما در اواسط ماه اسد به طرف خانقين برگشتيم و قواى متفرق ژاندارم را جمع نموده با خود آورديم .\r\nقواى روس كه در جنگ با قواى ايران تا قصرشيرين جلو آمده بودند به علت گرماى فوق العادهء هوا مدتها در آن نقطه متوقف بودند و بعدا در آن‌جا شكست خورده و قبل از آنكه ما با آنان روبرو شويم تا « آوج » عقب نشسته بودند . حكومت موقتى با جديت بيشترى در كرمانشاه شروع بفعاليت نمود و حتى نمايندگانى بخارج از كشور اعزام نمود از جمله آقاى ميرزا محمد صادق طباطبائى باسلامبول و وحيد الملك به برلن مأمور شدند . مناطق كردستان ، همدان ، ملاير ، تويسركان و نهاوند ، گروس و بروجرد را قواى ما از دست روسها بدرآورده بود و زير نظر حكومت موقتى اداره ميشد در گردنهء آوج ما بين همدان و قزوين و در اطراف ملاير و گروس با روس‌ها زدوخورد داشتيم ملاير و گروس غالبا دست‌بدست مىگشت . ساختمان راه بين كرمانشاه و قصرشيرين را شروع كردم . در موقع فرستادن عده به فرونت آقاى سيد حسن مدرس در ميدان حاضر شده با تلاوت آيات كلام اللّه مجيد مجاهدين و سربازها را تشويق ميفرمودند ( در موقع اعطاء شمشير مقدس به نظام السلطنه كه از نجف اشرف ارسال گرديده بود مراسمى به عمل آمد . گراور آن در اين صفحه از نظر خوانندگان ميگذرد ) .\r\nدر كرمانشاهان مريضخانه هم براى زخمىهاى جنگ داشتيم .\r\nنظام السلطنه و رؤساى مهاجرين در كرمانشاه موقع اعطاء شمشير مذهبى\r\nسفير كبير عثمانى عاصم بيك را روسها در طهران گرفته و از ايران بردند بنابراين سفير عثمانى نزد ما نبود ولى فوزى بيك آتاشه نظامى سفارت عثمانى حضور داشت شهبندر يا كنسول عثمانى مقيم كرمانشاهان هم اينجا بود ولى او كارى با سياست نداشت . انوشيروان خان سپهبدى هم از طهران براى كارگزارى كرمانشاهان آمده و بعد بمعاونت امور خارجه منصوب شدند و آقاى ديوان‌بيگى رياست دفتر امور خارجه را عهده‌دار بودند .\r\nيكروز در هيئت دولت موقتى جلسه داشتيم پيشخدمت گفت شيخى از طهران آمده و مطلب محرمانهء\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nدارد و اصرار مىكند كه نظام السلطنه را ملاقات نمايد البته با احتياط اجازه ملاقات داده شد شيخ با ريش حناگرفته و دوره كرده ناخن‌هاى حنائى با عبا و عمامه بعد از خوردن چاى و همين كه مطمئن شد هيئت دولت موقتى است و غيرى در جلسه نيست خود را معرفى كرده معلوم شد ماژر آلمانى است كه اسم او « نيدرماير » بود اين صاحبمنصب آلمانى از طرف اركان حرب آلمان مأمور رفتن افغانستان بوده و حاليه در مراجعت از راه ايران با اين شكل عوضى خود را از ميان اردوى روسها گذرانيده و به نزد ما آمده است و بعد از چند روز همان شيخ را با ريش تراشيده و لباس نظامى ديدم .\r\nاخبار جنگ و اينكه كمك بايران هم خواهد رسيد همه‌روزه در پيش همگى مطرح بود ولى از كمك بايران چيز فوق العادهء ديده نشد آلمانها فقط يكهزار قبضه تفنگ لبل بلندقد فرانسه كه در جنگهاى اروپا غنيمت گرفته بودند براى ما فرستادند . يك لشگر عثمانى هم بفرماندهى « على احسان پاشا » به ما كمك مىكرد و جنگ عمدهء با روس‌ها را مىنمودند . در ايام استقرار حكومت موقتى در كرمانشاه ( كه نه ماه طول كشيد ) رابطه ما با طهران اجبارا مقطوع بود و شهرستانهاى قلمرو حكومت موقتى كارهاى موقتى خود را بكرمانشاهان مركز حكومت موقتى رجوع نموده و دستور مىگرفتند . پس از نه ماه توقف حكومت موقتى در كرمانشاه بغداد از طرف قشون انگليس اشغال شد با سقوط بغداد چون احتمال محاصرهء قواى عثمانى مىرفت موقعيت ما در جنگ با روسها متزلزل شد و حكومت موقتى دستور تخليه كرمانشاه و عقب‌نشينى بقصر شيرين را صادر نمود . مهاجرين جمعى كه وسائل هجرت نداشتند بدهات و طوايف دوردست پناه بردند تا گرفتار قشون روس نشوند بعضى از مهاجرين مانند سليمان ميرزا كه در كرمانشاه بودند بدست انگليسها اسير شدند و او بهندوستان تبعيد شد . آن عده از مهاجرين كه وسائل سفر داشتند بطور پناهندگى به خاك عثمانى رفتند و اعضاء حكومت موقتى و نمايندگان بدعوت دولت عثمانى از راه حلب وارد اسلامبول شدند .\r\nدر ورود اسلامبول قبل از اينكه بايستگاه حيدر پاشا برسيم آقاى آقا ميرزا محمد صادق طباطبائى كه نماينده دولت موقتى نزد دولت عثمانى بودند به دو ايستگاه جلوتر تشريف آورده و از زيارت ايشان همگى مسرور شديم . اقامت ما تقريبا دو سال در آنجا به طول انجاميد و پس از اشغال اسلامبول بوسيله متفقين و چهار سال مهاجرت و دورى و جنگ‌وجدال به وطن خود مراجعت نموديم .\r\n\r\nنقل قول از اديب السلطنه سميعى شاعر و سياستمدار\r\nيكروز نزديك غروب بود كه رفقا دور هم نشسته و در اطراف قضايا كه روزبروز بر اهميت خود ميافزود صحبت ميكردند ناگاه عماد خلوت با حالى آشفته و پريشان از راه رسيد و فرياد زد آقايان چه نشسته‌ايد روسها فرونت ما را شكستند و ساوه را گرفتند و همين امشب و فردا است كه خود را بقم رسانيده و همه ما را دستگير خواهند كرد . اين خبر مانند بمب ميان ما صدا كرد و همه ما را از جا بركند و با عجله هرچه تمامتر دست و پاى خود را جمع كرده و چون راهى كه عجالة باز و بلامانع به نظر ميآمد فقط راه كاشان و اصفهان بود برآن شديم كه فرار كرده خود را بآنجاها برسانيم . افراد جمعيت ما بيشتر در ساوه بودند و ماها كه در قم مانده بوديم بيش از صد نفر نبوديم كه مصمم فرار شديم اما چه فرار و با چه وسيله ؛ تمام وسائل نقليه ما عبارت از يك گارى شكسته و چرخ از هم دررفته با يابوهاى مفلوك و يك درشكه شخصى كه متعلق بمرحوم نظام الدين خان حكمت ( مشار الدوله ) نماينده فارس بود . اتفاقا اين درشكه را هم رئيس كميته روز پيش سوار شده بعنوان سركشى بفرونت منظريه رفته بود .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمشار الدوله حكمت\r\nبارى تا ما دست و پاى خود را جمع كرديم و آماده فرار شديم اندك‌اندك شب بنيمه رسيد اول زمستان هم بود و هوا بشدت سرد ، عدهء بيشتر از همراهان خود را بگارى و دوچرخه‌هاى اسبى رسانيده و تا هر اندازه كه امكان داشت در آنها بر روى هم ريخته و گريختند و يا پياده پا بفرار گذاشتند و باقى بر سر قبرستان شيخان قم گرد آمده ميلرزيديم كه شايد بوسيله نقليه دسترس پيدا كنيم بيچاره مشار الدوله هم بانتظار درشكه خود كه برسد و با سه چهار نفر از رفقا سوار شود و جان از آن مهلكه بدر برد همچنان بر سر قبرستان ايستاده بود و بمتلك‌هاى شيرين شيرازى ما را سرگرم ميكرد و لرزان‌لرزان ميگفت ( از اين قرار من گلابى شده‌ام ) . بالاخره بعد از نيمه شب درشكه - اش با حال زارى رسيد و بلافاصله از رفقا دو برابر گنجايش درشكه در اطاق و صندلى جلو و ركابهاى درشكه جاى داد و به راه افتاديم . اما اينكه در طى راه تا باصفهان از وحشت و اضطراب بر ما چه گذشت موضوعيست طولانى و از حد وصف و بيان خارج . مرحوم مشار الدوله كه با من محبت و صميميت مخصوص داشت يكروز به من گفت كه از برادرم فاخر السلطنه ( سردار فاخر امروز ) كه در شيراز است نامهء به من رسيده و دعوتم كرده است كه از اينجا بشيراز بروم با استدلال اينكه شما عجالة در آنجا كارى نميتوانيد بكنيد و اگر هم بخواهيد مسافرتى بكرمانشاهان بكنيد و بمليون آنجا ملحق شويد در عرض راه قدم‌بقدم با خطرهاى بزرگ مواجه خواهيد شد و عاقبت كارتان معلوم نيست بكجاها خواهد كشيد ولى ما در اينجا كميتهء داريم و كارهائى ميكنيم همان به كه شما از رفقا اجازه بگيريد و اينجا بيائيد و با ما\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nتوحيد مساعى بكنيد كه هم در خانه و خانواده خود ايمن و از مخاطرات دور ميشويد و هم ممكنست موفقيتهائى پيدا كنيم . اما من متحيرم كه ببرادرم چه جواب بدهم .\r\n\r\nنقل قول از مهدى خان آريانپور فرزند ارشد ماشاء الله خان كاشانى\r\nاواخر پائيز سال 1334 قمرى در قلعه گهرشاهى از طرف قواى دولتى در محاصره بوديم . قريب يك ماه از محاصره ما گذشته بود نزديك غروب قاصدى به قلعه وارد شد و نامه‌هاى متعددى از آزاديخواهان ماشاء اللّه خان كاشانى\r\nطهران آورد كه معلوم شد جنگ بين الملل اول بايران هم سرايت كرده و باآنكه دولت ايران بيطرفى كامل خود را اعلام نموده متأسفانه قشون روس آن را نقض كرده اغلب شهرهاى شمال ايران را اشغال و بقزوين رسيده‌اند عدهء از آزاديخواهان كميتهء بنام « كميته دفاع ملى » تشكيل داده و از عموم عشاير و سران ايلات ايران براى مبارزه عليه قشون متجاوز روس دعوت نموده بودند . بمحض دريافت نامه ماشاء اللّه خان نيز مانند ساير سران ايلات و عشاير اختلاف با دولت مركزى را فراموش نموده و جواب مساعدى به كميته دفاع ملى فرستاد . نيمه شب 14 محرم 1334 با كليه سواران و قواى حاضر از كوير نمك به سمت طهران حركت كرديم و موقعى كه بورامين رسيديم اطلاع يافتيم كه دولت و احمد شاه به علت رسيدن روسها به اطراف ساوه تصميم به تغيير پايتخت و رفتن باصفهان گرفته‌اند . در اينموقع حسين‌زاده كه يكى از آزاديخواهان آنوقت بود بنمايندگى از طرف كميته نزد ما آمد و باتفاق او از راه ورامين به ساوه حركت كرديم و روز بعد از طرف كميته بما دستور رسيد چون روسها بحوالى لاله‌كوه رسيده‌اند شما براى جلوگيرى آنها برويد صبح زود از ساوه حركت كرديم\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nو غروب بكاروانسراى « دير هيجيب » رسيديم كه روسها در چند فرسنگى آن بودند عدهء از ما لباس ساربانى پوشيده با قطار شترى كه به طرف قزوين ميرفت به سمت روسها حركت كرديم و بدينوسيله آنها را غافلگير كرده و تلفات زيادى به آنها وارد آورديم ولى چند ساعت بعد قواى اصلى آنها رسيد و توپخانه آنها نيز به كار افتاد صلاح ديديم كاروانسرا را تخليه كنيم پس از پنج روز جنگ با قواى روس كميته دستور داد كه براى استراحت بساوه حركت كنيد و سنگرها را به امير حشمت تحويل دهيد ولى چون كميته از ساوه به قم رفته بود ما هم شبانه به طرف قم حركت كرديم و از آنجا به اراك و سپس به بروجرد رفتيم و عليمردانخان برادر خود را با 300 سوار همراه ما كرد و به طرف كرمانشاه حركت نموديم ولى همين كه به كنكاور رسيديم مطلع شديم كه روسها گردنه كنكاور را اشغال و راه ما را مسدود نموداند ارتباط ما به كلى با كميته قطع شده بود زيرا به علت زيادى برف راه ديگرى به كرمانشاه جز اين گردنه وجود نداشت . ما سحرگاهان سى نفر از بهترين سوارانرا به صورت قافله ساخته و روانه گردنه كنكاور كرديم و بدينوسيله آنها را گمراه نموده و گردنه را به آسانى تصرف و از دو پاسگاه روسى كه آنجا بود 16 نفر را كشته و 11 نفر را اسير كرده و بقيه در كوهها متوارى شدند و بعد از چند روز ديگر از بيستون گذشته به كرمانشاه رسيديم و اسراء روسى را تحويل كميته داديم و در مقابل هرفرد اسير روسى بعنوان جايزه 20 ليره عثمانى از طرف كميته بما داده شد در كرمانشاه خبر رسيد كه قشون روس به بيستون رسيده است ما و كميته باتفاق نظام السلطنه مجبور شديم به طرف قصرشيرين حركت كنيم و با اين عمل و بخصوص تبليغات شومى كه بوسيله جاسوسان در افراد كميته ميشد شيرازهء اميد همه پاره شده بود و افراد كميته بااينكه از خودگذشتگى نشان ميدادند معذالك دسته‌دسته به طرف بغداد و اسلامبول رهسپار شدند و فقط قريب دو هزار ژاندارم و متفرقه در قصرشيرين ماندند چون تمام راهها در دست قواى روس بود مصمم شديم از بيراهه خود را بكاشان برسانيم در طول راه مردم دهات مرتب ما را از وجود قشون روس مطلع كرده و راهنمائى مينمودند بطوريكه تا حوالى اراك بين ما و آنها تصادمى واقع نشد اما در دهات توله اراك كه بيشتر ساكنين آن ارمنى هستند و ما براهنمائى ارامنه از وسط گندم‌زارى ميگذشتيم ناگهان بوسيله قواى روس غافلگير شديم و عده زيادى زخمى و كشته داديم و بعد فهميديم كه روسها را قبلا از وجود ما مطلع ساخته بودند و عمدا ما را از اين راه راهنمائى نمودند .\r\nيكى از محترمين دربار مختار السلطنه غفارى هم كه با ما مسافرت ميكرد در تنگ‌توره بين اراك و ملاير زخم برداشت و در منزل هژبر السلطنه بختيارى بدرود زندگانى گفت . در آنموقع فرمانده قشون روس دستور داده بود كه سه دسته قشون از اراك و قم و كاشان طورى حركت كنند كه در يكساعت معين ما را در دوك محاصره نمايند ما از ظهر تا اوائل شب با آنها جنگيديم ولى مجبور شديم شبانه به سمت كوير قم حركت نمائيم و براى مداواى مرضى به مسيله رفته در سياه‌چادرهاى ايل كله‌كو سكنى گزيديم ولى دو روز بعد ناگهان عده زيادى قزاق روسى در شدت گرماى ظهر كه همه استراحت كرده بودند از 500 مترى نمايان شدند كه سواره به طرف ما ميآمدند اينجا قسمت مسطحى بود و فقط يك ديوار يكمترى در اطراف چشمه آب كوچكى قرار داشت كه ماشاء اللّه خان فورا از اين پناهگاه استفاده نموده باولين تير فرمانده روسها را از پا درآورد و سپس ما بين آنها شليك كرد و آنها دفعة متوقف شدند و بلافاصله افراد ما خود را براى دفاع آماده كردند و بالاخره در غروب مجبور شدند عقب‌نشينى نمايند و ما مرضاى روسى را به قم فرستاديم كه تحويل روسها بدهند تا معالجه شوند و خود را از راه مسيله به قمرود و از آنجا به خم‌دره كه در دو فرسنگى كاشانست رفتيم تا غروب با روسها جنگيده و سپس به سمت بزرك حركت نموديم و چون در اينموقع ماشاء اللّه خان مريض شده بود و ما\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبه مزرعه گلستانه كه در نزديكى قمصر است و اطراف آن از كوههاى مرتفع محصور شده بود اقامت گزيديم 12 روز بعد بقمصر رفته بعد از زدوخورد مختصرى با روسها به سمت « چيمه نطنز » رهسپار شديم . بدين ترتيب مدت چند ماه در دهات كاشان با روسها زدوخورد كرديم و بطورى روسها عاجز شده بودند كه پيشنهاد نمودند شما در دهات آزادانه بمانيد و ما هم بكاشان رفته و كارى با شما نداريم ولى ما ترك مخاصمه را به اين موكول كرديم كه آنها به كلى كاشانرا تخليه نمايند ولى چون تنها جاده ارتباطى طهران باصفهان آنموقع از كاشان ميگذشت آنها حاضر نشدند و جنگ ما با قشون روس در حدود كاشان مدتها به طول كشيد .\r\nمختار السلطنه غفارى ( ابو القاسم خان )\r\nيكى از رجال معروف دربار مظفر الدين شاه\r\n\r\nنقل قول يكنفر از مهاجرين كه تا لحظات آخر با كاردرف قونسول اصفهان همراه بوده است\r\nدر نيمهء اكتبر 1915 فن كاردرف شارژه‌دافر سابق آلمان كه مأمور تصدى قونسولگرى اصفهان شده بود وارد شهر اصفهان گرديد و در باغ كازرونى محل قونسولگرى مسكن اختيار كرد و گروبه شوبرت و همسرش را نيز در همان عمارت جاى داد در آن موقع شونمان قونسول كرمانشاهان تازه باصفهان آمده و دست به فعاليت‌هاى مخفى زده بود . كاردرف لدى الورود به تجديد تشكيلات قونسولگرى پرداخت و سوارانى با لباس متحد الشكل كه داراى نشان عقاب آلمانى در روى كلاه بودند فراهم آورد كه در حين عبور از خيابانها كوكبهء ملازمين كالسكهء او چشم ناظرين را خيره ميساخت . روابط سياسى كاردرف با مجتهدين بانفوذ از قبيل حاجى آقا نور اللّه و با خوانين بختيارى و ليدرهاى احزاب و مديران جرائد آغاز گرديد . در ميان مأمورين رسمى دولت بيش از هركس به ركن الملك صدرى رئيس عدليه اعتماد داشت و از افكار وطن‌پرستانهء او استمداد ميكرد . يكى از رجال ديگر كه در طهران با كاردرف دوستى صميمى داشت و براى عزيمت بصوب مأموريت خويش از اصفهان عبور مينمود شاهزادهء نصرة السلطنه والى فارس بود كه اقامتش در اصفهان مدتى به طول انجاميد و كاردرف غالبا در باغ جنت بديدن او ميرفت و حتى موقع تخليه اصفهان در نتيجه نزديك شدن قشون روس سعى نمود شاهزاده را با خود به كرمانشاهان ببرد و لكن وى از همراهى با مهاجرين امتناع كرده خويش را در باغ نو منزل آغاباشى پيشكار ظل السلطان مخفى ساخت . عدهء از اعضاء كميتهء دفاع ملى كه در نتيجهء\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nركن الملك صدرى رئيس عدليه اصفهان\r\nهجوم سالداتهاى روس از قم باصفهان آمده بودند همكارى دائمى با كاردرف داشتند و جلسات مخفى كميته را با حضور وى و شونمان كه تازه باصفهان رسيده بود در منزل شيخ - الاسلام تشكيل ميدادند همين كه قشون روس از كاشان متوجه اصفهان شد كاردرف درصدد برآمد كه با واسموس ارتباط حاصل نموده و مركز عمليات را در جنوب ايران قرار دهند به اين منظور به طرف قمشه و از آنجا به آبادهء فارس رفت در آباده خبر انتحار كلنل على قليخان پسيان و تغيير اوضاع را به نفع انگليسها شنيد و ضمنا اطلاع پيدا كرد كه سپاهيان روس به شهر اصفهان ورود ننموده‌اند لذا مجددا عازم اصفهان گرديد و در قمشه با چراغعلى خان سردار صولت تلاقى كرده او را با عدهء سوار روانهء اصفهان ساخت تا زمينه معاودت وى را فراهم آورند . چراغعلى خان مستقيما وارد دار الحكومه شده و خويشتن را حكمران اصفهان معرفى كرد لكن حكومتش بيش از چند روز به طول نيانجاميد زيرا قواى روس پس از زدوخورد با سواران او وارد اصفهان شدند و شاهزاده يمين السلطنه فرزند ظل السلطان به حكومت اصفهان برقرار گرديد اما در حقيقت اوامر حكومتى از باغ هشت‌بهشت مقر اركان حرب نظاميان روسى صادر ميشد و در دفيلهء كه در ميدان شاه دادند شاهزادگان نصرة السلطنه والى فارس و يمين السلطنه حكمران اصفهان را مجبور به حضور نمودند . پس از تسلط قشون روس بر اصفهان چراغعليخان كشمكش مختصرى با بستگان سردار اعظم نموده و از راه لنجان به طرف بختيارى عقب نشست در آن موقع كاردرف راه پس و پيش خود را مسدود ديد و ناگزير از قمشه مستقيما به بختيارى رفت در بختيارى ضرغام السلطنه كه سابقهء آزاديخواهى و تمايل بآلمانها داشت او را به منزل خود پرادنبه دعوت نمود و قريب يك ماه و نيم از وى پذيرائى كرد در آن اوقات عدهء از معاريف و مهاجرين نيز در پرادنبه اقامت گزيدند كه عبارت بودند از حاج آقا نور اللّه مجتهد و حاجى امين التجار و وحيد دستگردى و نورىزاده و سردار صولت و چند نفر ديگر از خوانين بختيارى .\r\nمرتضى قليخان بختيارى در شلمزار بود و از هيچگونه مساعدت دربارهء مهاجرين دريغ نمىورزيد علاوه بر پذيرائى شايان به هريك كمك مالى مينمود و وسائل عبور آنان را تسهيل ميكرد . اما ضرغام السلطنه\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمرتضى قليخان بختيارى\r\nدر نتيجهء فشار متفقين نتوانست به مهمان‌نوازى خويش ادامه دهد و مجبورا كاردرف را بهمراهى فرزند خود با عدهء سوار روانهء سميرم ييلاق قشقائى ساخت ضمنا نامهء به صولت الدوله كه دوست صميمى او بود نوشت تا از وى پذيرائى به عمل آورد تقريبا دو ماه كاردرف در سميرم توقف داشت و لكن صولت الدوله از بيم عواقب انتقام‌جوئى انگليسها از ضرغام السلطنه درخواست معاودت كاردرف را از سميرم نمود آنوقت ضرغام السلطنه اضطرارا كاردرف را در بيابانهاى بختيارى زير چادرها مخفى داشت در حينيكه هرگونه وسائل آسايش او را فراهم ميآورد . كاردرف در حدود سه ماه با تغيير محل در آن نواحى مقيم بود تا بالاخره عساكر عثمانى با پيروزى به طرف همدان متوجه شدند و نتيجة انتظار ميرفت روسها به زودى اصفهان را تخليه كنند چون ظاهرا ورق برگشته بود ساير خوانين بختيارى سعى نمودند خود را به كاردرف نزديك كنند و وجود او را مورد استفاده\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nقرار دهند بدين منظور بىبى مريم را كه احساسات ژرمانوفيلى داشت وادار كردند كاردرف را به سروش‌جان خانهء خود دعوت نمايد كاردرف متجاوز از يك ماه در سروش‌جان با نهايت احترام و راحتى اقامت داشت و در آنجا با تشويق عده از خوانين جوان بختيارى از قبيل سردار معظم و سالار مسعود تصميم به حمله به شهر اصفهان گرفته شد به چراغ عليخان هم اطلاع دادند كه با سواران خود بصوب اصفهان عزيمت نمايد بين سواران چراغ عليخان در يك فرسنگى اصفهان مصادمهء با سالدات‌هاى روسى رخ داد و چراغ عليخان عقب‌نشينى كرد آنوقت سواره‌نظام روس براى مقابله با كاردرف و همراهانش متوجه نجف‌آباد و سيرون و كروند شدند در اين نقطه اخير جنگ سختى بين فريقين روى داد و سواران شجاع بختيارى تا آخرين فشنگ مقاومت نمودند و پس از اتمام مهمات خود با تلفات زياد عقب نشستند . چون كاردرف اوضاع سخت خويش را در بن‌بست و خطر حتمى ديد با چند نفر از همراهان از راه خوانسار و گلپايگان به طرف ملاير حركت كرد در طول راه خود را بعنوان قونسول انگليس معرفى مينمود و بالاخره پس از رنج بسيار روز پنجم با همراهان و لوازم سفر بسلامت وارد ملاير شد كه چند روز قبل به تصرف عساكر عثمانى افتاده بود از ملاير به كرمانشاه رفت و بعد از دو سه هفته اقامت و ملاقات با مقامات سياسى و نظامى آلمان و رؤساى مهاجرين ايرانى از راه بغداد به برلن معاودت نمود .\r\n\r\nنقل قول از كارگذار كرمانشاه معاضد الملك\r\nراپورت كارگذارى كرمانشاهان مورخ 27 ربيع الثانى 1334 - 2 مارس 1916 - مقام منيع وزارت جليله امور خارجه خلاصهء وقايع مهمه كرمانشاهان در ايامى كه روابط كتبى و تلگرافى با مركز غيرآزاد يا به كلى مقطوع بوده است .\r\nدر عريضه غره صفر در ذيل نمره 1664 عرض نمود كه رؤساى عشاير تصميم كرده‌اند دواير دولتى را اشغال و پست و تلگراف را سانسور نمايند . روز سوم صفر 1334 ابتدا يكنفر صاحبمنصب ژاندارم را براى سانسور مخابرات تلگرافى بتلگرافخانه فرستادند روز بعد از طرف كميته دفاع ملى كه اسامى آنها ذيلا قلمداد شده شاهزاده محمد باقر ميرزا - قوام العلماء آقا سيد حسن اجاق - جليل الدوله - ابو الحسن خان وكيل الملك - آقا سيد عباس - سه نفر به جهت سانسور تلگراف و سه نفر به جهت سانسور پستخانه معين گرديد از آن تاريخ كليه تلگراف رمز ممنوع و تلگرافات كشف را هم پس از سانسور مخابره يا ضبط مىنمودند - مكاتيب صادره و وارده پستى هم همين حال را داشت .\r\nروز سوم صفر چهارصد نفر از سواره كلهر در تحت رياست سردار اقبال عازم اسدآباد شدند و ششصد نفر سوار سنجابى و كوران و احمدوند در تحت رياست على اكبر خان سردار مقتدر سنجابى مأمور كردستان گرديد .\r\nروز پنجم صفر پرنس رويس وزيرمختار آلمان مقيم طهران وارد كرمانشاه شد در هشتم صفر مأمورين آلمانى چند نفر از مستخدمين خود را شبانه مأمور دستگيرى مسيو دورت بلژيكى رئيس گمرك و دكتر برونل بلژيكى نمودند چون قبلا مشار اليهما از مقاصد آلمانها مطلع شده بودند دكتر برونل خود را بخانهء يكنفر از متنفذين شهرى پنهان مىكند و مسيو دورت به منزل مستر استد امريكائى ملتجى مىشود . مأمورين آلمانى شبانه به منزل مستر استد ورود نموده و مسيو دورت را دستگير و با خود به منزل ماژر كلاين آلمانى مىبرند . از طرف كارگذارى و حكومت اقدامات مستقيم و غيرمستقيم بتوسط اعضاء كميته دفاع ملى براى استخلاص رئيس گمرك به عمل آمد و منتج نتيجه نگرديده تقريبا شش ساعت بعد از دستگيرى او را تحت الحفظ به سمت عراق عرب گسيل داشتند . اثاث البيت او را هم آلمانها ضبط و خانه مستأجره مسكونى او را نيز تصرف كردند . دكتر برونل باصرار و خواهش اهل كرمانشاهان از تعقيب در دستگيرى معاف و مخصوصا او را به خاك كلهر برده بسردار نصرت حاكم كلهر تسليم نمودند كه او را از تعرض مصون و محفوظ دارد سه روز بعد از دستگيرى رئيس گمرك يكنفر صاحبمنصب ژاندارم باداره گمرك رفته قريب بيست و پنج هزار تومان پول قران كه در گمرك موجود بود متصرف و به اداره ژاندارمرى بردند . در اين موقع پرنس رويس عازم بغداد گرديد و مسيو واسل بعنوان وزير فوق العاده آلمان مقيم دربار ايران از طريق بغداد بكرمانشاهان وارد گرديد سه روز بعد از ورود مشار اليه ژنرال فوندر گلدس آلمانى با كلنل بوپ و چند نفر ديگر از صاحبمنصبان آلمانى شب بيست و پنجم صفر با اتومبيل وارد كرمانشاهان شدند حكومت جليله يكشب از مشار اليه با ساير صاحبمنصبان آلمانى بشام دعوت نموده بالاخره پس از سه روز توقف در كرمانشاه و مطالعات لازمه به بغداد مراجعت كرد و براى اداره كردن امور نظامى اين حدود كلنل بوپ را از طرف خود معين و در كرمانشاه مأموريت داد .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nدر تاريخ بيست و نهم صفر آقاى نظام السلطنه با جمعيتى از سوارهاى لرستانى كه عده آنها بالغ به پنجهزار نفر ميگفتند بصحنه وارد شد در غره صفر پانصد نفر عساكر عثمانى با هشت عراده توپ متراليوز و اوخاسيوس بكرمانشاه وارد و پس از سه روز توقف عازم صحنه گرديدند . در سوم ربيع الاول مسيو واسل وزير فوق العاده بعنوان مسافرت از طريق اصفهان بطهران از كرمانشاه خارج گرديد پس از ورود بصحنه از قرار مذكور آقاى نظام السلطنه مسافرت مشار اليه را جايز ندانسته و او را بصحنه نزد خود نگاهداشته‌اند در اين موقع فوزى بيك اتاشه ميليتر سفارت كبراى عثمانى و كنت كانيتز اتاشه نظامى سفارت آلمان هريك منفردا باختلاف تاريخ وارد كرمانشاهان شدند .\r\nدر 13 ربيع الاول هزار نفر ديگر از عساكر عثمانى با ذخيرهء لازمه وارد كرمانشاه شده و پس از سه روز توقف متدرجا عازم صحنه گرديدند . در اين وقت خبر رسيد كه سردار اقبال رئيس كلهر و ايلخانى با سوارهاى خود كنكاور را تخليه و بكرمانشاهان آمده و چهار ساعت پس از حركت سوارهاى مزبور از كنگاور روس‌ها كنگاور را اشغال كرده‌اند پس از ورود روس‌ها به كنگاور آقاى نظام السلطنه با جمعى از سوارهاى مستحفظ حدود بيدسرخ و صحنه را با ژاندارم و عساكر عثمانى به اطراف كنگاور برده پس از دوازده ساعت زدوخورد روس‌ها را از كنگاور اخراج و در ثانى كنگاور را به تصرف آوردند سه چهار روز ديگر خبر رسيد نظر باينكه موقع نظامى كنگاور خوب نبوده آنجا را طرفين تخليه كرده و فعلا كنگاور از قشون طرفين آزاد است .\r\nدر اين موقع چند نفر از اعضاء كميته كرمانشاهان را آقاى نظام السلطنه به صحنه احضار و پس از مذاكرات لازمه بتوسط مشار اليهم به آقاى اقبال الدوله حكمران پيغام ميدهند يا بايد شما بصحنه آمده با من كمك فكرى و همراهى نمائيد يا عازم طهران شويد زيرا بودن شما در كرمانشاهان اسباب اختلال حواس من گرديده و نمىتوانم با اطمينان خاطر بامور مهمهء كه تقبل كرده‌ام رسيدگى نمايم پس از ابلاغ اين خبر به آقاى اقبال الدوله اقبال الدوله غفارى والى كرمانشاهان ( اقبال الدوله و برادر كهترش صاحب‌اختيار از رجال برجستهء عهد ناصر الدين شاه و مظفر الدين شاه بوده‌اند )\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nو مذاكرات زياد بالاخره قرار شد كه يكهزار و پانصد تومان براى خرج راه بمعزى اليه بدهند و هرچند رأس مال هم براى حمل بنه لازم داشته باشند تدارك نمايند شرط اول را مجرى و شرط ثانى را مسكوت عنه گذاشته و بواسطه تضييقات زيادى كه از اطراف وارد كردند آقاى اقبال الدوله ناچار روز بيست و ششم ربيع الاول در كارگذارى صرف نهار نموده و طرف عصر با مالهائيكه از رؤساى كرمانشاهان دوستانه تحصيل شده بود بنه خود را حركت داده در شاه‌آباد كه يك فرسخ و نيمى كرمانشاهان است نقل مكان فرمودند كه در آنجا لوازم مسافرت را تدارك نموده عازم طهران گردند در موقعىكه آقاى اقبال الدوله به سمت شاه‌آباد عازم بودند شهبندر عثمانى و فدوى نيز با چندين نفر از اعيان شهر ايشان را بدرقه نموديم اعضاء كميته دفاع ملى مركزى قم كه اخيرا باصفهان رفته بودند و اسامى آنها ذيلا درج مىشود بين راه مصادف و وارد كرمانشاهان گرديدند :\r\nآقا سيد محمد رضا مساوات - آقا شيخ رضا دهخوارقانى - وحيد الملك - اديب السلطنه - آقا ميرزا محمد عليخان كلوب - حاج عز الممالك - آقا سيد حسين كزازى - آقا سيد عبد الرحيم خلخالى - فطن الملك - بقاء الملك برادر اديب السلطنه - حاج محمد تقى شاهرودى - حاج محمد باقر تاجر كاشانى و چند نفر ديگر كه بواسطه عدم معروفيت اسامى آنها قيد نگرديد . در اينجا لازم است عرض نمايم كه پس از ورود قزاق‌هاى روس بهمدان چند نفرى كه اسامى آنها نيز ذيلا عرض مىشود از اهالى همدان وارد كرمانشاهان شده و تا كنون كه بيست و هشتم ربيع الاول است در كرمانشاهان اقامت دارند - آقاى مشير السلطان حاكم سابق گروس - آقا سيد محمد طباطبائى همدانى - آقاى آقا ميرزا طاهر تنكابنى نمايندهء طهران - آقاى سردار مقتدر نيز از طهران باتفاق فوزى بيك اتاشه نظامى عثمانى وارد كرمانشاهان شدند . آقا ميرزا اسمعيل نوبرى - محمد شفيع تاجر همدانى - هاشم خان پسر فريد الملك كارگذار سابق همدان - آقاى حاج ميرزا اسمعيل دولت‌آبادى كه از بروجرد باتفاق آقاى نظام السلطنه عازم كرمانشاهان شده بودند - فتح السلطنه همدانى كه از منسوبان آقاى حاج امير نظام ميباشند .\r\nسه روز قبل از حركت آقاى اقبال الدوله به حكم آقاى نظام السلطنه حكومت شهر نظامى و رياست آن بعهدهء ماژر سيد حسين خان صاحبمنصب ژاندارم مفوض گرديد اعلان حكومت نظامى صادر و يك روز پس از اعلان حكومت نظامى حسين كاردى كه يكى از اشرار معروف كرمانشاهان است در بازار با محمود خان نامى كه دشمن شخصى او بوده مصادف گرديده بناى شليك موزر را گذاشته محمود خان با هفت نفر ديگر مقتول و نه نفر مجروح ميشوند قاتل فرار نموده و بجاى او حاج رستم بيك را كه از منسوبان او است توقيف مينمايند كه شايد محل اقامت قاتل را بژاندارمرى معرفى بنمايد .\r\nروز بيست و پنجم ربيع الاول بكارگذارى خبر رسيد كه از طرف آلمانها امر شده اسباب و اشيائيكه در عمارت بانك شاهنشاهى و قونسولخانه انگليس است بقونسولخانه آلمان حمل نمايند از طرف كارگذارى بپروفسور ساره كه خود را قونسول آلمان ميداند پيغام داده شد كه اين كار خلاف قاعده است بعلاوه جز يكمقدار نيمكت و صندلى كهنه چيز قابلى در قونسولخانه و عمارت بانك شاهنشاهى نيست بهتر اين است كه از اين خيال صرف‌نظر نمائيد تقاضاى كارگذارى را نپذيرفتند ناچار كارگذارى بكميته دفاع ملى مراجعه و تقاضا نمود كه قونسول آلمان را از اين خيال منصرف نمايند اعضاء كميته هم مساعدت كرده پارهء پيغامات به آلمانها دادند ولى مؤثر نگرديده آنچه اشياء و اثاث البيت در عمارت بانك شاهنشاهى و قونسولخانهء انگليس بود ضبط نمودند .\r\nدر موقع دستگيرى رئيس گمرك از طرف شهبندرى عثمانى هم بعساكر خود حكم شد كه طوماس مسيحى و توفيق پسرش را كه هر دو تبعهء عثمانى هستند دستگير و تحت الحفظ ببغداد اعزام دارند پس از دستگيرى مشار اليه عائله طوماس بعلماء و اعيان اهل شهر ملتجى و استخلاص آنها را تقاضا نمودند اهالى و اعضاء كميته نيز با شهبندرى داخل مذاكره شده بالاخره نتيجه حاصل نگرديد . طوماس را با پسرش توفيق تحت الحفظ ببغداد اعزام داشته و باعضاء كميته اظهار داشتند نظر باينكه طوماس رئيس كميته جاسوسى سرى روس و انگليس بوده و با شعبات آن‌كه در بغداد و موصل و حلب بوده‌اند مكاتبه داشته و غيابا محكوم به اعدام شده است شهبندرخانه نمىتواند شفاعت كند بهتر اين است كه آقاى اقبال الدوله از انور پاشا وزير جنگ تلگرافا استخلاص او را تقاضا نمايند شايد مؤثر واقع شود .\r\nتلگرافى مبنى بر شفاعت از طوماس و پسرش از طرف آقاى اقبال الدوله بانور پاشا صادر گرديد .\r\nاز قرار تقرير شهبندر جواب مساعدى رسيده ولى يك دستگاه عمارت از او خواسته‌اند كه براى مدرسه اتحاد اسلامى تقديم نمايد تا توماس و پسرش را سالما از بغداد بكرمانشاه مراجعت دهند - در بيست و هشتم ربيع الاول با حضور اقبال الدوله مذاكره و عائله طوماس عمارت خود را براى مدرسه اسلامى تقديم داشته مشروط بر اينكه طوماس و پسرش را سالما بكرمانشاه برساند .\r\nروز بيست و هفتم ربيع الاول مسيو واسل وزير فوق العادهء آلمان از صحنه بكرمانشاهان مراجعت نمود .\r\nروز بيست و هشتم ربيع الاول آقاى نظام السلطنه باتفاق شاهزاده سالار لشكر حاكم سابق همدان و قريب پانصد نفر سوار لرستانى از صحنه بكرمانشاهان ورود نمودند استقبال شايانى هم از طرف اهالى به عمل آمد در اين استقبال شهبندر عثمانى و يكنفر صاحبمنصب آلمانى نيز تا يك فرسخى شهر همراه بودند در اينموقع خبر رسيد كه كنت كانيتز آتاشه نظامى سفارت آلمان در نزديكى صحنه انتحار\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nكرده است اگرچه آلمانها اظهار ميدارند كه مشار اليه منفردا بيك سمتى رفته است ولى آنچه ارباب اطلاع اظهار ميدارند بواسطه نگرفتن نتيجه از زحمات اين مدت خود را مقتول نموده است .\r\nدر غرهء ربيع الثانى از شهبندرخانه دولت عليه عثمانى مراسله بمضمون ذيل بكارگذارى رسيد :\r\n« بعد العنوان با كمال تأسف خاطر محترم را مستحضر مىدارد وليعهد سلطنت عثمانى حضرت يوسف عز الدين افندى بواسطه مرضى كه داشته‌اند با تيغ رك باسليق خودشان را مقطوع و به همين سبب در سوم شباط افرنچى 1916 از دار فانى بسراى جاودانى ارتحال نموده‌اند بدينواسطه احترامات فايقه را تجديد مينمايد غره ربيع الثانى 1334 شهبندر على رفيق »\r\nمتعاقب ارسال مراسلهء فوق مجلس ترحيمى هم در خانهء يكنفر از سادات كرمانشاه از طرف شهبندر منعقد شد و مجلس فاتحه را آقاى نظام السلطنه ختم نمودند .\r\nصبح دوشنبه سوم ربيع الثانى قراول گارد بانك شاهنشاهى خبر داد كه شب گذشته يك نفر صاحبمنصب آلمانى با جمعى حمال به بانك آمده آنچه اشياء و اجناس در بانك بود شبانه حمل كرده بودند و تا صبح هم اجازه خروج بقراولهاى گارد ندادند . شرح قضيه از طرف كارگذارى به آقاى نظام السلطنه و كميته دفاع ملى اخطار و ابلاغ گرديد ولى نتيجه حاصل نشد .\r\nعصر دوشنبه سوم ربيع الثانى نايب حسين و ماشاء اللّه خان كاشانى با سيصد نفر سوار مسلح وارد كرمانشاهان شدند - ماژر دماره سوئدى صاحبمنصب ژاندارمرى بروجرد كه اخيرا بهمدان رفته و در آن حدود با روسها زدوخوردى كرده بعد بملاير رفته بود روز دويم ربيع الثانى وارد كرمانشاهان گرديد از قرار مذكور برحسب امر دولت متبوعه خود عازم اروپا مىباشد .\r\nدر چهارم شهر ربيع الثانى آقاى آقا نور الدين مجتهد عراقى با يك عده سوار مجاهد از خط بروجرد و نهاوند وارد كرمانشاه شدند يك روز بعد از آن حضرت آيت اللّه آقاى آقا ميرزا سيد محمد طباطبائى و آقايان حاج شيخ اسمعيل رشتى و ناصر الاسلام نمايندگان گيلان و آقاى سيد فاضل كاشانى نماينده سمنان و آقاى نواب التوليه نماينده يزد و آقاى حاج ميرزا على محمد دولت‌آبادى از راه بروجرد و نهاوند به كرمانشاهان ورود نمودند در اين موقع خبر رسيد كه يك عده از قواى روس وارد نهاوند شده و اشخاصيكه در بروجرد عقب مانده‌اند از قبيل آقاى سردار محيى و آقا ميرزا محمد صادق طباطبائى نماينده طهران و چند نفر ديگر از وكلا و غيره از نهاوند نميتوانند بكرمانشاهان بيايند و فعلا با جماعتى از بختيارى كه رئيس آنها آقاى امير مفخم مىباشد در بروجرد متوقف و بلاتكليف مانده‌اند در اين موقع آقايان سهام الدوله و انتظام الدوله حكمران ملاير وارد كرمانشاهان شدند .\r\nدو روز پس از ورود آقاى طباطبائى بكرمانشاهان اعضاء كميته دفاع ملى كه سابقا بكرمانشاهان ورود كرده بودند مجلسى مركب از نمايندگان مجلس شوراى ملى و رؤساى مهاجرين در منزل معظم اليه تشكيل داده پس از دو جلسه مشاوره و مذاكره آقاى نظام السلطنه را براى رياست قوه مجريه انتخاب نموده و آقايان مذكور ذيل را بعضويت كابينه تعيين كردند :\r\nهيئت وزراء\r\nآقاى نظام السلطنه - رئيس قوه مجريه و نظام\r\nآقاى سالار معظم پسرشان - خارجه\r\nآقاى ميرزا محمد على خان كلوب - ماليه\r\nآقاى سليمان ميرزا - داخله\r\nآقاى حاج اسمعيل رشتى - معارف\r\nآقاى وحيد الملك يا اديب السلطنه - پست و تلگراف\r\nآقاى آقا سيد عبد المهدى - عدليه\r\nولى بواسطه نزديك شدن قواى روس علنا معرفى نشدند و بعد تغييراتى در صورت فوق داده شد .\r\nدر هفتم ربيع الثانى مسيو ساره كه خود را وكيل قونسولگرى آلمان معرفى كرده بود عازم بغداد و مسيو و بر آلمانى قونسول همدان كه تازه بكرمانشاهان وارد شده بود بجاى او برقرار گرديد .\r\nدر هشتم ربيع الثانى سالار مسعود پسر آقاى سردار ظفر و يد اللّه خان و عزت اللّه خان پسران آقاى امير مفخم با چهارصد نفر سوار بختيارى وارد كرمانشاهان شدند در اين موقع از طرف كميته دفاع ملى مركزى و نمايندگان مجلس شوراى ملى مراسلاتى بآقاى نظام السلطنه نوشته شد كه از طرف آقاى نظام السلطنه نوشته شد كه صورت آنها با صورت تلگرافاتى كه از طرف آقاى نظام السلطنه به اعليحضرت امپراطور آلمان و جناب انور بيك وزير جنگ دولت عليه عثمانى مخابره شده و جوابهائيكه از طرف دولتين آلمان و عثمانى بآقاى نظام السلطنه داده شده در شماره 23 جريده رستخيز كرمانشاهان درج كرده بودند ذيلا عرض مىشود :\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nاز طرف هيئت نمايندگان\r\nخدمت ذيمرحمت حضرت مستطاب اجل اكرم افخم آقاى نظام السلطنه دام اجلاله العالى نظر باهميت موقع حاضر مملكت و لزوم اتخاذ وسايل قويه و تدابير مؤثره در حفظ انتظامات داخلى و اداره كردن امور مملكتى و جلوگيرى از حملات دشمنان خارجى و تخليص ساحت مقدس سلطنت بندگان اعليحضرت اقدس همايون شاهنشاه متبوع معظم سلطان احمد شاه قاجار خلد اللّه ملكه و سلطانه از تهديد و محاصره قشون اجنبى و عقد مقاولات و معاهدات سياسى و نظامى هيئت نمايندگان تشكيل هيئتى را بنام قوه مجريه لازم شمرده و اينك نظر باعتماد و حسن‌ظنى كه به حضرت مستطابعالى دارند اين مأموريت و اختيار را به حضرت عالى واميگذارند كه اين هيئت را در تحت رياست خود تشكيل و به وظايف مقرره اين مأموريت مطابق پرگراميكه با نظريات هيئت نمايندگان تهيه خواهد شد قيام فرمايند .\r\n\r\nاز طرف كميته دفاع ملى مركزى\r\nخدمت ذيشوكت حضرت مستطاب اجل اكرم افخم آقاى نظام السلطنه دامت شوكته آرزوى كميته هميشه اين بود كه زمام اقتدار و اختيار امور مملكتى در دست اشخاصى باشد كه به صفت كفايت و فعاليت و وطن‌پرستى و مملكت‌دارى متصف باشد كه حقوق مقدسه اين آب و خاك را حفظ و سعادت ملت ايران را تهيه و تأمين نمايند و بهمين‌جهت بود كه از به دو ورود خود به كرمانشاهان اين نظر خود را تعقيب نمود و اينك كه رياست قوه مجريه در سايه توجه بندگان اعليحضرت اقدس همايون شاهنشاه متبوع معظم سلطان احمد شاه قاجار خلد اللّه ملكه و سلطانه از طرف هيئت محترمه نمايندگان به حضرت مستطاب عالى تفويض شده است كميته دفاع ملى از اين موفقيت در نظريات خود خوشوقت گرديده و حضرت عالى را به اين مقام جليل تبريك ميگويد .\r\n\r\nتلگراف آقاى نظام السلطنه باعليحضرت امپراطور آلمان\r\nاعليحضرت امپراطور آلمان - نظر به همراهى كه اعليحضرت امپراطورى هميشه نسبت بدول اسلامى نموده‌اند در اين موقع كه اين جانب رياست قواى ملى ايران را برعهده گرفته‌ام ادعيه خالصانه خود را تقديم حضور اعليحضرت امپراطورى نموده و از مساعدتى كه آن اعليحضرت الى حال براى پيشرفت اين مقصد ملى و اسلامى نموده‌اند امتنان و تشكر خود را تقديم ميدارم اميدوارم كه بهمراهى صاحبمنصبان قشون منصور آلمانى و كمك مادى خالصانه دولت امپراطورى و با مهمات جنگى و اسلحه كه به ايرانيان تسليم خواهد شد اين جانب موفق شوم كه صفحه ايران را از لوث وجود دشمنان ديرينه‌اش پاك نمايم از خداوند تبارك و تعالى پيشرفت مقصد مقدس مشترك را خواهانم . نظام السلطنه\r\n\r\nجواب تلگراف آقاى نظام السلطنه\r\nبه حكم اعليحضرت امپراطورى - از مژدهء كه در خصوص به عهده گرفتن رياست قواى ملى ايران به من ابلاغ نموده بوديد متشكرم اطمينان تام دارم كه بواسطه جديت حضرت مستطاب عالى و مساعدت وطن‌پرستان و جنگ‌جويان غيور موفق خواهيد شد كه ايران مقام قديم را بين ساير ملل كسب نمايد . اعزام مارشال بارن فوندرگلتز و صاحبمنصبان آلمانى ثابت مينمايد كه دولت امپراطورى هرنوع مساعدت و همراهى كه ممكن است با اين اقدام مقدس حضرت مستطاب عالى خواهد نمود از خداوند بارى تعالى موفقيت قواى ايران را خواهانم . ياگو وزير امور خارجه\r\n\r\nتلگراف آقاى نظام السلطنه به انور پاشا وزير جنگ عثمانى\r\nدر اينموقع كه رياست قواى ملى ايران را براى دفاع از دشمنان ايران و معاندين دين مقدس اسلام بر عهده ميگيرم از حضرت عالى خواهش مينمايم كه امتنان و تشكر قشون مرا به عساكر منصور دولت سنيه عثمانى كه يكعده از سربازهاى رشيد خود را براى كمك و همراهى نزد ما ميفرستند تقديم بداريد و يقين دارم كه بعون اللّه تعالى فتح و منصوريت با قواى متفقه اسلامى خواهد بود . نظام السلطنه\r\n\r\nجواب تلگراف حضرت دولتلو انور پاشا\r\nتلگراف نامه حضرت اشرف با كمال ممنونيت و اصل اينكه قواى ملى ايران در دست عزم حضرت اشرف است عن صميم الفواد تبريك مينمايم قويا اميدوارم كه در اين آن تاريخى از شهرت و ماثر اجداد خودمان ملهم خواهيم شد برضد دشمنان خودمان مشترك مساعى نموده بعون بارى تأمين مظفريت خواهيم نمود براى تأمين عمليات شما هرگونه معاونت از طرف ما ايفا خواهد شد قوى و مهماتيكه براى معاونت احضار حضرت اشرف شده است در راه است تمناى موفقيت مينمايم . انور\r\nچون در شماره 24 جريده رستخيز تلگرافات متعاطيه بين آقاى نظام السلطنه و دربار برلن در ثانى جرح و تعديل شده بود لذا صورت ترجمه تلگرافات ثانوى را هم ذيلا درج نمود :\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nبه اعليحضرت امپراطورى آلمان\r\nاعليحضرت امپراطور آلمان نظر به همراهى كه اعليحضرت امپراطورى هميشه نسبت بدول اسلامى نموده‌اند در اين موقع كه اينجانب رياست قواى ايران را بر عهده گرفته‌ام ادعيه خالصانه خود را تقديم حضور اعليحضرت امپراطورى نموده و از مساعدتيكه آن اعليحضرت الى حال براى پيشرفت اين مقصد ملى و اسلامى نموده‌اند امتنان و تشكر خود را تقديم ميدارم و اميدوارى دارم بهمراهى صاحبمنصبان قشون منصور آلمان و كمك مادى خالصانه دولت امپراطورى كه با مهمات جنگى و اسلحه كه به اختيار ايرانيان گذارده خواهد شد و با همراهى صاحبمنصبان آلمان مظفريت حاصل شود بر كليه قواى اجنبى كه داخل مملكت ايران شده‌اند . از خداوند تبارك و تعالى پيشرفت مقصد مقدس مشترك را خواهانم . نظام السلطنه .\r\n\r\nجواب تلگراف از طرف اعليحضرت امپراطورى آلمان به آقاى نظام السلطنه\r\nبه حكم اعليحضرت امپراطور از خبر به عهده گرفتن رياست قواى ملى ايران تشكرات خود را تقديم حضرتعالى نموده و خاطرجمعى كامل داده كه بواسطه جديت حضرتعالى و همراهى وطن‌پرستان و جنگ‌جويان حضرتعالى موفق خواهيد شد باينكه مقام قديمى ايران را بين ساير ملل براى ايران احراز نمائيد ورود مارشال بارن‌فون در كلتز و صاحب‌منصبان آلمانى دلالت مينمايد كه دولت امپراطورى همه‌نوع كمك و همراهى كه برايش ممكن باشد با اين اقدام مقدس حضرتعالى خواهد نمود وطن‌پرستان البته مىدانند كه دولت آلمان توأم خواهد نمود جديت خودش را با جديت ملت شريف ايران براى استرداد استقلال خودش كه بوسيله دشمن‌هائى كه دشمن‌هاى آلمان هم هستند تهديد گرديده است از خداوند بارىتعالى موفقيت ايران را خواهانم . ياگو وزير امور خارجه .\r\n\r\nجواب آقاى نظام السلطنه بكميته مركزى 12 ربيع الثانى 1334\r\nخدمت آقايان اعضاى محترم كميته دفاع ملى مركزى دامت تاييداتهم رقيمه شريفه كه حاكى بر حسن‌ظن آن آقايان محترم بود و اصل و مايه كمال امتنان گرديد البته در اين موقع كه دشمنان دين و مملكت از هر طرف هجوم به وطن عزيز مقدس ما آورده‌اند از هيچ نوع فداكارى و اقدام براى دفع دشمنان و تنظيم امور مملكتى دريغ ننموده و اميدوارم كه بعون اللّه در سايه بلند پايه بندگان اعليحضرت اقدس همايونى سلطان احمد شاه قاجار خلد اللّه ملكه و سلطانه و با حسن‌توجه آقايان حجج الاسلام و ساير ذوات محترم بدرك نيات مذكوره موفق گردم . نظام السلطنه .\r\nاعظم السلطنه رئيس ايل كاكاوند در روز جمعه 14 ربيع الثانى با چهارصد سوار بكرمانشاه وارد شد - كاپيتان مهديقليخان رئيس رژيمان نمره 6 ژاندارمرى و شاهزاده عيسى ميرزا صاحبمنصب نظميه برادر آقاى سليمان ميرزا و آقاى ابو القاسم خان بختيارى پسر ضرغام السلطنه در شب 15 ربيع الثانى وارد كرمانشاه شدند - صبح سه‌شنبه 18 ربيع الثانى بكارگذارى خبر رسيد كه از روز يكشنبه شانزدهم ربيع الثانى در حدود بيدسرخ و صحنه جنگ با نهايت شدت شروع شده و قشون روس يك قسمت از سنگرهاى مهم آلمان‌ها را متصرف گرديده به مجرد وصول اين خبر كلنل بوپ فرمانده كل قواى آلمان و عثمانى بصاحبمنصبان خودشان كه در حدود بيدسرخ داراى استحكامات قويه بودند امر ميدهند كه عقب نشسته و قواى خودشان را در بيستون تمركز دهند و خود كلنل با تمام آلمانها ظهر روز مزبور شهر كرمانشاه را تخليه كرده عازم كرند شدند كه در آنجا نيز استحكاماتى بنا نمايند - فوزى بيك آتاشه نظامى عثمانى با رفيق بيك شهبندر هم شب نوزدهم ربيع الثانى باتفاق آقاى نظام السلطنه و سوارهاى بختيارى و كاشانى عازم كرند شدند دفاتر و اشيائى هم كه در شهبندر خانه داشتند بهمراه خود حمل كردند مراسلهء هم بكارگذارى نوشته كه صورت آن ذيلا درج مىشود :\r\nجناب مستطاب اجل دوستان استظهار مشفق مكرم محترم آقاى معاضد الملك كارگذار دام اقباله احتراما زحمت‌افزا مىشود چون برحسب احوال حاضره حركت اين‌جانبان مقتضى است لذا اسباب و لوازم شهبندرخانه و محكمه دولت عليه عثمانى را بجنابعالى توديع و تأمين مينمائيم كه در محافظه آنها كمال مواظبت را مرعى و معمول فرمايند و ضمنا زحمت ميدهد كه عموم اتباع دولت عليه عثمانى و مستخدمين و عيالات و علاقه و اموال آنها را من حيث المجموع به شخص شريف جنابعالى توديعا ميسپارم بدينوسيله احترامات فايقه را تجديد مينمايد 18 ربيع الثانى 1334 شهبندر على رفيق .\r\nدر موقع حركت آقاى نظام السلطنه بماژر اريكسن سوئدى صاحب‌منصب ژاندارم امر دادند كه در شهر توقف نمايد تا عقب ماندهء اردو برسد بعد عازم كرند گردد مشار اليه باتفاق ماژر سيد حسين خان و يك عده ژاندارم كه در شهر توقف و كليه سوار عشاير و غيره در ظرف روز 18 و 19 با نمايندگان مجلس شوراى ملى و مهاجرين طهرانى و همدانى و غيره عازم كرند شدند يك عده از اهالى كرمانشاه هم كه خائف بودند در ميانه عشاير كرمانشاه متفرق گرديدند . در اين موقع نظر بوحشت و اضطرابى كه از اين پيش‌آمدها باهالى عارض شده بود كارگذارى با همراهى آقاى سردار اجلال جدا مراقب حفظ نظم شهر گرديده نظر باينكه رئيس و معاون نظميه هم هجرت كرده بودند آقاى سالار اشرف كفيل ادارهء قشونى را برياست نظميه منتخب و انتظام شهر را موقتا بعهدهء مشار اليه واگذار نمود - در اينوقت مستر استد امريكائى بكارگذارى خبر فرستاد چهل و پنج عدل از قماشهاى بانك شاهنشاهى كه سابقا آلمانها از بانك برده بودند در يكى از\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nكاروانسراها باقى مانده و ژاندارم‌ها ميخواهند آن را حمل نمايند اگر ممكن است بفرستيد آنها را ممانعت نمايند فدوى نايب كارگذارى را با چند نفر پليس بكاروانسراى مزبور فرستاده پس از كشمكش‌هاى زياد با اداره ژاندارمرى بالاخره موفقيت حاصل و قماشهاى مزبور را كه چهل و نه عدل بود به اطلاع مستر استد و منشى بانك شاهنشاهى حمل نموده و به بانك شاهنشاهى انتقال دادند و براى هريك از قونسول‌خانه‌ها و بانك‌ها چند نفر قراول گماشته شد كه سوءاتفاقى حادث نشود عصر روز 19 قوائى كه از بيدسرخ به حكم كماندان آلمانى به بيستون آمده بودند باستثناى عساكر عثمانى تماما با يك شكل غيرمنظمى دسته‌دسته وارد كرمانشاه شده و پس از چند ساعت توقف عازم ماهيدشت گرديدند - از قرار مذكور سوارهاى لرستانى كه از كرمانشاه فرا را به طرف هرسين مىرفته‌اند در بين راه بيستون تفنگ زيادى از دستجات قشون فرارى بيستون گرفته بغنيمت برده‌اند در اين موقع خبر رسيد كه آقاى اقبال الدوله را نيز يك عده ژاندارم و مجاهد تحت الحفظ از صحنه مراجعت داده و به سمت ماهيدشت مىبرند كه در كرند معزى اليه را باردوى ملى ملحق نمايند جناب آقا سيد حسن اجاق معزى اليه را بتدابير عملى در بين راه ماهيدشت از چنگ مجاهدين خلاص كرده بصحنه كه شش فرسخى كرمانشاهان است مىبرند جنگى كه در حدود صحنه و بيدسرخ شده در نهايت شدت بوده و تلفات طرفين متجاوز از 500 نفر و غالب تلفات هم متوجه عساكر عثمانى گرديده ضمنا خبر رسيد كه بيست و سه‌هزار و پانصد و هشتاد و چهار تومان پولى را كه چندى قبل ادارهء ژاندارمرى از گمرك عنفا برده‌اند فعلا در اداره ژاندارمرى موجود است چنانچه جدا اقدامى بشود ممكن است وجه مزبور باداره گمرك اعاده شود فدوى فورا ماژر سيد حسين خان قايم‌مقام رياست ژاندارمرى كرمانشاهان را كه داراى اخلاق حميده مىباشد ملاقات نموده پس از مذاكرات و نصايح لازمه مشار اليه را در استرداد وجه مزبور حاضر و ضمنا بمشار اليه وعده داد كه در مقابل اين خدمت كارگذارى از اولياى دولت استدعا خواهد نمود بذل توجهى نسبت بشما بفرمايند كفيل اداره گمرك را نيز فورا حاضر نموده و حضورا حواله وجه مزبور را كه نزديكى از صرافان كرمانشاهى بود گرفته بكفيل گمرك داده و رسيد وجه مزبور را كه صورت آن ذيلا درج شده از كفيل گمرك گرفته به ماژر سيد حسين خان تسليم نمود\r\nنمره 16531 مبلغ بيست و سه‌هزار و پانصد و هشتاد و چهار تومان كه در تاريخ اول جدى توشقان‌ئيل ادارهء ژاندارمرى از اداره گمرك كرمانشاه توقيف و بمركز خود جلب كرده در تاريخ 5 برج حوت توشقان‌ئيل جناب جلالتمآب آقاى ماژر سيد حسين خان مجددا بااطلاع حضرتان مستطابان آقاى سردار اجلال و آقاى معاضد الملك كارگذار مهام خارجه و مساعدت جناب آقاى حاجى نصير السلطنه باداره گمرك مسترد داشتند كارگذاران اداره جليله گمرك تشكرات صميمانه خود را بنام اداره متبوعه خود خدمت جناب ماژر معزى اليه و ساير آقايان فوق كه در اين اقدام مستحسن همراهى كرده‌اند تقديم ميدارند . كرمانشاه فى 5 حوت توشقان‌ئيل 1334 محل مهر ادارهء گمرك\r\nدر حاشيه ( وجه متن كه معادل بيست و سه‌هزار و پانصد و هشتاد و چهار تومان است به اطلاع اين‌جانبان توسط سركار و الا شاهزاده نصرة السلطان كفيل ادارهء گمركات باداره مزبور مسترد گرديد . مورخه 5 حوت توشقان‌ئيل 1334 معاضد الملك سردار اجلال\r\nعصر روز بيستم عساكر عثمانى وارد كرمانشاه شده چون دار الحكومه خالى بود بدون اطلاع كارگذارى شوكت بيك كماندان عساكر ترك بدار الحكومه مىرود و توپهائى هم كه همراه داشتند به آنجا ميبرد . در اينموقع ششصد نفر از سربازهاى سيلاخورى كه بمعيت آقاى نظام السلطنه روز قبل عازم ماهيدشت شده بودند از ماهيدشت مراجعت به شهر نموده و انتشار ميدهند كه آقاى نظام السلطنه مراجعت خواهند كرد و در شهر سنگربندى خواهند نمود اين شهرت باعث وحشت اهالى گرديده عموما با يك اضطرابى بكارگذارى آمده كسب تكليف كردند كارگذارى قدرى از آنها استمالت نموده و ضمنا يك نفر نزد شوكت بيك فرستاده كه قصد مشار اليه را از رفتن بدار الحكومه كشف نمايد مقارن اين احوال صداى چند تير توپ از خارج شهر شنيده شده پس از تحقيقات لازمه معلوم شد كه پيش‌قراول قشون روس در يك فرسخى شهر با ژاندارم مشغول زدوخورد شده و ژاندارمها فرارا به سمت شهر آمده‌اند عساكر عثمانى نيز از شهر خارج شده يك قسمت آنها در نزديكى شهر با پيش‌قراول روس مشغول جنگ گرديده مابقى به سمت ماهيدشت رفتند آن دستهء هم كه مشغول جنگ بودند يك ساعت از شب گذشته به طرف ماهيدشت رفتند دو ساعت از شب گذشته پاكتى بتوسط يكنفر قاصد بامضاى كلنل ون باهالى كرمانشاه رسيد كه صورت آن ذيلا درج مىشود .\r\n\r\nاهالى شهر كرمانشاه\r\nافواج روس اكنون نزديك برج‌وباروى شهر كرمانشاه رسيده‌اند من به اهالى شهر عنوان نموده و از ايشان خواستم كه تسليم مأمورين روس بشوند عساكر روس با اهالى ايران طرفيت ندارند بلكه با عثمانيها و آلمانها و متمردين ايرانى كه اسلحه در دست گرفته و با دولت قانونى ايران خصومت ميورزند جنگ خواهند داشت .\r\nچنانچه اهالى شهر كرمانشاه نسبت بقشون روس رويه دوستانه اتخاذ نمايند مطلقا صدمه و زحمتى به آنان وارد نخواهد شد و الا دچار مجازات سخت خواهند گرديد . براى اثبات اينكه اهالى كرمانشاه حاضر براى تسليم مامورين روسيه ميباشند من تقاضا مينمايم كه فردا صبح شش ساعت قبل از ظهر علماء و محترمين شهر و حكمران كرمانشاه نزد من ( رئيس افواج روس ) حاضر شوند و چنانچه از آمدن استنكاف نمايند شهر توسط بمباردمان توپخانه منهدم خواهد شد . رئيس افواج روس - 24 فوريه\r\nپس از ملاحظه مكتوب مزبور علماء و محترمين شهر ساعت هفت قبل از ظهر به اتفاق فدوى و آقاى سردار اجلال سوار\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nشده تا يك فرسخى شهر بملاقات كلنل رفتيم پس از ملاقات بعلماى اعلام اخطار كردند كه بايد تا ورود جنرال دو نفر از شماها نزد من باشد مبادا از طرف اهالى سوءحادثه ظاهر شود و از براى ورود جنرال پاره تقاضاها نمودند كه اگر در اجراى يكى از تقاضاها غفلتى ميشد شايد توليد بسى مشكلات مينمود خلاصه اينكه فدوى و آقاى سردار اجلال روز 21 ربيع الثانى تا غروب آفتاب همه را مراقب بوده كه از طرف جهال اهالى حركت خلافى نسبت بقشون روس ناشى نشود - عصر 21 جنرال يوسف و كيچ ايسارلو با قريب سه چهار هزار نفر قزاق سواره و توپخانه مرتب وارد شهر كرمانشاه شدند يك قسمت از اين جمعيت را فورا به طرف ماهيدشت فرستادند مابقى در شهر و دهات اطراف منزل كردند - روز 22 جنرال پرنس بلوسلسكى با يكعده ديگر قزاق و توپخانه و يك نفر كلنل انگليسى موسوم بكاپيتان و مليمس و مسيو دورى رئيس بانك شاهى كه سنه ماضيه باتفاق قونسولهاى روس و انگليس به طرف همدان رفته بود وارد كرمانشاه شدند كارگذارى براى جلوگيرى از تعديات افراد قزاق باهالى و داير كردن پست و تلگراف جنرال معزى اليه را ملاقات نموده پس از مذاكرات لازمه در داير كردن پست و تلگراف اظهار موافقت كردند و در فراهم كردن آسايش اهالى نيز تا يك درجه موفقيت حاصل نمود - آقاى اقبال الدوله هم بتوسط آقاى سردار اجلال شرحى راجع بخودشان بجنرال نوشته بودند كه صورت آن ذيلا درج مىشود :\r\nخدمت جناب جلالتمات آقاى فرمانده قشون اعليحضرت امپراطورى دولت بهيه روسيه دام اقباله چون ميخواهم آن جناب را اجمالا مطلع كرده باشم لهذا احتراما زحمت مىدهم اينجانب از طرف دولت عليه ايران به سمت حكومت كرمانشاهان در اواخر شهر ذيحجه وارد شهر شده متجاوز از چهل روز مريض بسترى بود بعد از بهبودى شهبندر عثمانى و قونسول و وزير فوق العاده آلمان و روساى سويدى ژاندارمرى اينجانب را ملاقات و درخواست كردند كه با خيالات آنها همراهى و مساعدت نمايم چون از طرف دولت متبوعه خود جز حفظ بيطرفى دستورى نداشتم جدا آنها را مأيوس نمودم پس از يأس از طرف اينجانب با نظام السلطنه داخل مذاكره شده او را دعوت بكرمانشاهان كردند بعد از ورود نظام السلطنه بصحنه باينجانب تكليف كرد كه شما هم بايد با خيالات ما همراه باشيد جواب دادم اين اقدامات شما بر خلاف دستور العملى است كه دولت به من داده است خط تلگراف و پست هم نيست كه تحصيل اجازه كنم در اين صورت از من ساخته نيست بعد از اين جواب درصدد اذيت من برآمده و به سمت شهر حركت كرد اينجانب هم چون صلاح خود را ديگر در توقف شهر نديده به قصد رفتن بطهران يك روز قبل از ورود او از شهر خارج شده در يك فرسخى شهر براى تدارك مال متوقف شدم هشت روز در آنجا مانده يك روز قبل از حركت يك نفر صاحب‌منصب با جمعى سوار شخصى مأمور كردند و مرا به سمت صحنه آورده شب دوم ورود بصحنه مرا خلع اسلحه كردند و سخت ناظر بودند بعد از خبر فتح قشون اعليحضرت امپراطورى در بيدسرخ و غيره مأمورين عنفا و معجلا مرا به سمت شهر عودت داده در نزديكى شهر خبر رسيد كه نظام السلطنه و هم‌خيالانش شهر را تخليه كرده است گفتند بايد به ماهيدشت كه پنج فرسخى است برويم بهرشكلى بود چون شب بود و قوه حركت نبود در سراب متصل شهر با مستحفظين سخت توقف كرده صبح مرا به سمت اردو حركت داده كه برده توقيفم نمايند از سراب كه خارج شديم جناب مستطاب آقا سيد حسن اجاق كه از اشخاص دولتخواه بيطرف است با عدهء سوار رسيده بغلبه مرا از دست مأمورين خارج كرده و بيكى از دهات اطراف شهر آورده مأمورين كه مأيوس شدند تمام بنه و دارائى مرا باردو بردند اينها محض اطلاع بود حالا اگر وجود مرا براى انجام كارى لازم ميدانيد بنويسيد و مساعدت نمائيد به شهر بروم و الا حاضرم كه در هر نقطه كه معين نمائيد ملاقاتى كرده به طرف طهران بروم موقع را غنيمت دانسته احترامات فايقه را تجديد ميكنم . اقبال الدوله\r\nجنرال در جواب آقاى اقبال الدوله اظهار داشته كه ما بهيچوجه دخالت بامور مأمورين دولت عليه ايران نخواهيم كرد البته بنويسيد فورا به شهر بيايند و مشغول ترتيب امور حكومتى باشند .\r\nروز بيست و چهارم آقاى سردار اجلال بنام حكومت جليله از ژنرال‌ها و ساير صاحبمنصبان قشون روس بنهار دعوت نمودند عصر روز مزبور آقاى اقبال الدوله باتفاق آقا سيد حسن اجاق وارد كرمانشاهان شدند لدى الورود آقاى سردار اجلال را بمعاونت حكومت انتخاب فرمودند روز بيست و پنجم از طرف ژنرال پرنس بلوسلسكى اعلانى در شهر و دهات اطراف منتشر گرديده كه صورت آن ذيلا درج مىشود :\r\nاعلان\r\nاز طرف رئيس اردوى دولت بهيه امپراطورى ژنرال بلوسلسكى پىلىدريس بعموم اهالى كرمانشاه از شهرى و دهاتى مواد ذيل اعلام و اخطار مىشود :\r\nاولا نظر به خواهش اولياى دولت عليه ايران اينجانب ژنرال پرنس بلوسلكى پىلىزرس با اردوى منصور خودم براى سركوبى دشمنان دولت بهيه روس و مفسدين و ياغيان دولت عليه و فراهم نمودن امنيت براى اهالى مأمور شده اهالى صلح‌طلب كرمانشاه را دعوت نموده اظهار مينمايد كه از ورود قشون قويشوكت بهيه روس هيچ وحشت و خوف ننموده در كمال آسودگى مشغول كسب‌وكار خودشان باشند ثانيا يكنفر كلنل معين شده كه اگر از طرف افراد قشون نسبت باهالى اجحافى بشود باداره نظميه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nدولت عليه ايران رجوع نمايند كه با كلنل مذاكره نموده جلوگيرى و رفع نمايند ثالثا هرچه افراد قشونى از بازار و دهات اطراف خريدارى نمايند بايد موافق نرخى كه اداره نظميه و بلديه هفته‌بهفته به اطلاع كلنل معين بكنند قيمت آن را بدهند رابعا هرگاه از خانه يا دهكده كسى صداى تير تفنگى بيرون آيد معلوم مىشود بتحريك دشمنان ما برضد ما قيام شده خانه يا دهكده آن شخص مرتكب آتش زده خواهد شد و خود او نيز توسط مأمورين دولت عليه ايران شديدا مجازات خواهد شد خامسا هرگاه از دشمنان ما كه آلمانى و عساكر ترك و اطريشى يا ياغيان دولت عليه ايران در خانه يا دهكده كسى پنهان شده باشند و صاحب آن خانه يا دهكده بتوسط اداره نظميه اطلاع ندهد صاحبان دهكده و خانه مسئول و مجازات خواهند شد سادسا هرگاه تفنگ يا مونيسيون يا سرب و باروت و اشياء ناريه از دشمنان ما در خانه كسانى باشد و با اطلاع اداره نظميه به كلنل در ظرف سه روز از تاريخ اين اعلان تسليم ننمايند پس از كشف شديدا مجازات خواهند شد سابعا اشخاصيكه ميخواهند به طرف بغداد مسافرت نمايند بايستى قبلا از كلنل بتوسط اداره نظميه بليط عبور اخذ نمايند كه دچار مشكلات نشوند . 25 ربيع الثانى 1334 ژنرال پرنس بلوسلسكى پىلى ذرلسى »\r\nاگرچه در اين چند روزه متدرجا شب و روز قشون روس وارد كرمانشاه ميشد ولى در روز بيست و پنجم شهر جارى يك قسمت زيادى سواره و پياده با توپخانه وارد شهر شدند از قرار مذكور پيش‌قراول قشون روس فعلا در هارون‌آباد ده‌فرسخى كرمانشاهان مىباشد روز بيست و پنجم يكعده قزاق بشهبندرخانه عثمانى رفته آنچه اثاثيه در آنجا بود بردند خودشان نيز در آنجا منزل نمودند محل قونسول‌خانه آلمان را نيز بهمچنين و هرقدر ادوات ناريه از آلمان در كاروانسرا و قلعه دلگشا و غيره جاى مانده بود همه را تصرف كردند تا امروز كه روز پنجشنبه بيست و هفتم ربيع الثانى است شهر در نهايت آرامى و روسها هم در كمال مسالمت با اهالى سلوك مينمايند رئيس تلگراف هم براى داير كردن سيم تلگراف امروز به طرف كنگاور عزيمت نمود بديهى است پس از داير شدن تلگراف وقايع مهمه را تلگرافا بعرض مىرساند . معاضد الملك »\r\nپايان نقل اقوال\r\n\r\nدنباله يادداشت‌هاى روزانه در مدت حكومت فرمانفرما\r\n\r\n5 شنبه 22 صفر - 30 دسامبر 1915\r\nهيئت دولت تصميم گرفت كه اساس ژاندارمرى را حفظ نمايد و بعضى از افسران آن را تغيير دهد يعنى از افسران سوئدى ديگر به جاى آنان ميگذارد و اداره ژاندارمرى را به عهده ماژور نيسترم واگذار مينمايد . كلنل ادوال استعفاى خود را برئيس الوزراء تقديم داشت .\r\nمطبوعات خارجه راجع بايران از روزنامه معروف فرانسوى لوتان : آلمان در ايران - حكومت اعليحضرت شاه ايران در مقابل هر نفوذى خم شده و بهرنوع فشارى كه بر وى وارد شود حركات وى با آن فشار تطبيق مينمايد . بيطرفى ايران بين دو دسته مخالف مؤتلفين و متحدين بهر طرف تمايل مىيابد تا وقتى كه روس و انگليس او را از خودشان بترسانند به طرف آنها مساعد است ولى به مجرد آنكه آلمان و عثمانى موفق بشوند كه فشار را دربارهء وى اجراء دارند پيوسته حاضر است كه بسوى آنان رو نمايد . در ابتداى امر پيش رفتن روسها به سمت طهران پايتخت ايران پادشاه جوان را مصمم به تغيير هيئت وزراى خويش و اظهارات خيلى دوستانه به نماينده ديپلماسى تزار نمود . آلمانها و طرفداران ايشان به 120 كيلومترى جنوب طهران ( شهر قم ) متوارى شدند اين شهر بواسطه مقبره فاطمه دختر پيغمبر و زوجه على معروف است ( نويسنده مقاله اشتباه كرده است ) در اين شهر مقدس پرنس رويس نماينده ديپلماسى قيصر ويلهلم « كميته دفاع اسلام » را تأسيس كرد و عدهء از نمايندگان حزب دموكرات مجلس و مؤسسين دستجات داوطلبان در اطراف وى جمع شده و كاركنان آلمان و عثمانى در مقابل انظار مأمورين دولتى ايران كه اقتدارات لازمه را براى ممانعت فاقد بودند بمبهاى دستى و ميتراليوزهاى متعدد و مقدارى تفنگ از طهران حمل كرده و در همدان و اصفهان انبار نمودند . آلمان تأسيسات انقلابى را در تمام اراضى ايران مهيا ميسازد و مقصودش آنست كه از يكطرف روسها را از جانب قفقاز مضطرب و پريشان كرده و از طرف ديگر موجبات مزاحمت و اضطراب انگليسها را در شط العرب و خليج فارس فراهم سازد . انقلابات ايران يك جزو از پروگرام مشرق زمين دول ژرمانى است و جزو مرام و مقصودى است كه عالم اسلامى را برضد مؤتلفين بشوراند عسرت و ضيق خزانه دولتى ايران براى آلمانها يك موقع نيكوئى را فراهم ساخت و آلمان با همان سرعت در عمل و با همان عاداتى كه در اخذ تصميم فورى دارد موقع را مغتنم شمرده چون بواسطه عسرت ماليه خزانه به ژاندارمرى ايران مواجب نميرسيد پرنس رويس معجلا ژاندارمرى را داخل خدمت و اوامر خود نمود بدينوسيله زمام يگانه قوه ارگانيزه و منظمى را كه در ايران موجود بود بدست خويش درآورده است ايران در حقيقت عساكر منظم و دواير نظامى مرتبى ندارد و تمام قواى عسكرى وى عبارت از معدودى رژيمان‌هاى ژاندارمرى و باطاليونهاى پليس و قزاق مىباشد كه تعليمات آنانرا باستثناى قزاق به صاحبمنصبان سوئدى محول كرده است .\r\nدولت سوئد صاحبمنصبان قشون حاضر السلاح خويش را كه معلمين ژاندارمرى بودند از ايران احضار كرد ليكن صاحبمنصبان خارج از كادر بعنوان شخصى و خصوصى كنتراتهاى خدمت خويش را تجديد كردند و با نفرات ژاندارمرى ابو ابجمعى خود حكومت\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nشاه ايران را كه بدانها مواجب نميداد ترك كرده و در تحت اوامر و خدمت پرنس رويس كه مواجب و پول زياد بدانها ميدهد قرار يافته‌اند ژاندارمها همدان را به غلبه گرفته و بدون اشكال وارد شيراز شده‌اند . مدير تلگراف‌خانه هند و اروپا و اعضاى بانك شاهنشاهى ايران را دستگير كرده و پولهاى موجودى بانك را در ازاء خدمت خويش ضبط كرده‌اند تمام اتباع مؤتلفين را هم در آن نواحى توقيف نموده و دامنه طغيان از مركز ايران به طرف شمال توسعه مييابد و در آن اراضى ژاندارمهاى ايرانى فقط برطبق اوامر كاركنان آلمان و عثمانى رفتار مينمايند شاه و وزراى وى بدون اقتدارات و خارج از كار ميباشند تنها آلمانها با افواجى كه در تحت اطاعت دارند حكمرانى مينمايند و تداركات جنگهاى داخلى را ترتيب ميدهند . هيئت دولت كوشش مينمايد كه وسيله تقويت موقع و بسط اقتدارات از دست‌رفته خود را فراهم سازد و اشعار ميدارد كه ميخواهد قانون نظامى را كه از مجلس شوراى ملى گذرانده بموقع اجراء گذارد و خدمت نظامى را بايلات تحميل كند . بدينوسيله دولت درصدد است كه يك قشون 75 هزار نفر پياده‌نظام و پنج هزار نفر سواره‌نظام تشكيل كند ليكن از كجا مصارف آن را مهيا سازد . در صورتى كه خزانه نتوانست مواجب ژاندارمها را بپردازد آيا وجوه لازمه براى تشكيل و نگاهدارى اين قوه منظم ممكن است از جائى بدست آيد ؟ از قرار معلوم براى مخارج تشكيل قشون به مؤتلفين مراجعه مينمايند ليكن با چه وثيقه و ضمانتى ؟ آيا دولت ايران ميتواند وثايق مطمئنه به مؤتلفين در خصوص مسلك خود بدهد كه پس از آنكه داراى چنين قوه منظم 80 هزار نفرى شد رويه و تمايلات وى بعد از آن چگونه خواهد بود ؟\r\nتجاربى كه در اين مدت از آن مملكت بدست آورده‌ايم اميدبخش و تشويق‌آميز نيست . دو دوره قبل از ظهور حوادثى كه روسها را مجبور به حركت سمت طهران كرد مبلغ يكصد هزار ليره بعنوان مساعده بدولت ايران پرداخته شده بود با اينحال شاه و وزراى آنوقت از افكندن خويش بدامن آلمانها مضايقه نكردند تا زمانيكه پيشرفتن روسها به طرف پايتخت رويه آنانرا تغيير داد آنوقت روسها را نجات‌دهنده خويش فرض كردند و بالاخره اين وقايع هم مانع از آن نگرديد كه وزيرمختار شاه ايران مقيم دربار برلن حسين قليخان اظهار ميدارد كه چنانچه آلمانها بتوانند يك اتحاد و ارتباط محكمى با مشرق‌زمين حاصل سازند طبعا ايران حاضر خواهد شد كه به آنها ملحق گردد . آلمان كه توانسته است امروزه در قسطنطنيه مقامى را كه فرانسه و انگليس داشته‌اند تحصيل نمايد مملكت عثمانى را محور عمليات سياست خود در مشرق‌زمين قرار داده است . آلمان نفوذ خانوادگى و قرابت فاميلهاى سلطنتى را كه در بالكان داشته براى خنثى كردن احساسات اهالى يونانى و رومانى استعمال كرده است : بلغارستان را بر عليه دولى كه سابقا وى را از عبوديت نجات داده‌اند وادار ساخته . اشتباهات زياد و خطاياى متراكم مؤتلفين نيز از طرفى به وضع غرابت‌آميزى عمليات و مقاصد متحدين اروپاى مركزى را قوت داده و اين اشتباهات از روزى شروع شده كه بحريه جنگى مؤتلفين در مديترانه گذارده است كشتيهاى جنگى گوبن و برسلو داخل داردانل شوند بدون آنكه آنها را تعقيب نمايد . در اينموقع هم ترديدهاى خاطر يونان و شبهاتى كه اعزام قشون به سالونيك حاصل شده جدا تعقيب مىشود آلمانها در ايران بوسيله تهييج عناصر اسلامى و فعاليت كاركنان خويش موفق شده‌اند كه عنصرهاى انقلاب و اغتشاش را برضد مؤتلفين بجنبش درآورند و باوجودآنكه منطقه‌هاى نفوذ روس و انگليس در نقشه ايران مرتسم گرديده در همان مناطق آلمانها نفوذ انقلابى بدست آورده‌اند ليكن مبانى تحريكات آنها همان عده قليل ژاندارم است كه داخل خدمت آنان شده‌اند .\r\nبراى تخريب نقشه آلمان و عثمانى در ايران اعزام قوى لازم است و تمام عناصر صالحه اهالى غير از نجات و خلاصى چيز ديگرى نميخواهند و تصور مينمايند كه تنها مؤتلفين قادر بر آن خواهند بود كه بقية الباقيه استقلال مملكت شاهان را حفظ نمايند پياده شدن قشون روس در انزلى نشان ميدهد كه مؤتلفين ما مهيا ميشوند با قوت و شدت مواجهه با اوضاع كرده و خاتمه بمقاصد آلمان در ايران بدهند . »\r\n\r\n4 ژانويه 1916 مطابق 3 شنبه 27 صفر\r\nامروز توپخانه انگليس وارد سيستان گرديده و غله در آنجا گران شده است .\r\n\r\n5 شنبه 29 صفر - 6 ژانويه 1916\r\nاز طرف وزارت داخله به اداره ژاندارمرى اطلاع داده شد كه ماژور فريك كفيل رژيمان دويم ژاندارمرى از خدمت منفصل و كاپيتان گلروپ به سمت كفالت رژيمان دوم ژاندارمرى برقرار گرديد . باراتف با چند نفر از افسران خود وارد تهران شد در نتيجه جنگهاى خونين بين روس و عثمانى كه قشون روس به مياندوآب و مراغه عقب نشسته بودند اينك از طرف شمال و مشرق يعنى از جانب سلدوز و مياندوآب حملات سختى به ساوجبلاغ كرده و بالاخره موفق به گرفتن ساوجبلاغ شدند .\r\n\r\nجمعه غره ربيع الاول - 7 ژانويه\r\nبمناسبت ورود ژنرال باراتف امشب در سفارت انگليس مجلس\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nجشنى منعقد است و امروز هم به همان مناسبت بريگاد قزاق‌خانه در ميدان مشق مانور داده و ژنرال باراتف از آنجا به حضور شاه شرفياب شد .\r\n\r\n3 شنبه 5 ربيع الاول - 11 ژانويه 1916\r\nشاه يك قطعه تمثال همايونى با حمايل به ژنرال باراتف اعطاء نمود !\r\n\r\n4 شنبه 6 ربيع الاول - 12 ژانويه 1916\r\nامروز رئيس الوزراء به تلگرافخانه رفته و برحسب اطلاع قبلى سردار اشجع حاكم اصفهان حضور بهم رسانيده رئيس دولت گفت دستورهائى براى جلوگيرى از رفتن قشون به طرف اصفهان صادر نموده‌ام ولى حكومت هم بايد مواظب حفظ امنيت شهر باشد و منافع اتباع خارجه را كاملا حفظ نمايد . در اصفهان هيجان اهالى به ترتيب قبلى باقى است و روزها مردم در مساجد اجتماع كرده نطق‌هاى مفصلى مينمايند و مجاهدين هم مشغول مشق بوده و در همين اوان خيال حركت بسوى تهران داشتند . در كرمان روزبروز بر عده مجاهدين افزوده مىشود و بيشتر روزها در خارج شهر مشغول تمرين ميباشند و خيال دارند بسوى يزد و اصفهان حركت نمايند .\r\nانگلستان ابلاغيهء راجع به قشون خود در عراق عرب داد مبنى بر اينكه در ششم و هفتم ماه ژانويه در نزديكى كوت الاماره يك جنگ عمومى با دشمن كرده 700 اسير گرفتيم و علاوه بر تلفات بسيار كه وارد آورديم دو عراده توپ بغنيمت برديم دشمن در حالت عقب‌نشينى است و قشون انگليس در تعاقب آنان مىباشد .\r\n\r\nجمعه 8 ربيع الاول - 14 ژانويه 1916\r\nتلگراف تبريز خبر ميدهد كه شش هزار نفر عسكر عثمانى با دوازده عراده توپ و مهمات اخيرا بفرونت ساوجبلاغ براى كمك به قوائيكه سابقا در آنجا بود آمده است و در اين چند روزه هم جنگ با كمال شدت ادامه دارد و به حدود ساوجبلاغ و مياندوآب ميرسد تلگرافات ديگرى كه از تبريز ميرسيد حاكى بود كه روزبروز بر قشون روسيه اضافه گرديده و در اين چند روزه فراريان ساوجبلاغ و مياندوآب دسته‌دسته وارد تبريز ميشدند و در كاروانسراها و دهات اطراف شهر منزل مينمودند اكثر ارامنه ساوجبلاغ مجبور بفرار شده بودند .\r\n\r\nنظريه مطبوعات روسيه راجع به ايران :\r\n« از اركان حرب قفقاز خبر ميرسد در ايران در ناحيه شرقى اروميه اشنويه مصادفات با اكراد و پياده‌نظام عثمانى دوام دارد . در ناحيه تويسركان قشون روس با ژاندارمهاى ايران كه با دشمنان ما همراه شده‌اند مشغول جنگ ميباشند . رئيس تشكيلات ژاندارمرى ايران ادوال سوئدى كه روح ماجراجوئى نظامى آلمان و عثمانى است و تمام قواى مسلحه ايران را بدست دشمنان ما داده از طرف حكومت ايران معزول و بجاى مشار اليه افسر سوئدى ديگرى ماژور نيسترم كه مخالف اوانتور خصم مشهور شده است برياست تشكيلات ژاندارمرى انتخاب گرديد . از قرار معلوم دشمنان ما خيال ندارند عمليات نظامى خويشتن را در ايران ترك نمايند داوطلبان و ژاندارمهائيكه با آلمان و عثمانى همراه شده‌اند بتدريج قواى خود را در ملاير و بروجرد و كرمانشاه مركزيت ميدهند سفير كبير عثمانى بحكومت ايران اظهار داشته است چون ايران نميتواند بيطرفى خويشتن را كاملا محفوظ كند خوب است مسلكى اتخاذ نمايد كه موافق دلخواه دولتين آلمان و عثمانى باشد ظاهرا مشار اليه ايرانيها را تهديد كرده است كه اگر ايران از قبول اظهارات وى امتناع ورزد همان مصيبت و بلائى كه بسر دولت بلژيك وارد آمد بدون كم‌وبيش دامن‌گير ايران خواهد شد ديپلمات ترك گفته است چنانچه تا موسم بهار صبر و طاقت داشته باشيد خواهيد ديد كه قواى كثير العده از آلمان و عثمانى بايران خواهند آمد بطور كلى ميتوان گفت كه كوه آتش‌فشان ايران هنوز خاموش نشده است . مأمورينى كه دربار براى مذاكرات با كميته دفاع ملى باصفهان گسيل داشته بود بدون پيشرفت و حصول نتيجه بپايتخت عودت كردند اعضاى كميته معروف از رجعت بطهران امتناع ورزيده و كما فى السابق در ضديت با دولتهاى روس و انگليس مداومت خواهند داشت آنها به نمايندگان دولت خاطرنشان نموده‌اند كه از مواعد معمولى دولتين روس و انگليس متقاعد نخواهند شد و نجات ايران را فقط در اتفاق متحدين اروپاى مركزى و دولت عثمانى ميدانند . نقل از روسكويه سلوو »\r\nامروز طرف عصر روساء و سرداران شكست‌خورده قواى دشمن خيال داشتند با متفقين خويش در تهران حضورا تلفون\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكرده براى عمليات آتيه خود كسب تكليف نمايند از قرار معلوم خصم ابدا انتظار نداشت كه جنگ با روسها در راه قم اينطور خاتمه يافته و قواى آنان اين گونه متفرق و منهزم گردد امير حشمت به كريم‌آباد 30 فرسخى تهران فرار كرده امير حشمت يكى از رؤسا و سران طرفداران معروف آلمان و عثمانى است و مكرر اسم او در تلگرافات ذكر شده است امير حشمت فرمانده 700 نفر سوار و ششصد نفر ژاندارم است مشار اليه بيم دارد كه مبادا گرفتار محاصره قشون روس گردد دوستان وى شبانه به او اطلاع دادند كه قشون روس قم را اشغال كرده و موفقيت وى فوق العاده تهديدآميز شده است امير حشمت پس از آنكه از نزديك شدن خطر مطلع گشت از دوستان و متحدين خويش در تهران طلب مساعدت نمود .\r\nآژانس پطروگراد خبر ميدهد كه افراد اردوى شكست‌خورده دشمن بتهران ميآيند ژاندارمها و مجاهدين مجروح شرح مفصلى از بيقيدى و بىاحتياطى رؤساى خود حكايت مينمايند ميگويند افسران ايرانى باندازهء مضطرب شده بودند كه نميتوانستند دستجات خود را درست مرتب نمايند بنابه شايعات منتشره قشون روس در قم توقف ننموده و فورا به تعقيب دشمن رفته است كميته دفاع اسلام با عجله تمام از كاشان باصفهان مهاجرت كرده فعلا در كميته چهارده نفر بيشتر باقى نمانده است رؤساى كميته دفاع ملى عبارت ميباشند از سليمان ميرزا و سليمان خان و محمد على خان و وحيد الملك و 9 نفر از نمايندگان ديگر كه جزء اعضاى كميته بودند از عودت بتهران امتناع داشته فعلا پشيمان شده با دربار طهران داخل مذاكرات گشته و توقع عفو دارند .\r\nپرنس فرمانفرما به كلنل ادوال رئيس تشكيلات ژاندارمرى امر كرده است فورا بشاهزاده عبد العظيم رفته ژاندارمهائى را كه در آنجا اقامت دارند و در جنگ هم دخالت ننموده‌اند خلع سلاح كرده و موقتا به طرف ورامين بفرستد نقل از روزنامه نويه وره‌ميا . »\r\n\r\nيكشنبه 10 ربيع الاول - 16 ژانويه 1916\r\nماژور فريك رئيس سابق رژيمان دوم كه چندى قبل از خدمت دولت منفصل شده بود عازم حركت بسوى سوئد است . عدهء از قشون روسيه در رشت كه چند روز قبل به آنجا وارد شده بودند به طرف طالش حركت و چند مرتبه بين آنان و طالشىها جنگ درگرفته است يك عده چهارصد نفرى از روسها وارد قم شده به طرف عراق حركت كردند در سرخاب كه يازده فرسنگى عراق است با عده از مجاهدين چند ساعتى مشغول زدوخورد شده و از قم به قشون روس كمك رسيد در اين جنگ رياست مجاهدين با ابو القاسم خان پسر ضرغام السلطنه بود قسمتى از قواى مجاهدين كه در نزديكى عراق و ملاير بودند به طرف كرمانشاهان حركت كردند و بقيه آنها در دهات متفرق شدند .\r\nابلاغيه سفارت آلمان در تهران مشعر بر اين است كه يك عده از قشون انگليس با قورخانه كافى در خاك بلوچستان وارد شده با بهرام خان كه يك نفر از سردارهاى بلوچ بود جنگ نموده تقريبا يكصد و بيست نفر از قشون انگليسى مقتول و مجروح گرديده و مابقى فرار مينمايند .\r\n\r\nدوشنبه 11 ربيع الاول - 17 ژانويه 1916\r\nتلگراف شاهزاده معتمد الدوله حكمران قم حاكى است كه هفتصد نفر از قشون روس با توپ و مهمات به طرف راهجرد عراق حركت نمودند و در حدود پانصد نفر در شهر ميباشند . ابو القاسم خان بختيارى و كريم خان با يك عده سيصد چهارصد نفرى در كوههاى راهجرد براى جلوگيرى از پيشروى قشون روس سنگربندى مينمايند . در همين اوان يك عده از قشون روس از رشت براى سركوبى جنگلىها حركت نمودند و چون حركت توپ در جنگل امكان‌ناپذير بوده لذا فقط سواره و پياده‌نظام به جنگ ميپردازند پس از ساعتى 20 عدد اسب در جنگل مقتول شده پياده‌نظام مراجعت ميكنند .\r\n\r\nسه‌شنبه 12 ربيع الاول - 18 ژانويه 1916\r\nعدهء از قشون روس كه براى جنگ با فومنىها به جنگل رفتند چون موفقيتى پيدا نكردند قسمتى از جنگل را آتش زدند . ( ما نهضت جنگل را در فصل جداگانه برشته تحرير خواهيم آورد . )\r\n\r\n19 ژانويه 1916 - 13 ربيع الاول\r\nمستشار سفارت و كاپيتن سواره در فوج « سواره نيزه‌دار » شماره 2 گراف‌فون كانيتس مأمور نظامى سفارت آلمان در دربار ايران بسن سى و نه سالگى در ميدان جنگ\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nكنگاور كشته شد . گراف كاپيتن بسركردگى يك دسته قشون مركب از سربازان عثمانى و ژاندارم و داوطلبان ايرانى در گردنه بيدسرخ نزديك كنگاور با قواى روس جنگ سختى نموده از آن جنگ فاتح بيرون آمد و در 16 ژانويه 1916 قواى زيردست او مجبور شدند كه تقريبا در 1500 مترى كنگاور نو در مقابل قواى روس كه بعده زيادى درآمده بودند عقب بنشينند در موقعى كه گراف كانيتس سعى ميكرد عقب نشستن قواى خود را با نظم انجام دهد كشته شد يا بروايتى خودكشى كرد .\r\nبعد از اتمام تحصيلات حقوق گراف كئوركى كانيتس چندين سال در فوج « سواره زره‌پوش » شماره 3 و فوج « سواره نيزه‌دار شماره 2 » صاحب‌منصب بود . در سال 1910 وى براى شغلى بسفارتخانه آلمان در طهران مأمور گرديد . سپس چندى در اداره وزارت خارجه آلمان مشغول كار بود در سال 1911 رسما به خدمت ديپلوماسى پذيرفته شد و پس از آنكه در اواخر 1911 و اوايل 1912 مدت قليلى شارژه‌دافر امپراطورى در بلگراد بود در ماه ژوئن 1912 امتحان ديپلوماسى خود را گذراند سپس به سمت نيابت سفارت به بلگراد مأمور گرديد و از آنجا در 1913 به سمت نيابت دوم سفارت كبراى اسلامبول بدربار عثمانى گسيل شد و تا ابتداى جنگ عمومى در آنجا بود . در اين جنگ وى به سمت نيابت فرماندهى توپخانه يدكى گارد بجنگ رفته در اين موقع بنشان صليب آهن از درجه دوم مفتخر گرديد . در اوايل 1915 بدرجه مستشارى سفارت ارتقاء جسته به سمت مأمور نظامى فوق العاده سفارت آلمان در طهران عازم ايران گرديد .\r\n\r\nانعكاس جرايد روس در مطبوعات ايران\r\nچهارشنبه 13 ربيع الاول - 19 ژانويه - « از يك شخصى كه كاملا به اوضاع كنونى ايران سابقه دارد اطلاعات ذيل را تحصيل كردم :\r\nتغيير كابينه ايران با شرايط حاضر بلاترديد حائز اهميت فوق العاده است و دلالت بر آن مىكند كه دربار تهران با وسايل ممكنه سعى و كوشش دارد امنيت و انتظامات لازمه را در مملكت مستقر داشته گريبان ايران را از فلاكت و ذلت خلاصى بخشد رياست وزرائى شاهزاده فرمانفرما و عضويت سپهدار در كابينه شهادت بر اين دارد كه حكومت ايران در تهيه و فراهم كردن موجبات و وسائل تقرب ايران بروس و انگليس ساعى و جاهد است هم اولى و هم دومى از رجال فعال ايران هستند و همواره سعى بليغ داشته‌اند كه احساسات و تمايلات دوستانه خويش را نسبت بدولتين روس و انگليس ابراز و اظهار نمايند عليقلى خان مشاور الممالك مدت مديدى سمت وزارت مختارى دولت ايران را در پطروگراد داشته بمقام وزارت خارجه انتخاب و منصوب شده است ديپلمات مشار اليه در پطروگراد هميشه با مجامع روس مناسبات حسنه داشته و از كسانى است كه با عقيده دوستى روسيه را براى ايران‌خواهان است موقعيت و پيشرفتهاى قابل ملاحظه ما در ايران بالاخره دستجات متمردين را متلاشى و متفرق كرده و در دربار تهران هم تأثيرات لازمه نموده است زمامداران ما پس از اتخاذ يك تصميمى در نصف راه متوقف نگشته و آنطور كه بايد و شايد كار را خاتمه ميدهند و عنقريب تحريكات آلمان را كه تاكنون در ايران دوام داشته موقوف و متروك خواهند كرد . بسؤال ما كه آيا بچه جهت تاكنون نمايندگان ديپلماسى متحدين مركزى و عثمانى را در ايران توقيف نكرده‌اند ديپلمات فوق الذكر اينطور جواب داد براى اجراء و تعقيب اين مقصود ميبايستى قبلا قشون روس بتهران وارد شود اعليحضرت پادشاه ايران مكرر از ما توقع نموده كه متشبث باينگونه اقدامات و وسائل نشويم ليكن ناگفته نماند كه اگر جريان حوادث از مجراى سابق خود خارج نشود دولت روس از اتخاذ تصميم فوق الذكر ناگزير خواهد بود .\r\nدر ايران - تهران 4 ژانويه . پس از فتوحات اخيره حضور قشون ما در نزديكى تهران موجب برقرارى يك حكومتى كه با دولتين روس و انگليس مناسبات حسنه دارد گرديد اغلب صداى غرش اتومبيل‌هاى باركش ما در پايتخت شنيده مىشود حركت اتومبيل‌هاى ما در تهران تأثيرات غريبى دارد و اهالى از قدرت و توانائى و كامل بودن آلات و ادوات جنگى مخصوصا زره‌پوش روس متحير و متعجب هستند . طبيعى است كه ايرانيها در صحبت و ستون جرايد حقيقت را با مواعيد موهومه مقايسه كرده ميفهمند كه چطور آلمان در ظرف يكسال تمام با همان مواعيد غيرقابل قبول سياست خائنانه خويش را در مملكت ايران مستقر داشته و نفوذ و حيثيت خود را نگاهدارى نموده است خبرى در اين چند روزه از منابع غيرموثقه انتشار يافته كه گويا مجاهدين و داوطلبان و مزدوران آلمان در كرمانشاه اخيرا از حركت وزيرمختار آلمان پرنس رويس ممانعت كرده او را تحت نظر نگاهداشته‌اند از قرار معلوم پرنس رويس كه از خوف حملات ستونهاى قشون روس همواره در مهاجرت از اين شهر به آن شهر بوده فعلا تصميم گرفته است كه بحدود عثمانى رفته منتظر ورود فن دركلتس پاشا شود از قرار معلوم مزدوران و اجيران آلمان از بىثمر بودن مواعيد خيالى مأمورين و محركين آلمان\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمأيوس گشته و در ضمن فهميده‌اند كه اگر پرنس رويس فوق الذكر از حدود ايران خارج شود تمام زحمات اين مدت آنها بىنتيجه خواهد ماند به اين جهت آنها قرار داده‌اند مادامى كه پرنس رويس از عهده ايفاى مواعيد يك ساله خويشتن برنيامده آنها از رئيس و سردار محبوب خويش دست نكشند زيرا مفارقت او براى آنان غيرقابل تحمل است از قراريكه شهرت دارد گويا وزيرمختار بدبخت آلمان پرنس رويس براى استخلاص خويشتن مجبور است كه تمام ذخائر طلاى آلمان را باجيران و مزدوران تقديم داشته و هستى خويش را بمبالغ گزافى ابتياع نمايد . »\r\n\r\nعلماى اصفهان تلگرافى در 14 ربيع الاول خطاب به شاه مخابره كرده بودند اينك عين تلگراف و جواب آن ذيلا نقل مىشود .\r\nتوسط حضرت اجل وزير دربار پيشگاه اعليحضرت اقدس شهريارى خلد اللّه ملكه اهالى جنوب ايران خصوصا اصفهان فقط براى حفظ استقلال و همراهى به وجود مقدست از جان و مال گذشته از هر طرف فداكارى مينمايند و ابدا غرضى سواى خدمت و جان نثارى در راه پادشاه محبوب خود نداشته و ندارند اگر فى الحقيقه اين مطلب خلاف ميل مبارك يا صلاح ايران و ايرانيان را غير از اين ميدانند اعلام فرمايند كه بجان و دل اطاعت نموده دقيقهء از مكنونات خاطر مبارك تجاوز نخواهيم نمود . مقصود توئى كعبه و بتخانه بهانه منتظر امر مبارك هستيم .\r\n\r\nپاسخ همايونى\r\n« اصفهان جنابان مستطابان حجج الاسلام و علماء اعلام سلمهم اللّه تعالى - تلگراف شما بعرض ما رسيد و از دولتخواهى و حسن نيات شما مسرور شديم كاملا ميدانيم كه عادات و سيره آن جنابان از قديم مراقبت و مساعدت باصلاح دولت و مملكت بوده ما هم كمال مهر و عطوفت را نسبت به پيشوايان عظام و بعموم ملت خودمان داشته و داريم اين نكته را لازم است مطلع شويد كه هيچوقت نيت ما بر ترك روابط حسنه دوستانه خودمان با دولتين روس و انگليس نبوده و للّه الحمد از هر حيث دوستى با دولتين برقرار است . چون لازم بود اين نكته را خودمان دستخط فرموديم باقى را هم بجناب اشرف رئيس الوزراء مقرر فرموديم كه مفصلا اظهار نمايند . »\r\n\r\nسه‌شنبه 19 ربيع الاول - 25 ژانويه\r\nپس از خاتمه جنگ رباطكريم و حركت امير حشمت و عليخان سياه‌كوهى به طرف ورامين يك مقدار از اشياء و ملزومات در رباطكريم مانده بود از طرف دولت ضبط گرديده بتهران حمل و باداره نظام‌وظيفه تحويل داده شد كه حراج شده و با پول آن از بابت قيمت اشيائى كه مجاهدين از آژان سواره گرفته بودند محسوب دارند .\r\nتلگرافى از طرف دولت بمحمره به سردار ارفع ( شيخ خزعل ) مخابره شد كه مناسبات دولت ايران با دولتين روس و انگليس صميمانه مىباشد او بايد مطيع دولت بوده و از اقدامات الوار و رؤساى آنها جلوگيرى كند . در اين اواخر راپورتهائى بدولت رسيده بود مشعر بر اينكه احساسات اسلام‌پرستانهء شيخ خزعل بر تمايلات وى نسبت بانگلستان چربيده و باطنا با عثمانيها مساعدت دارد .\r\nشيخ خزعل خان سردار ارفع\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nپنجشنبه 21 ربيع الاول - 27 ژانويه 1916\r\nافسران سويدى ذيل از خدمت دولت ايران اخراج شدند :\r\nماژر چيلاندر رئيس ژاندارمرى اصفهان - كاپيتان ارتنگرى رئيس ژاندارمرى كاشان - ماژور پوسه - كاپيتان سن‌سن - كاپيتان فلوسليوست . فقط ماژور نيسترم رئيس كل ژاندارمرى و رئيس رژيمان دوم و رئيس رژيمان اول و رئيس مدرسه بيطارى ابقاء شده‌اند .\r\n\r\nاز طرف دولت روس امروز اين ابلاغيه صادر گرديد :\r\n« محض اطلاع عمومى طبع و نشر مىشود كه دولتين روس و انگليس از قديم الايام دوست صميمى دولت ايران بوده و در سابق هم كه يك عده قشون روس بداخله اين مملكت آمده بواسطه ظهور انقلابات و هرج‌ومرجى بود كه از مفسدين و اشرارى كه باسم هيئت دمكراتى توليد گرديده بود و اتباع دولتين امنيت نداشته و تجارت ما مورد تهديد و سكته واقع شده بود بعد كه قدرى انقلابات اولين زره‌پوش روسى كه با نيروى اعزامى بايران فرستادند\r\nو بىنظمىها تخفيف يافت چنان كه اغلب مطلع‌اند قشون روس از خاك ايران جلب و عدهء قليلى را هم كه قبل از جنگ باقى مانده بود مصمم بوديم از خاك ايران ببريم در ابتداى جنگ بين المللى كه دولت ايران اعلان بيطرفى داد دولتين همسايه اين بيطرفى را مقدس شمرده و خيلى خوشوقت بودند متأسفانه مبلغين و كاركنان دشمنان ما بوسايل مختلفه در اين مملكت نفوذ كرده مردم را اغوا كرده با پول و طلا و ليره عثمانى فريفته در هر نقطه هرعده‌اى كه ممكن بود مزدور گرفته و رفته‌رفته بيطرفى دولت ايران را متزلزل كرده دولتين روس و انگليس بواسطه مساعدت با دولت ايران سكوت اختيار كرده اقدامى ننمودند تا كار تحريكات دشمن و حركات مزدوران آلمان به جائى رسيد كه كنسول‌هاى دولتين را از كرمانشاه و بالاخره از همدان هم خارج كردند . كنسول روس را در اصفهان كشته و قنسول انگليس را مجروح نمودند كنسول انگليس را در شيراز كشته و اتباع آن دولت را گرفته با خانمهاى آنها بدشتى برده بحبس واسموس آلمانى دادند . فرخ شاه را كه سرسلسله اسماعيلى و تبعه انگليس بود در كرمان مقتول و كار دشمنان ما به جائى رسيد كه امنيت را به كلى از قنسولها و اتباع ما سلب نمودند پايه تحريك را به جائى گذاشته كه بتوسط اشراريكه باسم دموكرات دسته تشكيل داده بودند ژاندارمهاى مستخدم دولتى را هم اغوا و به خط طغيان و ياغىگرى درآورده و به همراهى آنها پولهاى بانك‌ها را بضميمه ماليه اتباع روس و غيره در اغلب شهرها غارت كردند و هرقدر كه خواستيم بدست دولت ايران به اين تحريكات و بىنظمىها خاتمه داده شود و آنچه بوزراء سابق آن دولت اظهار كرديم از بىحالى نتوانستند و يا نخواستند همه را وعده دادند و نكردند . تا به حكم ضرورت و الجاء دولت روس مجبور گرديد كه با قوه خود از اين انقلابات و تحريكات كاركنان دشمنان ما جلوگيرى نمايد . اين بود كه يكعده قشون امپراطورى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nوارد و از طرف ژنرال اعلان صادر گرديد كه اين قشون برضد دولت ايران نيست فقط براى جلوگيرى از تحريكات دشمن و تنبيه كسانى كه پول از كاركنان آلمان و اطريش و عثمانى كه دشمنان ما و با ما جنگ داشتند گرفته و اين مملكت را دچار فتنه و آشوب ساختند خواهد بود و البته به خوبى مطلعيد كه قشون مزبور در تمام مدت سير خود بهرنقطه رفته دينارى خسارت وارد نياورده و فقط به تكاليف نظامى خود رفتار كرده حالا هم مجددا اعلان ميكنيم كه قشون روس بعنوان مملكت‌گيرى به اين خاك نيامده و دولتين روس و انگليس مملكت ايران را مقدس و مال خود ايرانيان ميدانند و بعد از آنكه قشون مزبور تكاليف خود را كه عبارت از طرد محركين آلمانى و تنبيه مزدوران آنها است ادا كرده و وقتى مطمئن شدند كه ديگر فتنه و فسادى توليد نخواهد شد البته متدرجا مراجعت خواهند كرد و اكنون كه عمليات آنها بصحنه كرمانشاه رسيده اين است كه قبلا بعموم اطلاع ميدهيم چون سفارت بهيه بموجب اطلاعاتى كه دريافت مينمود اغلب مزدوران آلمانى فقير و پريشان و بىمكنت بودند به همين ملاحظه حتى الامكان سفارت امپراطورى درباره آنها ساكت بود و براى اطلاع عموم اينك ابلاغ مىشود هريك از اشرار و مزدورانيكه ملاك و صاحب ثروتى باشند در موقعى كه آنها داخل جرگه آشوبگران برضد قشون امپراطورى بشوند تمام اموال و دارائى آنها براى خسارت قشون امپراطورى ضبط و به كلى آن مزدور از تمام مايملك خود دور و مهجور خواهد بود . »\r\n\r\nسفارت روسيه بازهم اعلاميه داد :\r\n« اينكه شهرت داده‌اند قشون امپراطورى نسبت باشراريكه برضد دولت عليه قيام نموده و بقيد اسارت درآمده‌اند سختى و بدرفتارى مينمايد اگرچه اشرار مزبور سزاوار هرگونه سختى و بدرفتارى ميباشند ولى نسبت به آنها موافق قوانين كه براى اسراء معمول است از حيث غذا و خوراك و غيره رفتار مىشود و سفارت امپراطورى جدا اين شهرت بدرفتارى را تكذيب مىكند . »\r\n\r\nجمعه 22 ربيع الاول ( 28 ژانويه ) .\r\nقضيه قسط استمهال مجددا مورد گفتگو واقع شده چون قسط ژانويه بواسطه اختلاف تسعير ليره پرداخته نشده بود وزارت ماليه در ظرف اين هفته با بانك شاهنشاهى وارد مذاكره شد و بعد از اقدامات زياد بالاخره قيمت ليره در همان 5 تومان و يك قران تسعير گرديد . از قسط ژانويه اين حوالجات صادر شد : از بابت حقوق عقب‌افتاده وزارت دربارسى هزاران تومان . از بابت حقوق عقب افتاده اداره ژاندارمرى 20 هزار تومان . از بابت حقوق عقب‌افتاده نظميه 25 هزا تومان . از بابت حقوق سوارهاى بختيارى ده‌هزار و يكصد و شصت تومان . از بابت حقوق شهريه‌ها يك برج . از بابت حقوق عقب‌افتاده مجلس شوراى ملى سه هزار تومان حواله و وزارت ماليه از بابت مخارج هيئت وزراء پنج هزار تومان تاديه نمود همچنين سه هزار تومان از بابت حقوق ديوانى مستوفى الممالك و از بابت حقوق افسران منتظر خدمت وزارت جنگ دو هزار تومان .\r\n\r\nشنبه 23 ربيع الاول ( 29 ژانويه ) .\r\nاز طرف دربار اعلاميه ذيل صادر شد :\r\n« جناب اشرف رئيس الوزراء چون مصالح مملكتى مقتضى است كه حكومت بروجرد و لرستان و عربستان عوض شود بصدور اين دست‌خط امر و مقرر مينمائيم كه در هيئت وزراء مراتب را مذاكره نموده نظام السلطنه را از حكومت تغيير داده نتيجه را بعرض برسانيد . ربيع الاول 1334 »\r\nپس از مذاكره در هيئت وزراء نظام السلطنه از حكومت بروجرد و لرستان و عربستان خلع و انتظام الدوله هم از حكومت ملاير و تويسركان و نهاوند منفصل شدند و مردم اين تغييرات را در نتيجه فشار روس و انگليس دانستند و مخصوصا از تغيير نظام السلطنه كه به وطن‌پرستى و شجاعت معروف بود افكار عمومى متأثر گرديد .\r\nكلنل ادوال با خانم خود به طرف سوئد حركت كردند .\r\nشاهزاده عضد السلطان كه از شهر سلطان‌آباد عراق به طرف عضديه عازم بود در بين راه مورد حمله اشرار واقع گرديد .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nسه‌شنبه 26 ربيع الاول ( فوريه )\r\nرئيس الوزراء دستور داد براى 72 نفر ژاندارم كه در جنگ رباط كريم اسير و بقزوين برده شده بودند تهيه لباس زمستانى بشود .\r\n\r\nروزنامه معروف روسى « روسكويه سلوو » راجع بايران چنين مينويسد :\r\n« تهران 18 ژانويه - روز دوشنبه طرف عصر وزراى مختار روس و انگليس از طرف رئيس الوزراء شاهزاده فرمانفرما بدربار دعوت شدند و در ضمن ملاقات شرايطى كه در تحت آن دولت ايران ميتواند با دولتين روس و انگليس عقد ائتلاف نمايد به دو وزيرمختار پيشنهاد شد شرايط پيشنهادى كابينه حاضر چندان تفاوتى با شرايط كابينه مستوفى الممالك ندارد چيزى كه هست جاى مذاكرات باقى مانده . در ضمن ملاقات رئيس الوزراء و وزير خارجه ايران اظهار اميدوارى كردند كه وزراى مختار روس و انگليس ( اتر ) و ( مارلينگ ) از مساعدت خويشتن در عقد اتفاق ايران و روس و انگليس كوتاهى و مضايقه نخواهند كرد . براى گمراه كردن مصادر امور و مشوب ساختن افكار عامه ايران سفير عثمانى در تهران اظهار كرده است پيشنهادى كه دولت ايران بدولت روس و انگليس نموده در صورتى كه دول ائتلاف در اين جنگ فاتح بشوند كار ايران را عاقبت بتقسيم قطعى بين روس و انگليس خواهد رسانيد و چنانچه فتح و ظفر نصيب هيچ يك از طرفين نشود آن‌وقت ايران ما بين روس و انگليس و عثمانى تقسيم خواهد شد . از تهران 20 ژانويه - بنا باخبارى كه از منابع مهمه و اصل گشته دشمنان ما در اصفهان كارخانه فشنگ‌سازى تأسيس نموده‌اند و كارخانه مزبور شب و روز در تحت مراقبت مأمور معتمد و رسمى آلمان كاردرف كه مصمم شده است تا آخرين ساعت امكان يعنى تا وقتى كه حملات قشون ما به اصفهان حتمى الوقوع نشده در آنجا بماند كار مىكند چنان كه شهرت دارد ستون قشون روس در حملات خويش به شهر قم بقدرى سرعت عمل بخرج داده كه دشمن نتوانست مهمات جنگى خود را از آنجا حمل نمايد و تمام آنها نصيب قشون ما شد فعلا به خيال اينكه قشون ما باصفهان نخواهد رفت دشمنان جسور ما بفكر تهيه مهمات جنگى افتاده‌اند . شونمان با ساير محركين و مبلغين آلمانى و طرفداران خويش در اطراف كرمانشاهان جمع شده‌اند از قرار مذكور دشمنان ما با جديت تام مشغول تحكيم هردو طرف كرمانشاه يعنى صحنه و كرند هستند و اگر قشون روس كرمانشاه را متصرف گردد آنوقت هم راه بغداد براى آنان باز خواهد ماند ولى پيشرفتهاى سريع و درخشان قشون روس ميتواند به كلى نقشه‌هاى اتا ماژور دشمن را در بغداد ضايع و باطل كند . ظاهرا راه‌آهن بغداد هنوز ناتمام است پل‌ها و تونل‌ها كه براى كشيدن خط آهن لازم است ابدا تاكنون ساخته نشده ليكن بااين‌حال حمل‌ونقل قشون و مهمات جنگى با نهايت سرعت از راههاى آهن موقتى به عمل ميآيد و همين حمل‌ونقل سريع قشون و مهمات جنگى دشمنان ما را كه هنوز از مواعيد آلمان سرنخورده‌اند در بغداد و كرمانشاه تشويق بعمليات مىكند .\r\nدسته هزار نفرى كوچك خان و حسن خان كه ساكنين ناحيه و خطوط ارتباطيه دسته اعزامى ما را كه در دره ماهورهاى كوهستان تهديد مينمودند به كلى نابود و منهدم شدند .\r\nده روز قبل براى تعقيب آن مقصود چندين دسته ستون قشون به طرف شمال شرقى و همچنين مغرب رشت فرستاده شده بود كه پس از ملحق شدن مامونوف بايشان بعد از طى راههاى صعب العبور و پوشيده از برف دسته كوچك خان در محاصره گرفتار شده و به كلى مغلوب گرديد . »\r\n\r\nابلاغيه ذيل از طرف سفارت روس صادر گرديد :\r\n« در جنگهائى كه چندى قبل در ناحيهء ساوجبلاغ روى داد اكراد آن باتفاق عثمانيها برضد قشون امپراطورى قيام نموده اقدام بجنگ كردند ولى بعد از آنكه شكست فاحش به عثمانيها وارد شد و قشون امپراطورى به تعاقب آنها پرداخت اكراد به رئيس اردوى قشون امپراطورى ملتجى شده درخواست امان كردند و بواسطه ترحم به حال آنان و دوستى با دولت عليه رئيس اردوى قشون ما بايشان وعده امان داده است بنابراين سفارت امپراطورى لازم ميداند گوشزد نمايد كه در آتيه اكرادى كه برضد قشون ما قيام نمايند هيچگونه گذشت و ترحمى به آنها نشده و اقدامات لازمه در قطع‌وقمع و مجازات آنها به عمل خواهد آمد . شايعاتى كه شنيده ميشد راجع به شكست قشون روس در اروميه توسط سفارت روس تكذيب مىشود . »\r\n\r\nپنجشنبه 28 ربيع الاول ( 3 فوريه )\r\nكلنل ادوال كه در قزوين دستگير شده بود آزاد شده و به سمت رشت رهسپار گرديد .\r\nحاجى ميرزا محمد رضا شريعت‌زاده گيلانى ( قائم‌مقام الملك سناتر فعلى ) از طرف امپراطورى روسيه به سمت آتاشه افتخارى سفارت انتخاب و بدولت ايران معرفى گرديد در آتيه اين شخص موفق شد فشار سفارت\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nروس را در موارد عديده تعديل نمايد و چندين نفر از هموطنان خويش را از حبس و تبعيد نجات دهد و بعدها هم در دربار پهلوى بمقام شامخى رسيد و چندين دوره به نمايندگى پارلمان منتخب شد .\r\nشريعت‌زاده ( قايم‌مقام الملك ) سناتر فعلى\r\n\r\nجمعه 29 ربيع الاول - 4 فوريه 1916\r\nاز طرف شاهزاده رئيس الوزراء انتظام السلطنه به سمت رياست مركز و انتخابات وزارت داخله برقرار گرديد .\r\n\r\nسه‌شنبه 4 ربيع الثانى ( 8 فوريه )\r\nابراهيم بيك قفقازى كه قبلا در جنگهاى آذربايجان و در موقع انقلاب با حيدر خان عمو - اغلى دخالت داشت و بعد به خاك عثمانى فرار كرده بود باتفاق نويمان آلمانى بكردستان وارد گرديد .\r\n\r\nپنجشنبه 6 ربيع الثانى - 10 فوريه 1916\r\nاداره كل ژاندارمرى دولتى حكم عمومى به اين مضمون صادر نمود :\r\nبنابر تقاضاى خويش صاحب منصبان ذيل اخراج شده‌اند : « ياور افتخارى دفتر مركزى ص نمره 148 ژان‌بدل سلطان درجه اول رژيمان 2 ص نمره 18 حسين آقا نايب اول رژيمان 7 ص نمره 97 نظام الدين خان - نواب دوم رژيمان اول ص نمره 69 حسينقلى خان ص نمره 101 داراب ميرزا ص نمره 165 ميرزا محمد خان . »\r\n\r\nجمعه 7 ربيع الثانى - 11 فوريه 1916\r\nامروز بعد از ظهر وزيرمختار اطريش در قصر فرح‌آباد بحضور شاه بار يافت .\r\nسفير كبير عثمانى و كلنل آتاشه نظامى سفارت اطريش و يكنفر پروفسور آلمانى با دكتر اشتومپ دندانساز و عدهء از اجزاء كه به طرف شكارگاه ورداورد حركت نموده بودند هنگام شكار با دسته از نظاميان روس كه از طرف كرج به طرف شاه‌آباد ميرفتند مصادف شده نظاميان مزبور سفير كبير را دستگير و به طرف كرج حركت دادند . وقتى اين خبر بوزارت امور خارجه رسيد فورا از سفارت روس حقيقت امر استعلام شد سفارت اظهار بىاطلاعى كرده ولى براى تحقيق و شناختن اشخاص توقيف شده يكنفر از اعضاء سفارت را به كرج روانه داشتند . وزيرمختار اطريش نزد رئيس الوزراء و وزير امور خارجه باينحركت نظاميان روس پرتست نمود .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nيكشنبه 9 ربيع الثانى ( 13 فوريه )\r\nراجع به توقيف سفير كبير عثمانى متعاقب وقوع اين حادثه از طرف سفارت كبراى عثمانى پرتستى نوشته شده و خان شوكت بنام سفارت شخصا به وزير امور خارجه تسليم نمود . هيئت دولت براى استخلاص سفير كبير عثمانى اقداماتى به عمل آورد و علاوه بر مذاكره با سفارت روس و انگليس تلگرافاتى به پطرو - گراد و لندن مخابره نمود .\r\nدر هفته گذشته ارباب حقوق عريضهء برياست وزراء تقديم داشته تقاضا نمودند كه حقوق آنها تومانى پنج قران تأديه گردد و ديروز هم در وزارت ماليه عدهء از متظلمين حاضر شده به آنها جواب داده شد كه فعلا بيش از تومانى دو ريال وجهى حاضر نيست ممكن است در آتيه تومانى دو ريال هم تأديه گردد .\r\nنايب سفارت عثمانى و خان شوكت بوزارت خارجه رفته راجع بسفير كبير مذاكراتى كرده ضمنا اطلاع دادند كه شب يكشنبه يك عده قزاق روسى درب سفارت عثمانى رفته خيال داخل شدن را داشته‌اند و چون درب سفارت بسته بوده خواسته‌اند قفل را باز كرده و وارد باغ شوند .\r\nامروز صبح وزيرمختار اسپانى براى ملاقات با سفير كبير عثمانى به كرج رفت\r\nعاصم بيك سفير كبير عثمانى\r\n\r\nسه‌شنبه 11 ربيع الثانى - 15 فوريه 1916\r\nچون برحسب دستور پطروگراد مقرر گرديد سفير كبير عثمانى به طرف انزلى حركت كرده و پس از اينكه خانم سفير كبير از اصفهان آمده و به او ملحق شود به سوئد عزيمت نمايند لذا ديروز عاصم بيك بهمراهى بارن‌طوبه نايب سفارت روس و يكنفر دكتر اطريشى با اتومبيل از كرج به سمت قزوين و رشت حركت نمودند .\r\nبرحسب امر سفارت تهران در عرض راه نظاميان روس تمام مراسم و احترامات نظامى را دربارهء سفير كبير اسير مرعى داشتند .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nوزيرمختار اسپانى كه براى ملاقات سفير كبير عثمانى به كرج رفته بود بتهران مراجعت و عازم اصفهان گرديد تا خانم عاصم بيك را از آنجا حركت داده به انزلى يا بادكوبه برساند .\r\nنزهت بيك نائب اول سفارت به سمت شارژه‌دافرى دولت عثمانى در دربار تهران انتخاب گرديد .\r\nاز طرف وزارت امور خارجه معتصم السلطنه ( فرخ ) به سمت كارگزارى اصفهان منصوب شد .\r\n\r\nپنجشنبه 13 ربيع الثانى ( 17 فوريه )\r\nممتاز السلطنه از سمت وزيرمختارى تغيير كرد و از طرف وزارت امور خارجه يوسف خان نايب اول سفارت شاهنشاهى فرزند نظر آقا به سمت شارژه‌دافرى منصوب شد .\r\nراجع بايران روزنامه روسكويه‌اسلوو مينويسد : « در ايران دشمن خيال دارد در شهر بروجرد و كرمانشاهان با نظاميان ما مصاف دهد قواى دشمن در كرمانشاهان من حيث المجموع عبارت است از 5 هزار نفر مجاهد و ژاندارم و لر و اتريشىها كه از حبس ما گريخته‌اند . آلمانها و ترك‌ها فعلا با جديت تمام مشغول تعمير و تسطيح راه شوسه بغداد و كرمانشاهان هستند . دشمن در كرمانشاه و توابع آن با تمام عجله مشغول ساختن قلاع و استحكامات زيادى شده است ميزان و مقدار اسلحه و مهمات جنگى كه دشمن بايران وارد كرده از اين نكته به خوبى معلوم مىشود كه پس از شكست فاحش دستجات كوچك خان در نزديكى شهر رشت سپاهيان ما مقدار يك ميليون فشنگ و سى صندوق مواد منفجره به غنيمت بردند . چنان كه قبلا هم خبر داديم بعد از تصرف شهر قم هم مقدار يك‌ميليون و ششصد هزار فشنگ و سيصد گلوله توپ بدست قشون‌هاى ما افتاد . »\r\n\r\nشنبه 15 ربيع الثانى - 19 فوريه 1916\r\nامروز از طرف سفارت روسيه ابلاغيه زير صادر گرديد :\r\n« سفارت امپراطورى به اطلاع عامه مىرساند كه عده مختصرى از قشون روس در قريه چپلاسرويل در جنوب كنگاور دچار شليك خائنانه اهالى قريه مزبوره شدند . اهالى قريه قبل از وقت بيرق‌هاى سفيد بلند كرده و بعنوان دوستى اين عده مختصر را بقريه راه داده بودند نتيجهء اين عمل خائنانه اين شد كه يكنفر افسر و يكنفر تابين قشون روس بقتل رسيدند بدين جهت برحسب حكم كماندان كردارمه اعزاميه قشون امپراطورى اهالى قريه فوق الذكر را بواسطه اين حركت زشت خائنانه موافق قوانين نظامى به مجازات شديده رسانيدند .\r\nسفارت امپراطورى لازم ميداند خاطر عموم را بموجب اين ابلاغيه مستحضر دارد كه بايد اجتناب از تحريكات آژانهاى آلمان و عثمانى بنمايند و تكرار مينمايد كه اين قبيل اقدامات خائنانه بعضى از اهالى ايران برضد قشون امپراطورى كه مقاصد دوستانهء نسبت باهالى ابراز ميدارند موجب مجازاتهاى خيلى شديد كه حتى با خاك يكسان نمودن قراء باشد خواهد بود . »\r\n\r\nدوشنبه 17 ربيع الثانى ( 21 فوريه )\r\nبين قشون روس با استعداد ماژور دماره جنگ سختى درگرفت و بعد از تلفات زياد ماژوردماره محاصره گرديد ولى از طرف نظام السلطنه قواى امداديه فرستاده شد .\r\n\r\nيكشنبه 23 ربيع الثانى 1334 ( 27 فوريه 1916 )\r\nسفير كبير عثمانى و دكتر اطريشى هفته قبل وارد شهر باكو شده و در منزل مخصوصى كه قبل از وقت براى ايشان تهيه شده اقامت نمودند .\r\nجريدهءتان راجع بايران مينويسد : « راه‌آهن روس كه بايستى داخل ايران ممتد گردد در كار ساختن مىباشد . خط مذكور حاليه بشرفخانه رسيده است عمليات و كوششهاى مهندسين روس در خصوص ساختن اين راه‌آهن زودتر از آنچه قبلا انتظار ميرفت بانجام رسيده . اولين قطاريكه وارد گشت يك دستگاه كرجى بخارى همراه خويش از روسيه آورد كه بلافاصله كرجى مزبور را بدرياچه اروميه انداخته و مشغول كار شد . »\r\nامروز بهاء الملك قراگزلو كه يكى از رجال دانشمند و وطن‌خواه و مورد علاقهء ملت است از همدان وارد طهران شد .\r\n\r\nمطبوعات روسى راجع بايران و توقيف سفير كبير عثمانى چنين مينگارند :\r\n« برطبق اخبارى كه اخيرا بمحافل ديپلماسى رسيده گشتى قزاقهاى ما در اطراف كرج وزيرمختار عثمانى عاصم بيك را اسير كرده است . اتاشه نظامى اطريش و دو نفر صاحب‌منصب آلمانى هم اسير نظاميان ما شدند . كرج در 25 ورسى تهران واقع است\r\nحكومت روس اسراى نظامى خود را مسترد نخواهد داشت زيرا آنها در منطقهء جنگى بدست سپاهيان ما گرفتار شده‌اند .\r\nطهران 10 فوريه - روز گذشته يعنى 9 فوريه چند نفر از قزاقان ما در اطراف كرج چهار نفر شكارچى را دستگير كرده نزد رئيس خود بردند . صاحب‌منصب قزاقها بواسطه اينكه يكى از شكارچيان خود را وزيرمختار عثمانى معرفى كرد فورا مراتب را بفرمانده\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nكل كردارمه اعزاميه ايران و وزيرمختار روس فن اتر اطلاع داد پس از آنكه تحقيقات معموله به عمل آمد معلوم شد يكنفر از شكارچيان وزيرمختار عثمانى عاصم بيك و يكنفر ديگر اتاشه نظامى سفارت اطريش كاپيتن هالتر و دو نفر ديگر صاحبمنصبان اطريشى كه يكى از آنها دكتر نظامى و ديگرى از اسراى نظامى روس كه چندى قبل از تركستان فرار كرده ميباشند .\r\nتفليس 10 فوريه - فن درگولتز پاشا براى بازديد افواج خود چند روز است بكرمانشاه آمده است . ژنرال آلمانى بايرانيها وعده ميداد كه عنقريب قشونهاى ترك بمساعدت آنها خواهند آمد و پس از چند روزى توقف در كرمانشاه به طرف بغداد عزيمت نمود\r\nاتا ماژور روسى از فرونت قفقاز اطلاع ميدهد قشون ما در جنوب همدان قواى معتنابه خصم را كه در توابع شهر نهاوند مواقع مستحكمه داشته‌اند شكست بزرگى داده است .\r\nپطروگراد 12 فوريه - خبرنگار ما از پايتخت اطلاع ميدهد كه حكومت روس به نماينده سياسى خود مقيم تهران تعليمات داده است كه در جواب يادداشت دولت ايران اظهار دارد عاصم بيك با كسانى دستگير شده كه هيچ جاى اعتراض براى حكومت طهران باقى نگذاشته است . اولا در منطقه جنگى قشونهاى ما بوده ، ثانيا همراهانش از اسراى نظامى روس بوده‌اند ، ثالثا يكنفر از مأمورين نظامى دولتى كه با ما در حالت جنگ است همراه داشته وزيرمختار ما مقيم تهران مأمور است بحكومت ايران خاطرنشان نمايد كه دولت روس خيال ندارد عاصم بيك را در مملكت خود اسير كند او را با احترامات لازمه بحدود دولت سوئد خواهد برد از آنجا وزيرمختار عثمانى آزاد خواهد بود و ميتواند بمملكت خويش عودت نمايد .\r\nتهران 14 فوريه - حكومت ايران امروز قطعا مريضخانه سابق آلمانى را به عهده دكتر سفارت روس مقيم تهران واگذار كرد . مريضخانه فوق الذكر با اعانه آلمانها تأسيس شده و دستگاه مريضخانه از هر حيث عالى است ما براى احتياجات صليب احمر خود به خوبى ميتوانيم از آن استفاده نمائيم چند روز است از طرف دولت روس عده از پرستاران زن يا ( خواهران صليب ) بمريضخانه مزبور مأمور شده‌اند . روسكويه اسلوو . »\r\n\r\nسه‌شنبه 25 ربيع الثانى 1334 - 29 فوريه 1916 - دهم حوت توشقان‌ئيل\r\nشاهزادهء عبد الحسين ميرزا فرمانفرما رئيس الوزراء امروز نزديك غروب از وزراء ديگر توديع نموده اوائل شب در قصر فرح‌آباد حضور شاه شرفياب شد و استعفاى خود را از رياست وزراء تقديم و جدا قبول آن را استدعا كرد . علت استعفاء فرمانفرما عدم رضايت سفارت روس از مشار اليه است تحريكات اولياء سفارت روس بر عليه وى به جائى رسيد كه عدهء از ارباب حقوق را بتوسط امين الوزاره وادار به تحصن در زرگنده محل ييلاقى سفارت نمودند و در نتيجهء سفارت ييلاقى روس در زرگنده\r\nهياهوى آنها و مطالبهء وجوهى كه در صندوق دولت موجود نبود كابينه مجبور به كناره‌گيرى گرديد . معلوم شد روسها از ابتدا هم با رياست وزراء فرمانفرما موافق نبوده بنابر مصلحتى سكوت اختيار كرده بودند تا\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nآنكه پس از تصرف كرمانشاهان موقعيتشان تقويت يافته با يك ضربت او را از پاى درآوردند حتى وزيرمختار روس به سپهسالار وزير جنگ گفته بود دلايل قويه در دست داريم كه به خوبى نشان ميدهد فرمانفرما با مليون كرمانشاهان مكاتبهء محرمانه داشته است . روز بعد مسيو يورنيف ترجمان سفارت روس از رئيس الوزراء مستعفى ديدن كرد و فرداى آن‌روز شاهزاده از عمارت شهرى به باغ فرمانيه نقل‌مكان نموده و از آنجا براى مدت نامعلومى به شكار رفت .\r\nروزنامه يوميه « رعد » مقالهء اساسى خود را به اين موضوع اختصاص داده و چنين اظهار عقيده نمود :\r\n\r\nبحران كابينه استعفاى شاهزاده فرمانفرما\r\nبا كمال تأسف اطلاع يافتيم كه شاهزاده فرمانفرما رئيس الوزراء عصر روز گذشته در قصر فرح‌آباد پس از تشرف بحضور مقدس ملوكانه استعفاى خويش را از مقام رياست وزراء تقديم سدهء سنيه شهريارى نموده و قبول آن را مستدعى و از قرار معلوم استعفاى معظم‌له موقع قبول يافت . شاهزاده فرمانفرما يكى از رجال سياسى و وزراى كاردانى بودند كه از همان به دو طلوع حرب بين المللى عقيده سياسى ايشان اساسا برآن بود كه از نقطه‌نظر مصالح مملكت روابط دولت ايران را با دولتين مجاور بر يك شالوده مستحكمى استوار ساخته و از طريق ازدياد الفت و تكميل مناسبات و دادآميز منافع حياتى و تماميت ايران را تأمين سازند . با همين عقيده سياسى و عزم راسخ بود كه در تيره‌ترين مواقع و در سخت‌ترين بحرانهاى تاريخى ايران در حالتى كه انواع مخاطرات شخصى و لطمات مادى براى ايشان نه‌تنها ممكن التصور بلكه محتمل الوقوع بود فداكارانه زمام امور را عهده‌دار شده و اينك نيز كناره‌گيرى را مقتضى پنداشته‌اند .\r\nشاهزاده فرمانفرما بر خلاف انتظارات بعضىها در دوره زمامدارى بىمزاحم در محيط حكمرانى خويش نسبت به هيچ يك از اشخاصى كه يك نفر آدم عادى مىتوانست بسوابق آنها تشبث جسته حس انتقام خود را قانع سازد ابدا گرد مزاحمت نگرديده و با يك حسن‌اخلاقى كه شايد بيرون از تصور و خارج از فكر محدود مردمان عادى بود دوره رياست وزرائى خود را خاتمه دادند .\r\nاينك با تكرار تأسف از استعفاى ايشان ذكر اين نكته بيموقع نيست : هركس در كف نفس و اثبات اخلاق نيكو مجاهدت ورزد البته دوره حكمرانى او نيز در انظار عامه و تاريخ روزگار نفيس و قدر و قيمت خواهد داشت .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nكابينهء سپهسالار\r\n\r\nروز جمعه 28 ربيع الثانى 1334 مطابق سوم مارس 1916 ( 13 حوت توشقان‌ئيل )\r\nسه ساعت بغروب محمد ولى خان تنكابنى سپهسالار اعظم از طرف شاه بفرح‌آباد احضار شد و شغل رياست وزراء بموجب دستخط ذيل به وى مرجوع گرديد :\r\n« محل شير و خورشيد - نظر باعتمادى كه بمراتب دولتخواهى و حسن خدمات جناب اشرف سپهسالار اعظم داشته و داريم شغل و مقام رياست وزراء را از قرار صدور اين دستخط انجمن نقط مبارك بعهدهء كفايت معزى اليه مرحمت و محول فرموديم 28 ربيع الثانى توشقان‌ئيل 1334 » .\r\nمحمد وليخان تنكابنى سپهسالار اعظم رئيس الوزراء و ساير وزراء\r\n\r\nشنبه 29 ربيع الثانى\r\nامروز قبل از ظهر سپهسالار اعظم رئيس الوزراء جديد در عمارت هيئت وزراء\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nحاضر شده چند نفر از رجال را پذيرفت . يورينوف ترجمان سفارت روس نيز بديدن او شتافت . اولين اقدام سپهسالار قبل از تشكيل دولت انتخاب شاهزاده كاشف السلطنه به معاونت وزارت داخله بود شاهزاده از رجال تحصيل‌كرده و مجرب دولت بشمار ميرفت و بيش از هركس در عزل فرمانفرما و نصب سپهسالار تأثير داشت .\r\nيكى از خدمات مشار اليه كشت چاى در ايران بود كه با استخدام چند نفر متخصص چينى ترتيب زراعت آن را به فلاحين ايرانى آموخت .\r\n\r\nيكشنبه 30 ربيع الثانى 1334 قمرى ( 5 مارس 1916 )\r\nبعد از ظهر امروز رئيس الوزراء وزراء را بقصر فرح‌آباد برده بحضور شاه معرفى كرد :\r\nسپهسالار اعظم - رئيس الوزراء و وزير داخله\r\nصارم الدوله - وزير امور خارجه\r\nسردار كبير - وزير جنگ\r\nسردار منصور - وزير پست و تلگراف\r\nعلاء الملك - وزير عدليه\r\nممتاز الملك - وزير علوم\r\nحاجى يمين الملك - وزير ماليه\r\nحاجى مشير اعظم - وزير تجارت و فوائد عامه\r\n\r\nدوشنبه اول جمادى الاولى\r\nسردار كبير و كاشف السلطنه از دربار براى بيرون آوردن متحصنين بسفارت روس رفته با آنها مذاكره كردند و متحصنين اظهار داشتند در صورتى كه از طرف دولت اطمينان كامل در اجراى مقاصد ما داده شود البته از سفارت خارج خواهيم شد .\r\nامشب سپهسالار اعظم رئيس الوزراء مديران جرايد پايتخت را احضار و در ضمن مذاكرات اظهار اميدوارى بآينده مملكت نمود و مدير روزنامهء عصر جديد متين السلطنه روز بعد مقاله اساسى خود را صرف معرفى اعضاء دولت جديد نمود :\r\n« كابينه جديد - تغيير كابينه در پيش يك قسمتى از خوانندگان ما اگر هيچگونه انتفاع ديگرى نداشته باشد لااقل ابن انتفاع را دارد كه معرفى عصر جديد را نسبت به اعضاى محترم كابينه مىشنوند ولى ما خيلى خوشنود ميشديم اگر كابينه‌ها ديرتر تغيير مييافت و معرفى اعضاى محترم كابينه كه خوش‌بختانه يا بدبختانه داخل در سيره معموله روزنامه ما شده است از اين ببعد نسبة ديرتر به عمل مىآمد .\r\nرياست وزراى عظام - ذكر اسم آقاى سپهدار\r\nشاهزاده كاشف السلطنه\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nسپهسالار اعظم كافى است كه بكابينه جديد يك وجهه حقيقى ملى بدهد و مسلما بهترين معرفى براى كابينه جديد رياست يك چنين وطن‌پرست فداكارى است كه در سخت‌ترين مواقع چنان كه تاريخ مشروطيت ايران برآن گواهى ميدهد از فداكردن دارائى و حتى بمخاطره انداختن جان خود دريغ نكرد سپهسالار اعظم يكنفر ايرانى با علاقه به اين آب و خاك است كه هرقدر هم فرضا مال‌انديش نباشد لااقل حفظ خود و اولاد خود را بترقى و تعالى وطن عزيز خود ميداند .\r\nاعضاى محترم كابينه - ما هميشه بصميميت آقاى سردار منصور معتقد بوده‌ايم و چون دفعه اول نيست كه اين مسند را اشغال مىكنند و خوانندگان ما مراتب حسن‌ظن ما را نسبت بايشان مكرر در اين صفحات ديده‌اند اين است كه مجددا تكرار نميكنيم .\r\nاگرچه شاهزاده صارم الدوله مدتى نيست كه داخل در سياست ايران شده‌اند ولى در اين مدت قليل همانطور كه قيافه و سيماى ايشان حكايت ميكرد ثابت كردند كه يكى از عناصر جدى و فعال هيئت دولت خواهند بود و حاليه كه مسند وزارت امور خارجه را اشغال كرده‌اند و اولين ميدان متناسب با استعداد و فعاليت خود را بدست آورده‌اند مىتوانيم پيش‌بينى كنيم كه دوره تصدى ايشان متمادى و اغلب حكومتهاى آتيه محتاج بعضويت ايشان خواهند بود .\r\nآقاى علاء الممالك يك نفر وزيرى است كه تجربيات عديده كه در دوره‌هاى سابق تهيه و ذخيره فرموده‌اند حالا مىتوانند به موقع اجراء بگذارند خصوصا در عدليه كه با تجربيات شخصى پى بمعايب آن برده‌اند و نيز اغلب داوطلب براى رفع آن معايب بوده‌اند .\r\nآقاى سردار كبير در تمام مدت وزارت جنگ حضرت سپهسالار اعظم كفالت امور وزارت جنگ را ميگرداند بنابراين ميتوان دانست كه اطلاعات ادارى ايشان باعلى درجه تكميل و نيل به اين مقام بوسيله پيمودن مراحل ابتدائى و درجات لياقت شخصى بوده است . آقاى سردار كبير با آنكه طبعا صلح‌طلب و باصطلاح جنگى نيستند معهذا در كارهاى ادارى سخت و بسيار جدى هستند .\r\nآقاى حاج يمين الملك نظر به تخصصى كه در فن ماليه داشتند و احاطه و مهارتى كه در مسائل ماليه در اين مدت قليل بروز داده‌اند براى ادامه اصلاحاتى كه ايشان در نظر گرفته بودند و تكميل عملياتى كه شروع فرموده بودند حضرت سپهسالار اعظم هم به مثل رئيس الوزراى سابق وجود ايشان را در اين كابينه مغتنم شمرده و مقام وزارت ماليه را كما فى السابق به ايشان محول فرمودند .\r\nآقاى ممتاز الملك مدتها در خارجه اقامت فرموده‌اند مدتى هم وزيرمختار دولت عليه در واشنگتن بودند از ترتيب مدارس اروپا و آمريكا و پروگرام مدارس و غيره كاملا مطلع و قسمت اعظم اوقاتشان مصروف بطرق تربيه محصلين بوده است بعلاوه چون يكى از اصول مسلمه است كه ديپلماتها هر مقامى را اشغال كنند به خوبى از عهدهء آن مقام توانند برآمد لذا اميدوارى حاصل است كه وزارت علوم در زمان تصدى ايشان ترقى فوق العاده كند .\r\nآقاى حاج ميرزا احمد خان مشير اعظم فرزند مرحوم اتابك اعظم رئيس تشريفات هميونى اگرچه اول دفعه است كه بمقام وزارت ميرسند ولى چون در زمان مرحوم اتابيك اعظم داخل در جريان امور مملكتى بوده‌اند اميدوارى حاصل است كه در زمان وزارت ايشان فوايد عامه داراى فوايد عامه گردد » .\r\nمسيو دوباخ شارژه‌دافر روس كه چندى قبل از تهران به سمت همدان و اسدآباد رفته بود ديروز باتفاق ژنرال باراتف وارد تهران شدند .\r\n\r\nسه‌شنبه 2 جمادى الاول\r\nنمايندگان متحصنين سفارت روس بدربار رفته و با رئيس الوزراء ملاقات نمودند و راجع به خروج از تحصن شرائطى در باب پرداخت حقوق عقب‌افتاده خود كردند .\r\nبعد از ظهر سردار كبير وزير جنگ و حاجى يمين الملك وزير ماليه با مراسلهء كه از طرف رئيس الوزراء در جواب عريضه ارباب حقوق نوشته شده بود بسفارت روس رفته اطمينان دادند كه حقوق آنها از قرار تومانى 5 قران تأديه خواهد شد . در همين‌موقع مسيو يورينف باتفاق شريعت‌زاده به سفارت رفته مراتب را تأييد نمودند .\r\nدر موقع تشكيل كابينهء جديد يكى از رجال صدر مشروطيت ممتاز الدوله كه به آزاديخواهى مشهور و از حيث فراست و درايت كم‌نظير بود به عضويت دولت دعوت شد اما نپذيرفت . مشار اليه برادر ممتاز السلطنه\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nوزيرمختار ايران مقيم فرانسه است و در نتيجه وصول تلگراف ممتاز السلطنه شرح ذيل را در روزنامه رعد منتشر ساخت :\r\nميرزا اسمعيل خان ممتاز الدوله سابقا رئيس مجلس و مكرر در ادوار مختلف وزير بود\r\n\r\nتكذيب شايعات راجع به تخليه پاريس\r\nمراسله ذيل از طرف آقاى ممتاز الدوله باداره رسيده است :\r\n« چندى است كه پارهء اخبار مجعول در طهران انتشار ميدهند مبنى بر اينكه دولت فخيمه فرانسه ميخواهد پاىتخت خود را تغيير داده و به شهر بردو ببرند و نسبت اين خبر را محض اشتباهكارى و غرض معلوم مىشود به سفارت دولت عليه مقيم دربار فرانسه ميدهند بدرجهء كه اسباب نگرانى سفارت عليه هم شده بوده است .\r\nمحض رفع اشتباه زحمت مىدهم مطابق تلگرافى كه از جناب آقاى ممتاز السلطنه رسيده است خبر مزبور به كلى عارى از صحت بوده و همچو خبرى ايشان ابدا نداده و اين اعتقاد را بهيچوجه من الوجوه نداشته‌اند چنان كه نوشتجات و تلگرافات سابق و لاحق معزى اليه از ابتداى جنگ بمقام رسمى و غير رسمى به كلى برعكس اين انتشارات بوده و اين خبر را جدا تكذيب مينمايند . مخصوصا خواهشمندم كه در اولين نمره جريده محترمه اين مختصر را درج فرمائيد كه رفع اشتباه كاملا به عمل آيد . اسمعيل - ممتاز الدوله »\r\nسه‌شنبهء 2 جمادى الاولى 1334 - 7 مارس 1916 - مسيو للو  Lolcux  بلژيكى از مقام خزانه‌دارى استعفاء كرد . راجع به سوابق او و علت اين استعفاء روزنامه ارشاد شرح ذيل را منتشر ساخت :\r\n\r\nعلل استعفاى مسيو للو\r\nهنگامىكه مسيو مرنار بخزانه‌دارى كل منصوب شد مسيو للو كه به سمت رياست گمركات خراسان در مشهد اقامت داشت مانند ساير رؤساى گمرك با داشتن رياست گمرك بكنتر لورى ماليه خراسان نيز منصوب گشت . قريب دو سال متصدى اين دو كار بود تا اينكه به حكم مسيو مرنار براى كار مهمتر بمركز احضار و كنتراتش در اين ضمن با شرايطى مفيدتر به حال او تجديد شد . چندى در طهران به سمت مديرى كل در اداره مركزى خزانه‌دارى رسيدگى بيك قسمت از امور ماليه ميكرد . ( قسمت ديگر با مسيو هنسنس بود ) طولى نكشيد كه كدورتى ميان مسيو مرنار و مسيو للو بهمرسيده مسيو للو مجبور شد بعنوان مرخصى به اروپا برود . چندى نگذشت كه خود مسيو مرنار هم از خزانه‌دارى منفصل گشت و بجاى او مسيو هنسنس به سمت كفالت معين گرديد - در اين بين طرفداران مسيو للو فرصت را خيلى مناسب ديده اقداماتى كردند كه دولت او را تلگرافا بطهران احضار نمود ولى وقتى كه باينجا رسيد مسيو هنسنس سواركار\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nو روابط او با اولياى دولت هموار شده بود . پس قرار شد باز اقلا مثل سابق قسمتى از كارهاى خزانه‌دارى در تحت رياست مسيو هنسنس به او ارجاع شود ، گويا مسيو هنسنس نپذيرفت . مجددا از طرف وزارت ماليه تأكيد شد او را بيكار نگذارند . مسيو هنسنس پيشكارى خراسان را براى او پيشنهاد كرد ولى مسيو للو قبول ننمود . بالاخره كفيل خزانه‌دارى رسما بوزارت نوشت كه پيشكارى ماليه فارس خالى است و مسيو للو بايد به آنجا برود و اگر قبول نكند از خدمت مستعفى و كنترات او به علت عدم اطاعت فسخ خواهد شد . اين دفعه مسيو للو خود را ناگزير ديد كه راه فارس را پيش گيرد اندكى پس از آن كابينه تغيير كرد و از طرف دولت جديد قانون تشكيلات ماليه پيشنهاد شد اختلافى راجع بيك مسئله بىاهميتى فيما بين وزارت ماليه و كفيل خزانه‌دارى توليد نقار كرده منجر به استعفاى مسيو هنسنس از كفالت خزانه‌دارى گرديد . در اين موقع مسيو للو مجددا از فارس احضار شد گويا به اين نيت كه با رعايت مواد قانون جديد رياست خزانه‌دارى را به عهده گيرد . مشار اليه وقتى وارد طهران شد كه كابينه آقاى مشير الدوله نيز مستعفى و كابينه شاهزاده عين الدوله با وزارت ماليه آقاى حاج امير نظام روى كار آمده بود و ضمنا تمام رؤساى جزء بلژيكى هم كه تا آن زمان بىرئيس كل اشتغال به خدمت داشتند مستعفى شده بودند . مسيو للو چند روز پس از ورود از طرف آقاى حاجى امير نظام برياست خزانه‌دارى جديد معرفى شد و در واقع سررشته علل و اسباب استعفاى مشار اليه از اين تاريخ شروع مىشود .\r\nمسيو للو اول بترجمه و مطالعه قانون جديد كه در آن زمان در كميسيون قوانين ماليه مطرح مذاكره بود مبادرت نمود .\r\nبعقيده خود چند عيب در اين قانون ديد كه عمده آنها محدود بودن اختيارات خزانه‌دارى بود . بعبارت اخرى ملاحظه كرد كه ميان اين قانون و قانون 23 جوزا از نقطه‌نظر خزانه‌دارى تفاوت از زمين تا آسمان است ( و شتان ما بين الثريا و الثرى ) پس در همان حينى كه قانون جديد در شرف گذشتن بود پيشنهاد مفصلى در لزوم بعض تغييرات در مواد قانون مزبور تهيه و بتوسط وزير ماليه تقديم هيئت وزراء نمود . اين پيشنهاد مورد توجه واقع نشده قانون تشكيلات بلامانع از تصويب مجلس گذشت .\r\nيك مشكل ديگر كه در به دو خزانه‌دارى براى مسيو للو رخ داد اين بود كه وزارت ماليه او را ( رئيس خزانه ) ميناميد و او خود را خزانه‌دار كل مىخواند و همينطور امضا مىنمود . چه مناقشات كه در همين يك مسئله كوچك ميان وزارت ماليه و خزانه‌دارى بوقوع نرسيد ! اگرچه ظاهرا چندان تفاوتى ميان اين دو عنوان نيست ولى مسيو للو ياد زمان پيشين را كرده عنوان ( خزانه‌دار كل ) را خوشتر داشت . بالاخره مسيو للو در اين موضوع از پيش برد و در عهد وزارت ماليه آقاى حاج امير نظام عنوان « خزانه‌دار كل » در حق او محرز شد . باز اگر مسيو للو به اين اندازه قناعت مىكرد عيبى نداشت . ولى از آنجا كه مشار اليه از اهل صورت نه بلكه از اهل معنى است همت گماشت كه اين هم « خزانه‌دار كل » بىمسمى نباشد . در اين حيص و بيص قانون تشكيلات از شور ثانى هم گذشت ولى چون مدتى لايحه اين قانون در خاكپاى همايونى معطل مانده بصحه مباركشان نميرسيد مسيو للو فى الجمله اميدوار بود كه قانون مزبور الى ماشاء اللّه رسميت و قابليت اجرا پيدا نكند و همان قانون 23 جوزا به حكم طبيعت باعتبار خود برگردد . ليكن اين اميد هم مدتى دوام نكرد زيرا بمحض تشكيل كابينه آقاى مستوفى الممالك ، آقاى وثوق الدوله كه وزارت ماليه را متكفل شده بودند بدون معطلى قانون مزبور را بصحه همايونى رسانيده باستحصال اسباب اجراى آن پرداختند .\r\nمسيو للو باز تزلزلى به خود راه نداده بتجديد پيشنهادهاى سابق خود قيام نمود . و بعلاوه راپورت مشروحى بوزارت ماليه تقديم كرد كه فحواى آن اين بود كه مأمورين ايرانى لياقت و قابليت و عرضه كار ندارند و براى پيشرفت امور ماليه حتما استخدام مأمورين خارجى لازم است . اين راپورت مسيو للو با جواب محكم و متين وزارت ماليه كه حاكى از رد آن بود در يكى از روزنامه‌هاى محلى منتشر شد نيت خزانه‌دار و مسلك وزارت ماليه توأما بر همه معلوم و واضح گشت . از آن تاريخ ببعد مسيو للو از پيش بردن مقاصد خود به كلى مأيوس شده طوعا او كرها منتظر موقع اجراى تشكيلات شد كه در اواخر برج ميزان شروع و در اوايل برج عقرب گذشته انجام يافت . آنگاه مسيو للو تدبير ديگر انديشيد كه بعقيده او بايستى ثمره منتظره را به زودى ببخشد به اين معنى كه باستناد تأويلات دلخواهانه كه كرده بود بناى اشكالتراشىهاى گوناگون براى وزارت ماليه و هيئت دولت گذاشت . گاهى حوالجات وزارت ماليه را بعناوين مختلف رد مىكرد ، گاهى احكامى مخالف مقررات قانون تشكيلات و اوامر وزارت ماليه به پيشكاران ماليه صادر مينمود ، نوبتى از دادن صورت‌حساب و اطلاعاتى كه از خزانه‌دارى خواسته ميشد امتناع مىورزيد ، هنگامى راپورتهاى و اصل از ولايات را مدتها نزد خود معطل گذاشته به دواير مربوط تبليغ نمىنمود مگر وقتى كه اقدام در آن كارها ديگر فايده نداشت . الحاصل هر نوع اقدام و تشبثى كه براى اخلال امور سائر ادارات و از هم پاشيدن شيرازهء تازه وزارت ماليه مقتضى ميديد در داخل و خارج به عمل مىآورد . تا اينكه بالاخره وزارت ماليه تاب تحمل اين حركات را كه اساس ماليه مملكت را تهديد مىكرد نياورده توبيخنامهء سخت موجه بدلائلى بعنوان او صادر نمود و تكذيب اعمال گذشتهء او را جدا خواست . در دنبالهء اين اخطار تكديرآميز مسيو للو حسب الظاهر اظهار ندامت و تأسف كرده از وزارت ماليه درخواست نمود كه نظامنامه براى تعيين جزئيات تكاليف ادارات تنظيم و در كميسيون مركب از نمايندگان ادارات و بعضى اشخاص كه در مباحثهء قانون تشكيلات در مجلس شوراى ملى شركت داشتند مذاكره و تصويب شد . وزارت ماليه كه جز حسن ترتيب امور ادارى مقصودى نداشت فورا امر بتنظيم نظامنامهء مفصلى نموده پس از اتمام آن عازم شد كه كميسيون لازم را هم تشكيل كند ولى انقلابات پليتيكى و تغيير كابينهء آقاى مستوفى الممالك مانع از تعقيب آن شد . وقتىكه آقاى حاجى يمين الملك وزير ماليهء كنونى بسر كار آمد مسيو للو تصميمات قبل را به كلى كان لم يكن شيئا مذكورا\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nپنداشته پيشنهادهاى ديرين خود را از سرگرفت . وزير ماليه از نيات خود در اصلاح امور ماليه بمشار اليه اطمينان داده تصميم راجع به پيشنهادهاى مزبور را بتصويب هيئت وزراء عظام موكول داشت . ولى مسيو للو انسانيت و نزاكت وزير ماليه را حمل بتفويض و تسليم معظم‌له در برابر خزانه‌دارى دانسته بدون تفكر و تأمل تلگراف متحد المالى به تمام ولايات مخابره نمود كه در امور راجعه بپرسنل ( كه موافق قانون تشكيلات ماليه در تحت نظر مستقيم وزير ماليه است ) من‌بعد جز به خزانه‌دارى به هيچ مقام ديگرى مراجعه ننمايند . همين كه اين اقدام از پرده بيرون افتاد وزير ماليه كه هرگز چنين اجازه بمسيو للو نداده بود ناگزير گشت كه آن حكم متحد المال خزانه‌دار را رسما تكذيب نمايد .\r\nاين اقدام باعث شد كه مسيو للو در خصوص پيشنهادهاى خود قطع روابط با وزارت ماليه كرده خود را بر خلاف اصول هيه‌رارشى با هيئت وزراء عظام مستقيما طرف مذاكره قرار داد و پيشنهادهاى خود را كه نتيجهء قبول آن جز عود قانون 23 جوزا چيز ديگر نبود برياست وزراء عظام تقديم نمود و بدرجه در توقعات غيرقانونى خود اصرار و ابرام به كار برد كه هيئت وزراء عظام از تصديعات مشار اليه در حقيقت بستوه آمده مطالعه پيشنهادهاى خزانه‌دارى و مطابقه آن را با قانون تشكيلات به عهده كميسيونى تفويض نمود كه اعضاء آن از وزراء و وكلا و اشخاص محترم ديگر انتخاب شدند . اين كميسيون در اثناى دو جلسه دو سه فقره از پيشنهادهاى او را با قانون مخالف ديده رد نمود و ميخواست مواد ديگر را هم در جلسات بعد تحت مطالعه درآورد كه باز تغيير كابينه حادث شد اين پيش‌آمد باعث تعطيل كار و تشويق مسيو للو بتجديد اظهارات خود گرديد . هيئت دولت جديد اراده فرمودند بمدارا رفتار كرده ترتيبى بدهند كه هم مواد قانون حتى المقدور رعايت و هم با مستدعيات مسيو للو تا اندازه مساعدت شده باشد .\r\nولى مشار اليه از لطف سلوك و عطوفت بيانات رياست وزراء عظام بىاندازه بشخصيت خود اهميت داده خواست بوسيله تهديد باستعفا هيئت وزراء را مجبور سازد كه بدون تأمل و مطالعه اختيارات ما فوق قانون يعنى اقتدارات قانون 23 جوزا را به او تفويض نمايند - لهذا يادداشتى مبنى بر ناگزيرى استعفاى خود در صورت نداشتن آن اختيارات بتوسط وزارت ماليه بهيئت وزراء عظام تقديم نمود . ولى خوش‌بختانه اين آخرين تدبير صائب نيفتاد به اين معنى كه بر خلاف انتظار مسيو للو استعفاى او قبول و تصدى رياست خزانه‌دارى بطور موقت و در حدود قانون تشكيلات به عهده مسيو هنسنس مدير كل گمركات محول شد . و مسيو هنسنس كتبا تعهد نمود كه از مقررات قانون خطوه تجاوز نكند و در موادى كه فيما بين وزارت ماليه و خزانه‌دارى در اين مدت متنازع فيه بود تابع حكم و تصميم وزارت باشد . اين بود تاريخچه خزانه‌دارى مسيو للو و علل استعفاى او از اين خدمت .\r\nدر اين موقع بىمناسب نيست كه شمهء هم از يك فقره عمليات اين خزانه‌دار ذكر شود تا معلوم گردد كه جناب مسيو للو تا چه اندازهء دلسوز ماليه اين مملكت و تا چه پايه نسبت بفوائد و منافع شخصى خود بيعلاقه بوده‌اند . كنترات اين مأمور حقوق ساليانه او را به مبلغ سى هزار فرانك مقرر داشته است . اما مسيو للو اين كنترات را مورد اعتنا قرار نداده بدون اجازه وزارت ماليه و هيئت دولت در مدت ده ماهه خزانه‌دارى خود از قرار سالى پنجاه هزار فرانك حقوق خود را برداشت كرده و به اين مبلغ هم اكتفا ننموده ماهى هفتاد و پنج تومان بعنوان جيره و پنجاه و پنج تومان نيز برسم كرايه منزل دريافت نموده است بعلاوه بعذر اينكه اسباب شخصى او در راه فارس به آب افتاده و فاسد شده است در صورتى كه تقاضاى او در اين خصوص از طرف دولت صراحة رد شده بود مبلغ سه هزار تومان هم به اين اسم مأخوذ داشته است . بعبارة اخرى در اين مدت ده ماه مبلغ چهارده هزار تومان و كسرى از صندوق فقير دولت برداشت كرده در حالتىكه موافق كنترات خود پنجهزار تومان و كسرى بيشتر حق نداشته است بردارد و عجالة نه هزار تومان پول دولت از ميان رفته است . در اين‌صورت حاجت بتوضيح نيست كه مسيو للو براى چه اختيارات فوق قانون تقاضا ميكرده است\r\nشرح خدمات ديگر او را از حيث تنسيق امور خزانه‌دارى و تقليل بودجه ماليه و ساير مصالح ادارى به نمرات آتيه واميگذاريم .\r\n\r\nمطبوعات خارجه راجع بايران نقل از جرايد فرانسه .\r\nروزنامهء « لاويكتوار » تحت عنوان انگليس در ايران و عراق عرب مينويسد :\r\nاينك يك قضيه بسيار عمده كه سابقا چندان طرف توجه ما نبود و اكنون جدا افكار ما را به خود جلب كرده است : در حقيقت ما خيلى راه خطا را پيموده و به نظر حقارت ايران و عراق عرب و ساير ممالك را مينگريستيم مخصوصا حالا دنيا به قدرى كوچك است و قضيهء جنگ بقدرى عرصه جهانرا تنگ كرده كه ديگر ممالك و اراضى بعيدى كه بتواند خارج از مشغوليت فكر و گرفتارى عمل باقىمانده موجود نيست . زمانيكه انگليس‌ها و روس‌ها و آلمانها در مملكت ايران در قطعهء عراق عرب باهم رقابت ميكردند اين قضيه يك قضيه اتفاقى و يك واقعه تفريحى نبود كه دول مزبوره به آن جديت داخل عمليات شوند بلكه بالعكس براى اجراى يك نقشه وسيع و پردامنه بود كه از مدتها طرح كرده و باهم كوشش ميكردند ، فهم اين مسئله خيلى ساده است روسيه كه مملكت قفقاز را مدتها قبل از ايران و عثمانى گرفته ( بدون اينكه بخواهيم از قبايل و ايلات قفقاز سخن برانيم ) و از چهل سال قبل تركستان را تحت استيلاى خويش درآورده منافع و نظرياتى داشته كه در امور مملكتهاى همسايه خود ايران و عثمانى مداخله نمايد در مملكت عثمانى روسها از مدتهاى متمادى درصدد بودند كه ارمنستان را بگيرند و در ايران ايالت تبريز ( آذربايجان ) را اشغال نمايند شما خواهيد گفت بچه حقى روسها اينكارها را ميخواستند بكنند ؟ . « ولتر » معروف دانشمند قرن گذشته فرانسه جواب خواهد داد :\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n« همان حقى كه يك هوش و قريحه بزرگ و محكمى در مقاصد خويش نسبت به قريحه و هوشهاى متوسط انسانى دارد » ارمنستان يك ايالت نصرانىنشين بزرگ است اگر حالا ديگر نيست لااقل قبل از جنگ كه اتراك و اكراد هنوز بانهدام آن مملكت بدبخت نپرداخته بودند ميبود به اين عنوان روسيه ميخواست آن را گرفته و تحت الحمايه خود قرار دهد . ليكن مخالفت آلمان و عدم ميل به تقسيم ارمنستان حتى بعد از كشتار هولناك 1894 تا 99 مانع از انجام مقصود شد كه ارض روم و ساير شهرهاى آنجا را تصرف نمايد نظريات روسها به طرف ايران نيز متوجه است اين مملكت كه تمدن قديم آن معروف است با وجود انقلابات اخيره مستقل باقى مانده ايران مجاور قفقاز و بحر خزر و تركستان روسيه مىباشد ليكن در اين مملكت جاه‌طلبى روسيه با جاه‌طلبى انگلستان تصادف نموده و ايران ميدان رقابت اين دو حريف واقع شده است مملكت ايران از حيث وسعت متجاوز از دو مقابل فرانسه و جمعيت آن تقريبا ده مليون نفر است . اين كشور در ادوار گذشته تاريخ از حيث ثروت و تمكن و حاصل‌خيزى بقدرى ترقى و عظمت داشته كه شرح تمول و مكنت آن مانند حكايات افسانه موجب شگفت ميگرديد بعد از استيلاى اعراب بايران اهالى آن مملكت نتوانستند نظامات اجتماعى خود را محفوظ و دوره عظمت و سطوت سابقه تمدن وطن خودشان را بدست آورند . متدرجا وضعيات ايران منقلب و دچار تاخت‌وتاز گرديد و امروزه با وجود آنكه يك سيستم شبيه به مشروطيت دارند باز هم دوره فئوداليته يا ملوك الطوايفى در آنجا حكمفرما است و حكام به پر كردن كيسه و اخاذى از اهالى آن سامان پيوسته اشتغال دارند . براى انگليس‌ها از نقطه‌نظر اقتصادى ايران بسيار جالب توجه مىباشد موقعيت آن مملكت خيلى اهميت دارد از حيث آنكه قسمت عمده اراضى آن در سواحل خليج فارس واقع است يعنى راهى كه از هندوستان بعراق عرب ميرود موقعيت بسيار مهمى را حائز است . ايران مملكتى است كه در آنجا رقابت اقتصادى و سياسى روس‌ها و انگليسها پيوسته وسيع‌تر شده است . در اين مملكت كه ديپلماسى دولتين همسايه از مدتهاى مديد سعى مينمايند بوسيله معاهدات تجارتى و هيئت‌هاى نظامى خصوصا بواسطه قرضه‌ها نسبت بدولت ايران يكنوع نفوذ استيلاجويانه بدست آرند نظريات و جاه‌طلبىهاى دولتين روس و انگليس در ايران هرگز از طرف فرانسه ممانعت و مزاحمت نشده و فرانسه در ايران بنفوذ اخلاقى و معنوى قناعت كرده و همين نفوذ هم همواره رو به ازدياد رفته است زيرا در مملكت پادشاهى زبان فرانسه بزرگترين لسان رايج است اما نفوذ آلمان هم از ده سال قبل به اين طرف ترقى محسوسى در ايران مينمايد يك عده از اهالى ايران آلمان را وسيله و واسطه مىبينند كه بتوسط نفوذ وى مملكت خود را از زير بار سلطهء روس و انگليس بيرون كشند مخصوصا از زمانيكه روس و انگليس بموجب معاهده 1907 ايران را بمناطق نفوذ تقسيم كردند . ايران منقسم به سه منطقه نفوذ است يكى مجاور قفقاز و عراق عرب خاص روسيه ديگرى در مشرق ايران مخصوص انگليس و سومى منطقه مجاور خليج فارس كه اگر آنجا بروس‌ها بسته نيست ليكن انگليس‌ها از مدتهاى متمادى يكنوع انحصار تجارتى براى خود تأمين نموده‌اند .\r\nآلمانها يك قدرى كليه اين نقشه روس و انگليس را برهم زدند بر عده قونسولهاى خود افزوده‌اند مردمان كارى بتهران و همدان و كرمانشاه و غيره و غيره فرستاده‌اند ليكن نه از اين جنس مردمان كيف زير بغل‌گذار و كاغذ جمع‌كن يا از آن آدمهاى پژمرده و كسل و عليل المزاج بلكه از اشخاص عملى و فعال و از ديپلماتهاى جنگ‌آزماى كه قابل سوار شدن اسب و به كار بردن تفنگ و حتى براى مانور دادن متراليوز تربيت يافته‌اند . از اين ديپلماتهاى عملى آلمانها ديده شد كه رياست ايرانيهاى ناراضى از اوضاع را برعهده گرفته و ميخواستند ضرب‌شستى در تهران به كار برده و زمام دولت را به تصرف آورند . ايرانيهائى به طرف آلمان جلب شدند كه شكايت از اسكادرهاى قزاقانى كه روس‌ها در ايران تشكيل داده بودند داشتند يا آنهائى كه از انگليسها ناراضى بودند همگى به سوى پرنس رويس وزيرمختار آلمان گرائيدند و بتدريج از طهران به سمت قم و همدان و سپس كرمانشاه رفته و در آنجا مركزيت يافتند و روس‌ها نيز از عقب سر قشون بدان سوى روانه داشتند . پس از پرنس رويس اينك دكتر واسل بجاى وى معين گرديده و مشار اليه امتحانات عملى خود را در مراكش براى شوراندن افكار برضد فرانسه داده و سعى خواهد كرد كه روابط شورشيان ايرانى را با عساكر عثمانى كه در بغداد مركزيت دارند برقرار سازد دكتر واسل بدينطريق نقشه تحريكات و انقلابات مسلمانان را كه از مدتها قبل سلاحى در دست آلمان بر عليه روس و فرانسه و انگليس بشمار ميرود قرار داده و در صدد استفادهء از آن مىباشد . در اين‌صورت حوادثى كه در قفقاز و ايران و عراق عرب جريان دارند به شكل واضح و روشن با يكديگر رابطه دارند . قشون‌كشى ممتدى كه انگليس‌ها از يكسال قبل در طول ساحل دجله بغداد مينمايند و يك وقتى هم براى قشون ژنرال توشاند اينطور پيش آمد كه تا دو فرسنگى بغداد رفته و مناره‌هاى آنجا را ديد يك قضيه ساده نيست كه انگليسها تنها براى فتح آنجا مبادرت نموده‌اند حملهء انگليس‌ها به عراق عرب يك قسمت از قواى عثمانى را از قفقاز و مصر و ايران به طرف آن ديار جلب كرد و برحسب مسافت ظاهرى و طول مسافرت اين ممالكى كه ذكر شد به نظر ما خيلىخيلى بعيد ميآيند در حقيقت مسافاتى كه آنها را از هم جدا ساخته بسيار دور ميباشند ليكن اين نكته را بايد ملتفت شد كه موفقيت فعلى انگليس‌ها در دجله و در نواحى كوت العماره كه شدت جنگ در آنجا جريان مييابد بيش از 14 فرسنگ از سرحد ايران فاصله ندارد . كوت العماره در 14 فرسنگى ايران است افواج اعزاميه روس بايران پس از آنكه همدان ( همان شهر دوره عتيق تاريخى اكباتان سيروس كبير است و همان شهر معروف ادوار ماضيه است كه هفت رديف حصارهاى تودرتو هريك بيك رنگ داشته است ) را اشغال كرده و سلطان‌آباد را تصرف و طرفداران قونسول آلمانرا دور كردند بسوى كرمانشاه رفتند پرنس رويس از ايران ببغداد رفت . »\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\n4 شنبه 3 جمادى الاولى - 8 مارس\r\nامروز شاهزاده صارم الدوله وزير امور خارجه اولين پذيرائى رسمى خود را از كور ديپلوماتيك نمود . مسيو زمرو نگارنده بواسطهء كسالت مزاج در اين پذيرائى حاضر نشديم بعضى جرائد عدم حضور ما را مبنى بر تمارض سياسى دانستند .\r\nميرزا رضا خان گرانمايه مؤيد السلطنه كه نگارنده را در منزل خود مخفى كرده بود چنين صلاح دانست كه نامهء تبريكى به رئيس الوزراء جديد بنويسم و هرگاه جواب كتبى داد آن جواب را همواره براى جلوگيرى از مزاحمت مأمورين نظامى همراه خود داشته باشم عين پاسخ سپهسالار اعظم ذيلا گراوور مىشود .\r\n\r\nپنجشنبه 4 جمادى الاولى - 9 مارس\r\nمقالهء يكى از جرائد ارمنى راجع بايران :\r\n« از تهران بروزنامه اريف مينويسند والى پشتكوه نيز مثل نظام السلطنه حاكم بروجرد و لرستان به طرف آلمانها رفته و بقواى آلمانها ملحق گرديد والى مزبور فعلا در بروجرد و نواحى آن براى اردوى نظام السلطنه مشغول جمع‌آورى آذوقه و تدارك مهمات است و بعد از انجام اين كارها بموجب شرايط مبلغين آلمانى مشار اليه تمام قواى خود را برداشته از طريق بروجرد بحوالى كرمانشاه ميرود . علاوه بر اين آلمانها طوائف و قبائل كردستان را نيز به طرف خود جلب كرده و به تحصيل موافقت آنها موفق شدند . از اين طوائف اشخاصيكه تا يك اندازه مشى نظامى هم ديده‌اند دستجات متعدده تشكيل داده و بقشون عثمانى ملحق شده‌اند اين جنبش كردستان خالى از تأثير نمانده بنقاط مجاور هم سرايت كرد و اينك در صفحات گروس هم دستجات داوطلب تشكيل يافته و ميبايد و بواسطه اين عمليات آلمانها در يك مسافت طولانى كه از كرمانشاه به طرف شمال غربى امتداد يافته است داراى اقتدار شده و اين نقطه را در تحت نفوذ خويش درآورده‌اند و اين حدود از نقطه‌نظر مصالح جنگى داراى بسى اهميت مىباشد . زيرا كه از كردستان بطريق ميان‌بر با كمال سهولت ميتوان بقزوين حمله كرد و از طرف ديگر نيز نقطه ( سقز ) كه از طريق ساوجبلاغ ميتواند جناح كرمانشاه را تهديد نمايد مربوط به اين حدود بوده و از طرف روسها اشغال شده است . عثمانيها راه بين سرحد و كرمانشاه را شوسه كرده‌اند اتصالا مقادير كلى قشون و لوازم حربيه وارد ميكنند بواسطه مسدود شدن طرق مخابره عده قشون مزبور از روى تحقيق معلوم نيست . بواسطه اقامت والى پشتكوه در بروجرد يك عده بزرگى از قشون روس به آنجا اعزام ميشوند و عده مختصرى نيز به طرف گروس ميروند . در ما بين تهران ، قزوين و قم اتومبيل‌هاى روس در حركت‌اند و در خطوط قزوين ، همدان ، قم و سلطان‌آباد اتصالا قشون روس جابجا ميشوند .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nتبليغات آلمان تاكنون در سلطان‌آباد مداومت دارد بتازگى چندين انتباه‌نامه انتشار داده و اهالى را مطلع ساخته‌اند كه عنقريب از طرف مجاهدين به آن صفحات حمله خواهد شد در يك انتباه‌نامه ديگر باهالى توصيه كرده‌اند كه به زودى خانواده‌هاى خود را از آنجا خارج سازند مأمورين دولت ميخواهند ناشرين اين انتباه‌نامه را دستگير نمايند و ليكن نميتوانند براى جلوگيرى از اين گونه تحريكات سركرده قشون روس امر بخلع سلاح داده است در رشت و انزلى نيز از طرف حكومت باهالى امر شده است كه اسلحه خود را تسليم نمايند قشون انگليس به ( به ) و ده سليم رسيده بودند مجددا به سيستان مراجعت كردند در بوشهر ما بين قشون انگليس و مجاهدين مصادمات جزئى بوقوع پيوسته است » .\r\nپنجشنبه 4 جمادى الاولى - نهم مارس 1916 - مسيو للو خزانه‌دار استعفا كرد و از طرف وزارت ماليه مسيو هنسنس رئيس گمركات به سمت رياست خزانه‌دارى انتخاب شد .\r\nژان هنسنس در 15 ژانويه 1873 در شهر گاند بلژيك تولد يافته بعد از پايان تحصيل در اداره گمرك آن مملكت مشاغل مختلف داشته در تاريخ بيستم فوريه 1900 بايران آمد و برياست گمرك و پست كرمانشاهان منصوب گرديده و در ايالات ايران مأموريت‌هاى متوالى داشته بالاخره برياست كل گمرك و خزانه‌دارى كل نائل گشته و عاقبت برياست كميسيون مختلط مالى منتخب شده است .\r\n\r\nپنجشنبه 11 جمادى الاول 1334 - 16 مارس 1916\r\nابلاغيه از طرف سفارت امپراطور روس\r\n« از قراريكه بسفارت متواليا خبر رسيده پارهء اشخاص بعنوان آنكه بستگى بسفارت دارند بادارات رسمى و غيررسمى پيغامهاى جعلى برده و از اين راه استفاده‌هاى نامشروع ميكنند چون مستخدمين رسمى سفارت امپراطورى مبرى از اين حركات هستند بعموم اهالى اطلاع داده مىشود كه اسامى اين اشخاص غيررسمى را با اعمال و افعال غير مرضيهء آنها بسفارت امپراطورى بنويسند تا سفارت امپراطورى مجازات آنها را در نظر داشته باشد . »\r\n\r\nجمعه 12 جمادى الاولى - 17 مارس 1916\r\nراجع به مهمانى ژنرال باراتف راپرت ذيل از قزوين رسيد :\r\n« سه ساعت بعد از ظهر روز جمعه آقاى سپهسالار رئيس الوزراء با اتومبيل وارد قزوين شدند وزراء مختار روس و بلژيك متعاقب ورود معظم‌له وارد شدند ورود آقاى سپهسالار اعظم با شكوه و جلال شايان صورت يافت معاريف از چپ براست : سپهسالار اعظم رئيس الوزراء - ژنرال باراتف فرمانده قواى روس - كلنل ارن رئيس اركان حرب قواى اعزامى روس - اتر وزيرمختار روس - پرزركويچ - فن باخ - هرمز ميرزا مسعود\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nصاحب‌منصبان كل - ژنرال‌ها - كلنل‌ها برياست ژنرال باراتف تا ايستگاه بيرون دروازه باستقبال شتافتند تعارفات نظامى و پذيرائىهاى رسمى با نهايت تجليل به عمل آمد سپس افواج و توپخانه و سواره‌نظام در حضور سپهسالار اعظم رئيس الوزراء نمايش و دفيله شايان توجهى دادند سواره‌نظام قزاق يورتمه از مقابل عبور كردند . پس از انجام مراسم تشريفات و تجليل آقاى رئيس الوزراء بدار الحكومه رفته بعد از قدرى استراحت و بازديد دواير دولتى به محل جشن و ضيافت عزيمت نمودند . مهمانى و ضيافت باشكوهى بود مدعوين رسمى مجلس عبارت از يكصد و پنجاه نفر ( ايرانى - روسى بودند ) در ضمن پذيرائى نطق‌هائى بليغ و مفصل راجع به استحكام علاقه اتحاد و مناسبات صميمانه دولتين ايران و روس از طرفين ايراد گرديد مدعوين با كمال شادمانى زنده‌باد گفتند تمام عمارات و خيابانهاى محل عبور و جشن زينت بسته و بيرق‌هاى شير و خورشيد ايران و عقاب روسيه بهر طرف در اهتزاز بود . ضيافت با كمال شكوه خاتمه يافت . صبح روز شنبه آقاى سپهسالار اعظم به بازديد قونسولخانه و از آنجا بملاقات ثانوى به منزل شخصى ژنرال باراتف رفته و از آنجا باتفاق ژنرال براى مانور قشون بيرون شهر رفتند ، نمايش نظامى و مانور تا سه ساعت بعد از ظهر روز شنبه به طول انجاميد و در همان ميدان نمايش ناهار صرف نمودند . پس از اختتام و خداحافظى با حاضرين آقاى سپهسالار اعظم رئيس الوزراء از قزوين با اتومبيل بسوى طهران حركت كردند . »\r\n\r\nيكشنبه 14 جمادى الاولى 1334 - 19 مارس 1916\r\nتلگراف ذيل از كرمان بدولت رسيد :\r\n« كرمان - توپخانه و ارگ در تصرف ملت و آلمانها و ژاندارمرى است تمام برجهاى شهر سنگربندى و بدست آلمانها و ژاندارمها مىباشد ايالت در باغ ناصرى محاصره سردار نصرت در باغ نشاط محاصره مىباشد و ده ساعت مهلت گرفته كه حركت نمايد مجاهدين با يك هيجان فوق العاده مشغول اقدامات جدى هستند نقدا تمام شهر در تصرف سنگر مجاهدين و ژاندارمرى و آلمانها است . »\r\nظهير الاسلام سناتر فعلى و نايب التوليه مسجد سپهسالار\r\n\r\nدوشنبه 15 جمادى الاولى - 20 مارس\r\nدو ساعت بغروب مانده روز گذشته شاهزاده سيف الدين بهمن در قصر فرح‌آباد خلعت متبركه آستان قدس را حضور شاه تقديم داشت اعليحضرت پس از اداى تكريم خلعت زيب قامت نمود .\r\nميرزا محسن مجتهد كه حضور داشت از خدمات و زحمات ظهير الاسلام متولىباشى و تزييد عايدات آستانه و ترتيب مريضخانه و غيره اظهار و شاهزاده وزير دربار و صاحب اختيار هم راجع به فعاليت و حسن اداره ظهير الاسلام مفصلا عرايضى نمودند .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nسه‌شنبه 16 جمادى الاولى 1334 - 21 مارس 1916\r\nنگارنده يكساعت قبل از ظهر باتفاق مسيو زمر به عمارت گلستان رفته در موقع سلام حضور همايونى شرفياب شديم وزيرمختار اطريش كنت لگتتى و شارژه‌دافر عثمانى نزهت بيك حاضر بودند وزيرمختار اطريش نطقى بفرانسه از روى كاغذ خواند مبنى بر اينكه اميد است در اين سال جديد ابرهاى تيرهء كه افق روابط حسنهء ما و متحدين ما را با ايران گرفته مرتفع شود و آن اعليحضرت با كمك خداوند متعال بتوانند استقلال ايران را دوباره بدست آورند . اعليحضرت جوابى به فارسى قرائت نمود ، فهيم الدوله ترجمهء آن را بفرانسه خواند پس از آن شاه مختصر تعارفى با سر نموده از اطاق بيرون رفت .\r\nوزيرمختار آمريكا و وزيرمختار اسپانى هم با وجود بيطرفى مملكتشان با نمايندگان متفقين شرفياب شدند اعليحضرت سفراى متفقين را با كمال سردى و بطور اختصار پذيرفت و از ساعتى كه براى شرفيابى معين شده بود يكساعت و نيم ديرتر بار حضور داد بطورىكه اسباب رنجش آنها فراهم گرديد . معين الوزراء در موقع شرفيابى متفقين واسطهء ترجمه بود ولى وقتى كه ما شرفياب شديم حاضر نشد ! شاه بلافاصله پس از اختتام سلام با اتوموبيل بفرح‌آباد مراجعت نمود .\r\nنوروز امسال با پارسال خيلى تفاوت دارد پارسال مجلس شوراى ملى دائر بود ، امسال تعطيل است پارسال قريب ده نمره روزنامه در پايتخت منتشر ميشد غير از ولايات ، امسال جرائد ايران منحصر است به چهار روزنامه كه در تهران اشاعه مىشود : رعد - عصر جديد - ارشاد - اطلاعات .\r\nسه‌شنبه 16 جمادى الاولى 1334 - غرهء حمل لوىئيل - 21 مارس 1916 - بمناسبت عيد نوروز جريدهء « عصر جديد » متمايل به متفقين مقالهء راجع به حوادث ايران در سال گذشته انتشار داده كه با وجود تعارض با عقايد نگارنده براى پىبردن به افكار مخالف عينا بدرج آن مبادرت مىشود :\r\n\r\nايران در سال گذشته\r\n« توشقان‌ئيل 1333 تا 1334 تمام و روز اول لوىئيل و يا سال نو ايران شروع مىشود . اگر وقايع سال گذشته را در نظر بياوريم و نتايج حاصله از آن را با منافع ايران تطبيق كنيم بايد تصديق كنيم كه سال گذشته براى ايران سال مشؤمى بود چه آنكه بواسطه سوء تدبير و مسامحه و سست‌عنصرى رجال سياسى ايران و بىتجربه‌گى اهالى مملكت و خيانت‌كارى نمايندگان افكار عمومى يا سازندگان عقايد و مخصوصا نفوذ شديد طلاى اجانب بدبختانه مملكت ما بدون اينكه ذرهء از جنگ بين المللى استفاده كند تمام مضرات آن را تحمل نمود . چون مبناى بدبختىهاى اخيرهء مملكت ما جنگ بين المللى بود لهذا قبلا بطور خلاصه سياست متخاصمين را از نقطه‌نظر جنگ بين المللى در ايران تا به به جائى كه اطلاع داريم شرح مىدهيم .\r\nاز زمانى كه دولت عثمانى داخل در جنگ شد آتش جنگ عمومى روزبروز بما نزديك‌تر شده هر لحظه بر تهديد خود مىافزود اگر ايران رجال سياسى رشيد و لايق ميداشت و زمام مملكت بدست آنها سپرده ميشد در همانوقت وضع مملكت را با كمال خون‌سردى و بدون مراجعه به حسيات بىاساس مصنوعى در تحت مداقه آورده و بطور تقريب اصول پيش‌آمدهاى يك ساله را پيش‌بينى ميكردند و يك خط سياست قطعى براى مملكت اتخاذ مىنمودند كه در عوض تحمل مشقات به تناسب استعداد بلكه فوق استعداد ايران ممكن بود استفاده كرد . اما متأسفانه تمام‌وقت گران‌بها يا صرف بحران‌هاى متوالى كه دست‌هاى خائنانه تهيه ميكرد شد و يا ملاحظات سطحى و مسامحه و رواج بازار دماگوژى يا عوام فريبى اساس بىحكومتى را روزبروز محكم‌تر كرده و بر شدت هرج‌ومرج مىافزود . اين قضيه از ابتداى سال گذشته روشن بود كه متخاصمين ايران را به حال خود نمىگذارند و هركدام از نقطهء نظر منافع خود انجام يك امر معينى را از ايران مىخواهند . خطمشئى كه يك طرف براى ايران در نظر گرفته بود ، بر خلاف عمليات متمادى تاريخى بمناسبت پيش‌آمد فوق العاده جنگ بين المللى ، موافق منافع ايران مشى طرف مقابل متأسفانه مخاطرات عظيمى براى ما جلب مينمود . براى اينكه مطلب روشن‌تر بشود بايد بگوئيم كه منفعت دولتين روس و انگليس اقتضاء ميكرد كه در ايران امنيت كامل برقرار بوده و حكومت ايران نسبت بوقايع دنيا بىطرف بماند و قواى مادى و معنوى خود را بحمايت هيچ يك از طرفين متخاصمين صرف ننمايد . چون اين ميل همسايگان شمالى و جنوبى موافقت با منافع واقعى ايران مىنمود\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nذات مقدس شاهانه بىطرفى دولت خود را رسما اعلام و تمام حكومتهاى گذشته رسما مبناى سياست خارجى خود را سياست بىطرفى قرار دادند . بديهى است در مقابل اين بيطرفى دولت ايران نيز تقاضاهاى چندى داشت كه از آن جمله تخليه ايران از قشون دول خارجى بود . در اجراى اين مقصود بهر ملاحظه كه بود متأسفانه سرعت لازم به عمل نيامد و بالنتيجه يك حربهء قوى به كارگردانان عثمانى و آلمان داده شد زيرا كه اساس سياست آلمان و عثمانى در ايران كشاندن ايران به كشمكش دنيا بود و بنابراين با سياست بىطرفى سرا و علنا كمال مخالفت را مىنمودند . در اينجا خواهيد پرسيد چرا ؟\r\n\r\nبناى سياست دول متخاصم\r\nبطور مقدمه بايد گفته شود هيچيك از ملل عالم ( باستثناى ملت ايران ) اساس سياست خود را به روى حسياتى كه ناشى از بىتجربگى باشد قرار نداده و جز منافع واقعى مملكت خود چيز ديگرى در نظر نمىگيرند . در اين قرن بيستم هم‌نژادى ، همسايگى ، عداوت مشترك ، محبت مشترك ، دوستى دائمى ، خريدار نداشته و جز منفعت محسوس مادى چيز ديگرى در سياست دخالت ندارد . پس از ذكر اين مقدمه فهم سياست متخاصمين در ايران نسبة سهل مىشود دولتين روس و انگليس ميل داشتند كه ايران بيطرف بماند ، در ايران امنيت كامل برقرار باشد و ايران مشغول كارها و اصلاحات داخلى خود باشد . بديهى است يك چنين ميلى بواسطه فرط تعشق نسبت بايران نبود ولى در موقعى كه در ميدانهاى وسيع دنيا با حريف‌هاى زبردست مشغول جنگ بودند تفرقهء قوى بر خلاف تدبير بود . هريك نفر سربازى كه بايد در ايران بيايد همان سرباز براى روس در ميدان‌هاى لهستان و گاليسى و قفقاز و براى انگليس در فرونت فرانسه يا در بين النهرين خالى ميماند ؛ بنابراين منافع خود همسايه‌ها اقتضا داشت كه ايران به حال سكونت تا آخر جنگ بين المللى باقى مانده و اشتغال تازهء براى آنها در اين حدود فراهم نگردد . ولى به همين جهات منافع آلمان و عثمانى عكس اين اقتضا داشت و حتما لازم بود كه دولتين روس و انگليس بواسطه توجه بايران و دچار مشكلات شدن در ايران يك قسمت از قواى خود را مصروف مملكت ما كرده و در نقاط ديگر نتوانند اعمال كنند .\r\nتصور ميشد كه براى ساكت نگاه داشتن يك مملكت وسيع كوهستانى مثل ايران كه چهل و شش هزار فرسخ مربع وسعت دارد ، در مملكتى كه وسايل مخابره و حمل‌ونقل باعلى درجه ناقص است ، راه‌ها خراب است ، آباديها از هم دور است و اهالى در هيجان‌اند لااقل يكصد و پنجاه هزار قشون لازم خواهد شد و اين عده قشون قهرا بايد از فرونت قفقاز برداشته شده و يا بعبارة اخرى قشون روس كه در قفقاز با عثمانى مشغول جنگ است فوق العاده ضعيف گردد پس ورود قشون روس بايران مستقيما براى عثمانى نافع و لازم بود تا آنكه حريف را به اين وسيله در مقابل ضعيف كند و يا آنكه لااقل از حملات تهاجمى او مصون گردد . على الخصوص كه اشتغال روس و انگليس در ايران وسيلهء فشار به عثمانى و آلمان را در كالى پولى و عراق عرب و بالكان و ساير نقاط نيز سلب مىنمود و بعلاوه در كشاندن ايران بدايرهء دشمنان مؤتلفين يك منفعت اخلاقى ديگرى نيز متصور بود كه جنگ عثمانى را با مؤتلفين از جنگ خصوصى يك دولت با دول ديگر خارج كرده و با موافقت يك عضو ديگر از خانوادهء اسلامى جنگ عالم اسلاميت را با مؤتلفين ثابت و انعكاس آن بالطبع در افغانستان و هندوستان و مصر و قفقاز و تركستان نتايج مطلوبه از نقطه‌نظر آلمان و عثمانى مىبخشيد . بملاحظات فوق از اوايل سال گذشته نمايندگان آلمان و عثمانى تصميم كردند كه به اى نحو كان ايران را به طرف جنگ بكشانند و موجبات ورود قشون روس و انگليس را بايران فراهم سازند . در اوايل سال اين پليتيك با ملايمت و مسالمت نسبى تعقيب شده و متدرجا بر شدت خود مىافزود و چون طبعا موافقت حكومت‌هاى رسمى ايران با اين سياست خيلى مشكل و بلكه به نظر محال مىآمد و در صورت موافقت فرضى دولت ايران با اين پليتيك دولتين آلمان و عثمانى مجبور بقبول تعهدات و تقبلات سخت مىشدند لذا دولتين مزبور ترجيح دادند كه مقصود خود را بتوسط افراد و عناصر غيررسمى انجام دهند و در عوض تقاضاهاى خصوصى افراد را انجام داده و بوسيله آنها احساسات مردم را بقدرى تهيج نمايند كه موجبات ورود قشون روس و انگليس بايران به سهولت فراهم گردد . از اين‌رو مأمورين رسمى و قونسولهاى آلمان و مأمورين خصوصى آلمان و عثمانى حسيات مذهبى و ملى اهالى را از يك طرف بشدت تحريك و ضمنا بواسطه دادن پول قشون داوطلب در اغلب نقاط حتى در مركز تهيه كرده و بوسايل ممكنه مهمات جنگى وارد مىنمودند و از طرف ديگر عناصر داخل در سياست ايران را بوسايل مشروع و غيرمشروع به طرف خود جلب نموده و آنها را هادى نفوذ خود قرار ميدادند و به همين ملاحظه رؤساى يك دسته مهم سياسى ايران منافع واقعى مملكت و وطن خود را فراموش كرده و بدون عوض و نتيجه براى مملكت در مقابل حق الزحمه‌هاى شخصى مروج جدى پليتيك آلمان و عثمانى شدند و اشخاصيكه هميشه خود را مخالف توقف قشون اجنبى در ايران معرفى ميكردند و بعقيده خود به ازدياد نفوذ اجانب قويا مخالفت مينمودند با تمام وسايل ممكنه موجبات اقامت قشون روس و انگليس را فراهم كردند . براى تشجيع عناصر ايرانى و باز به كار نگاهداشتن سرحد غربى ايران بمناسبت وارد كردن مهمات جنگى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nعثمانيها در اوايل بهار گذشته يك عدهء قشون در تحت رياست حسين رؤف بيك كه تاريخ اسمش را با بدبختىهاى ايران توأم خواهد نمود وارد خاك ايران كردند . اين واقعه در زمان رياست وزراى آقاى مشير الدوله روى داد و وضعيت حكومت وقت را فوق العاده مشكل نمود زيرا در آن‌وقت و قبل از آن هم كابينه آقاى مستوفى الممالك و هم كابينهء آقاى مشير الدوله و هم كابينه شاهزاده عين الدوله مشغول مذاكرات جدى بودند كه بقيهء قشون روس را از ايران خارج نمايند ولى سوء قصد نسبت بمأمورين انگليس در اصفهان و در شيراز و ورود حسين رئوف بيك به خاك ايران و استيضاح معروف و منحوس 13 شعبان اقدامات هرسه كابينه را خنثى و بلكه موجبات انحلال حكومت را فراهم نمود .\r\nپس از ورود قشون عثمانى به خاك ايران ابتدا ايلات كرمانشاهان قويا در صدد مخالفت و جلوگيرى برآمده و مخصوصا سنجابيها ابراز كمال رشادت و وطن‌پرستى نمودند تا آنكه بالاخره در كرند جنگى واقع شد و قشون عثمانى شكست‌خورده و مطابق برات القولى كه بين نمايندگان دولت ايران و نماينده عثمانى و قونسول آلمان امضا شد عثمانيها متقبل شدند كه علاوه بر تخليه خاك ايران از عهدهء خسارت وارده به اهالى كرند نيز برآيند . در اين بين استيضاح واقع و معلوم است برات القول مزبور فراموش و جواب يادداشت معروف دولت ايران ( كه چند روزى عبارت از بيخ راست است و از بيخ دروغ است از فصيح‌ترين و معقول‌ترين كلمات بعضى از جرايد محلى گرديده بود ) از طرف سفارت كبراى عثمانى رسيد و ضمنا قونسول آلمان در كرمانشاهان درصدد اصلاح روابط ايلات كرمانشاهان با عثمانيها برآمد .\r\nدر زمان بحران پنجاه و پنج روزه بعد از استيضاح و در زمان كابينه آقاى مستوفى الممالك پليتيك آلمان و عثمانى در مجلس شوراى ملى و ادارات دولتى و مراكز حكومتى بر عده طرفداران خود افزوده تا اينكه بالاخره سياست مزبور منجر به نتيجه شد و عاقبت الامر همانطور كه قشون انگليس در زمان بحران كبير بوشهر را اشغال كرده بود قشون روس نيز به طرف ايران كشانده شد .\r\nچنانچه از خاطرها نرفته است اول محرم خبر حركت قشون روس از قزوين به طرف ينگى امام منتشر شد و دو روز بعد مقدمة الجيش و سران سپاه سياست جلب قشون روس بايران به طرف قم رهسپار و باصطلاح كميته دفاع ملى ( و حتى براى آنكه چيزى از تقليد باقى نمانده باشد « شير و خورشيد سرخ » يا باجتهاد ما شمس احمر ) را تشكيل دادند .\r\nوقايع بعد محتاج بيادآورى نيست . چيزى كه جالب دقت است و بايد متذكر شد اين است كه از اوايل محرم آقاى مستوفى الممالك رئيس الوزراء از حفظ بيطرفى ايران مأيوس و معتقد به عقد اتحاد بين دولتين روس و انگليس و دولت ايران شدند و مدت متمادى صرف مذاكره در اين باب شد . مطلعين از حقايق عقيده داشتند كه در آن موقع اگر بعلل غيرمعلوم وقت گرانبها بى خود صرف نشده و دولت جدا درصدد تصميم عملى برمىآمد مملكت ايران استفاده قابلى ميكرد ولى افسوس كه از طرفى وقت عزيز صرف مذاكره شد از طرف ديگر اجيرشدگان به پول آلمان و ژاندارمهاى ياغى آخرين رشته‌هاى اميد را قطع و مصادمه همدان واقع و ديگر كار از مجراى مذاكرات ديپلوماسى خارج و محول بشمشير گرديد .\r\n\r\nكابينه‌هاى سال گذشته\r\nپس از ذكر وقايع گذشته كه در وقت خود ما جزئيات و خصايص هركدام را در اين صفحات متذكر شده و نتيجه را نيز مكررا پيش‌بينى نموده بوديم اكنون لازم است كه مختصر نظرى هم به طرف عوامل وقايع مذكوره از نقطه‌نظر تشكيل كابينه‌هاى سال گذشته بنمائيم :\r\nسال گذشته پيش از عيد نوروز بود كه كابينه آقاى مستوفى الممالك مستعفى و كابينه آقاى مشير الدوله زمام‌دار امور مملكتى گرديد ولى اين كابينه دوامى نكرده پس از چندى مستعفى گرديد . پس از استعفاى كابينه آقاى مشير الدوله چند روزى افكار معطوف به رياست وزراى آقاى سعد الدوله بود تا اينكه شاهزاده عين الدوله باتفاق آراء نمايندگان مجلس سوم از طرف اعليحضرت اقدس شهريارى مأمور تشكيل كابينه گرديد ولى اين كابينه هم بيش از سه چهار ماه دوام نكرده بواسطه استيضاح معروف كه نتايج وخيمهء آن دامن ايران را به اين زوديها رها نخواهد كرد شاهزاده عين الدوله از مقام رياست وزراء مستعفى گرديد و پنجاه و پنج روز بحران امتداد يافت . ثانيا از طرف احزاب مختلفه مجلس به آقاى مشير الدوله ابراز تمايل شد ولى معظم‌له بواسطهء پيش‌بينى مشكلات فوق العاده و عدم موافقت معنوى عناصر تندرو مجلس كه كابينه ديگرى را در نظر داشتند از قبول مقام مزبور استنكاف كرده و مجددا آقاى مستوفى الممالك رئيس الوزراء گرديد . در زمان رياست معظم‌له وقايع مهمى پيش آمد و اوضاع مملكت به كلى منقلب و دگرگون شد تا اينكه آقاى مستوفى الممالك مستعفى و شاهزاده فرمانفرما مسند رياست وزراء را اشغال نمودند و بالاخره پس از چندى زمام امور به آقاى سپهسالار اعظم سپرده شد .\r\nدر مدت يكسال كه يك مدت مديد آن را بحران اشغال مينمايد پنج كابينه تشكيل و هيچ يك از كابينه‌ها قوه مقاومت را در مقابل امواج حوادث نياورده مجبور بكناره‌جوئى شدند . از كابينه‌هاى مذكوره كه در ظرف سال\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nگذشته و بلكه از اول جنگ بين المللى تشكيل شدند دو كابينه آقاى مستوفى الممالك بيش از ساير كابينه‌ها در مقدرات ايران مسئوليت دارند زيرا كه در زمان كابينه اول آقاى مستوفى الممالك جنگ بين المللى شروع و ابواب استفاده به روى ايران باز و در زمان كابينه اخير ايشان بدورهء تازه ايران خاتمه داده شد ما در اينجا نمىخواهيم در باب كابينه اول آقاى مستوفى الممالك كه در اواخر بارس‌ئيل مستعفى گرديد اظهار عقيده كنيم زيرا كه ما مىخواهيم فقط وقايع يكسال گذشته را متذكر شويم ولى نمىتوانيم نيز خوددارى از اظهار يك عقيده كنيم كه اگر كابينه مزبور به قدر كفايت پيش‌بين مىبود و ميدانست كه قهرا انقلاب بزرك دنيا بمملكت ما هم سرايت خواهد كرد و در اين صورت ماشين حكومت هرچه سهل‌تر باشد بهتر خواهد بود مسلما مجلس را در موقع جنگ بين المللى منعقد نميكرد و قطعا يك قسمت از اين بدبختىها هم پيش نمىآمد .\r\nكابينه آقاى مشير الدوله كه سال تازهء ايران را افتتاح نمود مجال دادن امتحان قطعى خود را پيدا نكرد .\r\nكابينه شاهزاده عين الدوله نسبة يكى از كابينه‌هاى خوب ايران محسوب شده و مىتوان گفت كه تجربه و تدبير و متانت شاهزاده عين الدوله از قسمت اعظم پيش‌آمدها جلوگيرى كرده و ممكن بود منافع كلى براى ايران جلب نمايد . اساس سياست كابينه شاهزاده عين الدوله بىطرفى متمايل بمؤتلفين بود ، در زمان كابينه ايشان حسين رؤف بيك در كرند شكست خورده حاضر براى ترك خاك ايران گرديد و در زمان زمام‌دارى ايشان دولتين هم‌جوار ما حاضر شدند كه به دولت ايران بعضى مساعدتهاى عملى از قبيل دادن پول ، اسلحه و رفع اختلافات راجع باخذ ماليات بتوسط قونسولها و استمهال و غيره بنمايند ولى متأسفانه قبل از حصول نتايج متصوره استيضاح بحيات آن كابينه خاتمه داد .\r\nتعيين مسلك كابينه آقاى مستوفى الممالك خالى از اشكال نيست زيرا كه از يك طرف معظم له منكر ابراز مخالفت نسبت بهمسايگان شمالى و جنوبى بود ، حفظ روابط و داديه را بين دولت ايران و دولتين لازم مىدانستند و اين عقيده در طرز تشكيل كابينه بىمدخليت نبود و از طرف ديگر در زمان كابينه ايشان طرفداران سياست آلمان و عثمانى بر شدت عمليات خود افزوده عناصرى كه حضرت معظم له را از خود مىشمردند مروج جدى سياست مزبوره بودند و حتى ميرزا سليمان خان معاون يا كفيل وزارت داخله بنام ايشان مسند وزارت داخله را اشغال و حلقه‌هاى زنجير اسارت ايران را ميساخت بهرحال نسبت بكابينه ايشان فقط چيزى كه بطور قطع مىتوان گفت اين است كه جنبه قولى كابينه آقاى مستوفى الممالك بر جنبهء فعلى آن مىچربيد و حكومت ايشان را بقول فرنگيها حكومت  Laisser faire Laisser aller  ( بگذار خودش برود يا بشود و يا باصطلاح ما بطبيعت واگذار نمودن ) مىشود ناميد و شايد همين يك صفت حكومت پيشرفت سياست آلمان و عثمانى را كاملا ضمانت نموده و موجبات آن را فراهم كرد . كابينهء شاهزاده فرمانفرما چون خيلى كم‌دوام بود يادگارهاى عملى از خود نگذاشته جز آنكه سلامت روى حضرت معظم له و حسن سياست و تدبير ايشان و ثبات قدم در ميل باصلاحات جدى افكار عامه را تا حدى تسكين داده وحشتى را كه در طهران حكمفرما بود مرتفع نمود .\r\n\r\nدوره سوم تقنينيه\r\nمجلس شورايملى در ظرف اين يك سال متفرق گرديد در مجلس سيم ظاهرا نمايندگان به چهار دستهء مختلف و معدودى مستقل تقسيم مىشدند : اعتداليها ، دموكراتها ، بيطرفها ، هيئت علميه ولى معنا اعتداليها و هيئت علميه يك دسته ، دموكراتها و بىطرفها دسته ديگرى را تشكيل ميدادند . تا اوائل سال گذشته اعتداليها و بىطرفها و دموكراتها مؤتلف و ظاهرا متفقا كار ميكردند و هيئت علميه خارج از ائتلاف بود اگر بخواهيم نتيجه عمليات گذشته ائتلاف اين سه دسته را بخاطر بياوريم جز گذراندن اعتبارنامهاى همديگر و تقسيم عضويت كميسيونها بين اعضاى ائتلاف و بالاخره داخل كردن اشخاصيكه مورد محبت رؤساى ائتلاف بودند در كابينه‌هاى مختلفه يادگار ديگرى از ائتلاف باقى نخواهد ماند .\r\nچنانچه قبلا هم ميشد پيش‌بينى كرد ائتلاف مزبور عمر طولانى نكرده مخصوصا بعد از انتخابات ثانوى طهران و انتخاب شدن كانديداهاى فرقه دموكرات در نزاع ائتلاف سرعتى حاصل شد . جهت را بعقيدهء ما باز بايد در سياست خارجى كشف كرد به اين معنى كه دولتين آلمان و عثمانى براى پيشرفت پليتيك خود مجلس را يكى از ميدانهاى عمليات و استفاده خود ديده و چون حالت روحيه تمام عناصر ائتلاف مثل هم نبود و بعضى تندرو و جسور و حاضر براى همه نوع عمليات شديده بوده و عناصر ديگر بالعكس كندرو و ملايم و بىجرأت و لذا براى پليتيك مزبور كمتر مورد استفاده بودند بنابراين يك ماه قبل از استيضاح يعنى در ماه رجب گذشته باطنا ائتلاف منحل و اتحاد محرمانه بين رؤساى دموكرات و چند نفرى از بىطرفها منعقد گرديد تا اينكه در ماه شعبان گذشته در روز استيضاح ائتلاف مزبور رسما منحل گرديد .\r\nپس از ائتلاف مزبور باز اكثريت با دموكراتها و بىطرفها بود و اگرچه اين اكثريت اكثريت ثابتى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nدر مواقع رأى دادن و انتخابات نبود ( زيراكه چندى پس از استيضاح عده از دموكراتها ملتفت پارهء از اعمال رؤساى خود شده و بالنتيجه فراكسيون به دو دسته منقسم گرديد ) ولى در سياست خارجى و حفظ حكومت و كمك به اشخاص كاركن سياست آلمان و عثمانى اكثريت ثابت قطعى با دموكراتها و بىطرفها بود تا اينكه متدرجا رؤساى احزاب ديگر مجلس نيز بوسايل مختلفه به طرف سياست مزبور كشانده شده و عده قليلى مخالفين از ترس تهمت مجبور بسكوت و مشاهده اضمحلال و فناء مملكت خود بودند . بواسطه حدت و حرارت افكار محيط سياست طهران بلكه تمام ايران كه دست‌هاى عامل بطور مصنوعى ساخته و عقايد يك مشت مردمى را كه آب گل‌آلود براى صيد ماهى مىخواستند قايم‌مقام افكار واقعى عمومى قرار داده بودند و از طرفى بازار تهمت و افترا را بالخصوص رواج داده بودند تقريبا هيچكس در آنموقع بسيار سخت تاريخى باستثناى عصر جديد شايد تن به اين فداكارى درنداده و علنا قدرت اظهار عقيدت نداشت .\r\nبارى با وجود حالت روحيه مذكوره مجلس سيم باز هم پس از حاضر شدن زمينه عمليات مشتعل شدن آتش ايران‌سوز پيشوايان سياست ورود قشون روس و انگليس بايران وجود همين مجلس را نيز مضر به حال خود ديده و درصدد تعطيل آن برآمدند به همين ملاحظه و نه بهانه ترس از ورود قشون روس روز دوم انتشار خبر حركت قشون از قزوين به ينگى امام شاهزاده سليمان ميرزا ليدر فرقه دموكرات ، ميرزا سليمان خان معاون وزارت داخله ، ميرزا محمد على خان كلوب ، وحيد الملك ، اديب السلطنه ، مساوات و يكى دو نفر ديگر با يك عده مستخفظ ژاندارم به طرف قم حركت كرده به سايرين راه‌نمائى نمودند و كميته دفاع ملى و يا دربار كلاه‌فرنگى قم را تشكيل دادند . سايرين از هم‌خيال‌ها نيز متدرجا به آقايان ملحق و عدهء از نمايندگان ملت بدبخت ايران خود عملا انحلال مجلس را تصويب و سند عدم لياقت ايرانيها را در داشتن نعمت مشروطيت امضا كردند .\r\n\r\nعمليات بيرويه ژاندارمرى\r\nيكى از عوامل بزرگ بدبختى ايران نيز اخيرا عمليات بىرويه قسمتى از ژاندارمرى دولتى شد . پس از شروع بجنگ بين المللى صاحبمنصبان داخل در صف ( خدمت اكتيف ) ژاندارمرى از طرف دولت سوئد احضار گرديدند .\r\nدر آن‌وقت از طرف دولت ايران اقدامات جدى به عمل آمد كه از احضار صاحبمنصبان مزبور جلوگيرى شود ولى متاسفانه دولت سوئد اين تقاضا را نپذيرفت تا آنكه دولت ايران به ماندن ماژور فلكه تنها قناعت كرد و دولت سوئد با ماندن مشار اليه موافقت نمود ولى خود ماژور فلكه مايل نشد در ايران بماند بنابراين ژاندارمرى دولتى بصاحب‌منصبان غير داخل در صف سپرده شد و طبعا مسئوليت اخلاقى دولت سوئد در اعمال آنها سلب گرديد تمايلات شخصى صاحبمنصبان مزبور و با جهات و علل ديگر باعث شد كه متدرجا ژاندارمرى ( يعنى همان قوه تامينيه كه با هزاران زحمات حكومت‌هاى مختلفه ايران با چند كرور خرج تقريبا به حد رشد رسانده بودند ) در تحت يك عده صاحب‌منصبان وظيفه‌نشناس خود كه بايد خود را مكلف باجراى احكام دولت رسمى ايران بدانند و لاغير يكى از عناصر بزرگ پيشرفت سياست آلمان و عثمانى شده پس از حركت كميته‌چىهاى قم علنا علم طغيان برافراشتند مضرات خيانت يك مشت صاحب‌منصبان وظيفه‌نشناس بقدرى زياد است كه مشكل است مملكت ما به اين زوديها از عواقب وخيمهء آن خلاصى يابد . آرى ايران بدبخت است زيرا كه قوه مصلحه دولتى او كه در تحت رياست صاحبمنصبان اروپائى يعنى صاحب‌منصبانى كه بايد به ديسيپلين نظامى كاملا آشنا بوده و پيرامون داخل شدن در سياست نگردند و حقوق آن مملكتى را كه جيره‌خوار آن مملكت بودند پايمال ننمايند و خود را مكلف باطاعت احكام حكومت رسمى مملكت بدانند بر خلاف اراده پادشاه و هيئت دولت و بر خلاف منافع مملكتى كه بر آنها حق نمك دارد اقدام ننمايند بطورىكه ديديم يكى از وسايل مستقيم جلب قشون اجنبى بايران گرديدند !\r\n\r\nشئامت گذشته - اميد آتيه\r\nچنان كه گفتيم ما سال گذشته را براى ايران سال مشئومى ميدانيم و اميدواريم و يا لااقل خيلى نبايد مأيوس باشيم كه شايد سال نو بهتر از سال گذشته باشد .\r\nكابينه آقاى سپهسالار اعظم تازه تشكيل شده و در واقع سال تازه شاهد اعمال حكومت تازه خواهد بود .\r\nمعلوم است زمامداران حال و استقبال ايران مشكلات بزرگ در پيش داشته و مسئوليت‌هاى بزرگ نسبت به مملكت خودشان برعهده ميگيرند و چيزى كه مهم‌تر است اين است كه فراموش نمىكنند كه بازگشت بترتيبات سابق غيرقابل امكان است ، عادات و عمليات سابق قهرا بايد تغيير كند . ايران حاليه ايران قديم نيست كه در يك گوشه از دنيا دوردست واقع شده و زمام‌دارانش بتوانند جريان عمومى اوضاع دنيا را مراعات نكنند . برعكس امروز ايران يك گوشه بسيار جالب توجه از دنياى عمومى را تشكيل ميدهد و بنابراين از آنچه كه در اين دنياى جديد بىمورد و مذموم است بايد قويا اجتناب نموده و در ضمن هم خود را مصروف باصلاحات داخلى نمود . اين نكته هيچوقت نبايد فراموش شود كه حتى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nدر زندگى و اعمال خصوصى مصادر امور ايران هيچ‌چيز مخفى نمانده بسا مىشود كه قبايح اعمال يكنفر حق بزرگ يك مملكتى را پايمال و برعكس صحت عمل و استغناء طبع يكنفر اسباب محفوظ ماندن همان حق بزرگ مىشود . »\r\n( بعقيدهء نگارنده ، متين السلطنهء ثقفى بعدها سر خود را در سر اين مقاله از دست داد )\r\n\r\nچهارشنبه 17 جمادى الاولى 1334 - حمل لوىئيل - 22 مارس 1916\r\nامروز صبح نگارنده باتفاق مسيو زمر براى تبريك عيد بديدن سپهسالار رئيس الوزراء رفتيم نسبت به هردو مهربانى و دلجوئى نمود و به هريك يك عدد اشرفى طلا عيدى داد به كنت لگوتتى وزيرمختار اطريش نيز كه آنجا بود دو اشرفى داده و وعده كرد عمارت باغ فردوس خود را در تابستان به اختيار مشار اليه واگذار نمايد . رئيس الوزراء در ضمن صحبت گفت اخيرا دوازده هزار نفر از عساكر عثمانى وارد خانقين شده و قشون روس هم در كرند هستند ممكن است در سرپل مصادمهء بين فريقين واقع گردد . از منزل سپهسالار به ديدن صارم الدوله وزير امور خارجه رفتيم معين الوزاره هم آنجا بود .\r\nامروز عصر از شاهزادهء شعاع السلطنه ديدن كرديم در طى مذاكره از چرچيل ترجمان سفارت انگليس مذمت نمود و گفت روز گذشته همراه مارلينگ وزيرمختار انگليس اينجا آمده بود بطور كنايه بچرچيل فهماندم كه سفارت روس انگليسها را بازى نميگيرد و اختيار ايران را در دست گرفته است هردو از خجالت سرخ شدند و چيزى نگفتند .\r\nامروز عصر خانم‌هاى وزراء مختار روس و انگليس و اسپانى و خانم‌هاى صاحب‌منصبان روسى براى صرف چاى در فرح‌آباد حضور شاه دعوت داشتند ، در آنجا حادثهء رخ داد كه موجب خشم اعليحضرت گرديد :\r\nيكنفر صاحب‌منصب روسى در حال مستى دنبال بانوئى كرده و ميخواست وارد اندرون شود اجزاء دربار جلوگيرى نمودند بعد معاون ژنرال باراتف رسيد صاحب‌منصب مزبور را با خود برد شاه اسكندر خان امير تومان را احضار كرده جدا عزل و اخراج صاحب‌منصب خاطى را خواست .\r\n\r\nشنبه بيستم جمادى الاولى - 25 مارس\r\nتلگرافچى متملق و ابن الوقت اصفهان تلگراف ذيل را برياست وزراء مخابره نمود :\r\n« اصفهان - به حمد اللّه شهر در كمال امنيت است شاهزاده حكمران صبح روز عيد در عمارت دولتى موافق معمول براى سلام عيد دو ساعت به ظهر مانده تشريف آورده تمام رؤساى دواير و اعيان و اشراف و محترمين و شعراء و افراد نظام با يك مسرت و شادمانى كه از شرارت اشرار خلاصى يافته حضور بهم رسانده لوازم سلام و شليك توپ به عمل آمده خطيب خطبه خود را به بقاى سلامتى ذات اقدس اعليحضرت شاهنشاهى ارواح العالمين فداه خاتمه داد بيك طاقه شال از طرف شاهزاده حكمران مخلع شد . بعد از ورود اردوى نظامى روس باصفهان اهالى از وضيع و شريف يك نوع امنيت و آسايش را بنوع خود تبريك مينمايند نيمساعت به ظهر مانده روز عيد سعيد نوروزى جنرال قونسول دولت بهيه و رياست قشون امپراطورى براى برافراشتن بيرق در سر درب قونسولخانه دعوت نموده و اطلاع دادند شاهزاده اعظم نصرت السلطنه فرمان‌فرماى فارس و شاهزاده حكمران و ساير شاهزادگان عظام و رؤساى دواير با يك مسرتى با لباس تمام رسمى بقونسولخانه تشريف آورده از اعيان و اشراف و اصناف نيز براى تبريك و اظهار شادمانى از ورود اردوى امپراطورى كه بعد از فرار سردار صولت دافع بىنظمى و فرج بعد از شدت را براى خود ملاحظه و اظهار ميدارند در قونسول‌خانه حضور بهمرسانده نيم ساعت بعد از ظهر با يك شكوه و احترامى با حضور حضار بيرق را افراشته موزيك شادى و هورا نواختند بعد برحسب دعوتيكه از طرف ژنرال قونسولگرى قبلا شده بود در اطاقى كه دو ميز نهارخورى مقابل يكديگر معين شده بود در يكى شاهزادگان فرمانفرماى فارس و حكمران و ساير شاهزادگان و اولياى دواير و جنرال قونسول و رئيس اردو و رئيس توپخانه اردوى مزبور ، دور ميز ديگر تمام صاحب‌منصبان جزو و نظام دولت بهيه به صرف نهار حاضر شده از طرف ژنرال قونسول و رياست اردو نطق‌هاى بليغ مبنى بر سلامتى و اتحاد دوستى فى ما بين اعليحضرت امپراطور با اعليحضرت شاهنشاهى ارواحنا فداه مكرر در مكرر شد حاضرين با يك مسرت از سر ميز برخاسته هورا و اظهار شادى نموده بعد شاهزاده فرمانفرماى فارس نطقى مبنى بر سلامتى اعليحضرت امپراطورى و اعليحضرت شاهنشاهى فرمودند تمام حضار هورا\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nكشيدند موزيك سلامتى اعليحضرت شاهنشاهى را بدستور رئيس موزيك از اول مجلس تا موقع مراجعت مشغول بودند و بعد ژنرال قونسولگرى شاهزادگان عظام را تا درب عمارت قونسولخانه مشايعت نموده تمام نظام دولت بهيه سلام دادند تا كالسكه و قزاقان كه احتراما همراه سوار شده بباغ جنت كه بيرون شهر و منزل شاهزاده معظم است تشريف بردند و نيز ژنرال قونسول نطقى مبنى بر اظهار امتنان از تمام حاضرين كه قبول زحمت و محبت نموده بيان كردند . فوق العاده در اين چند روزه ورود باصفهان صاحب‌منصبان و افراد نظام باهالى اصفهان و مأمورين و غيره بمهربانى سلوك و رفتار مينمايند . »\r\n\r\nاز قزوين بطهران - با تلفون بوزيرمختار امپراطورى روس\r\nدر جواب راپورتى كه راجع به استخلاص اسرا بود به من اطلاع دادند كه اعليحضرت امپراطور مانعى در مقابل نظريه من كه استخلاص اسرا باشد نيافته است .\r\nنظر به ( 1 ) ارادهء اعليحضرت شاه و حسن ظن و اعتماد شما به من و سپاهيان روس كه از طرف اعليحضرت معظم رياست بر آنها به من واگذار شده ( 2 ) و مساعدت سپهسالار با تمام درخواستهاى من و مناسبات صميمانه شما با من و قشونهاى روس و توجهات حضرت اشرف ( 3 ) و ضمانت حضرت اشرف از طرز رفتار و سلوك آتيه اسرائيكه آزاد خواهند شد ( 4 ) و آلت مطيعى بوده‌اند در دست رؤساى خارجى خود كه بعضى فرار اختيار كردند و برخى ديگر با اجازه ما به وطن خويش عودت نمودند ( 5 ) و براى تحكيم روابط حسنه خود با روحانيون و حكام و ملت ايران كه پيوسته با قشونهاى روس با كمال مهربانى و ملاطفت رفتار كرده‌اند تصميم شد كه تمام اسراى فوق الذكر را آزاد كرده با اين اقدام بر ميمنت سال جديد ايران بيفزايم . تصميم فوق خود را بعرض اعليحضرت فرمانده كل رساندم و به حضرت اجل عالى و سپهسالار اعظم هم اطلاع مىدهم . 1300 باراتوف - مورخه 14 مارت روسى\r\n\r\nتلگراف از قزوين\r\nقزوين - حضرت اشرف آقاى سپهسالار اعظم رئيس الوزراى دولت عليه ايران خيلى خوشوقتم كه ميتوانم مژده بشما بدهم كه ميل اعليحضرت همايونى شاهنشاه و درخواست جدى حضرت اشرف در باب آزاد كردن اسراء به نتيجه انجاميده والاحضرت اقدس فرمانفرماى كل قشون سرحدات قفقاز جوابا بعرض بنده اجازه فرمودند بعقيده اينجانب اين مطلب را در باب آزاد كردن اسرائيكه شما خواستيد انجام بدهم چون اولا موافق ميل مبارك اعليحضرت همايونى است و آن اعليحضرت هميشه خيلى التفات و مرحمت فرموده‌اند درباره بنده و قشونيكه در تحت رياست بنده هستند ثانيا خود حضرت اشرف به همه خواهش بنده همه‌طور حاضر هستيد و نهايت درجه با صميم قلب التفات و مرحمت ميفرمائيد درباره بنده و قشون ثالثا كه آن حضرت اشرف مسئوليت به عهده خودشان ميگيرند كه در آتيه اين اسراء كه آزاد ميشوند مطيع و از آنها مطمئن بايد شد رابعا اسراء مثل اسلحه مطيع در دست رؤساى خارجه بودند و اين رؤسا پارهء فرار كردند و پارهء باجازهء خودمان راه داديم كه بيايند به وطن خودشان خامسا چون خيلى متمايل است اين مناسبات دوستانه كه همه‌جا هستند ما بين روحانيون و اولياى دولت و خود ملت ايران و رياست قشون روسيه محكم و عميق باشد بلكه به همين واسطه من مقرر كردم كه همه اسراء مذكور را آزاد بكنم با آن عمل خيريه سال جديد ايرانى را شروع مينمايم در باب تمام آنچه را كه در فوق ذكر شده خواهش ميكنم بعرض خاكپاى مبارك اعليحضرت همايونى برسانيد . گنرال لوتنات باراتف\r\n\r\nسه‌شنبه 23 جمادى الاولى 1334 - 28 مارس 1916 - ترجمه مراسلهء وزيرمختار روس :\r\nحضرت اقدس و الا شاهزاده صارم الدوله وزير امور خارجه . والاحضرت اقدس فرمانده كل قواى قفقازيه نظر باقدامات و درخواست‌هاى سفارت امپراطورى روسيه و همچنين تقاضاى فرمانده قواى اعزاميه ايران و براى استقبال ميل اعليحضرت همايونى شاه كه پيوسته مراحم و الطاف خويش را نسبت به عساكر روس در خاك ايران مبذول فرموده‌اند حكم صادر كرده است كه تمام اسراى ايرانى كه بر عليه دولت متبوعهء خويش طغيان نموده و تاكنون در حبس مأمورين نظامى روس توقيف بوده‌اند مستخلص و آزاد نمايند .\r\nاين عفو و اغماض شايان نيز بواسطه مسلك صميمانه و رويه دوستانهء است كه كابينه حضرت اشرف سپهسالار اعظم نسبت بافواج روس اتخاذ كرده و حضرت معظم‌له ضمانت نموده‌اند كه اسراى مزبوره سپس اطاعت كامل باوامر دولت ايران خواهند داشت زيرا اين نكته مسلم گشته است كه اسراى مذكور فقط آلتهاى بلااراده دست‌هاى محركين خارجى و همدستان دسايس آنان بوده‌اند و محركين مزبور عدهء فرار اختيار كرده و عده ديگر بوسيله دولت امپراطورى روس از ايران دور و خارج گرديده‌اند .\r\nبالاخره والاحضرت اقدس گراندوك نيكلا نظر به تمايلات خويش براى استحكام مناسبات صميمانه مودت و دوستى كه در همه‌جا بين طبقات علمى و اشراف و مأمورين محلى دولت و اهالى مملكت از يك طرف و عساكر مملكت همسايه از طرف ديگر مستقر گرديده است عيد نوروز ايران را مغتنم شمرده و بوسيله اين اقدام شواهد مودت صادقانه و حسن اعتماد را بدولت ايران تائيد نموده است با يك حظ مخصوص و سرشارى مطالب فوق الذكر را به اطلاع حضرت اقدس و الا رسانده خواهشمندم احترامات فائقه و مراتب اخلاص‌مندى صادقانه اين‌جانب را قبول فرمايند . محل امضاى وزيرمختار - فن اتر\r\n3 شنبه 23 جمادى الاولى - 28 مارس - ژنرال باراتف رئيس كل قشون روس كه براى حضور در سلام از قزوين بطهران آمده بود روز سه‌شنبه بحضور همايونى شرفيابى حاصل نموده روز چهارشنبه عصر بقزوين مراجعت كرد .\r\n\r\nتلگراف شاهزادهء يمين السلطنه حكمران اصفهان به وزارت داخله عينا درج مىشود :\r\nعصر جمعه دوازدهم طرف بعد از ظهر چراغعلى خان بختيارى معروف به سردار صولت تقريبا با سيصد و پنجاه نفر اشرار\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nو يكنفر از اجزاى قونسولگرى آلمان كه چند روز بود در اطراف قمشه و سميرم نزد حاج آقا نور اللّه بودند و استدعاى عفو و تأمين ميكردند غفلة وارد شهر شده و چون در عمارت حكومتى استعدادى نبود مستقيما باينجا ورود كرده تلگرافخانه دولتى را هم متصرف و رئيس تلگرافخانه را فورى محبوس و فورى درصدد تيرباران كردن يا فرستادن به كميته شيراز برآمده و بيرقهاى قونسولگرى آلمان را برافراشتند . فدوى فورا به اردوى امپراطورى كه در مورچه‌خورت نه فرسخى شهر بودند اطلاع دادم امروز يك عده تقريبا ساعت چهار بغروب مانده اردوى امپراطورى از مركز به طرف شهر حركت كرده در باغ شمس‌آباد كه خارج دروازه شهر است جمعى از اشرار سنگربندى كرده شروع به تيراندازى نمودند از طرف اردو چند تير توپ بسنگرها شليك شده چند دقيقه بيشتر طول نكشيد كه اشرار بناى فرار گذاردند و در موقعى كه فرار ميكردند عدهء از اشرار را كه ما بين سيزده و چهارده نفر باشند آژانهاى نظميه و ژاندارمهاى ماليه هدف گلوله ساخته و چند نفر را هم دستگير نمودند باقى با نهايت عجله فرار كردند در اين قضيه بقشون امپراطورى بهيچوجه تلفاتى وارد نيامد ولى در شب قبل از دسته‌هاى قراولان روس كه در اطراف اردو مشغول تفتيش بودند فقط يكنفر هدف گلوله گرديد امروز دو ساعت بغروب مانده اردوى امپراطورى با كمال نظم و آرامى وارد شهر شدند عموم اهالى از شكست اشرار و ورود اردو تأمين حاصل كرده با سرور و شعف فوق العاده بدعاگوئى ذات اقدس ملوكانه ارواحنا فداه اشتغال دارند .\r\n\r\nجمعه 26 جمادى الاولى 1334 - 31 مارس 1916 - ابلاغيه سفارت روس :\r\n« از طرف سفارت امپراطورى روس در تكميل ابلاغيه منتشره ( در شماره 135 مورخه 11 جمادى الاول روزنامه رعد ) خاطر عموم را مستحضر ميدارد كه آقاى امين الوزاره هيچ بستگى بسفارت روس ندارد و حركت مشار اليه را اهالى راجع بسفارت امپراطورى ندانند . »\r\n\r\nايضا ابلاغيه سفارت روس مورخهء 29 جمادى الاولى مطابق 29 مارس 1916 :\r\n« در همين روزها با كمال تنفر معلوم شد كه توسط مين آلمانى كشتى مسافرى « سوسكس » در درياى مانش غرق شد باز اين حركت وحشيانهء آلمانها تنفر تمام عالم را به خود جلب مينمايد . در 17 مارت در درياى سياه در هواى صاف زيردريائى آلمانى با دومين پشت‌سرهم كشتى مريضخانه روس و فرانسه موسوم به ( پرتگال ) را غرق نموده در صورتى كه دولت عثمانى اين كشتى را كشتى مريضخانه دانسته و اين كشتى نيز برنگهاى مخصوص صليب احمرى رنگ و ملون بود پيش از آنكه زيردريائى آلمانى مين اندازد اطراف كشتى مريضخانه را دورى زده و متواليا دو مين انداخت و كشتى مزبور در كمتر از يك دقيقه بقعر دريا فرو رفت . قربانى اين حركت وحشيانه و خارج از انسانيت آلمانيها 14 نفر خواهران پرستار و رئيس آنها ( بارونس ميبدروف ) شده و نيز نماينده اداره صليب احمر ( كنت تاتسيف ) و دكترهاى ( پانكراتف ) و ( تخمروت ) تلف شدند لذا از اجزاى روس و خدمه صليب احمر 50 نفر و از فرانسويها 29 نفر مغروق گرديدند در كشتى مزبور 274 نفر بوده و بواسطه كرجيهائى كه در عقب كشتى ( پروتگال ) حركت ميكردند 158 نفر كه در ضمن آنها 11 نفر خواهران صليب احمر بودند خلاصى يافتند . اين اقدام وحشيانه و خارج از انسانيت و آدم‌كشى آلمانيها كه تمام قوانين مقدسه ( ژنو ) را زير پا گذاشته و از نقطهء نظر نظامى اهميتى به آنها نميدهند و اشخاصى را كه خودشانرا وقف پرستارى و انسان‌دوستى نموده تلف مىنمايند ثابت مىكند كه آلمانيها تا چه درجه بورطه وحشيگرى و بربريت و خارج از انسانيت افتاده‌اند .\r\nاين حركت سنگينى كه آلمانيها بعالم انسانيت وارد آورده‌اند مدلل ميدارد كه با دشمنانى كه اعتنا بقوانين خدائى و انسانى نمينمايند صلح تا وقتى كه قوى و آمال شيطانى آنها به كلى محو و نابود شود ممكن نخواهد بود اهالى دولت ايران كه به آنها حركت و وضع رفتار آلمانيها به خوبى مدلل شده مىتوانند خودشان اين رفتار وحشيانه دشمن ديوانه شده را ملاحظه نموده و طرز سلوك و رفتار آنها را بدانند . »\r\n\r\nسه‌شنبه غره جمادى الاخره 1334 - 4 آوريل 1916\r\nجريده رعد خبر غرق كشتى « سوسكس » را در بحرمانش و فقدان شاهزاده بهرام ميرزا را به ترتيب ذيل شرح ميدهد :\r\n\r\nواقعه ناگوار شاهزاده بهرام ميرزا - مجلس ترحيم\r\nبرطبق اطلاعات اخيره پنجاه نفر از مسافرين كشتى « سوسكس » كه در سواحل فرانسه مورد حمله واقع گشته بود غرق گرديد و اثرى از آن بدست نيامده است . نظر باينكه شاهزاده بهرام ميرزا سردار مسعود از مسافرين كشتى مزبور و مع التأسف خبر سلامتى ايشان نرسيده احتمال ميرود كه جوان تحصيل‌كردهء ناكام مشار اليه هم جزو هلاك‌شدگان اين سانحه بوده است . به همين مناسبت صبح و عصر روز گذشته در منزل شاهزاده وزير امور خارجه مجلس ترحيم انعقاد يافته شخص شخيص آقاى سپهسالار اعظم رئيس الوزراء از اول ختم تا آخر در مجلس ترحيم تشريف داشتند . طبقات علماء و شاهزادگان عظام و وزراء و اعيان و اشراف و تجار و اعضاء ادارات و ساير محترمين بمجلس ختم آمده و همگى تأسفات قلبيه خويش را اظهار و بشاهزاده معظم‌له تسليت خويش را تقديم داشته و عموما از فقدان يك چنين شاهزادهء دانشمند و مهذب الاخلاقى تسليت گفته قبل از ظهر امروز نيز مجلس ترحيم منعقد خواهد بود و از قرار مسموع شاهزادهء معظم ناصر الدين ميرزا از طرف ذات اقدس همايون شهريارى براى برچيدن ختم و توصيه بصبر به منزل شاهزاده صارم الدوله تشريف‌فرما خواهند گشت .\r\n\r\nپنجشنبه 3 جمادى الاخره 1334 - ششم آوريل 1916\r\nامروز شاهزادهء صارم الدوله وزير امور خارجه يادداشتى به زبان فرانسه به سفارت آلمان نگاشته با عباراتى\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nشديد و تند برضد غرق گشتى سوسكس  « Sussex »  انگليسى در درياى مانش كه حامل شاهزادهء بهرام ميرزا سردار مسعود فرزند شاهزادهء ظل السلطان بود پرتست كرده در خاتمهء يادداشت ذكر شده است كه چون اين حمله يك نوع بىاحترامى مستقيم به سلطنت ايران شمرده مىشود شخص شاه و دولت ايران حق هرگونه اقدامات را براى خود محفوظ ميدارند .\r\nمسيو زمر از وصول يادداشت مزبور بسيار مشوش شده به ملاقات معين الوزاره ( حسين علاء ) رئيس كابينهء وزارت خارجه رفت معين الوزاره به او گفته بود شاهزادهء وزير امور خارجه فوق العاده متغير هستند و چيزى نميتواند پرتست را تعديل نمايد .\r\nشاهزاده بهرام ميرزا سرادر مسعود\r\n\r\nجمعهء 4 جمادى - الاخره 1334 - هفتم آوريل 1916\r\nترجمه تلگرافات تبريك رؤساى ممالك خارجه با جوابهائى كه از طرف شاه صادر گرديده نقل مىشود ولى از طرف سلاطين دول متحدهء اروپاى مركزى ( آلمان - اطريش - عثمانى - بلغارستان ) بواسطهء فقدان وسايل مخابراتى تلگرافى نرسيد .\r\n\r\nتلگراف امپراطور روسيه از اردوگاه\r\nاعليحضرت سلطان احمد شاه قاجار\r\nبمناسبت عيد نوروز تبريكات دوستانه خود را به آن اعليحضرت تقديم داشته تشييد روابط حسنه و وداديه بين دولتين مجاورتين را تبريك گفته و ادعيه خالصانه خود را براى خوشبختى و طول عمر آن اعليحضرت و سعادت ممالك ايشان ضميمه مينمائيم .\r\n\r\nجواب شاه\r\nاعليحضرت امپراطور كل ممالك روسيه ، اردوگاه كل\r\nاز تبريكات و تمنيات ملاطفت‌آميز آن اعليحضرت در موقع سال جديد اظهار تشكر نموده و ادعيه صميمانه خود را براى سعادت شخصى آن اعليحضرت و ترقى دولت امپراطورى تقديم ميدارد . سلطان احمد شاه قاجار\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nتلگراف پادشاه انگليس\r\nاعليحضرت شاه ايران\r\nدر اين موقع تجديد سال از آن اعليحضرت خواهشمند است تبريكات صميمانه و ادعيه خالصانه اين‌جانب را براى سعادت و فيروزى شخص خود قبول فرمايند . امضاء ژرژ\r\n\r\nجواب شاه\r\nاعليحضرت پادشاه انگليس و امپراطور هندوستان\r\nاز تلگراف ملاطفت‌آميزى كه در موقع تجديد سال مخابره فرموده بودند اظهار تشكر نموده و ادعيه صميمانه خويش را براى سعادت شخصى آن اعليحضرت و شوكت دولت امپراطورى تقديم ميدارد . سلطان احمد شاه قاجار\r\n\r\nتلگراف پادشاه ايطالى\r\nاعليحضرت شاه\r\nتبريكات صميمانه خود را در اين موقع سال نو تقديم داشته و خوشبختى آن اعليحضرت را خواهانم . ويكتوريو امانوئل\r\n\r\nجواب شاه\r\nاعليحضرت پادشاه ايطالى\r\nاز تبريكات ملاطفت‌آميز آن اعليحضرت در موقع سال جديد اظهار تشكر كرده ادعيه صميمانه خود را براى سعادت و شوكت مملكت ايطاليا تقديم ميدارد . سلطان احمد شاه قاجار\r\n\r\nتلگراف پادشاه رومانى\r\nاعليحضرت امپراطور كل ايران\r\nدر اين موقع سال نو بهترين تبريكات صميمانه و ادعيه خالصانه خود را براى سعادت شخصى آن اعليحضرت امپراطورى و ترقى مملكت ايشان تقديم ميدارد . امضاء : فرديناند\r\n\r\nجواب شاه\r\nاعليحضرت پادشاه رومانى\r\nاز تبريكات محبت‌آميزى كه در موقع عيد ملى ما اظهار فرمودند نهايت تشكر حاصل اين‌جانب نيز ادعيه صميمانه خود را براى شخص آن اعليحضرت و ترقى دولت رومانى تقديم ميدارد . سلطان احمد شاه قاجار\r\n\r\nتلگراف رئيس جمهورى فرانسه\r\nاعليحضرت سلطان احمد شاه\r\nبا كمال افتخار اين موقع تجديد سال ايران را غنيمت شمرده تبريكات صميمانه و ادعيه خالصانه خود را براى سعادت آن اعليحضرت تقديم مىدارد . امضاء پووانكاره\r\n\r\nجواب شاه\r\nآقاى پووانكاره رئيس جمهورى فرانسه\r\nاز تبريكات حسنهء كه در موقع سال جديد اظهار نموده بوديد متشكر و از طرف خويش ادعيه خالصانه را براى سعادت آن جناب و ترقى دولت فرانسه تقديم مىدارد . سلطان احمد شاه قاجار\r\n\r\nتلگراف رئيس جمهورى اتازونى\r\nاعليحضرت سلطان احمد شاه قاجار شاهنشاه ايران\r\nمستدعى است تبريكات صميمانه اين‌جانب را در اين عيد سعيد قبول فرموده ادعيه ملت امريكا را براى اقبال ممالك آن اعليحضرت تقديم مىدارم . امضاء : وودرود ويلسن\r\n\r\nجواب شاه\r\nمسيو ويلسن وودرود رئيس جمهورى دول متحده امريك\r\nاز تبريكات محبت‌آميزى كه آن جناب در موقع تجديد سال اظهار فرموده بوديد متشكر و ادعيه خالصانه خود را براى سعادت شخصى ايشان و ترقى امريكا ايفاد ميدارد . امضاء سلطان احمد شاه قاجار\r\n\r\nشنبه 5 جمادى الاخره 1334 - هشتم آوريل 1916\r\nعين پرتست وزارت امور خارجه ايران راجع بغرق شاهزادهء سردار مسعود در كشتى « سوسكس » را مسيو زمر بتوسط وزيرمختار امريكا بواشنگتن فرستاد كه از آنجا به برلن ابلاغ شود . سفارت امريكا يادداشت مزبور را كه به زبان فرانسه بود بانگليسى ترجمه كرده و رمزا مخابره نمود قيمت مخابره تلگراف معادل سيصد تومان بتوسط زمر پرداخته شد .\r\nاخيرا شايع شده بود كه اتباع آلمان در آباده و شيراز و كرمان توقيف شده‌اند و مسيو زمر در اينباب اقدامى به عمل آورد . معين الوزاره رئيس كابينه وزارت خارجه شرحى به زبان فرانسه به مسيو زمر نوشت و در ضمن تكذيب خبر مزبور رفتار آلمانها را كه موجب غارت و شورش مملكت ميشوند با عبارات شديد و زننده تقبيح كرد . مسيو زمر به شوخى گفت مبادا اين نامه را قبل از ارسال وزيرمختار انگليس ديده باشد !\r\n\r\n6 جمادى الاخره - 9 آوريل\r\nيورينف ترجمان سفارت روس باتفاق شريعت‌زاده اتاشه سياسى آن سفارت از رئيس الوزراء ديدن كردند مذاكرات در مدت دو ساعت ادامه داشت .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nقسط استمهال ماه آوريل را وزارت ماليه دريافت و تقسيمات آن مطابق ماه گذشته به عمل آمد .\r\nقبل از ظهر روز گذشته در منزل شاهزاده وزير امور خارجه مجلس ترحيم منعقد بود سپهسالار رئيس الوزرا و طبقات مختلفه شهر حضور داشتند و شاهزاده ناصر الدين ميرزا ختم را برچيد .\r\nيكشنبه 6 جمادى الاخر 1334 - نهم آوريل شاهزادهء نصرة السلطنه فرمانفرماى فارس كه هنوز در اصفهان اقامت دارد تلگراف ذيل را امروز به رئيس الوزراء مخابره كرد :\r\nديروز كه نوزدهم برج حمل بود از چهار ساعت بغروب مانده الى سه ساعت از شب گذشته در تلگرافخانه با شيراز مشغول مذاكره و دستور العمل حضورى بودم در تلگرافخانه شيراز هم كليه اعيان و اشراف و علماء و تجار و صاحب‌منصبان مطيع امنيه حاضر بودند بهر دسته جداگانه دستور العمل داده و احكام تلگرافى صادر شد عطاء الدوله را موقتا رئيس نظميه و خبير الدوله را مسئول امور تلگرافخانه و فتح الملك را مسئول امور امنيه نموده آقاى سردار عشاير هم در فيروزآباد است آقاى قوام الملك در لار است كار فارس با حسن وجوه خاتمه پيدا كرده است چند فقره تلگراف كه اخيرا كرده‌ام نظر باينكه بعضى احكام در خصوص گرفتارى و توقيف مقصرين انقلاب شيراز داده شده است هرگاه از شيراز تلگرافى به حضرت اشرف رسيده قدغن فرمايند بتوسط بنده جوابى گفته شود كه از مقررات و اوامر اولياى دولت مطلع و مسبوق باشم مقصرين را هم چه در شيراز و چه در آباده سفارش كرده‌ام محفوظا نگاهدارى نمايند تا خود من وارد شوم به قوام الملك تلگراف كردم كه كار فارس خاتمه پيدا كرده است خودش به شهر بيايد قونسول انگليس هم محترما وارد شهر خواهند شد و دستور العمل لازم داده شده است . نصرة السلطنه\r\n\r\nترجمه از روزنامهء روسى\r\nطهران 27 مارس - سفارت امپراطورى روس مقيم دربار طهران در 14 شهر جارى كتبا بوزارت امور خارجه اطلاع داده است كه براى اجراى ارادهء همايونى اعليحضرت شاه بنا بر پيشنهاد سفارت امپراطورى و فرمانده كردارمه اعزاميه ايران والاحضرت كراندوك نيكلاى نيكلايويچ بمناسبت سال جديد و نوروز ايران امر به استخلاص اسرا كه تاكنون در تمام جنگهاى ايران گرفته شده و آلت دست دشمنان ما آلمانها و تركها بوده‌اند نمودند . اقدامات خيرخواهانه كه تاكنون از طرف فرمانده كل فرونت قفقاز به عمل آمده است مراتب دوستى و صميميت حكومت روس را با دولت ايران به خوبى ثابت كرده مدلل مىدارد كه تا چه اندازه كابينه حاضر سپهسالار اعظم مورد حسن ظن و اعتماد حكومت امپراطورى واقع شده است عده اسرائيكه از طرف مقامات عاليه حكم به استخلاص آنان صادر شده متجاوز از پانصد نفر است بيشتر آنها را در جنگهاى سلطان بولاغ و اسدآباد و رباطكريم و كنكاور و بيجار و بروجرد اسير كرده‌اند .\r\nاستخلاص اسراى ايرانى پس از انتشارات و اشتهارات بىماخذ و اساس دشمنان ما تأثيرات عميقى در تمام طبقات ملت ايران بخشيد . روسكويه اسلوو\r\n\r\nدوشنبه 7 جمادى الاخره - دهم آوريل\r\n\r\nابلاغيه وزارت داخله :\r\nنظر باينكه در واقعات اخير هفت نفر از صاحبمنصبان سوئدى مفصلة الاسامى ذيل ماژر دماره - ماژر چلسترم - ماژر پوسه - كاپيتان ارتنگران - كاپيتان انگمان - كاپيتان سن‌سن - كاپيتان فليوس - باقدامات خودسرانه و تمردآميز تشبث و نسبت به دولت عليه عصيان ورزيده‌اند وزارت داخله براى اطلاع قاطبه ايرانيان زحمت اظهار ميدهد كه اولياى دولت عليه كليه امتيازات صاحبمنصبان مزبور را سلب كرده و مشار اليهم داراى هيچ‌گونه نشان و امتيازى از طرف دولت نمىباشند . سپهسالار اعظم\r\n\r\nچهارشنبه 9 جمادى الاخره 1334 - دوازدهم آوريل\r\nامير بهادر جنگ وارد طهران شده و امروز در هيئت وزراء به ملاقات سپهسالار رئيس الوزراء رفت . امير بهادر از مستبدين معروف است كه از ابتدا با نهضت آزادىخواهى علنا مخالفت ورزيده و در استبداد صغير بزرگترين سردار مقرب درگاه محمد عليشاه بشمار ميرفت و در نتيجهء پيروزى مشروطه‌طلبان از ايران تبعيد گرديد ، شهامت و ثبات عقيده و وفادارى او مورد تصديق معاندينش نيز بود .\r\n\r\nتلگراف ذيل از شيراز راجع بقتل صاحب‌منصبان ژاندارمرى رسيده :\r\nعلى قلى خان ياور كه چند روز پيدا نبود در روز جمعه نزديك دروازه شهر نعش او و غلام رضا خان سلطان پسر عمويش را در علفها پيدا كرده‌اند كه هردو نفر با لباس بلند شيرازى ملبس بوده و بسر هريك از آنها يك گلوله\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nخورده على قلى خان به كلى تلف شده غلامرضا خان جزئى نفس داشته است كه خيلى مشكل است معالجه شود و تابحال معلوم نشده كى آنها را كشته و چه شده كه در علفها نعش آنها را بيرون انداخته‌اند .\r\n\r\n22 جمادى الاخره - 25 آوريل\r\nمسيو مينورسكى كه سابقا در ايران بوده و در زبان فارسى و ادبيات و تاريخ تبحر دارد به سمت نيابت اول سفارت روس منصوب گرديد .\r\n\r\nسه‌شنبه 29 جمادى الاخره 1334 - دوم مه 1916\r\nبالاخره دولت در مقابل فشار سفارتين روس و انگليس تسليم شده كنترل آنها را در امور مالى پذيرفت و امروز براى دفعه اول كميسيون مختلط تشكيل شد تا در وجوهى كه باسم موراتوريوم بدولت ايران مساعده داده مىشود نظارت نمايند .\r\nكميسيون مزبور از پنج نفر ذيل تركيب يافت :\r\nهنسنس خزانه‌دار ( بلژيكى ) /  Heynssens  / رئيس\r\nامين الدوله ( ايرانى ) / . . . / عضو\r\nسردار معظم ( ايرانى ) / . . . / عضو\r\nمدل ( روسى ) /  Model  / عضو\r\nهوسن ( انگليسى ) /  Huson  / عضو\r\nسپه‌سالار زمان استبداد امير بهادر جنگ\r\nبعد از چندى هوسن از طرف سفارت انگليس مأمور شيراز شده و سفارت مزبوره ماكلن  Maclean  را بجاى او به عضويت كميسيون انتخاب و برقرار كرد .\r\n\r\n30 جمادى الاخره - 3 مه\r\nبرحسب پيشنهاد سردار رشيد پيشكار آذربايجان و تصويب سپهسالار اعظم رئيس الوزراء از طرف مقام سلطنت تمثال همايونى از درجه اول در حق ژنرال مانوسكويچ و نشانهاى شير و خورشيد درجه اول در حق صاحب‌منصبان و ژنرال‌هائيكه بهمراهى ژنرال مانوسكويچ به تبريز خواهند آمد اعطاء گرديده فرامين آن صادر تمثال و نشان‌ها را فهيم الدوله رئيس اداره تشريفات وزارت امور خارجه تهيه و روز گذشته به نظر سپهسالار رسانيده به تبريز فرستاد .\r\n3 مه 1916 - شاهزادهء ظل السلطان باتفاق دو فرزند خود اسمعيل ميرزا و غلامحسين ميرزا وارد انگلستان شده ميرزا مهدى خان مشير الملك وزيرمختار ايران تافولكستون باستقبال رفت سرادوار گرى و اوستين چمبرلن و لرد كيچنر در لندن از او ديدن كردند قرار است از انگلستان باصفهان بيايد و زمام حكومت را بدست گيرد .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nچهارشنبه 7 رجب 1334 - دهم مه 1916\r\nامروز بعد از ظهر سوءقصدى در خيابان علاء الدوله به كنت لگتتى وزيرمختار اطريش بتوسط جميل نام يكى از اتباع عثمانى به عمل آمد . پس از آنكه جميل ضارب را قدرى در سفارت اطريش كتك زدند از آنجا به نظميه فرستاده و بعد در ضمن استنطاقاتش معلوم شد كه كينهء ديرينه برضد فرقهء ژون تورك داشته و چون فرقه مذكور متكى بدول اروپاى مركزى بوده اين شخص خيال داشته است هروقت بتواند صدمهء بآلمانها و اطريشيها بزند تا در اينموقع كه مشروبات استعمال كرده در حين عبور از خيابان علاء الدوله درشكهء وزيرمختار اطريش را ديده چند تير خالى كرده است . گلوله به شخص وزيرمختار مصادف نشده ولى درشكه‌چى او را مجروح ساخت . نگارنده نامه تبريكى به كنت لگتتى نگاشته و از اينكه از سوءقصد پليد نجات يافته اظهار مسرت نمودم در ضمن جواب محبت‌آميزى اظهار تشكر كرد .\r\n\r\n5 رجب 1334 - 8 مه 1916 - ابلاغيه سفارت روس :\r\n« از قراريكه تلگرافا از جناب ژنرال باراتف رئيس قشون اعزاميه امپراطورى بسفارت اطلاع رسيده قشون امپراطورى كه از كرند پيش ميرفتند بعد از جنگ شديدى جوانرود را اشغال و از وجود دشمن پاك نموده و دو عراده توپ هم بدست آورده‌اند . »\r\n\r\n4 شنبه 7 رجب 1334 - 10 مه 1916 - ابلاغيه قونسولگرى روسيه در كرمانشاهان :\r\n« بنابر اخبار رسمى كه رسيده است شب پنجشنبه غره رجب دو ساعت بعد از نصف شب افواج پياده امپراطورى با كمال رشادت و شجاعت به سنگرهاى عثمانى در سرميل شديدا حمله كرده و در همان شب عثمانيها بواسطه فشار سختى مضطربا شروع به عقب‌نشينى به طرف قصر نمودند افواج سوار امپراطورى بشدت از آنها جلوگيرى كردند در همان روز پنجشنبه چهار ساعت بغروب مانده وارد پاطاق شدند و الساعه بدون درنگ مشغول پيش‌رفت هستند و جلو ميروند . »\r\n\r\n5 شنبه 8 رجب 1334 - 11 مه 1916\r\nبمناسبت ورود ژنرال بلانير و آجودان مخصوص امپراطور روسيه شب چهارشنبه در منزل سپه‌سالار اعظم ميهمانى به عمل آمد وزيرمختار روس - رئيس فوج امپراطورى ، تمام اعضاء سفارت روس ، سردار معظم خراسانى ، امين الدوله ، رئيس بريكاد قزاقخانه و فهيم الدوله رئيس تشريفات وزارت امور خارجه در اين ضيافت حضور داشتند .\r\n\r\n11 مه 1916 - دو خبر ذيل از طرف آژانس رويتر منتشر شد :\r\nپطروگراد - راه‌آهن جلفا بتبريز براى عبورومرور مسافرين و مال التجاره دائر شده است .\r\nاعليحضرت پادشاه انگلستان حضرت و الا ظل السلطان را در قصر بوكينگهام پذيرائى كرد به پسرش پرنس اسمعيل ميرزا نشان فرماندهى ستاره هندوستان اعطاء نمود\r\n\r\nتلگرافات داخله مورخه 8 رجب\r\nشيراز - برحسب اظهار قوام الملك كه به نايب الاياله اظهار نموده‌اند مقدارى نوشته‌جات در منزل قونسول آلمان موجود است بايد ارائه شود نايب الاياله هم يكنفر از طرف ايالت و يكنفر از طرف قوام الملك و يكنفر از طرف اداره نظميه معين كرده‌اند آنچه كاغذ و نوشتجات بود جمع كرده در هفت صندوق ريخته مهروموم كرده تحويل اداره ايالتى كردند تا بعد مجلسى از اشخاص با صلاحيت تشكيل داده صندوق‌ها را باز كرده به نوشتجات رسيدگى نمايند . از قرار مذكور نوشتجات بانك و پاره اسناد مهمه در اين صندوق‌ها خواهد بود .\r\n\r\n9 رجب 1334 - 12 مه 1916\r\n\r\nنظر باهميت مقاله شرق نزديك راجع بايران ترجمهء آن ذيلا درج مىشود :\r\n« ايران و جنگ شايد تصور شود كه در موقع كنونى ايران قابل آن نيست كه نظر عالم را به سمت خود متوجه دارد .\r\nاما باوجوداين يكى از درس‌هائى كه جنگ حاضر ببعضى از دول آموخته اين است كه نبايد گذارد مطالب مهمه امور غيرمهم را تحت الشعاع قرار دهند بسا هست كه غفلت از حوادث ناچيز موجب خطرات عمده مىشود . البته وضعيات ايران نسبت بحوادث مهمى كه محاربات اروپا ايجاد كرده قابل توجه نيست اما باوجوداين ايران هم فى حد ذاته و هم بواسطه نسبتى كه با امپراطورى انگلستان دارد بايد بيش از اينها مورد توجه واقع شود در اين موقع لازم نيست در مقام تحقيق برآئيم كه آيا انگلستان در سنوات ماضيه مطابق مسئوليتى كه به عهده داشت نسبت بايران رفتار كرده است\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nيا خير . همين‌قدر لازم است بدانيم كه جنگ وضعيات جديدى احداث كرد و از اينرو مسئوليت دولت بريتانيا بيش از پيش شده زيرا دسايس آلمانها امور داخلى ايران را هرج‌ومرج كرده است ، حاليه دولت انگلستان بايد اقدامات جدىترى در حفظ منافع انگليس به عمل آورد . از عمال آلمانى در ايران و از عمليات آنها در مملكت مزبور راپورت‌هاى متوالى ميرسد . البته صحيح است كه بسيارى از آنها مخصوصا از آلمان و عثمانى با طلاى فراوان و مهمات بسيار وارد ايران شدند اما بايد دانست كه اكثريت آنها در زمان طلوع جنگ در خود ايران بودند ؛ مثلا واسموس آلمانى در ايران بتوسعه دايره تجارت مشغول بود موفقيت آنها در تهييج ايلات ايران به خوبى ثابت مينمايد كه تجارت ايران تا چه درجه در دست آنها بود و اين مسئله دولت انگلستان را بايد متنبه سازد كه در آتيه براى ترقى تجارت خود در يك مملكتى كه منافع حياتى براى امپراطورى بريطانيا دارد اقدامات جدىتر به عمل آورند ايران ارتباط كامل با هندوستان دارد و حوادث اخير ثابت كرده‌اند كه هرگونه اغتشاش و انقلابى در سرحدات ايران بر ايلات افغانستان و سرحدات شمال غربى اثرات كلى دارند . البته نمىتوان از تجار انگليسى توقع داشت كه مثل تجار آلمانى مشغول تبليغات و اشاعات گردند اما در همان‌حال تاجر انگليسى بايد بداند كه هر وقت منافع خويش را حفظ نمايد و در مقام توسعه مصالح تجارتى خود برآيد منافع امپراطورى بريتانيا را نگهدارى كرده است و براى ايجاد يك چنين روحى در ميان تجار انگليسى در ايران و در ساير ممالك نظير ايران بايد به آنها فهماند كه انگلستان بسعادت ايران علاقه‌مند است .\r\nمسلكى كه با رعايت اين نظريات بايد اتخاذ گردد مربوط بامروز نيست . عجالة مطالب مهمترى در پيش مىباشد جنگ وسيلهء وارد آمدن صدمات بسيار براى ايران شده و اگر بطور بيطرفى و انصاف وضعيات را در تحت مطالعه درآوريم مىبينيم نميتوان دولت طهران را ملامت كرد كه چرا در نتيجه جنگ مدتى ترديد داشته‌اند و تا زمانى كه دربار طهران در نتيجه قطعى جنگ ترديد داشت جلوگيرى از تبليغات و دسايس آلمانى غيرممكن بود اما حاليه دولت ايران علنا با دول حاميه خويش يعنى انگلستان و روسيه همراه مىباشد و اقداماتى كه در بر طرف كردن تهديد عثمانى و آلمان به عمل ميايد هر قسم مساعدتى كه در قوه داشته باشد به عمل خواهد آورد . تابه‌حال اينمسئله به كلى برعهده روسيه بوده و قشون وى قسمت غربى ايران را از دستجات ياغى خالى كرده است . بعضى از عمال دول مركزى دستگير شده برخى به خاك عثمانى رفته‌اند و از قرارى كه راپورت ميرسد دسته هم بمنطقه بىطرف و منطقه انگليس در ايران رفته‌اند نظر به آنكه در اين دو منطقه يك قشون منظمى چه از دولت ايران و چه از دولت انگلستان وجود ندارد البته در عمليات خويش جرى خواهند شد . پس در اين صورت مسئله مهم اين است كه آيا آنها را بايد بدون تعرض به كار خويش مشغول گذاشت يا آنكه بايد در مقام جلوگيرى آنها برآمد . در صورت اختيار شق اخير جلوگيرى آنها بعهدهء قشون روس واگذاشته شود يا به عهده قشون انگليس ؟ از زمان ظهور جنگ بين المللى تابحال جنوب ايران مغشوش بوده در ژويه سال گذشته يكدسته قشون طلايه انگليس كه از بوشهر براى استكشافات بيرون آمده بود مورد حمله واقع شده دو نفر انگليسى كشته شدند در ماه نوامبر قونسول انگليس و ساير اتباع انگليسى شيراز دستگير شده و تابحال محبوس ياغيان ايرانى و آلمانها بوده تنها جوابى كه دولت انگلستان به اين تجاوزات داد اعزامى يك‌دسته قشون در ماه اوت به بوشهر بود و اعزام اين قشون بطريق اعتراض برضد عدم موفقيت دولت ايران به تنبيه رؤساى ايلات واقع شد . اما همين‌كه دولت ايران دعوى نمود كه ميتواند از عهده حفظ وضعيات جنوب برآيد قوه مزبور احضار گشت اما تابحال هيچ اقدامى در استخلاص اسراء به عمل نيامده است . ورود عمال متنفذ دشمن بدين قسمت ايران بدون شك بر سختى اوضاع خواهد افزود ؛ نظر بآزادى كه دارند نه‌تنها برضد منافع انگليس جنگ خواهند كرد بلكه باعانت ايلاتى كه بر شيراز و بلاد مجاور حاكميت پيدا نموده‌اند عمليات روس‌ها را در فراهم‌آوردن صلح و آرامش قطعه شمال غربى خنثى خواهند كرد . البته روسها ميل ندارند كه كار خود را نيمه‌تمام گذارده زمانى كه متوجه بغداد هستند مورد حمله دستجات منظمه ايرانى واقع شوند بنابراين اعاده انتظام در جنوب ايران بايد بالتمام يا تا يكدرجه به عهده انگليسها گذاشته شود يا كلية تمامت آن بروسها تفويض گردد . دولت انگلستان به قدر محدودى ميتواند قشون بايران اعزام دارد و كلية بايد دانست كه فرستادن قشون براى اعاده انتظامات در آن مملكت موجب ضعف فرونت ما در اروپا خواهد شد اما باوجوداين براى حفظ منافع انگليس در شرق وسطى بايد اقدامات جدىتر از سابق به عمل آورد . در 29 آوريل راپورت رسيد كه يكدسته كوچكى قشون انگليس از بوشهر بيرون آمده با احراز موفقيت بر قواى دشمن كه داراى سنگرهاى محكم بودند حمله كردند اين مسئله حاكى است كه حاليه دولت انگلستان براى وصول به مقصد در مقام اقدامات لازمه برآمده است حتى اگر اعزام يك قشون بزرگى به جنوب ممكن نشود بريطانياى كبير ممكن است از طرق ديگر با متفقين خويش مساعدت نمايد اوقاتى كه ژاندارمرى سوئدى تشكيل مىيافت ما در ستونهاى اين جريده اظهار داشتيم كه شق اصلح براى حفظ منافع جميع علاقه‌داران اين است كه بجاى صاحبمنصبان سوئدى صاحبمنصبان انگليسى قشون هندوستان را به خدمت مشغول داريم .\r\nاگر اين مسئله تعقيب شده بود تاريخ اخير ايران در يك مجراى ديگرى سير ميكرد و بسيارى از وقايع ناگوار رخ\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nنميداد حاليه هم اگر تمام ژاندارمها در دسته ياغىها نرفته‌اند هنوز ممكن است يك قوه جديدى تشكيل داد ، در تحت دستور صاحبمنصبان انگليسى و بكمك اهالى كه از اوضاع مملكت اطلاعات كافى دارند ژاندارمرى جديد مساعدت‌هاى گرانبها بقشون روس خواهد كرد . اين طريقه بهتر از سياست لاقيدى خواهد بود كه تابحال تعقيب نموده بوديم .\r\nايجاد ژاندارمرى جديد تا يكدرجه تأثيرات سوئى را كه از عدم استخلاص قونسول انگليس حادث شده است تكافؤ خواهد كرد . راجع به اين مسئله ملاقات ظل السلطان بانگلستان خيلى بموقع و قابل استفاده مىباشد حضرت معظم اگرچه از اعضاء كابينه ايران نيست اما مقام و رتبه وى در امور ايران او را داراى اختصاصات ساخته است و پس از اطلاعات ابتدائى از اوضاع حقيقى ايران هيچ كس بهتر از وى نميتواند سياست آتيه بريطانياى كبير را بهتر از او براى ايرانىها تعبير نمايد - مقاله اساسى شرق نزديك مورخه 12 ماه مه 1916 »\r\n\r\n5 شنبه 15 رجب - 18 مه 1916\r\nبرحسب تلگرافى كه از تبريز بوزارت امور خارجه رسيده ژنرال بانسكويچ معاون فرمانفرماى قفقاز كه دو هفته قبل براى افتتاح راه‌آهن جلفا و تبريز به آذربايجان آمده ضمنا از طرف امپراطور روس حامل نشان عقاب سفيد درجه اول بعنوان وليعهد ايران بود دو روز بعد از ورود با لباس تمام رسمى حاضر و نشان مذكور را تقديم داشت .\r\n\r\n5 شنبه 22 رجب - 25 مه\r\n\r\nابلاغيه از طرف سفارت روس مورخه 21 رجب مطابق 11 ماى 1916\r\nممتاز الملك وزير معارف و اوقاف\r\n« سفارت امپراطورى با نهايت مسرت خوشبختانه اهالى دولت ايران را از خبر خوشى كه از ژنرال باراتف رسيده مسبوق و مستحضر ميدارد با گرماى سخت و بعد مسافتى كه ما بين قشون امپراطورى روس و قشون متفق ما انگليس كه در بين النهرين اقامت دارند بوده دسته‌هاى مقدم قزاقهاى رشيد ما بدسته‌هاى قشون شجاع انگليس رسيده و ملحق شده‌اند »\r\n\r\nچهارشنبه 21 رجب 1334 - 24 مه 1916\r\n\r\nممتاز الملك وزير معارف شروع به اصلاحاتى در امور اوقاف نموده و امروز تصويب نامهء ذيل را به امضاء هيئت وزراء رسانيد :\r\nماده اول - اداره اوقاف وجوه ذيلرا بشرح فقرات آتيه از عايدات موقوفات ممالك محروسه ايران براى صرف در تكميل تأسيسات اداره مركزى و دواير اوقاف و توسعه معارف و ساير ترتيبات خيريه به ترتيبى كه مواد مصارف آتيه معين خواهد نمود دريافت مينمايد .\r\n( ا ) از عايدات كليه اوقاف ممالك محروسه كه از طرف مجلس شوراى ملى بموجب قانون مصوبه در جلسه 27 شعبان 1327 باداره اوقاف نظارت داده شده نيم عشر .\r\n( ب ) از عايدات قانون الصاق تمبر كه پيشنهاد عليحده براى تصويب آن تقديم خواهد شد آنچه عايد شود پس از مصارف ايجاد\r\n( ج ) از موقوفاتى كه عايدات فعلى آنها از آنچه واقف براى مصارف معينه تعيين نموده زايد باشد بعد از ايفاء بمصارف مذكوره مازاد\r\n( د ) از عايدات موقوفات مجهول المصرف كه شرعا بايد در مبرات مطلقه صرف شود . دوعشر\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n( ه ) از قسمت مبرات مطلقه موقوفات چه كل آن وقف مبرات مطلقه باشد چه بعض . دوعشر\r\n( و ) از عايدات موقوفات مسلوب المنفعه كه دولت آنها را آباد مينمايد . نصف\r\n( ز ) از قسمت غيرمبراتى املاك موقوفه مسلوب المنفعه كه دولت آنها را آباد مىكند و مصرف مبراتى و غير مبراتى هردو دارند . از قسمت مبراتى كل از قسمت غيرمبراتى نصف\r\nماده دوم - فقره اولى از ماده اول اختصاص بتكميل اداره مركزى و تأسيسات ساير ولايات خواهد داشت و چنانچه كفايت نكند كسر آن از عايدات تمبر تكميل خواهد شد .\r\nماده سيم - ساير فقرات ماده اولى تخصيص خواهد يافت بتأسيس مدارس ايتام و فقراء و مريضخانهاى عمومى و ساير مؤسسات خيريه از قبيل تأسيس دار العجزه و اعانه و جمع‌آورى فقرا و غيره .\r\nتبصره - حوزه هر موقوفه براى مصرف شدن عايدات آن مقدم خواهد بود بر محل ديگر به قدر لزوم .\r\nماده چهارم - همه ساله بودجه عايدات مذكوره جمعا و خرجا در ضمن بودجه كل وزارت معارف و اوقاف بوزارت ماليه تقديم خواهد شد .\r\nماده پنجم - جمع‌آورى وصول عايدات مذكوره بدستور العمل وزارت اوقاف و نظارت اداره و دوائر اوقاف محل در همه‌جا بر عهده مأمورين ماليه است . مأمورين ماليه مكلفند كه دفاتر مخصوص و حسابهاى معين براى عايدات مذكوره ترتيب داده و با ساير عايدات دولتى مخلوط ننمايند - مأمورين ماليه بموجب دستور العمل وزير اوقاف عايدات مذكوره را ببانكها و صرافخانها تحويل خواهند نمود كه مطابق حواله وزير مذكور بمصارف مصوبه برسد .\r\nماده ششم - وزير معارف و اوقاف نظامنامه‌هاى مخصوص براى اجراى اين قانون مرتب نموده و سه ماه پس از تاريخ تصويب و رسميت اين قانون بموقع اجرا خواهد گذاشت .\r\n\r\nيكى ديگر از اقدامات اصلاحى ممتاز الملك اعزام هيئت تفتيشيه براى بازديد خزانهء حضرت معصومه است كه راپورت آن ذيلا نقل مىشود :\r\nحاج يمين الملك حسابى وزير ماليه\r\nبرحسب راپورتى كه بوزارت معارف رسيده كميسيون تفتيشيه مأمور قم درب خزانه پائين پاى حضرت معصومه عليها سلام را باز نموده و با حضور متولىباشى و سر خدمه داخل شده اسباب‌ها را خارج نموده در ايوان روبروى حرم اشياء قيمتى و تصاوير و پرده‌هاى مرواريد و غيره را ثبت برداشته ولى غالب آنها فاسد و مندرس شده بقسمى كه قاليچه‌هاى سى هزار تومانى قيمت به كلى بيد زده و از دست رفته بالجمله كليه اساسيه حضرتى را به ششصد هزار تومان تاكنون تقويم نموده‌اند سپس مشغول رسيدگى بكاشيهاى قيمتى حضرت على ابن جعفر كه عتيقه است شده و بخشت‌هاى گنبد رسيدگى نموده معلوم شد كه چند خشت آنجا را دو سال قبل شبانه از مقبره كه در خارج شهر واقع است برده‌اند بدين جهة متولىباشى بقيه كاشىها را به اطلاع علماء و حكومت در جعبه‌هاى بزرگ گذاشته ممهورا بخزانه آورده‌اند . »\r\n\r\nيكشنبه 25 رجب 1334 - 25 مه 1916\r\nاز طرف وزارت امور خارجه معز السلطنه حسابى فرزند حاجى يمين الملك وزير ماليه به مقام شارژه‌دافرى ايران در اسپانيا منصوب گرديد . وزير ماليه بيش از ساير وزراء مورد اعتماد رئيس الوزراء مىباشد و اخيرا سپهسالار شرحى از لياقت او در حضور شاه تمجيد نموده اظهار داشته بود در ايران تنها متخصص مالى يمين الملك است .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nپنجشنبه 29 رجب 1334 - اول ژون 1916\r\nراپورت شيراز از طرف رئيس تلگراف : « 29 رجب - دو روز قبل در ضمن تفتيش پست‌خانه از پاكات وارده از خط كازرون كاغذى بامضاى واسموس بعنوان سلطان محمد خان گماشته سلطان - الحاجيه بدست آمده كه بعد از اظهار مطالب دوستانه نوشته است صندوق كوچكى در اطاق خواب من است كه بايد خيلى محفوظ باشد بواسطه اينكه پارهء اوراق در اوست كه نبايد ديده شود منزل واسموس سابقا در شيراز خانهء سلطان الحاجيه بوده و سلطان محمد خان مشغول پذيرائى او بود و رياست پست اين فقره را بنايب الاياله خبر ميدهد ايشان هم يك نفر از طرف خودشان و مأمورى از طرف قوام الملك و يك نفر صاحب‌منصب نظميه و يك صاحب‌منصب امنيه باتفاق رئيس پستخانه به خانه سلطان الحاجيه ميفرستند صندوق مزبور را با يك دسته كاغذ كوچك كه سه چك و پاره تلگرافات مهم بوده جمع كرده دو بسته ممهور به مهر اشخاص مفصله فوق آورده تحويل اداره ايالتى مىنمايد دو صندوق ديگر محتوى لباس و پاره خورده اسباب و ميز و صندلى و غيره هم آنجا بوده كه بجاى خود گذاشته مهر كرده‌اند و ظن قوى ميرود كه در اين شهر صندوق نوشته و پاكت لاك شده ديگر بدست آمده كه روى پاكت نوشته ( كليد صندوق كوچكى كه اوراق مهم در آنست ) و سلطان محمد خان را هم در نظميه حبس و توقيف كرده‌اند . »\r\n\r\nجمعهء 30 رجب 1334 - 2 ژون 1916\r\nعساكر عثمانى در تحت فرماندهى ژنرال على احسان امروز در خانقين مصادمهء با قشون روس نموده روسها را از خانقين خارج ساختند .\r\nيزد - مسجد مير چخماق\r\n\r\n3 شعبان 1334 - 5 ژون 1916\r\nيك عدد قوطى سيگار مكلل كه از طرف گراندوك نيكلا فرمانفرماى قفقازيه بعنوان جهانشاه خان امير افشار ارسال شده بود بتوسط رئيس اردوى روس مقيم قزوين به معزى اليه تسليم گرديد .\r\n\r\n6 شعبان 1334 - 8 ژون 1916\r\nتلگراف يزد بتاريخ 18 جوزا 1334 :\r\n« امروز در قونسولخانه انگليس با حضور شاهزادهء نصرة السلطنه والى كرمان ، ضياء الدوله حكمران يزد و رؤساى ادارات و عدهء امنيه و عموم طبقات تجار بيرق انگليس برافراشته شد و سه توپ شليك گرديد .\r\nعده كثيرى از اهالى در ميدان مقابل مسجد ميرچخماق اجتماع نموده بر له و عليه انگليس تظاهراتى به عمل آوردند . »\r\n\r\n8 شعبان - دهم ژون\r\nرؤساء تلگرافخانه برازجان و شيراز دو تلگراف ذيلرا بدولت مخابره نمودند :\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبرازجان - از قرار مسموع بين شيخ على خان وزاير خضر خان با انگليس‌ها راجع باستخلاص اسراى طرفين مكاتبه و ارسال مرسول مىباشد ميگويند مفاد مكتوبات اخير انگليسها اين بوده كه ما حاضريم اسراى شما را باستثناى حاجى على تنگگى رد نمائيم مشار اليهما در جواب افتتاح راه وجه توقيفى را نيز خواستار شده‌اند .\r\nشيراز - دو روز قبل برحسب اظهار و تصويب سردار معتضد نايب الاياله ، خبير الدوله رئيس تلگرافخانه با غضنفر السلطنه حاكم برازجان مخابرات حضورى راجع به استخلاص اسراى انگليس نموده او را باطاعت و اجراى اوامر اولياى دولت ترغيب كرده شب هم خود سردار معتضد بتلگراف‌خانه آمده متمم مطلب را مذاكره و خوانين آن صفحه را نصيحت و دلالت نمودند غضنفر السلطنه انجام امور را موكول بملاقات شيخ على خان و زاير خضر نموده كه پس از ملاقات اينها هرگاه نصايح او مؤثر نگردد روابط خود را با آنها قطع كرده ترتيبى را كه آخرين علاج اين كار مىداند اطلاع بدهد فعلا تا يك اندازه اميدوارى حاصل شده و احتمال دارد كه بعد از اين اقدامات اين مسئله انجام‌پذير شود .\r\n\r\n11 شعبان - 13 ژون\r\nتلگراف كرمان بتاريخ 23 برج جوزا 1334 :\r\n« دو ساعت قبل از ظهر ژنرال ساكس انگليسى با اردوى خود كه تقريبا عدهء آنها بالغ به يكصد و پنجاه نفر مىشود با دو عراده توپ و عدهء صاحبمنصب انگليسى به ريگ‌آباد نيم فرسخى شهر ورود نمود خوانين و رؤساى ادارات و محترمين استقبال كردند رئيس شعبه بانك و رئيس تلگرافخانه انگليس و دو نفر تلگرافچى نيز همراه ژنرال ساكس بودند و همگى ناهار را نزد سردار نصرت دعوت شدند و با احترامات به شهر ورود نمودند در موقع ورود دو تير خالى شد . »\r\n\r\nشنبهء 15 شعبان 1334 - 17 ژون 1916\r\nتلگراف كرمانشاهان بتاريخ 27 برج جوزا 1334 :\r\n« ژاندارمهائى كه با آلمانها به طرف خاك عثمانى رفته بودند اغلب پياده و لخت با حال اضطرار به كرمانشاهان مراجعت كرده‌اند حاجى ناصر السلطنه حكمران به هريك مبلغى انعام داده روانهء اوطان خودشان نمود .\r\nاين اقدام نوع پروانهء وى در افكار عمومى حسن‌تأثير بخشيده است »\r\n15 شعبان 1334 - 17 ژون 1916 - روزنامه ديلىميل انگليسى شرحى راجع به فعاليت آلمانها در افغانستان منتشر ساخته كه ترجمهء آن ذيلا نقل مىشود :\r\nنماينده رويتر باليوتنان كلنل سرفرانسيس يانك هازبند راجع بدسايس آلمان در افغانستان مذاكراتى داشته است . سر فرانسيس يانك هازبند چنين گفت :\r\nدشمن ما مطلع بود كه در سنوات اخير امير افغانستان براى مشق و تعليم قشون خويش صاحب‌منصبان حاج ناصر السلطنه والى كرمانشاهان ( يكى از رجال معروف عهد مظفر الدين شاه بوده است )\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nعثمانى به كار برده است همين‌كه جنگ شروع شد عدهء صاحبمنصبان عثمانى در افغانستان زياد شد عده نيز از آلمانها با پول زياد و با رسالات و نوشته‌جات هيجان‌آميز وارد شدند و با تركها متفقا مشغول تحريك عناصر متعصب افغانستان شده هر قدم پيشرفت آلمان و عقب نشستن متفقين را به صورت فتوحات بزرگ و شكست‌هاى فاحش جلوه دادند بدين اميد كه مردم را بجهاد تشويق و تشجيع نمايند . باهالى كوهستانى وحشى آنجا مىگفتند قيصر مسلمان شده و از طرف خداى تعالى مأمور حفظ بيضهء اسلام گشته است اميد آنها اين بود كه افغانها را برانگيزانند و ده هزارها ايلات و قبائل نيرومند را با آنها همراه نمايند و خط سير فاتحين قديم را تعقيب كرده مانند سيل بهندوستان هجوم آورند . البته اين اولين نقشه‌ايست كه در كلهء هر دشمنى خطور مىكند . اما تقريبا 22 ماه مىگذرد و اين خيالات صورت خارجى حاصل نكرده است . در سرحد جنگها و زدوخوردها واقع شد اما در سابق هم هيچ دو سالى نميگذشت مگر آنكه زدوخوردى در سرحد رخ ميداد . امروز مسئله جالب توجه اين است كه امير افغانستان مطابق قولى كه به لرد هاردينگ در بيطرفى خويش داد عمل كرده است . قيصر خودش چند كاغذ براى امير نوشت و او را تشويق نمود كه اعلان جهاد نمايد اما امير مطابق وعده‌هاى خويش عمل كرد . حمله كردن به هندوستان از طرف شمال غربى كار آسانى نيست ، توپخانه هندوستان هيچوقت مثل امروز قوى و نيرومند نبوده است و براى قشون مهاجم بر هندوستان هيچوقت اميد موفقيت نيست .\r\n\r\n16 شعبان 1334 - 18 ژون 1916\r\nترجمه مقاله لژورنال فرانسوى ذيلا نقل و اين نكته تصحيح مىشود كه نامهء قيصر بعنوان امير افغانستان به خط خود او نبوده بلكه ورقهء با مارك امپراطورى بطور سفيد مهر به امضاء ويلهم دوم رسيده بطهران فرستاده بودند و در اينجا نگارنده با خط و انشاء خود نامه را از طرف امپراطور تحرير نمود .\r\n\r\nدست قيصر در افغانستان\r\nلندن - از ورود ژنرال سايكس با يك قوه كوچكى از انگليس به كرمان كه دو هفته قبل صورت يافت اطلاع داريم از زمانيكه اين قضيه كاملا معلوم و مشخص شده است كه قيصر ويلهلم امپراطور آلمان مراسله به خط خودش به امير حبيب اللّه خان امير افغانستان نوشته و براى وى ارسال داشته و در آن مراسله وى را ترغيب نموده است كه اعلان جهاد داده و برضد دول ائتلاف داخل جنگ گردد اين قضيه بهتر فهميده مىشود كه براى چه ژنرال سايكس در سيصد كيلومترى داخله مملكت ايران ورود نموده است . اعزام قوه مزبور به فرماندهى ژنرال سايكس با موافقت دولت صورت وقوع يافته است براى آنكه از آمدورفت و مراودات مبلغين عثمانى و آلمانى با مملكت افغانستان ممانعت بنمايند و از قرارى كه ميگويند مراسلهء مزبور بعد از آنكه به امير افغان رسيده است مشار اليه از قبول و مساعدت با تبليغات آلمان استنكاف نموده بوده است .\r\n\r\nچهارشنبهء 19 شعبان 1334 - 21 ژون 1916\r\nحاجى امير نظام نمايندهء همدان كه در كابينهء عين الدوله وزير ماليه بود امروز درگذشت .\r\n\r\n21 شعبان 1334 - 23 ژون 1916\r\nيكى از جرائد قفقاز شرح ذيل را منتشر ساخته است :\r\nشاهزاده ظل السلطان در حضور اعليحضرت امپراطور روس\r\nپتروگراد - دهم ماه ايون ( 21 شعبان ) امروز حضرت و الا شاهزاده ظل السلطان در معيت شاهزاده اسمعيل ميرزا به قرارگاه مركزى فرماندهى كل قواى نظامى روسيه وارد شده و بحضور اعليحضرت امپراطور روس پذيرفته شدند . شاهزاده معظم‌له از پتروگراد تا اردوگاه مركزى با مشايعت اسحق خان سفير ايران و ماژور سيو ويفت نماينده نظامى انگليس عزيمت نموده و در ايستگاه راه‌آهن شاهزاده راگراف شيريميتيف از طرف اعليحضرت امپراطور استقبال كرده و در مشايعت او به قصر امپراطورى رفتند در اينجا نيز وزير دربار روسيه شاهزاده را استقبال نموده در ساعت يك از روز اعليحضرت امپراطور شاهزاده ظل السلطان را با پرنس اسمعيل ميرزا در حضور شاهانه پذيرائى و به نهار دعوت فرموده‌اند عصر همين روز شاهزاده از قرارگاه امپراطورى حركت كرده‌اند . اعليحضرت امپراطور يك قطعه عكس پرقيمت خود را به شاهزاده ظل السلطان و يك قطعه نشان درجه اول ستانيسلاو به پرنس اسمعيل ميرزا اعطا فرمودند »\r\n\r\n23 شعبان 1334 - 25 ژون 1961\r\nتلگراف ذيل از طرف علماى شيعه از كربلا به رؤساى عشاير ايران مخابره شد بعقيدهء مسيو زمر انگليسها محرك مخابره آن بوده‌اند :\r\n\r\n« از كربلاى معلا 23 شعبان\r\nحضور مبارك سرداران ملى و رؤساى عشاير و ايلات دولت عليه ايران خلد اللّه ملكه معروض ميدارد محض\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاستحضار خاطر مبارك از وقايع فجيعه كربلاى معلا كه در 11 شهر رجب المرجب سنه 1334 واقع گرديد مصدع اوقات مبارك ميشويم همينقدر بدانند كه براى اهالى كربلا خاصه فلكزدگان ايرانى نه جان مانده نه عرض نه آبرو نه ناموس نه اعتبار پس از آنكه حكومت محليه آقايان علماء و حجج اسلام قول صريح در مهلت شش روزه دادند كه بقيه ايرادات و حجت ايشانرا كه رادع اصليه بود فيصله كنند بعد از حجت ايرادات بسيار كه همه اهالى اطاعت كردند صبح روز يكشنبه 11 رجب از يكطرف كربلا را بتوپ بسته با زور تلمبه‌هاى نفت و آتش و توپ و نارنجك و تفنگ قسمتى از خانه‌هاى مردم بيچاره را خراب كرده و سوخته و تا صحن مطهر حضرت سيد الشهداء و ابو الفضل العباس تاخت آورده كتيبه‌هاى ايوان و گلدسته و ساعت بزرگ حضرتى را خراب نموده و سوخته آنوقت دست به قتال و غارت درآورده در يك محله بابل خان قتالگاهى از اجساد مصله شده پيرمردها و زنهاى بيكس اطفال صغير و سادات و طلاب يك منظره فجيعى تشكيل داده كه دل هرسنگ‌دلرا ميسوزاند . اجساد مقتولين را مصله كرده پستان زنها را بريده و جوارح را قطعه‌قطعه نموده آنوقت دست بتاراج درآورده آنچه را توانستند بردند و آنچه را نتوانستند ببرند نفت به زور تلمبه پاشيده و به قوت گلوله توپ و نارنجك آتش زده كارى كردند كه همچو واقعه را تاريخ دنيا ياد ندارد حتى تاريخ چنگيز خان . گمان نداريم همين محاربه عمومى در هيچ نقطه از بلاد كفار اين گونه وحشيگرى را نشان بدهد كه مسلمانان عثمانى و برادران دينى ما نسبت بيك مشت اهالى كربلا خصوصا ايرانيان بىصاحب معمول داشته و شمه از اين قضاياى ناگوار كه مشهود است با عكس غم‌انگيز بعد از مناظر سوخته و عمارات مخروبه و اجساد پاره‌پاره و ابدان مصله‌شدهء زن و مرد و بچه‌هاى بىگناه عليحده تقديم حضور مبارك مىشود . ليكن براى علاج فورى و تأمين آنى استدعاى مخصوص از حضور سرداران اينكه با اول وسيله اقدام خداپسندانه بدست‌گيرى باقى بازماندگان مسلمان بيچاره فرمايند چون امروز شخص حضرت سرداران را نماينده رسمى دولت و ملت ايران ميدانيم بهر وسيله كه مقتضى بدانند اقدام فورى مجدانه به عمل آورده بوسيله مخابرات تلگرافى بدربار معدلت مدار عليه عثمانى شرح اينواقعه مؤلمه را خبر داده و در ضمن تحصيل تأمين آنى و تعيين تكليف آينده را حسب التكاليف بفرمايند بلكه من جانب اللّه و بركت امام هدى و اقدامات مجدانه حضرات سرداران عالى تكليفى براى يك مشت مسلمانان معين و قلوب رميده نسبة آرام شود و كافه مسلمانان را امنيت داده بفراغت خاطر بدعاى بقاى دولتين عليتين اسلام و وجود مقدس حضرات سرداران مشغول شوند البته شرافت تاريخى اين اقدام خداپسندانه بهتر اسباب نيكنامى ابدى و ذكر خير تاريخى حضرت سرداران عالى است .\r\nبمنه تعالى مراتب مرقومه كه حضرات تجار و محترمين قصبه بعرض حضور مبارك سرداران ملى رساندند عشرى از اعشار اين واقعه جانسوز اين عتبه مقدسه مىباشد اميدوارى عموم ساكنين اين قبه مطهره خاصه علماى اعلام و حجج اسلام دامت بركاتهم به آن جنابان است انشاء اللّه تعالى در مقام اصلاح برآمده و حفظ ناموس باقى فقراء و ضعفا خواهند فرمود خادم الشريعه المطهره عبد الحسين العلامة الطباطبائى صاحب الرياضى ابن الحسين الطباطبائى .\r\nبمنه تعالى وقايع جانسوز كربلا زياده از آن است كه حضرات تجار بتفصيل نوشته‌اند البته بر هر صاحب غيرت و شجاعت واجب و لازم است كه سعى بالغ و جهد جاهد كافى نموده كه بقيه از مهاجرين شيعيان حضرت امير المؤمنين عليه السلام محفوظ بمانند و درصدد اصلاح برآيند انشاء اللّه تعالى خادم الشريعة المطهره محمد صادق الطباطبائى . »\r\n\r\nدوشنبه 24 شعبان 1334 - 26 ژون 1916\r\nامروز شاهزادهء نصرة السلطنه والى كرمان وارد شهر كرمان شد . نزديك دروازه طاق نصرة بسته بودند و عموم اعيان و اشراف استقبال كردند و در موقع ورود به باغ چند تير توپ شليك شد .\r\nاز بيرجند خبر رسيد كه عدهء از پياده‌نظام هندى به طرف سيستان حركت نمودند .\r\nامروز كنت لگوتتى وزيرمختار اطريش از اعضاء سفارت كبراى عثمانى و سفارت آلمان دعوت كرده اظهار داشت چون عساكر عثمانى از غرب به طرف مركز پيش ميآيند كابينهء سپهسالار متزلزل شده و ما بايد با گفتار و رفتار خود بافكار عمومى بفهمانيم كه با چنين دولت متمايل به متفقين همراه نيستيم مثلا در اين موقع كه سپهسالار بمناسبت جشن سال تاجگذارى شاه ما را به شام دعوت نموده خوب است هيچيك در ضيافت حاضر نشويم و به بهانهء كسالت مزاج معذرت بخواهيم . نزهت بيك شارژه‌دافر عثمانى گفت عذر كسالت عمومى در انظار مضحك جلوه خواهد كرد بهتر است معاذير مختلفى بياوريم كه اقلا حفظ ظاهر بشود قرار شد هريك جوابى مختلف المضمون بنويسيم .\r\nاينك عين دعوت‌نامه و پاسخ نگارنده :\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n« محل شير و خورشيد - رئيس الوزراء از جناب آقاى مورخ الدوله زيد اقباله خواهشمند است قبول زحمت فرموده جمعه بيست و هشتم شهر شعبان هشت ساعت بعد از ظهر براى صرف شام به باغ فردوس تشريف آورده قرين امتنانش فرمايند . با لباس تمام‌رسمى متمنى جواب است »\r\nجواب\r\n« مورخ الدوله از دعوت عطوفت‌آميز حضرت اشرف آقاى رئيس الوزراء تشكر نموده و نهايت تأسف را دارد كه بواسطهء بعد مسافت و اشكال معاودت در آن موقع از شب نميتواند در شام 28 شعبان در باغ فردوس حضور بهمرساند . »\r\n\r\nچهارشنبه 26 شعبان 1334 - 28 ژون 1916\r\nامشب در شهر تهران جشن باشكوهى گرفته شد سر در وزارتخانه‌ها و ادارات دولتى و بانك شاهنشاهى و بانك استقراضى و اغلب تجارتخانه‌ها چراغانى مفصل نموده و به همين مناسبت ارباب كيخسرو نمايندهء زردشتيان و مباشر مجلس از عموم در عمارت بهارستان دعوت كرده بود هيئت دولت و رجال و اعيان و ساير طبقات ملت شركت نموده بودند . در ميان حاضرين شاهزادهء عين الدوله و امير بهادر جنگ كه هردو از بزرگ‌ترين مستبدان صدر مشروطيت بشمار ميرفتند ديده ميشدند حضور آنها حكايت از قوت رژيم آزادى مينمود .\r\nامروز باحترام جشن تولد شاه ، ظفر نظام و سالار شجاع شاهسون بغدادى از توقيف آزاد شدند .\r\n\r\nپنجشنبه 27 شعبان 1334 قمرى - 29 ژون 1916 - 8 سرطان لوىئيل\r\nنيم ساعت قبل از ظهر باتفاق كنت لگوتتى وزيرمختار اطريش و نزهت بيك شارژه‌دافر عثمانى و مسيو زمر دفتردار سفارت آلمان و ساير اعضاء سفارتين عثمانى و اطريش در قصر سلطنت‌آباد براى عرض تبريك حضور شاه شرفياب شديم شاهزادگان يمين الدوله و عضد السلطنه و شهاب الدوله و عميد الدوله در جاى خود ايستاده شاهزادهء صارم الدوله وزير امور خارجه نيز حضور داشت فهيم الدوله واسطهء ترجمه بيانات ملوكانه بود . وزيرمختار اطريش نطقى به زبان فرانسه راجع به عرض تبريك و آرزوى دوام و بقاى سلطنت و مملكت ايران خواند اعليحضرت هم جوابى مبنى بر اظهار امتنان قرائت نمود بعد جلوتر آمده كنت لگتتى و نزهت بيك هريك جداگانه عرض تبريك كردند و شاه ملاطفت بسيار نشان داد چون مسيو زمر هنوز معرفى نشده بود با سر تعارفى به او نمود و از نگارنده احوالپرسى كرد . موقع مراجعت چند نفر از صاحب‌منصبان روسى معلمين قزاقخانه كه در باغ ايستاده بودند به وزيرمختار اطريش سلام نظامى داده احترام بجا آوردند .\r\n( در جنگ بين الملل اول بيش از جنگ دوم قوانين و قواعد و آداب مراعات ميشد و هرگز كسى را بجرم خدمت به وطن خويش در نورنبورگ محاكمه نميكردند ! )\r\nمهمانى سپهسالار اعظم رئيس الوزراء از وزراء مختار متفقين و بيطرف امشب در باغ فردوس برپا بوده مارلينگ وزيرمختار انگليس با تعرض باينكه چرا مخبر السلطنه را دعوت كرده‌اند از سر ميز شام برخاسته رئيس الوزراء را در محظور بزرگ اخلاقى قرار داده بود . عدهء از رجال مانند مستشار الدوله و ممتاز الدوله و محتشم السلطنه از قبول دعوت معذرت خواسته حاضر نشدند .\r\n\r\nيكشنبه غره رمضان 1334 - 11 سرطان لوىئيل - دوم ژويه 1916\r\nامروز عساكر عثمانى در تحت فرماندهى ژنرال على احسان وارد شهر كرمانشاه شدند . على احسان همان صاحب‌منصبى است كه دو ماه قبل يعنى در برج ثور گذشته اردوى انگليس را در كوت الاماره « * » محاصره كرد چند صد نفر صاحبمنصب و چندين هزار نفر سرباز از آنها اسير گرفت . قبل از ورود عثمانيها حاجى ناصر السلطنه حكمران و معاضد الملك كارگذار و رئيس تلگرافخانه به طرف همدان عزيمت نمودند .\r\n\r\n\r\n","description":"","footnote":"\r\n( * ) كوت الاماره را با الف و با عين هردو نوشته‌اند و املاء آن بسته به وجه تسميه و نيت واضع لغت است .\r\n","page_name":" 357 ","page_number":357},
  {"content":"\r\n\r\nمسيو توبه نايب سوم سفارت روس در ضمن شرح شكست قشون خودشان در كرند و تخليه كرمانشاه به مخبر روسكوى اسلو گفته بود واقعا باوركردنى نيست كه عساكر عثمانى به اين زودى جلو بيايند ؛ مثل آن است كه خواب مىبينم !\r\n\r\n3 رمضان - 4 ژويه\r\nشرح ذيل را سفارت انگليس براى درج به جرائد فرستاد :\r\nاين مطلب در تمام دنيا به خوبى معلوم است كه انگليس‌ها تا به امروز بزرگترين احترام را نسبت بعالم اسلاميت منظور داشته‌اند و هيچ جاى ترديد نيست كه اگر در بنادر حجاز عملياتى جارى داشته‌اند بهيچوجه مربوط بامور مذهبى نبوده بلكه براى اقدامات بضد قواى نظامى تركها بوده است . تركها اين ايام ابلاغيه‌هاى چندى انتشار داده و در اين ابلاغيه‌ها مىگويند كشتىهاى جنگى بنادر بىدفاع بحر احمر را بمبارده نموده بمساجد و امكنه مقدسه نيز شليك كرده‌اند لازم بتوضيح نيست كه اين انتشارات كذب محض و فقط براى اين است كه اذهان مسلمانان عالم را بضد دولت انگليس مسموم نموده و قيام شريف بزرگ مكه را بضد عثمانى كه اثرات آن در اين جنگ بزرگ اروپا از هر حادثه ديگر نسبت به عالم اسلام بزرگ‌تر و مهم‌تر است به اين حرفهاى سطحى و بىاصل جبران و تلافى كنند .\r\nخبر تصرف كرمانشاه بدست عساكر عثمانى موجب نگرانى وزراء شده امروز جلسهء فوق العاده در منزل شخصى سپهسالار اعظم واقع در زرگنده تشكيل يافت .\r\n\r\n6 رمضان - 7 ژويه 1916\r\nجريدهء فرانسوى موسوم به « ل‌ژورنال » مورخه 7 ژويه راجع به وقايع مغرب ايران چنين مينگارد :\r\n« بهترين عساكر عثمانى كه در فرونت ايران در تحت فرماندهى ژنرال خليل پاشا قرار دارند مركب از بيست و پنج هزار نفر ميباشند و اردوى مزبور داراى توپخانه زياد و قوى با يك اسكادر آسمان‌پيما مركب از هفت آئروپلان مىباشد و پس از تداركات بناى حمله به قواى ژنرال باراتف نهاد . »\r\nدر همين موضوع روزنامه روسى « روسكويه اسلوو » اطلاعات ذيل را از پطروگراد مخابره مىكند :\r\n« معلومات اداره اركان حرب روسيه راجع بمحاربات قشون روس در اطراف كرمانشاه مشعر بر اين است كه عثمانىها در اين جبهه قشونهاى ما را تا مسافت پنجاه ورست به طرف شمال شرقى عقب نشانده‌اند و ليكن اين عدم موفقيت را اهميت بزرگى نبايد داد زيرا كه ما در قسمت آخر جناح يسار خود عقب نشسته‌ايم و اين حملات موفقانه عثمانيها در مدت مديدى بسرعت برق مداومت نتواند نمود . گمان ميرود كه يك علت ديگر عقب نشستن ما نيز شدت حرارت هوا بوده است كه تا شصت درجه رسيده بود علاوه بر اين براى عثمانيها از اردوى مصر و قواى اسلامبول و قشونهاى عثمانى كه در بلغارستان بوده‌اند قواى امداديه بزرگى رسيده بود از فرونت سالونيك نيز قريب بيست هزار نفر قشون به بين النهرين فرستاده شده است . »\r\n\r\nيكشنبه 8 رمضان 1334 - 9 ژويه 1916\r\nامروز شاهزادهء ظل السلطان وارد طهران شد و در باغ فردوس تجريش عمارت سپهسالار اعظم منزل كرد . ظل السلطان براى تصدى مقامات بزرگ بايران اعزام شده بود اما پيشروى عشاير عثمانى از سمت غرب اين نقشه را باطل ساخت و متفقين در مقام تملق از سلطان احمد شاه برآمده قانع شدند كه ظل السلطان به حكومت اصفهان منصوب گردد .\r\n\r\nدهم رمضان - 11 ژويه\r\nمخبر روزنامه « قافقاز سكى اسلوو » شرح ذيل را از تبريز بروزنامه مزبور ارسال داشته است : « از وقتى كه تبريز پايتخت آذربايجان و آبادترين نقاط مهمه ايران بوسيله راه‌آهن جلفا با روسيه اتصال پيدا كرده است بلافاصله در اوضاع معيشت و حيات اقتصادى اين مملكت تبدلات عمده وقوع يافته و مقدمات ترقى و مدنيت بسرعت جالب توجهى بناى تظاهر گذاشته است . مملكت شير و خورشيد كه قرنها و عصرهاى متمادى در خواب غفلت مانده و از قافله تكامل و تمدن بمراحل عقب افتاده بود اينك چنين معلوم مىشود كه درصدد بيدارى و نهضت ترقىجويانه برآمده است . اهالى اين مملكت كه قسمت عمدهء معيشت آنها از راه فلاحت بوده و غالبا بامور زراعتى اشتغال داشتند اين اوقات توجه و اعتناى مخصوصى بامور تجارتى نشان داده و نه فقط تجارت داخله بلكه تجارت خارجه را نيز با يك اهتمام و جديت خاصى وجهه همت و مورد اهميت قرار داده‌اند . صدها گارى باركش و هزاران قاطر و شتر با قوافل معظم و كاروانهاى ممتد كه تماما مشغول حمل‌ونقل اجناس و امتعه محلى هستند به طرف ايستگاه راه‌آهن تبريز در حركت و تكاپو ميباشند . اين مال التجاره‌هاى محلى كه باستاسيون تبريز حمل ميشوند عبارتند از ميوه خشكبار ، توتون تنباكو ، پشم و چرم و امثال اينها كه از راه تبريز بروسيه فرستاده ميشوند و درعين‌حال بايد تصديق كرد كه هنوز آنطور كه شايسته و مناسب بوده اوضاع اقتصادى\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nاينمملكت كاملا بجريان نيفتاده و علت اينكه متأسفانه مناسبات اقتصادى آذربايجان با روسيه تا اين اواخر به قدر كافى ترقى حاصل نكرده بود چند چيز است از آن جمله حركات حربيه كه ترتيبات تجارتى را دچار صدمات و لطمات فوق العاده نموده است و به همين جهت ميزان پول و اسكناس روس تنزل يافته و از طرف ديگر هم عدم تشبثات و فعاليت و ساير موانع مختلفه موجب تعويق و سكته اوضاع اقتصادى گرديده است .\r\nمسئله امتداد راه‌آهن از روسيه به تبريز موجب يكنوع جنبش و حركت مدنى در ميان مسلمانان اين صفحات گرديده است ، زيرا كه مسلمانان مزبور در ظرف چندين قرن متمادى به يكقضيه موهوم كه ( ايران نظم برنميدارد ) باور كرده و چنين تصور مينمودند كه اين مملكت از طرف اولياء اللّه نفرين شده است و هرگز روى آبادى و ترقى را نخواهد ديد . اينك اين قبيل عقايد و تصورات موهوم از افكار اهالى مرتفع ميگردد . چندان وقتى نيست كه تبديلات بسيار مهمى در اينجا ديده مىشود دواير و تأسيسات بزرگ تجارتى ايجاد گرديده ابنيه و عمارات عاليه تأسيس يافته راههاى شوسه ساخته شده كوچه‌هاى شهر را سنگفرش و با نظافت نگاهداشته و همه‌جا شبها چراغ برق روشن كرده‌اند استاسيون الكتريك ايجاد شده و راههاى ترامويه بر آبادى شهر ميافزايد و همچنين ساير وسايل و مقدمات مدنيت و ترقى شروع گرديده و تمام اينها نشان ميدهند كه افكار و موهومات سابقه بتدريج تغيير يافته و ترتيبات و اصول تكامل كم‌كم جاى آنها را گرفته و ميگيرد . مسئله راه‌آهن كم‌كم در اينجا طبقه مخصوصى بنام صنف كارگران تشكيل ميدهد اهالى دهات بتدريج از دهات به شهر آمده و در شهر و اطراف آن براى خود راه معيشتى در راه‌آهن و ساير تأسيسات تجسس و تفحص ميكنند و همين نكته مبداء و منشاء معيشت صنعتى و ريشه و اساس حيات اقتصادى و تجارتى را براى آتيه ايران تشكيل ميدهد .\r\nدر تبريز علاوه بر مدرسه روسى و مسلمانى كه اطفال ايران در آنجا به تعليم زبان روسى اشتغال دارند در اين اواخر مشاهده مىشود كه عده كثيرى از ايرانيان با يك فعاليت و جديت بزرگى درصدد تحصيل و تعليم زبان روسى برآمده‌اند و زبان روسى در اينجاها رفته‌رفته حقوق ملكيت تحصيل مىكند . نظر باينكه قونسولخانهء روس ، بانك استقراضى ، اداره راه‌آهن تبريز و ساير ادارات روس در اينجا اقامت داشته و طرف رجوع و احتياجات اهالى هستند از اينرو اهالى اين صفحات ناچارند كه زبان روسى را تحصيل نمايند زيرا كه در آتيه اشخاصيكه اين زبان را تعليم نگرفته‌اند نميتوانند در امور تجارتى و غيره موفقيت حاصل كنند .\r\nمسئله راه‌آهن در آذربايجان مخصوصا تأثيرات بزرگى راجع باملاك و اراضى زراعتى ايجاد نموده است ؛ تمام املاك قابل استفاده و اراضى مهمه كه استعداد فوق العاده براى فلاحت دارند در تحت تصرف و استيلاى اشخاص متنفذ كه از حيث اقتصاد با كارهاى حكومتى تأمين يافته‌اند واقعشده و اين ( ارباب ) ها از اعصار قديمه اين همه اراضى و املاك را در دست گرفته و در هر طرف رياست ميكردند ، و ليكن در حال حاضر نظر باينكه از طرف روس‌ها در آذربايجان نظام و عدالت برپا شده است رعاياى مظلوم كه حقوق و اراضى آن‌ها را پامال كرده و از ميان برده‌اند بقونسولخانه روس مراجعه و تقاضاى احقاق حق نموده و رعايت عدالت را تمنى ميكنند . قونسولگرى روس نيز از نقطهء نظر ملاحظات سياسى و بواسطه اينكه در استقرار نظام و آسايش مملكت ايران ذىنفع مىباشد طبيعى است كه در اين قبيل موارد از معاونت و مساعدت اهالى مضايقه نكرده و مخصوصا از وظايف و تكاليف لازمهء قونسولهاى روس اين است كه در رفاهيت و آسايش حال اهالى و رفع تعديات از آنها مساعدت و همراهى نمايند و با اين ترتيب قونسولخانهاى روس وظيفهء اداره صلحيه را به عهده گرفته و كارهاى اشخاصى را كه به آنجا مراجعه كرده‌اند محاكمه مينمايند . اهالى محلى ايران خصوصا طبقات رنجبر كه بطور آسايش مشغول كارهاى خود بوده و از نعمت عدالت متنعم هستند از روسها كمال رضايت دارند .\r\n\r\n15 رمضان - 16 ژويه\r\nمخبر روزنامه « روسكويه اسلوو » كه مدتى بود از كرمانشاه بروزنامه مزبور مخابرات مينمود اين دفعه از همدان شرح ذيل را اطلاع داده است : از چندى قبل باينطرف با دلايل متعدده معلوم بود كه عثمانيها درصدد يك حمله بزرگى از طرف كرمانشاه ميباشند مثلا : اركان حرب عثمانى از اواسط ماه ماى قوه بسيار بزرگى از رواندوز تا منگلى بر عليه ما تهيه و جمع‌آورى مينمود و همچنين سواره‌هاى اعراب و اكراد با دستجات كثيره در اين حدود حاضر ميشدند ، از طرف ديگر نيز انور پاشا شخصا عازم بغداد شده اركان حرب اردوى سوم عثمانى هم خانقين را مركز عمليات خود قرار دادند . طيارات دشمن نيز اتصالا در بالاى سنگرهاى ما مشغول طيران و عمليات كشفيات بودند علاوه بر اينها قشون روس در اين صدد بودند كه با قواى انگليس در بين النهرين رابطه مناسباتى فراهم سازند والى پشتكوه از اجازه دادن به اين قضيه بطور قطعى امتناع نمود و در اين ضمن اتصالا در ميان قبايل و عشاير سرحدى تبليغات شديده جريان يافته و متواترا خبر ميرسيد كه يكدسته از قشون عثمانى درصدد هجوم از طريق ذهاب و صحنه بوده و ميخواهند رابطه قشون ما را از طرف پشت سر منقطع سازند . تمام اين علايم حاكى از هجوم عمومى قواى عثمانى بوده و معلوم بود كه اگر هم مقصد ديگرى نداشته باشند لااقل ميخواهند بغداد و موصل را از تهديد ما مستخلص نمايند .\r\nقشون ما بواسطه شدت گرما و عدم مساعدت هوا لازم بود كه به جاهاى مناسب عقب بنشينند تركها از اين معنى استفاده كرده و خود را بدره زاگروس رسانده فرونت ما را با يكشدت و دهشتى كه نظير آن تاكنون ديده نشده بود با توپهاى سنگين بمباردمان كردند ، جنگهاى شديدى كه در دره زاگروس بوقوع رسيدند در تاريخ محاربات فرونت\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nروسيه يك خاطره فراموش‌نشدنى تشكيل ميدهند ، اولين دفعه بود كه ما با يك چنين بمباردمان شديدى روبرو شديم و نيز نخستين مرتبه است كه با قواى مختلطه آلمان و عثمانى مصادف گرديديم . اين قوه مهاجم از 27 با تاليون قشون و توپخانه تشكيل يافته بود كه متجاوز از يكربع آنها را قواى آلمانى و اطريشى تشكيل ميداد اغلب صاحبمنصبان و فرماندهان قشون عثمانى و اداره‌كنندگان توپخانه و ميتراليوزها نيز آلمانى بودند و اصول جنگى عثمانى در اين مرحله به كلى مبدل باصول و ترتيبات آلمانى شده اردوى دشمن قبل از حملات خود گلوله‌هاى توپرا مانند تگرك به طرف ما ريخته سپس با دستجات كثير العده قشونى كه مرگ را به نظر حقارت مىنگرند بناى هجوم ميگذارند . در حال حاضر ترتيبات حمل و نقل لوازم و مهمات قشون عثمانى نسبت بسابق خيلى بهتر و مكملتر شده است ؛ گلوله‌هاى توپ و ساير لوازم جنگى را بوسيله اتومبيلهاى مخصوص اتصالا بميدان جنگ ميفرستند و عمليات هجوم از چندين طرف تعقيب مىشود .\r\nاغلب افراد قشونى كه از طرف صحنه حمله ميكنند از اكراد هستند و مقصد عمده آنها مدافعه جناح و مركز اردوى عثمانى است كه به طرف همدان درصدد حمله و مشغول عمليات جنگى ميباشند . يگى اقبال 15 رمضان »\r\n\r\nسه‌شنبه 17 رمضان 1334 - 18 ژويه 1916\r\nشاهزادهء اسمعيل ميرزا فرزند ظل السلطان حامل مكتوبى از طرف گراندوك نيكلا بعنوان ژنرال باراتف بوده عازم همدان است كه نامه را ابلاغ كرده ضمنا درخواست نمايد كه عدهء سالدات روسى بهمراهى شاهزادهء ظل السلطان باصفهان روانه دارند .\r\nاز روزى كه شاهزاده وارد طهران شده تاكنون خوانين بختيارى بواسطهء عداوت ميراثى از وى ديدن نكرده‌اند از حيث آنكه مشار اليه درصدد عزيمت باصفهان است و آن شهر در تحت نفوذ بختياريها مىباشد اصرار به آشتى با خوانين نموده اشخاص مختلف را نزد آنها واسطه قرار داد من‌جمله مجد الدوله و مؤيد السلطنه را نزد صمصام السلطنه و سردار اسعد فرستاد ، چون نتيجه حاصل نشد مسيو چرچيل نايب شرقى سفارت انگليس و مسيو يورينف ترجمان سفارت روس از طرف هردو وزيرمختار خود دوستانه از آن خوانين خواهش كردند كه از ظل السلطان ديدن نمايند ، ايشان جواب دادند بايد صبر كرد تا سردار جنگ از بستر بيمارى بيرون آيد آنوقت او را بنمايندگى از جانب عموم به ملاقات شاهزاده خواهيم فرستاد .\r\n\r\nجمعه بيستم رمضان - 21 ژويه\r\nبالاخره در نتيجهء فشار خارجى و اوامر موكد شاه امروز صمصام السلطنه و سردار جنگ در پارك شهرى از ظل السلطان ديدن نمودند ، سردار بهادر بواسطهء حادثه درشكه از ملاقات محروم ماند شاهزاده با صمصام و سردار جنگ روبوسى كرده بدوستى صميمى در آينده اظهار اميدوارى نمود .\r\n\r\nشنبه 11 رمضان - 22 ژويه\r\nشاهزادهء اسمعيل ميرزا فرزند ظل السلطان حامل مكتوب مخصوص گراندوك نيكلا فرمانفرماى قفقاز بعنوان ژنرال باراتف رئيس قواى اعزامى روسيه در ايران كه اخيرا از طهران به همدان رفته بود اينك مراجعت كرده و در ضمن صحبت اظهار داشته است از باراتف خواهش نمودم تلگرافى مبنى بر اظهار رضايت از كابينه سپهسالار اعظم به گراندوك نيكلا مخابره كرد جوابى كه از فرمانفرماى قفقازيه رسيد حاكى از اين بود كه در تمايلات كابينه فعلى ايران بامپراطورى روس شك و ترديدى نيست .\r\n\r\n23 رمضان 1334 - 24 ژويه 1916\r\nروزنامه قفقازى « آچيق‌سوز » دو خبر از طهران انتشار داده كه ترجمهء آن متواليا نقل مىشود :\r\n« طهران - قونسول روس مقيم اصفهان بتازگى اسناد بسيار مهمى بدست آورده است اين اسناد عبارتند از متن دستورالعمل‌هاى مخصوصى كه از برلن براى كاركنان آلمانى و طرفداران آنها فرستاده شده‌اند ، دستور العمل‌هاى مزبور به زبان فارسى در سى صفحه نوشته شده و مشتمل بر چندين فقره مطالب بسيار مهم و مسائل عمده راجع بروس و ارامنه و هندوها مىباشد . فهرست اسامى كاركنان مخفى آلمان و طرفداران آنان و اسامى اشخاص فعال ايرانى نيز در اين اوراق ثبت شده است اسناد مزبور پس از آنكه ثبت آنها برداشته شد به طهران فرستاده خواهند شد .\r\nطهران - بطورىكه سابقا اطلاع داده شد در شيراز چندين صندوق محتوى اسناد و نوشتجات واسموس و دكتر پوزن آلمانى ضبط گرديده بود از قرار اطلاعات اخيره پس از ورود شاهزاده فرمانفرما حكمران فارس ثبت و صورت اين اسناد برداشته خواهد شد .\r\nاسناد مزبور داراى اهميت بزرگى بوده و خيلى از حقايق عمده بوسيله آنها كشف خواهد گرديد . « آچيق‌سوز 23 رمضان »\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nسه‌شنبه 24 رمضان - 25 ژويه\r\nامروز شاهزاده ظل السلطان به بازديد صمصام السلطنه و ديدن سردار اسعد رفته و در ضمن صحبت به آنها گفت كه مسيو سازانف وزير امور خارجه روسيه استعفا داده است .\r\n\r\nشنبه 25 رمضان - 26 ژويه\r\nامروز كه روز پذيرائى شاهزادهء صارم الدوله وزير امور خارجه بود در قيطريه بملاقات او رفتم و راجع به تأمين نمايندهء تجارتى آلمان مقيم يزد مذاكره كردم ضمنا شاهزادهء مزبور خبر استعفاى سازنو را تأييد نمود .\r\nتلگراف متحد المال ذيل امروز از طرف رئيس الوزراء به حكام كاشان - محلات - اصفهان - يزد - گلپايگان - خوانسار و كمره مخابره گرديد : چون برحسب اراده مطاعه همايونى روحنا فداه و تصويب هيئت محترم دولت حكمرانى و فرمانفرمائى ولايات اصفهان و يزد و كاشان و گلپايگان و خونسار و كمره و محلات به عهده حضرت مستطاب اشرف ارفع اسعد امجد اكرم و الا شاهزاده ظل السلطان دامت شوكته تفويض و واگذار شده است لهذا به اين مختصر زحمت ميدهد كه بعدها خودتان را در تحت حوزهء فرمانفرمائى حضرت معظم دانسته و مطابق تعليماتيكه از طرف ايشان داده مىشود رفتار نمائيد . سپهسالار اعظم رئيس الوزرا\r\n\r\n28 رمضان - 29 ژويه\r\nاز طرف رياست وزراء در خصوص مقصرينى كه بدست نظاميان روس توقيف هستند تلگرافى به ژنرال باراتف مخابره شده بود كه بعضى از آنها را به تهران اعزام دارد ، اينك تلگرافى از ژنرال به سپهسالار اعظم رئيس الوزراء مخابره گرديده كه خاطر معزى اليه را از فتوحات قشون امپراطورى در زنجان و كومش‌خانه مستحضر نموده و ضمنا اشعار داشته است كه در باب انتظام الدوله با آنكه تقصيراتش معلوم است و مقرر بود بروسيه اعزام شود به تهران حضور شما فرستادم كه خودتان قرار تنبيه او را بدهيد ليكن در خصوص سعيد لشگر چون ترديد و شبهه نيست كه آگنت آلمان بوده اعزام مشار اليه به طهران غيرممكن است مگر آنكه مستقيما از والاحضرت گراندوك نيكلا فرمانفرماى قفقاز احضار مشاراليه را درخواست نمائيد .\r\n\r\n4 شوال 1334 - 22 يول روسى - چهارم اوت 1916\r\nروزنامهء معروف روسى « نويه و رميا » مقالهء مهمى در باب عمليات نظامى غرب منتشر ساخته و در پايان مقاله پرده از نيات دولتين روس و انگليس مبنى بر قصد اجراء قرارداد 1907 برداشته است نظر باهميت مسئله ترجمهء آرتيكل جريده مزبوره مورخه 22 يول را ذيلا نقل ميكنيم :\r\n\r\nاخطاريه ديپلماسى آلمان در ايران و نتايج بلاواسطه آن اطلاعات آژان سياسى روس مقيم قرارگاه ژنرال باراتف\r\nبعد از آنكه در ماه مه سال گذشته واقعه قتل ( فن كاور ) ويس قونسول ما در اصفهان به عمل آمد پرنس ريس وزيرمختار آلمان بتوسط ( كالدول ) نماينده ديپلماسى اتازونى كه پيوسته از وزراى مختار آلمان و عثمانى مقيمين دربار طهران طرفدارى مىكرده و حال هم مىكند به ( فن‌اتر ) سفير ما پيغام داده است كه « با كمال صميميت از وقوع اين حادثهء جنايت‌آميز اظهار تأسف و تألم و دربارهء ترورى كه مرتكب اين عمل فجيع شده است حكم غيابى داده بر عليه اين گونه كشمكش سياسى كه ديپلماسى آلمان هميشه از آن نفرت داشته است جدا اعتراض نموده مثل نماينده دولتى كه دوست ايران باشد .\r\nتصميم نموده است كه از سياستى كه ممكن است حكومت ايران را دچار تهديدات و خشم و غضب همسايگان مقتدر يعنى روس و انگليس بنمايد يا اينكه دولت مشار اليه را از دريافت حق السكوت يا تعويضات حربيه محروم سازد مطلقا پرهيز كند » .\r\nمعنى اصلى عبارات و بيانات نماينده سياسى آلمان را كه از طرف حكومت متبوع خود نسبت به « يك دولت دوست » احساسات و تمايلات صميمانه خويش را اظهار داشته است بايد برعكس فهميد زيرا كه خداوند بسياسيون عالم زبان مخصوصى عطا نموده است كه نه اينكه مىتوانند مقاصد و خيالات خود را مستور بدارند بلكه گاه‌گاه مقاصد و خيالات خويش را طورى بيان مىنمايند كه معنى اصلى آن بايستى برعكس فهميده شود . از بديهيات است كه اين قبيل بيانات ديپلماسى سياسيون آلمان فقط يك دفعه مىتوانند افكار عامه را گمراه سازند و در دفعه دوم نتايج به عكس مىبخشند يعنى مقاصد و نيات اصلى آنها را در مقابل حريف افشاء كرده و به او اجازت ميدهد كه درصدد اقدامات لازمه برآمده خويشتن را براى مدافعه حاضر نمايد . نتايج بلاواسطهء اخطاريهء ديپلماسى آلمان در ايران حاصل شد يعنى يكفرونت جديدى در مملكت دوست در مقابل ما تهيه كرده كرارا بنمايندگان سياسى روس و انگليس حمله نمودند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nدر ماه مه سال جارى دومين اخطاريه ديپلماسى آلمان به همين مضمون صادر شد :\r\nسفير كبير آلمان مقيم دربار قسطنطنيه بنماينده سياسى ايران رسما اطلاع داد كه حكومت آلمان در ايران كارى ندارد و تمام توجه خود را بفرونتهاى عمده اروپا و عثمانى دوخته جبههء ايران را كه تحت الشعاع واقع شده است ابدا اهميت نميدهد چون نتايج قطعى جنگ دنيا در فرونت ايران بدست نخواهد آمد بنابراين مقامات عاليهء آلمان از اين قسمت مشرق صرف‌نظر كرده و تدابيرى اتخاذ نخواهند نمود .\r\nتقريبا يك هفته بعد از بيانات نمايندهء ديپلماسى آلمان ، قواى كثير العده عثمانى كه متجاوز از يك كردارمه مىباشد در تحت فرماندهى خليل بيك عمليات تعرضيهء خود را در سرحدات ايران شروع كرده بعد از چند روزى مداومت دستجات قليل العده ما را تا چهل ورستى اينطرف كرمانشاه كه مدت شش ماه تمام در دست قشون ما بوده عقب راندند .\r\nپس از خاتمهء محارباتيكه سال گذشته در حوالى كرمانشاه به عمل آمد و قواى ما فاتحانه به شهر كرمانشاه ورود نمود تمام شمال و مركز ايران مدت شش ماه در تحت تصرف و اشغال قواى ما درآمد و از كرمانشاه دسته قليل العده رشيد ما به طرف بغداد رفته به قواى انگليس ملحق شدند . چون سفارت ما در طهران اخبار جنگ فرونت ايران را از قرارگاه فرمانده كردارمه اعزاميه روس تحصيل مىنمايد بنابراين من شخصا با مسيو گيلدبراند نماينده ديپلماسى روس كه مدت دو سال تمام در اصفهان آشيانه بختيارىها سمت قونسولگرى داشته و با كمال شرافت مأموريت خود را انجام داده است ملاقات نموده مدتى با او مصاحبه داشتم ؛ بعد از آنكه در اوايل بهار سال جارى قونسول ما باصفهان عودت نموده در نهم ماه مارت يعنى روز عيد نوروز ايران مشار اليه را بقرارگاه ژنرال باراتف مأمور كردند و در بيستم ژون ژنرال باراتف او را براى انجام مأموريت مرجوع بطهران نزد سفير روس فرستاد .\r\nگيلدبراند در ضمن مصاحبه اظهار داشت كه با شرايط نامساعد قواى ما مجبور شد كه در عمليات تعرضيه خود به طرف خانقين مداومت نمايد ، گرماى اينجا در منتهى درجه شديد است و آب‌وهواى سالمى هم ندارد . از اواخر ماه مارت در اينجا گرماى هوا شدت پيدا مىكند و آنوقت پشه‌هاى زهردار كه از دندان گرفتن آنها انسان مبتلا بانواع و اقسام امراض ( مالاريا ) ميگردد و همچنين مكسهاى جسور درشت كه شب و روز انسان و حيوان را اذيت ميدهند فراوان ميشوند . در ماه ژوئن درجه حرارت و گرماى هوا در اين صفحات بقدرى شديد است كه مگسها هم طاقت نياورده تلف ميشوند . كميابى و يا نبودن چاه آب در بسيارى از راهها حركت قشون را دچار هزاران موانع و مشكلات ميكرد و ليكن طاقت و تحمل قشون ما تمام اين موانع را بر طرف ميساخت اشكالات قواى ما هنگام عقب نشستن به طرف كرمانشاه فوق العاده بيشتر بود . حملات ناگهانى قواى كثير العده دشمن غالبا جناحين يا پشت سر دستجات ما را تهديد مىكرد .\r\nقواى ابو الجمعى خليل بيك تقريبا بالغ بر سى باتاليون پياده‌نظام و يك ديويزيون سواره‌نظام و مقدار زيادى توپخانه و عده كثيرى سواره غيرنظامى اكراد است كه جمعيت آنها تاكنون معلوم نشده است . توپخانه ما از هر حيث عالى است و قلت عده قشون ما را در اين فرونت جبران مينمايد . آتش‌فشانى توپ‌هاى كوهى و صحرائى و سنگين ما غالبا به حد كمال رسيده قواى خصم را در مسافت بعيدى از مواقع ما مجبور بتوقف نموده تعرضات او را دفع ميكردند .\r\nدر تحت حمايت آتش شديد توپخانه ما با مقدار كمى تلفات جانى عقب نشستيم ، قواى ما شهر كرمانشاه را بفوريت تخليه كرده يكنفر مريض و مجروح خود را در آنجا باقى نگذاشت و از اردوى ما چيزى در آنجا نماند كه قابل استفاده دشمن باشد .\r\nبراى اثبات دوستى خود با دولت روس تمام مأمورين حكومت ايران با ناصر السلطنه از كرمانشاه حركت كردند ، اهالى شهر عموما احساسات و تمايلات خود را نسبت بقواى روس كه نظم و امنيت را در كرمانشاه و توابع آن برقرار داشته و اهالى آنجا را از تعديات شونمان معروف و صاحبمنصبان سوئدى و ژاندارم‌ها و مجاهدين و اسراى اطريشى نجات دادند اظهار داشته‌اند . گيلدبراند شرحى از زحمات كاركنان « ادارهء صليب احمر » تمجيد نموده گفت كه ادارهء مزبوره در تحت رياست كنتس بابرينسكى و مسيو سنتيكين در ايران براى نجات صدها مجروحين راحت را بر خود حرام كرده فعاليت و جديت بزرگى بخرج دادند ، در قصبات و دهاتيكه در بين راه گيلدبراند واقع بودند اهالى باستقبال قونسول روس آمده از او خواهش ميكردند كه از سفارت روس استدعا نمايد كه قشون ساخلوى روس را از آنجاها احضار نكرده آنها را از تعديات قواى عثمانى و ژاندارمها و مجاهدين كه مجددا عمليات تعرضيه پيش گرفته‌اند تأمين نمايند .\r\nچندى قبل بود كه مطبوعات طهران و اعضاى راديكال مجلس بعنوان اينكه « خاك مقدس ايران ميدان جولانگاه قشون روس شده است » و يا اينكه « مأمورين خارجه در امور داخلى مداخله ميكنند » مجلس را تعطيل كردند به حكم ضرورت و مقتضيات جنگ تمام اين اصول در آرشيو ضبط شده بود اينك معاهدهء هيجدهم اوت 1907 و مقصود اصلى دولتين روس و انگليس : « حفظ انتظامات داخلى در اغلب از ايالات و ولايات ايران كه از يكطرف در مجاورت حدود روسيه و از طرف ديگر نزديك بافغانستان و بلوچستان واقع شده‌اند » بموقع اجرا گذارده مىشود . نوويه ورميا »\r\nمتن فارسى قرارداد 1907 كه در خاتمه مقالهء « نويه ورميا » بدان اشاره شده براى مزيد استحضار خوانندگان درج مىشود :\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nمتن قرارداد روس و انگليس كه در سن پطرزبورك در 31 اوت 907 امضاء شد\r\nاعليحضرت پادشاه بريطانياى كبير و ايرلند و كليه ممالك بريطانيا واقعه در ماوراء درياها و امپراطور هندوستان از طرفى و اعليحضرت امپراطور كل ممالك روسيه از طرف ديگر ،\r\nنظر به ميل صميمى كه در حل مسائل مختلف راجع بمنافع قاره آسيا دارند مصمم به عقد قراردادهائى شده‌اند كه بوسيله آن از هر علتى كه موجب سوءتفاهم ما بين انگليس و روس راجع بمسائل مذكور باشد جلوگيرى نمايند و براى انجام اين مقصود نمايندگان خود را بطريق ذيل معين ميكنند :\r\nاز طرف اعليحضرت پادشاه انگليس و ايرلند ( سرارتور نيكلسن ) سفير فوق العاده و مختار در دربار اعليحضرت امپراطور كل ممالك روسيه ؛\r\nاز طرف اعليحضرت تزار آقاى الگساندر ايزولسكى وزير امور خارجه . نمايندگان فوق الذكر پس از ردوبدل اعتبارنامه‌هاى خود رسيدگى و تصديق صحت آنها قرارهاى ذيلرا گذاشتند :\r\nراجع بايران\r\nاز آن جائى كه دولتين بريطانياى كبير و روسيه در برابر يكديگر متعهد شده‌اند كه تماميت و استقلال ايران را محترم شمرده و صميمانه مايل بحفظ نظم در تمام قلمرو اين مملكت و نمو صلح‌جويانه آن و هم‌چنين طالب استقرار دائمى منافع تجارتى و صنعتى ساير ملل باشند و نظر باينكه هريك از دو دولت از لحاظ ترتيبات جغرافيائى و اقتصادى ذينفع در استقرار صلح و امنيت در بعضى از ايالات متصله و يا همسايه سرحدات افغانستان و بلوچستان از طرف ديگر ميباشند و نظر باينكه ميخواهند از هرگونه موجبات اختلال و كشمكش كه ممكن است در منافع طرفين در ايالات مذكوره ايران بروز نمايد اجتناب كنند بمقررات ذيل موافقت نمودند\r\nماده اول\r\nدولت بريطانياى كبير تعهد مىكند كه در ماوراء خطى كه از قصرشيرين باصفهان و يزد و خاف ممتد شده به يكقطعه در سرحد ايران كه در محل تقاطع دو خط سرحدى روس و افغان منتهى مىشود تقاضاى هيچگونه امتياز سياسى و تجارتى از قبيل امتياز راه‌آهن ، بانك ، تلگراف ، طرق ، حمل‌ونقل ، بيمه و غيره براى خود و يا تبعه دولت ثالثى ننمايد و با درخواست اين قبيل امتيازات از طرف دولت روسيه در منطقه فوق الذكر مستقيما يا غيرمستقيم مخالفتى ابراز ننمايد . بديهى است كه امكنه فوق الذكر در جزء منطقه است كه دولت بريطانياى كبير خوددارى از تقاضاى امتيازات فوق خواهد نمود .\r\nماده دوم\r\nدولت روسيه بنوبه خود تعهد مىكند كه در منطقه واقعه در آنطرف خطى كه از سرحد\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nافغانستان از قاذيك ( مشرق بيرجند ) و بيرجند و كرمان ممتد شده و به بندرعباس منتهى مىشود تقاضاى هيچگونه امتياز سياسى و تجارتى از قبيل امتياز راه‌آهن ، بانك ، تلگراف ، راه شوسه ، حمل‌ونقل ، بيمه و غيره براى خود و اتباع خود و يا تبعه دولت ثالثى ننمايد و با درخواست اين قبيل امتيازات از طرف دولت انگليس در منطقه فوق الذكر مستقيما مخالفتى ابراز ننمايد .\r\nبديهى است كه امكنه فوق الذكر در جزء منطقه است كه دولت روسيه خوددارى از تقاضاى امتيازات فوق خواهد نمود .\r\nماده سوم\r\nدولت روسيه از طرف خود متعهد مىشود كه پيش از موافقت نظر با دولت انگليس هيچگونه مخالفتى با تفويض هرگونه امتيازات بيكى از تبعه بريطانيا در نواحى ايران واقعه در بين دو خط مذكور در ماده 1 و 2 ننمايد .\r\nدولت انگليس نيز نظير تعهد فوق را در خصوص تفويض هرگونه امتيازى در نواحى مذكوره ايران باتباع روسيه برعهده ميگيرد . كليه امتيازاتى كه در موقع انعقاد اين عهدنامه در مناطق مذكوره در ماده 1 و 2 وجود دارد به حال خود باقى خواهد ماند .\r\nماده چهارم\r\nتوضيح آنكه كليه عوايد گمركى ايران باستثناى عوايد گمركى فارس كه وثيقهء براى تأديه منافع و استهلاك قروض شاه ايران ببانك استقراضى روس كه تا تاريخ امضاى اين معاهده به عمل آمده است مىباشد براى اجراى منظور فوق اختصاص خواهد داشت هم‌چنين عوايد گمركى فارس و خليج بانضمام عوايد صيد ماهى آن قسمت بحر خزر كه متعلق بايران است و عوايد حاصله از پست و تلگراف كما فى السابق براى تأديه و استهلاك قروض شاه ايران در مقابل بانك شاهنشاهى انگليس كه تا تاريخ امضاى اين معاهده به عمل آمده است اختصاص خواهد داشت .\r\nماده پنجم\r\nدر مواردى كه مرتبا تأديه منافع و يا قسط استهلاك قروض كه دولت ايران در مقابل بانك استقراضى روس و بانك شاهنشاهى انگليس تا تاريخ امضاى اين معاهده بر عهده دارد صورت نگيرد و هرگاه براى دولت روسيه لازم شود كه نظارتى در موضوع منافع عايداتى كه وثيقه تأديه منافع قرض دولت ايران در مقابل بانك استقراضى است و در جزو منطقه مذكوره در ماده 2 مىباشد برقرار نمايد و يا دولت بريتانياى كبير خواسته باشد كه نظارتى در موضوع منابع عايداتى كه وثيقه تأديه منافع قروض ايران در مقابل بانك شاهنشاهى است و در منطقه مذكوره در ماده 1 معاهده واقع باشد بنمايد دولتين انگليس و روس تعهد ميكنند كه قبلا بطور دوستانه تبادل نظرى به عمل آورده و متفقا وسايلى را كه براى انجام نظارت مذكوره لازم است اتخاذ نمايند و از هرگونه مداخلهء كه موافق با اصول مندرجه در اين معاهده نباشد اجتناب ورزند .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\nمراسله سفارت انگليس بتاريخ 24 سپتامبر 1907\r\nجناب مستطاب اجل اكرم افخم را با كمال احترام تصديع افزا مىشود :\r\nبرحسب دستور العملى كه از دولت متبوعه دوستدار رسيده شرف دارم كه صورت ترتيب منعقده فيما بين دولتين روس و انگليس مورخه 31 اوت 1907 را تا اندازه‌اى كه راجع بدولت عليه ايران است لفا ايفاد دارم محض تسهيل قرائت نوشته مزبور ترجمه غيرمستند آن را به نسخه فرانسه الحاق داشت محض احتراز از هرگونه اشتباه نيز بايد اظهار بدارم كه مسلم است نسخه فرانسه سنديت خواهد داشت . صورت اين قرارداد رسما بدول معظمه ايفاد خواهد شد و به زودى انتشار خواهد يافت .\r\nدر اين موقع احترامات فائقه را تجديد مينمايد . امضاء وزيرمختار انگليس\r\n\r\nشنبه 5 شوال 1334 - 1916\r\nموقعى كه سفارتين روس و انگليس تأسيس كميسيون مختلط ماليه را شاهزاده صارم الدوله ( اكبر ميرزا مسعود ) ( تولد در 1263 شمسى ) وزير امور خارجه\r\nبه كابينهء سپهسالار اعظم تكليف كردند دولت زير بار نرفت و موفق شد آنها را متقاعد نمايد كه نظارت كميسيون محدود به وجوه استمهال باشد يعنى تنخواهى كه دولتين بعنوان « مراتوريوم » ميپردازند مورد كنترل كميسيون مختلط قرار گيرد اما اخيرا در نتيجه دسائس رئيس كميسيون مسيو هنسنس بلژيكى مراسلهء از طرف هردو سفارت بدولت شاهنشاهى تسليم گرديد مشعر بر اينكه كليه عايدات و مخارج دولت اعم از ماليه و نظام و اوقاف و غيره بايد به تصويب كميسيون برسد و به اطلاع كميسيون بر عدهء قشون ايران تحت فرماندهى صاحب‌منصبان روسى و انگليسى افزوده شود . چون شاهزاده صارم - الدوله راضى نشد كه وزارت امور خارجه طرف مكاتبه سفارتين در اين موضوع واقع گردد لذا مراسلات را مستقيما بعنوان رياست وزراء فرستادند و با لطايف الحيل جواب مساعدى از سپهسالار اعظم دريافت داشتند بعبارة اخرى سپهسالار را فريب دادند و بدون اطلاع ساير وزراء امضائى از او گرفتند . چند روز بعد سفارت انگليس در ضمن نامهء كه به وزارت خارجه نوشت اشاره به مواد قرار مالى نمود لكن شاهزادهء صارم الدوله وزير امور خارجه جوابا اظهار عدم اطلاع از مواد چنين قراردادى كرده آن را برسميت نشناخت . صارم الدوله از اين اقدام وطن‌پرستانه\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمورد تحسين مليون و آزاديخواهان قرار گرفت و همين مسئله موجب تزلزل اركان كابينه شده و پس از چند روز سقوط كرد . قبول تقاضاى سفارتين در انظار ملت در حقيقت قبول تقسيم ايران و خاتمهء سلطنت بشمار رفت و به همين دليل شاه از توشيح آن امتناع ورزيد افراد خاندان سلطنت هريك به نوعى از اين پيش‌آمد اظهار نفرت نمودند و شاهزاده خانم فخر الدوله عمه شاه كه به فراست و لياقت و نوع‌پرورى اشتهار داشت به همسر خود امين الدوله فشار آورد كه از عضويت كميسيون مختلط استعفاء كند . آژانس رويتر بعد از چند روز يعنى در يازدهم اوت 1916 در باب قرارداد مزبور خبرى به اين مضمون انتشار داد :\r\nشاهزاده خانم فخر الدوله قاجار\r\n« لندن - ما بين وزراء مختار انگليس و روس راجع به بعضى اقدامات نظامى و ماليه ايران موافقت حاصل شده است »\r\n\r\nدوشنبه 7 شوال - هفتم اوت\r\nامشب تلگرافى از همدان از طرف ژنرال باراتف به سپهسالار اعظم\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nرئيس الوزراء رسيد مبنى بر اينكه بملاحظات استراتژيك قشون امپراطورى همدان را تخليه مينمايند اما چندان اهميتى ندارد مبادا موجب نگرانى شود !\r\n\r\nسه‌شنبه 8 شوال - هشتم اوت\r\nتلگراف يزد مشعر است بر اينكه ژنرال سايكس انگليسى وارد شده و بدون توقف در يزد با همراهان خود به طرف شيراز عزيمت نمود .\r\nتلگراف قزوين حاكى است كه چندين خانه از طرف كارگذاران قشون دولت بهيه روس براى مريضخانه و ساير احتياجات تخليه شده و امروز قريب سى گارى مملو از سالدات و مهمات از همدان بقزوين وارد شده است .\r\n\r\nچهارشنبه 9 شوال - نهم اوت\r\nقريب هشتصد نفر سالدات روس امروز از كرج وارد تهران شدند امروز عساكر عثمانى به اطراف كوه الوند كه از چند ماه قبل از طرف قشون روس تحكيم شده بود رسيدند .\r\n\r\nپنجشنبه دهم شوال 1334 - دهم اوت 1916\r\nراجع به قرارداد مالى روزنامهء قفقازى « آچيق‌سوز » مقاله مهمى انتشار داده و سرپوشى از مسائل مكتومه برداشته است . ترجمهء آن مقاله ذيلا نقل مىشود :\r\nپس از آنكه سپهسالار از مفاد مقالهء « آچيق‌سوز » اطلاع حاصل كرد چنان مضطرب شد و تسلط بر اعصاب خويش را از دست داد كه در تكذيب آن خبر نامهء به خط و انشاء و امضاء خود به روزنامه رعد فرستاد كه در جريدهء مزبور بتاريخ 18 شوال بطبع رسيد . اينك عين نامه :\r\n« آقاى مدير روزنامه رعد را زحمت مىدهم كه معاهدهء سنه 1907 را در كابينه رياست وزرائى آقاى صمصام السلطنه وزارت خارجه آقاى وثوق الدوله وزارت داخله آقاى محتشم السلطنه وزارت جنگ سردار محتشم وزارت ماليه قوام السلطنه وزارت علوم آقاى علاء السلطنه و وزراى ديگر و بتصديق آقاى ناصر الملك نايب السلطنه كه در حاشيه آن نوشته و تصديق نمودند با امضاى ابو القاسم خوب است مندرجات روزنامه آچپق‌سوز را تكذيب فرمائيد احتمال كلى دارد در اداره شما هم باشد خوب است تكذيب فرمائيد تا همه بدانند كه تفصيل از چه قرار است . 18 شوال 1334 محمد ولى »\r\n( بعقيده نگارنده سپهسالار موقع تحرير شرح فوق به حدى عصبانى بوده كه قرارداد 1907 را با اولتيماتم 1911 اشتباه نموده است زيرا در تاريخ 1907 ايران نايب السلطنه نداشته و وزراء نامبرده مصدر كار نبوده‌اند )\r\n\r\n« روس - انگليس - ايران »\r\nاز قراريكه تلگرافات اخيره اشعار ميدارند بتازگى مذاكرات ما بين حكومت ايران و سفارتين روس و انگليس كه بوسيلهء تبادل يادداشت‌ها جريان داشت بانجام رسيده و خاتمه پذيرفته است . در نتيجه اين مذاكرات ما بين روس و انگليس و ايران ائتلاف و موافقتى در مسئله تشكيلات ماليه و عسكريه حاصل شده است . به موجب ائتلاف مزبور در شمال ايران دستجاتى از قشون قزاق در تحت تعليم صاحبمنصبان روسى و در جنوب ايران نيز قواى نظامى مخصوصى بتوسط صاحبمنصبان انگليسى تشكيل خواهد يافت . علاوه بر اين امور ماليهء ايران هم در تحت نظارت كميسيون مخصوصى كه با رياست خزانه‌دار بلژيكى و عضويت مأمورين روس و انگليس تشكيل يافته است اداره خواهد گرديد . اين خبر جاى شك و شبهه باقى نميگذارد كه حكومت سپهسالار اعظم همچنانكه از به دو تشكيل آن شهرت يافته بود بطور صميمى طرفدار روس و انگليس بوده است . براى اينكه درست تشخيص داده شود كه حكومت موصوف با امضا كردن ائتلاف فوق الذكر به دوستان شمالى و جنوبى خويش چه طرز علاقه نشان داده لازم است اين خبر مختصر و مجمل را قدرى شرح و بسط بدهيم :\r\nقضيه نظام و ماليه ايران كه اينك در نتيجه ائتلاف مزبور بطريق فوق حل‌وفصل گرديده در حقيقت مهمترين اساس‌هاى همان ائتلاف مشهور روس و انگليس را كه در سال 1907 پس از ملاقات بلمورال ما بين دولتين روس و انگليس در خصوص ايران انعقاد يافته بود تشكيل ميدهد . در آنموقع كابينه ليبرال انگليس كه تهلكه نفوذ آلمان را در آسيا احساس ميكرد با معرفت سرادوارد گرى كه اين روزها بمكافات مال‌انديشىهاى خود به رتبهء ( لورد ) نائل گرديده لازم ديده بود كه با رقيب ديرين انگلستان طريق ائتلاف و موافقتى در مسائل آسياى وسطى اتخاذ نمايد . در نتيجه منطقى اين پليتيك مملكت ايران كه از ديرباز ميدان مسابقه و رقابت دولتين روس و انگليس شناخته شده بود . وسيله سازش و محبت واقع شده و براى اينكه اختلافى در ما بين آنها باقى نمانده باشد نقشه ايران به دو منطقه نفوذ تقسيم گرديده قسمت شمالى ايران منطقهء روس و حصهء جنوبى آن منطقهء انگليس ناميده شد و در ما بين اين دو قسمت يك مقدار اراضى كه از صحراها و دشتهاى باير تشكيل يافته بعنوان منطقه بيطرف در ما بين دولتين معرفى گرديد . مملكت\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nشير و خورشيد كه ساحت وسيع آن به منطقه‌ها منقسم شده ، برحسب اين ائتلاف‌نامه هروقت درصدد استقراض برآيد ميبايست بروس و انگليس مراجعه نمايد . و اگر بخواهد قواى نظامى خود را بيفزايد بايد نظريات همسايگان خويش را استفسار كند و هرگاه خيال جلب معلمين خارجه براى اصلاحات ضروريه داشته باشد لازم است كه منتظر دستور و صلاح‌انديشى « حاميان » خود بوده باشد . اين نقشه ( حمايت ) كه در نه سال قبل كشيده شده بود از طرف دربار ايران تصديق نگرديده در ظرف اين مدت به كابينه طهران چندين دفعه تكليف شد كه رسميت آن را بپذيرند ، ليكن از طرف ملت‌پرستان ايران كه داراى افكار مشروطيت و احساسات استقلال‌طلبى بودند در هر دفعه اين تكليف جدا رد شده بود حتى اينكه قتل اتابك اعظم كه بطرفدارى روس و انگليس شهرت داشت با همان روزى كه معاهدهء 1907 امضاء شده بود مصادف گرديد . مشروطه‌خواهان ايران كه براى محافظت استقلال آن مملكت درصدد انقلاب برآمده و زمام حكومت را بدست گرفته بودند اين قضيه را موافق آمال و مقاصد خود نميدانستند كه استقلال ايران در تحت حمايت دو همسايه بزرگ واقع گردد بنابراين مجلس ملى نيز به قدر مقدور در هر موقع مناسبى آن قسمت از معاهدهء 1907 را كه راجع بايران بود پروتست و مخالفت مينمود و بالاخره استخلاص از دايره اين ائتلاف مهمترين آمال ملت‌خواهان ايران را تشكيل داده و از اين‌رو بجانب مستشاران امريكائى براى اصلاحات ماليه و استخدام متخصصين سوئدى بجبهه تشكيلات ژاندارمرى اقدام مىنمودند و در عين احتياجات مالى حتى الامكان سعى كردند كه از استقراض خارجى احتراز نمايند زيراكه آنها مجبور بودند براى استقراض به همسايگان بزرگ خود مراجعه كنند و دولتين نيز در طى شرايط استقراض ميخواستند بعضى از مفاهيم معاهدهء 1907 را بقبولانند .\r\nدربارهاى لندن و پطروگراد خيلى سعى ميكردند كه ائتلاف 1907 را براى استقلال و ترقى بزرگى جلوه دهند و بايرانيان حالى كنند كه اين معاهده متضمن منافع بزرگى بجهة ايران مىباشد ليكن اين تشويقات بهيچوجه در افكار ملت‌پرستان ايران اثر نمىبخشيد حتى اگر هم متنفذترين سياسيون ايران ميخواستند نظريات ملت‌خواهان « افراطپرست » را بمعاهده مزبور جلب نمايند فورا نفوذ و اعتبار خود را از دست داده و صداقت و صميميت خويش را شبهه‌ناك و لكه‌دار ميكردند .\r\nاين آرزومندان ترقى و استقلال ايران كه با ياد حشمت و عظمت تاريخى داريوش‌ها ، كيخسروها و نادرها آمال برافراختن درفش كاويانى را در دل پرورانده و هواى اعادهء دورهء مجد و سطوت قديم ايران را در سر داشتند در هر قدمى كه به جانب مقاصد ملى برميداشتند پيوسته بحقايق تلخ و ناگوار تصادف نموده مقدرات ايران را در قبضه روس و انگليس مشاهده ميكردند . بنابراين بعضى از آنها در مقابل اين حقيقت بسيار تلخ سر تمكين فرود آورده تسليم قضايا و احوال موجوده ميشدند و برخى ديگر استقامت ورزيده اميدوار بودند كه اوضاع با اين شكل ناگوار مداومت نخواهد يافت و عنقريب جنگ اروپا درگرفته موقعى براى استخلاص ايران پيش خواهد آمد .\r\nاين اميدوارىها بىاساس نبوده بطورىكه معلوم است معاهده 1907 كه در ما بين لندن و پتروگراد انعقاد يافت از نقطه‌نظر برلن غيرمطبوع و موجب عدم رضايت برلن گرديده كاركنان آلمان در ايران همين عدم رضايت برلن را وسيله انتشار تبليغات و تشويقات قرار دادند از نتيجه اين تبليغات در ايران بعضى احزاب سياسى قدم بعرصه ظهور گذاشته و اساس نظريات خود را بر روى اين عقيده استوار نمودند كه استقلال و تماميت ملكيه ايران با « حمايت دوستانه » دولتين روس و انگليس تامين نتواند يافت ، بلكه با نفوذ يكدولت مقتدر ثالى پابرجا خواهد ماند . بالاخره نايره جنگ بين المللى شعله‌ور گرديد ، دولت عثمانى نيز باندك فاصله با مساعدت آلمان در اين جنگ بزرگ شركت نمود . آلمانها در ايران دايره تبليغات و تحريكات خود را توسعه دادند مبعوثين و سياسيون ايران كه نفوذ سومين دولت بزرگ خارجى را ( ناجى ايران ) ميدانستند موقع را براى استخلاص مملكت خود مناسب ديده ( كميته دفاع ملى ) تشكيل دادند و بناى اقدامات گذاشتند ليكن در نتيجه اين اقدامات يكعدم موفقيت ديگر بر محروميت نه ساله آنها افزوده شده حكومت مستوفى الممالك مجبور باستعفاء گرديد و كميته دفاع ملى نيز ناچار شد كه از قم ببغداد مسافرت نمايد . اينك در همين موقعى كه كميته قم بار ديگر به مركز سابق خود پيش ميآيد همان ائتلاف 1907 كه مليون هميشه از آن ترس و وحشت داشتند اين روزها صورت يك امر واقعى را به خود مىگيرد زيرا بموجب خبريكه در مقدمه اين مطلب مذكور افتاد حكومت سپهسالار اعظم با دولتين روس و انگليس منعقد نموده و بموجب ائتلاف مزبور معاهده 1907 را رسما تصديق كرده است .\r\nبراى تشخيص اينكه تصديق مزبور از نقطه‌نظر حقوق چه طرزى را فراهم ميسازد ، طرز اداره و احوال مصر را ميتوان مثال آورد . فرقيكه در اين صورت ما بين مصر و ايران موجود مىباشد اين است كه حامى مصر تنها دولت انگليس است و حامى ايران دولتين روس و انگليس خواهند بود . معناى سياسى ائتلاف روس و انگليس و ايران بقرارى است كه شرح داده شد ليكن نتيجه و ثمرهء فعلى آن بدون شبهه به تبدلات حاصله ميدانهاى جنگ بيشتر مربوط خواهد بود تا بمبادله يادداشتهاى ديپلوماسى .\r\nمقاله اساسى « اچپق‌سوز 10 شوال »\r\n\r\nجمعهء 11 شوال 1334 - بيستم اسدلوىئيل - يازدهم اوت 1916\r\nامروز عساكر عثمانى وارد همدان شده اهالى شهر استقبال شايانى نمودند فرمانده قشون عثمانى به سپاهيان خود توصيه كرد مزاحم مردم نشده با نهايت انسانيت و مهربانى با ايرانيها سلوك نمايند ضمنا اظهار داشت كه امير افخم حكمران بدون جهت\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاز همدان خارج شده ما متعرض مأمورين رسمى دولت ايران نخواهيم شد و حكومت اين شهر هم در غياب حكمران بعهدهء رؤساى دواير باشد . تلگرافچى همدان به تهران تلگراف كرد كه سنگرهاى قشون روس در مقابل حملات عساكر عثمانى حكم گردوخاك را دارد در جلو باد ، اگر استحكامات روسها در آوج هم مثل ساير نقاط از قبيل بيدسرخ و اسدآباد باشد ديگر اشكالى براى عثمانيها در تصرف قزوين باقى نخواهد بود .\r\nمژدهء ورود عساكر عثمانى به همدان چون طليعهء خورشيد اميد نزد اهالى طهران اثر بخشيد اما اين خبر در ميان مصادر امور حكم صاعقهء محرقه را داشت و ايشان خواهىنخواهى به خيال فرار افتادند و لكن معلوم نشد فكر تغيير پايتخت از مغز رجال ايرانى تراوش كرد و به ديپلوماتهاى روسى و انگليسى تلقين گرديد يا سفارتين بدولت ايران چنين تكليفى نمودند . در هر صورت نفوذ سفارتخانه‌هاى متحدين اروپاى مركزى در طهران يك مرتبه چنان زياد شد كه در خانهء خان شوكت دبير اول سفارت كبراى عثمانى و در منزل نگارنده صندلى كافى براى پذيرائى واردين موجود نبود ؛ كسانى كه تا چند روز پيش از دادن جواب سلام تحاشى داشتند به كرنش افتادند و سوگندها ياد كردند كه احساسات ژرمانوفيلى در نهاد آباء و اجدادشان مخمر بوده است ! بارى تغيير اوضاع موجب ملاقاتهاى شايان توجه گرديد و مذاكراتى به عمل آمد كه بذكر اهم آنها ميپردازيم :\r\nامشب بعد از شام شاهزادهء عضد السلطنه به منزل من در دزاشوب آمده و مرا با خود به صاحبقرانيه حضور شاه برد . اعليحضرت ملاطفت بىنهايت كرد و گفت عضد السلطنه ميداند من چگونه از اشخاص ناباب احاطه شده بودم كه نميتوانستم دوستان خود را بپذيرم امشب هم شما را نه به سمت عضو سفارت آلمان بلكه به سمت يك دوستى كه اجدادش مورد علاقهء پدران من بوده‌اند نزد خويش طلبيده ميخواستم در چند موضوع رأى شما را استعلام كنم اولا پرسيد مردم چه فرقى بين سپهسالار و وثوق الدوله قائل هستند گفتم سپهسالار خدمات بزرگى به آزادى نموده اما خبط اخيرش راجع به تصديق نظارت اجانب در ماليه و نظام موجب تحريك احساسات عمومى گشته و نميتواند در مقام خود باقى بماند وثوق الدوله نيز از آزاديخواهان صدر مشروطيت بشمار ميرود و هنوز خطائى مرتكب نشده است اما اگر اعليحضرت همايونى بخواهيد بدانيد ملت در اين موقع چه شخصى را براى رياست وزراء صالح ميداند عرض خواهم كرد مشير الدوله را ، شاه گفت خود من نيز همين عقيده را دارم و لكن يقين ميدانم كه مشير الدوله قبول نخواهد نمود . بعد صحبت را تغيير داده سئوال كرد آيا شنيده‌ايد كه مسئلهء تغيير پايتخت را در زبانها انداخته‌اند ، گفتم آنوقت كه قشون روس به صد كيلومترى طهران رسيد عزم رحيل مبارك بدل به اقامت شد حاليه كه عساكر عثمانى سيصد و هفتاد كيلومتر با اينجا فاصله دارند چگونه تغيير پايتخت را تصويب خواهيد فرمود ؟ شاه ملتفت كنايه شده خنديد و گفت خوب درس جغرافيا را روان هستيد ، اما من هم مايل به تغيير مكان نيستم و خيال دارم هرگاه فشار آورند موضوع را موكول به رأى مجلسى مركب از رجال طبقات مختلف بنمايم ، عرض كردم خوب فكرى است مشروط بر آنكه رأى مخفى گرفته شود چنان كه علنى باشد اكثريت با ملاحظه‌كنندگان و محتاطان خواهد بود .\r\nدر پايان شرفيابى اعليحضرت تأكيد كرد كه اين ملاقات بطورىكه به عضد السلطنه گفته‌ام به كلى محرمانه بماند .\r\nشب بعد شاهزادهء كامران ميرزا نايب السلطنه فرزند خويش اعزاز السلطنه را با كالسكه خود فرستاد و مرا از دزاشوب به كامرانيه دعوت كرد موضوع ورود عساكر عثمانى به همدان بىاندازه شاهزاده را\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nمضطرب نموده بود گفت اگر روزى من سالدات روس را براى حفظ اميريه و كامرانيه لازم دانسته‌ام بر عليه اشرار داخلى بوده و نسبت به آلمانها همواره علاقهء بسيار داشته و فرزندان من اكنون در مدرسهء آلمانى مشغول تحصيل هستند ( اشاره به شاهزادگان فرخ الدوله و نصرة السلطان كه در آنجا حاضر بودند نمود ) اينكه در چنين موقع شب زحمت دادم ميخواستم بگويم ممكن است شاه از طهران عزيمت فرمايند من هم مجبورم بروم آنوقت خانه و خانوادهء خود را به شما خواهم سپرد و به منظور حفظ آنها بايد دستور بدهيد يك بيرق آلمان را روى كامرانيه و يكى بالاى اميريه نصب كنند تا احدى جرأت تخطى نداشته باشد ، نگارنده وعدهء مساعدت داده و خاطر شاهزاده را مطمئن ساختم كه از طرف نظاميان عثمانى كوچك‌ترين مزاحمتى نسبت به هيچكس خاصه به جد بزرگوار پادشاه كه به نوع‌پرورى و اسلام‌پرستى شهرت دارند فراهم نخواهد آمد .\r\nشاهزاده كامران ميرزا نايب السلطنه ( امير كبير ) تولد : 1272 قمرى\r\nروز ديگر سعد الدوله مرا به ناهار دعوت كرد و اظهاراتى بدين مضمون نمود : « خصومتى كه انگليسها نسبت به من و من نسبت به آنها دارم گويا بر كسى پوشيده نباشد ، من پلتيك انگليس را براى ايران مضرتر از سياست روس ميدانم ، علاوه بر مسائل سياسى دشمنى شخصى هم بين من و آنها متقابلا وجود داشته و هميشه سفارت انگليس مانع بوده است كه من مصدر كار شوم من هم درصدد انتقام از آنها هستم دوست صميمى من عاصم بيك سفير كبير عثمانى از اين معنى مطلع بود و يقين دارم مراتب بالا را باستحضار بابعالى رسانيده است از شما خواهش ميكنم هر وقت آلمانها وارد طهران شدند خاطرشان را مطلع سازيد كه من داوطلب فتح هندوستان ميباشم ؛ يك نيروى مسلح مركب از ايرانى و آلمانى و عثمانى با من روانه دارند تا از راه جنوب ايران هندوستان را به حيطهء تصرف آورم همينقدر آلمانها اسلحه و مهمات و پول بدهند تهيهء سرباز آسان است »\r\nبعد از ظهر از منزل سعد الدوله به دعوت چاى شاهزادهء نصرة الدوله به فرمانيه رفتم در ضمن صحبت نصرة الدوله گفت امروز شاهزادهء ظل السلطان وارد قم و شاهزادهء فرمانفرما وارد اصفهان شدند پرسيدم تغيير اوضاع تصور نميكنيد تأثيرى در وضعيت ابوى محترمتان داشته باشد گفت فرمانفرما استعداد كافى با خود دارند و همين كه وارد شيراز بشوند از هر حيث آسوده خواهند بود بعلاوه با طرفين متخاصمين نوعى رفتار خواهند نمود كه محل ايراد واقع نشود .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nشنبه 12 شوال 1334 - 21 اسدلوىنيل - 12 اوت 1916\r\nامروز چهار بعد از ظهر مسيو فن اتر وزيرمختار روس بدعوت همايونى در قصر صاحبقرانيه شرفياب شد . شاه در ضمن مذاكره نظر او را راجع به تغيير سپهسالار اعظم و نصب وثوق الدوله برياست وزراء استعلام نمود او جواب داده بود با تصميم اعليحضرت ابدا مخالفتى به عمل نخواهد آمد . ساعت پنج بعد از ظهر وثوق الدوله به صاحبقرانيه احضار و رياست دولت به او تكليف شد اجازه خواسته بود كه اطراف مطلب را سنجيده فردا هر موقع احضار بفرمايند براى عرض جواب شرفياب شود .\r\nجلسه كابينه سپهسالار تا ظهر در صاحبقرانيه منعقد بود بعضى از وزراء اظهار نموده بودند علاج منحصر باستعفاى دولت است ، رئيس الوزراء متغير شده گفته بود براى چه استعفا كنم . فقط موقع غروب هنگاميكه سپهسالار اعظم به بازديد وزيرمختار روس رفت بطور قطع از رياست وزرائى وثوق الدوله مستحضر شد ، و دانست كه تكيه بر عهد ديپلوماتهاى بيگانه و بر باد صبا نتوان كرد !\r\nخلاصه امروز آخرين مدت عمر كابينه محمد ولى خان تنكابنى سپهسالار اعظم پس از شش ماه و 21 روز پايان پذيرفت و سپهسالار با آنكه به شهامت و فتوت و وطن‌خواهى موصوف بود در نتيجه يك خبط سياسى براى هميشه از ميدان سياست بر كنار رفت .\r\n\r\nيكشنبه 13 شوال 1334 - 22 اسدلوىئيل - 13 اوت 1916\r\nامروز حوالى غروب شاه وثوق الدوله را به صاحبقرانيه احضار كرد و دستخط رياست وزرائى را به وى اعطاء نمود و تا سه ساعت از شب گذشته مشغول مذاكره و مشاوره با او بود . بطورىكه مذكور خواهد افتاد نظر به مشكلات سياسى و بىتكليفى ناشى از تحولات نظامى متخاصمين وثوق الدوله تا شانزده روز قادر به تشكيل كابينه نشده و در آن مدت بدون وزير حكومت كرد ، حتى در فاصله يك مرتبه هم علاء السلطنه به رياست دولت منصوب گرديد و چون او نيز نتوانست وزرائى را به عضويت برگزيند مجددا وثوق الدوله زمام حكومت را در دست گرفت .\r\nيكشنبه 13 شوال 1334 - سيزدهم اوت 1916 - دو اعلانى كه بتاريخ امروز از طرف رئيس نظميه همدان در آن شهر انتشار يافته و مبين تغيير رفتار و گفتار مأمورين دولت مىباشد ذيلا درج ميگردد :\r\n1 - بعموم اهالى شهر و دهات اعلان مىشود كليه مال‌بگيرى براى اسباب و غيره قدغن و متروك است و احدى مزاحم و معترض مكارى و الاغدار نخواهد شد در كمال خاطرجمعى و اطمينان هركسى بار گندم و جو و مال التجاره و غيره به شهر آورده يا به اطراف حمل نمايد در خريد و فروش هم آزاد است از طرف جناب اجل آقاى قماندان اردو هم باهالى اردو قدغن شده است كه مزاحم بار و مال نشوند چنانچه كسى متعرض مال مكارى و الاغدار شد صاحب مال باداره نظميه اطلاع دهد مال گرفته به صاحبش داده مىشود\r\n2 - بعموم اهالى همدان و دهات اطراف شهر با كمال توقير اعلان مىشود چون روساى بانك شاهنشاهى و استقراضى و بعد از حركت آنها اهالى شهر و دهات از دست افراد قشون روس اسب و تفنگ و لباس و پوتين قند و چاى و غيره و غيره از هر قبيل بدست آورده‌اند و همچنين اشخاصى كه از منازل صاحب‌منصبان روسى يا از بانكهاى استقراضى و شاهنشاهى اسباب هر قبيل از تفنگ و فشنگ اسب ملبوس اسباب خانه كاه و يونجه و جو و غيره برده‌اند هرچه باشد ولو يك دانه قوطى كبريت تماما بدون كسر و نقصان بايد از تاريخ اعلان تا چهار روز در منزل بانك شاهنشاهى كه در نزديكى قلعهء كاظم سلطان واقع است حاضر نموده از روى ثبت و سياهه تسليم مأموريكه از طرف آقاى كماندان كل اردوى اعزامى براى همين كار معين فرموده‌اند رد نمايند قبض رسيد بگيرند رسيد را به اداره نظميه ارائه دهند بعد از چهار روز در هر خانه از شهر و دهات كه كاملا تفتيش خواهد شد يك وصله اسباب يا تفنگ و فشنگ و غيره هرچه پيدا شود يا بعدها معلوم شود پيش اشخاصى كه اسباب بوده و نداده‌اند اين اشخاص در شمارهء جاسوس محسوب و بدون تاخير وقت تيرباران خواهند شد و همچنين در هر خانه از افراد قشون روس مريض يا سالم مخفى هستند بايد بمأمور مزبور تسليم نمايند اگر تا روز چهارم ابراز ننمايند به اشد مجازات گرفتار خواهند شد و هرگاه از اسباب‌هاى منزل قونسولين روس و انگليس و دواير نظامى آنها يا رؤساى بانكها و غيره از هر قبيل برسم امانت پيش كسى چيزى از هر قبيل از خود روس خريده باشد هرگاه ثابت نمود كه چه نوع جنس خريده و بچه مقدار بوده در صورتى كه آنچه خريده خوراكى و به قدر لزوم خودش بوده معاف است و اگر بيش از احتياج بوده بايد پس بدهد در صورتى كه آنچه را كه برده‌اند ببرند تسليم نمايند بهيچوجه متعرض آنها نخواهند شد و خيلى هم مورد تمجيد خواهند شد .\r\nحسب الامر حضرت كماندان كل آقاى على احسان بيك دامت شوكته اخطار شد 13 شوال 1334 ( انتظام الممالك رئيس نظميه )\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nدوشنبه 14 شوال - 14 اوت\r\nامروز صبح وثوق الدوله رئيس الوزراء و بعضى از رؤسا ادارات از قبيل هنسنس بلژيكى مدير خزانه و نيسترم سويدى رئيس امنيه را به منزل شخصى احضار و دستور صادر كرد .\r\nكنت لگوتتى بديدن رئيس الوزراء جديد رفته در باب اعضاء كابينه پارهء تلقينات نمود و اسامى افرادى را مانند قوام السلطنه و مستشار الدوله و ممتاز الدوله و حكيم الملك و نصر الملك پيشنهاد كرد .\r\nامروز عصر يورينف ترجمان سفارت روس در دزاشوب به ملاقات علاء السلطنه رفته در ضمن صحبت گفته بود قرار شده است وزراء كابينه را شاه شخصا معين فرمايند . بعد از نيمساعت عباسقليخان نواب نايب سفارت انگليس نيز از علاء السلطنه ديدن كرد و مدتى مذاكرات محرمانه به عمل آورد .\r\nسپهسالار اعظم از شاهزادگان ظل السلطان و كامران ميرزا نايب السلطنه به ناهار دعوت كرده آنها را به مخالفت با وثوق الدوله تشويق نموده ضمنا اصرار ورزيده است كه به هرنوع شده بايد شاه را به عزيمت از طهران وادار ساخت .\r\n\r\nسه‌شنبه 15 شوال - 15 اوت\r\nنگارنده شاهزادهء صارم الدوله را در قيطريه ملاقات كردم ، در ضمن صحبت اظهار داشت تصور نميكنم كابينه وثوق الدوله تشكيل يابد چونكه جمع بين ضدين محال است مثلا وقتى انسان با وزيرمختار اطريش مذاكره مىكند ميبيند او ميخواهد لااقل در ايران داراى همان اختيارات و نفوذ كلمه باشد كه وزيرمختار روس و انگليس دارا هستند وقتى با وزيرمختار روس گفتگو ميكنيم ملاحظه مينمائيم او ايران را مثل لهستان و قفقازيه ميداند خاصه بعد از اقتدارى كه سپهسالار اعظم به كميسيون مختلط ماليه داده و در واقع خاتمهء استقلال سلطنت ايران را امضاء كرده است چنانچه عثمانيها هم بطهران بيايند آنها نيز همين نوع رفتار خواهند كرد و ايران را خواهىنخواهى وادار باعلان جنگ به متفقين خواهند نمود .\r\nاين ايام اشخاصى كه به بانك استقراضى مديون هستند درصدد بيرون آوردن اشياء رهنى خود برآمده جمعيت كثيرى در بانك ازدحام نموده و اعضاء شعبهء رهنى تا يك الى دو از شب گذشته مشغول كار ميباشند ؛ ديشب جمعيت زيادى در محوطهء باغ بانك خوابيده از طرف نظميه عدهء آژان براى حفظ آنجا فرستاده شد و بواسطهء كثرت ازدحام چند نفر زن زير پا رفته فورا خارجشان كرده‌اند .\r\nادارهء راه شوسه انزلى - طهران - قزوين - همدان كه مركز آن در قزوين مىباشد دفاتر خود را به طرف رشت حركت داده است .\r\n\r\nچهارشنبه 16 شوال 1334 - شانزدهم اوت 1916\r\nامروز مادام مارلينگ همسر وزيرمختار انگليس به سفارت اسپانيا رفته جواهرآلات خود را نزد مادام رمرو امانت گذاشت تا با ساير خانم‌هاى سفراى متفقين از راه رشت به طرف اروپا مهاجرت نمايند .\r\n\r\nپنجشنبه 17 شوال 1334 - 26 اسدلوىئيل - هفدهم اوت 1916\r\nاعلاميه زير امروز در طهران از طرف سفارت كبراى عثمانى انتشار يافت و به ديوار خيابانها الصاق گرديد . جمعيت كثيرى از عابرين براى خواندن اعلان در هر گوشهء شهر گرد آمده بودند :\r\n\r\nاز طرف سفارت كبراى عثمانى اعلان ميگردد\r\nدر اين چند روزه كه بعون اللّه تعالى نظام فتح فرجام عثمانى در محال مختلفه موفق بفتح و فيروزى گرديده‌اند شنيده مىشود كه از طرف دشمنان اسلام\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nدر شهر تهران پارهء تحريكات به عمل آمده و مردم را بواسطه انتشارات كاذبه دچار وحشت و دهشت نموده‌اند لهذا سفارت كبراى دولت قويشوكت عثمانى به تمام اهالى اطمينان كامل ميدهد كه از طرف اردوى مظفر و منصور عثمانى بهيچوجه به كسى اذيت و آسيبى نخواهد رسيد و حتى نخواهند گذارد كه از طرف ديگران هم بيك فرد واحد صدمه برسد چنان كه اهالى طهران از وضع رفتار آنها در كرمانشاهان و همدان و سائره مستحضر گرديده‌اند كه باهالى آنسامان به قدر ذرهء هم آسيب وارد نگرديده است لهذا كليه اهالى در نهايت اطمينان آسوده و راحت باشند . سفارت كبراى دولت عليه عثمانى در طهران\r\n17 شهر شوال المكرم 1334 شارژه‌دافر عثمانى ( نزهت )\r\nپنجشنبه 17 شوال 1334 - 26 اسد لوىئيل - هفدهم اوت 1916 - تا امروز عده كثيرى از ارامنه مخصوصا زن و بچه از ترس نزديك شدن عساكر عثمانى از طهران خارج شده و از راه قزوين به طرف اروپا و بعضى از راه امامزاده داود به طرف شمالى كوه فرارى و متوارى گشته‌اند .\r\nدكتر عيسى صديق ( وزير سابق و سناتور فعلى )\r\nاخيرا نمايندگان ارامنه اتباع ايران عريضهء بتوسط رياست وزراء به پيشگاه همايونى عرض كرده بودند جواب ذيل امروز از طرف رئيس الوزراء به آنها نوشته شد :\r\nهيئت نمايندگان ارامنه طهران\r\nمشروحهء مورخه چهاردهم شوال شما راجع بوحشت و اضطراب ملت ارامنه طهران از حوادث جاريه ملاحظه و از شرف خاكپاى اقدس ملوكانه ارواحنا فداه گذشته براى رفع نگرانى فرمايشات را ابلاغ مىنمايد كه ارامنه رعاياى دولت عليه در تحت حمايت مخصوص شخص مقدس همايون ارواحنا فداه بوده و اگر مخاطراتى براى آنها متصور باشد اولياى دولت وسايل تأمين آنها را فراهم خواهند نمود .\r\nمراتب را بعموم ملت ارامنه طهران اطلاع داده آنها را از توحش و نگرانى خارج و آسوده‌خاطر داريد 26 اسد - وثوق الدوله رئيس الوزراء\r\nپنجشنبه 17 شوال 1334 - هفدهم اوت 1916 - جريدهء عصر جديد شرحى بقلم و امضاى دكتر عيسى صديق ( سناتور فعلى ) در تجليل پروفسور برون اديب شهير منتشر ساخته كه ذيلا درج مىشود :\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nپروفسور برون\r\nبدون شك يكى از بزرگترين دوستان حقيقى ايران شخص پروفسور برون است . نه فقط معظم اليه تمام سن خود را صرف دانستن و تدريس زبان و ادبيات فارسى كرده است بلكه از زمان مشروطه تابحال هرطور كه توانسته با زبان و با قلم ايران را در انگليس كه وطن خود اوست خصوصا و در اروپا عموما دفاع نموده . اگر در تمام ممالك اروپا تفحص كنيد براى اينكه يكنفر مرد حق‌گو پيدا كنيد بالاخره اسم پروفسور برون را خواهيد يافت . اگر در دنياى متمدن حاليه عقب آدمى بگرديد كه زيادتر از همه براى تحصيل ادبيات ايران زحمت كشيده و زيادتر از همه ادبيات ايران را باروپائيان شناسانده باشد باز باسم پروفسور برون خواهيد رسيد . در انگليس و فرانسه و ممالك متحده امريكا هركس از ايران حرف مىزند فورى به خيال پروفسور برون ميافتد و هركس اسم پروفسور برون را ميبرد انسان به خيال ايران ميافتد . بقدرى اين مرد جليل القدر براى ايران كار كرده و زحمت كشيده كه اسمش قرينهء ايران گشته است . ولى چه ايرانى ؟ - ايران عمر خيام و فردوسى و سعدى - ايرانى كه باوجود انقراض سلسله هخامنشى بواسطه اسكندر كبير و سلسله ساسانيان بواسطه اعراب تابحال زنده مانده - ايرانى كه باوجود استيلاى مغول باز مليت خود را تا امروز نگاه داشته . اسم پروفسور برون قرينه تمام اين معانى است . چرا ؟ - به جهت اينكه معزى اليه بواسطه مودت حقيقى كه براى ايران و ايرانيان دارد عيوب ما را بكنار انداخته و هرچه صفات حسنه در نژاد ايرانى است گرفته و موضوع نوشتجات خود قرار داده . در اين صورت بر هر ايرانى واجب است شخص شخيص معزى اليه را بشناسد و بعقيده حقير بايد معلمين مدارس اسم او را بشاگردان خود بياموزند البته جاى اين نيست كه بنده شرح زندگانى او را به نظر هموطنان خود برسانم ولى يقين دارم قارئين محترم بىميل نخواهند بود همه كارهاى اين مرد بزرگ را بدانند .\r\nپروفسور برون زبان فارسى را در لندن تحصيل نموده و در سن 20 سالگى بايران آمده مسافرت خود را در كتاب بزرگى كه داراى 600 صفحه است و موسوم به يكسال ما بين ايرانيان شرح داده  A Year amongst the Persians  پس از مراجعت خود از ايران آن اديب فاضل مقاله‌هاى معتبر در روزنامه‌ها و مجلات انگليسى مانند  Journal of the Royal Asiatic Society  در باب ادبيات و زبان فارسى نوشته . اگر شخصى بخواهد بفهمد چقدر پرفسور برون زحمت كشيده بايد كتاب او را كه موسوم است بتاريخ ادبيات ايران  A Literary History of Persia  بخواند اگرچه معزى اليه هنوز اين كتابرا باتمام نرسانده و دو جلد آن‌كه هريك داراى 450 صفحه است چاپ كرده ، جلد اول از زمان زردشت است تا فردوسى و جلد دويم از فردوسى تا شيخ سعدى . در پائين هر صفحه چندين نت است و در آنها مؤلف منبع اطلاعات و معلومات خود را ميدهد . وقتىكه انسان صد صفحه از اين كتاب را ورق بزند خواهد ديد كه پرفسور برون بيشتر از صد كتاب خوانده براى نوشتن آن صد صفحه بعلاوه خود آن اديب فاضل بعضى كشفيات و ملاحظات شخصى نموده كه بىاندازه جاى تمجيد و تعريف است .\r\nاز سنه 1324 يعنى از آغاز مشروطه در ايران معزى اليه يكساعت راحت ننشسته و غير از آرتيكل‌هاى متعدده كه در جرايد لندنى نوشته اولا كتابى شروع كرده موسوم بتاريخ انقلاب ايران و جلد اول آن‌كه در 1910 بطبع رسيده مشتمل است بر پانصد صفحه ببزرگى نصف ورق اين روزنامه و داراى 46 عكس و دو نقشه است .\r\nنه اينكه گمان كنيد تمام اين كتاب بانگليسى نوشته شده باشد بلكه هرجا كه لازم بوده و پرفسور برون اشعار ايرانى و عين عبارات فارسى به كار برده و مقابل آن ترجمه آن را بانگليسى نگاشته مثلا بعد از بسم اللّه كتاب مزبور شروع مىشود به اين شعر :\r\n بايران مباد آن‌چنان روز بد * كه كشور به بيگانگان اوفتد . \r\nايرانيان در اين كتاب باصطلاح فرانسويان  Heros du drame  قلم رفته‌اند و بدون شك هركس آن را بخواند از صميم قلب ايرانيان را دوست خواهد داشت .\r\nاتفاقات فجيعه 1329 ( 1912 - 1911 ) و جواب دادن مستر شوستر و مستر لكفر و ماژر استكس را پرفسور برون در روزنامهء منچستر كارديان  Manchester Guardian  و در جزوهاى چهل پنجاه صفحه مانند\r\n The Persian Crisis of December 1911 The Reign of Terror at Tabirz \r\nنقل كرده . تمام اين جزوه‌ها بسيار رقت‌آميزند و خودم در اينجا مشاهده كرده‌ام كه ممكن نيست كسى آنها را قرائت نمايد و بىاندازه متأثر نشود و لعنت بظالمين ايران نكند .\r\nكتاب ديگرى كه پرفسور عظيم الشأن مذكور نوشته موسوم است باشعار و روزنامه‌جات جديد ايران ، در حقيقت اين كتاب مجمعى است از اسامى و شرح روزنامه‌هاى ايران از زمان ناصر الدين شاه تابحال . در يكى از ديباچه‌هاى اين كتاب پرفسور برون مينويسد كه علت جمع‌آورى اين است كه باروپائيان بفهماند كه ايرانيان حاليه اولاد ايرانيان قديمند و نه فقط ذوق شعرى و ادبى آنان بر طرف نشده بلكه مطالب تازه مانند مدح وطن و مشروطه و آزادى و مجلس\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nشورى و غيره موضوع اشعار حاليه گرديده . كتاب مزبور اشعار جديد را به فارسى و بانگليسى دارا است با عكس شاعران قرن چهاردهم هجرى . خود بنده پس از قرائت قسمتى از كتب مزبوره نتوانستم خويش را منع از زيارت معظم اليه نمايم و باوجود خطر بزرگى كه حال در مسافرت بحرى است طاقت نياوردم زيادتر ملاقات ايشان را تأخير بيندازم .\r\nچند روز قبل به زيارت آن اديب در كامبريج موفق شدم و يك ساعت تمام بعد از ظهر با معزى اليه بودم .\r\nگويا آن‌روز در ايران رفته بودم چون نه فقط خانه پرفسور برون به طرز ايرانى در يك باغ بزرگ موسوم بجنگل كاج ساخته شده بلكه بالاى در خانه به خط نسخ نوشته شده ( مرحبا اهلا و سهلا ) و اغلب اثاث البيت آن خانه ايرانيست .\r\nتنها چيزى كه اروپائى است همان اتومبيل معظم اليه است آن هم باز علامت ايرانى دارد و عوض گردگير عمومى يك پارچهء قلمكار ديده مىشود .\r\nبا قدى متوسط و موهائى خاكسترىرنگ و پيشانى وسيع و چشمهاى تيز پرفسور برون در سن پنجاه و چهار سالگى تمام چابكى خود را نگاه داشته ؛ لباسهاى او خيلى ساده و در دستش دو انگشترى عقيق و ببند ساعتش يك مهره فيروزه آويزان است ، كسى كه به خدمت ايشان ميرسد از همان ثانيهء اول هوش و فطانت ايشان را مشاهده مىكند . زبان فارسى را به كلى مثل يكى از علماى ايرانى حرف مىزند و حروف ق و غ را كه اروپائيان نميتوانند درست تلفظ كنند معظم اليه بكمال خوبى ادا مىكند و بعلاوه در سخنهاى خود اشعار سعدى و حافظ را بطور مناسب ذكر مينمايد .\r\nلندن 17 اوت 1916 - عيسى صديق\r\nعيسى صديق در مدت تحصيل خود در فرانسه و انگلستان در روزنامه‌هاى پاريس و لندن و منچستر باشغال ايران از طرف قشون بيگانه و مداخله مأمورين دولت تزارى در امور مملكت اعتراض ميكرد و مظالم و فجايع آنها را بسمع عالميان ميرسانيد چنان كه در روزنامه لومانيته  L'Humanite  كه در آن زمان نشريهء رسمى حزب سوسياليست فرانسه بود و سياستمداران بزرگى چون  Albert Thomas , Jean Jaures  و ستمگريهاى دول مستبد امپرياليست را تقبيح ميكرد و همچنين در روزنامه « حقوق ملت »  Le Droit du Peuple  مقالاتى انتشار ميداد و اوضاع رقت‌بار ايران را تاحدى كه بپاريس خبر ميرسيد براى مردم فرانسه تشريح ميكرد و گاهى در مجله  Par le monde  ترجمه‌هائى از شاهكارهاى ادبيات فارسى منتشر ميساخت و خوانندگان را متوجه ظرافت طبع شعراء و هنرمندان ايران مىنمود .\r\nدر انگلستان نيز در جريده تايمس لندن و منچستر گاردين  Manchester Guardian  كه متعلق بحزب آزاديخواه انگليس و همواره از احرار و مشروطه‌طلبان ايران پشتيبانى ميكرد بر عليه عمليات جابرانه سپاهيان بيگانه اعتراض مينمود تا آنجا كه سفير كبير روس در لندن بوزارت خارجه انگلستان تذكر داد و سر ادوارد گرى  Sir Edward Grey  وزير امور خارجه انگليس به وى ( كه در آن موقع بسن 22 سالگى معلم زبان فارسى در دانشگاه كيمبريج بود ) خاطرنشان ساخت مقالات مذكور موجب تيرگى روابط انگلستان با متحدينش مىشود و چنانچه اين كار ادامه يابد وزير خارجه تقاضا خواهد كرد كه نويسنده خاك انگلستان را ترك گويد . پس از اين اخطار عيسى صديق برعايت قوانين انگليس در موقع جنگ ، ناگزير شد از نشر مقالات سياسى در جرايد خوددارى كند .\r\nدر همين تاريخ روزنامه طايمس مقاله ديگرى بر عليه فعاليت آلمانها در ايران انتشار داده كه از خلال سطور آن معلوم مىشود نويسنده چه‌اندازه عصبانى و غضبناك بوده است . ترجمهء آرتيكل مزبور نيز در ذيل نقل مىشود :\r\n\r\nتمدن آلمانى در ايران\r\nاز جمله عمليات معدودى از آلمان‌ها در ايران اين بود كه در يكى از ممالك عالم كه ممكن بود شعله‌هاى حريق بين المللى محفوظ و از نعمت سلم و صلح متمتع و بهره‌مند باشد قتل و غارت و نهب و سرقت را حكمفرما ساختند .\r\nاما خوشبختانه حالا فهميده‌اند كه دروغ و آدم‌كشى اگرچه براى متزلزل ساختن موازنه يك مملكت بيطرف تدابيرى مفيد مىباشند ولى آنها را اساس دائمى اقتدار نميتوان دانست .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبواسطه ورود ژنرال سايكس بكرمان يكى از آخرين مراكز تبليغات مصفا شده است . طريقه‌هائى كه آلمان در ايران اتخاذ كرد مخصوصا جالب توجه مىباشد زيرا نمونه كوچكى است كه از روى آن ميتوان كليه ماشين پليتيكى وى را فهميد . در هيچ نقطه مثل ايران پرده از روى دسايس و انتريگهاى آلمان برداشته نشده است ، در هيچ مكان منابع و طريق تأثير تبليغات وى اين‌گونه واضح نبوده است . هميشه از جزء بهتر ميتوان كل را فهميد ؛ تحقيق عمليات كمپانى وانكهوز قبل از جنگ و اقدامات واسموس و نيدرماير در عرض دوازده ماه اخير تا يكدرجه تحريكات دولت آلمان را روشن مىسازد .\r\nآلمانها در ايران گاه خود را حامى ايران قلم ميدادند و گاه پناهنده بايرانى مىشدند ؛ چابكى و زرنگى آنها در اظهار دو مطلب متضاد زياد موجب تعجب است . از اعلاميه‌هاى خوانين تنگستان بيانات عوام‌فريب واسموس را ميتوان خواند . اين جماعت قطاع الطريق كه هنوز به عادات ديرينه خود باقى ميباشند بواسطه نقض بيطرفى ايران اظهار خشم و غضب كرده تقاضا مينمايند كه مهمانان آنها را پس بدهند . مهمانهائى كه تقاضاى پس فرستادنشان را ميكنند همان آلمانها و اطريشىهائى هستند كه از سرحد عثمانى توپهاى مسلسل آورده در تمام مملكت اوراق مهيج اشاعت داده ، باوجود نهى دولت ايران تلگراف بىسيم در اصفهان برپا كردند . براى همراهى و مساعدت با اين جماعت كه از بيطرفى ايران دفاع ميكردند تركها كرمانشاه را اشغال كرده ايالت آذربايجان را مورد تاخت‌وتاز خود قرار دادند و تبريز را گرفته اهالى آن شهر را مورد قتل و غارت سازند .\r\n\r\nحاميان دموكراسى\r\nآلمانها در ايران خود را حافظ دموكراسى و حامى تماميت ملل كوچك جلوه‌گر ميساختند ، در جنوب لفظ آلمانى و دموكرات مترادف بوده بطوريكه نزد اشخاص جاهل شايد لازمه دموكراسى عامل آلمان بودن مىباشد .\r\nمدتها اصفهان مركز انتريگ مىشود . در 4 فوريه 1915 دكتر پوژن با جلال و شوكت شاهانه وارد شده بيرق آلمان و عثمانى را نصب مينمايد . قبل از غروب آفتاب بيرق آلمان را پاره‌پاره ميكنند اما او مجدد يك بيرق ديگر ميافرازد ، در ماه مه يك دستگاه تلگراف بىسيم كار مىگذارند . پروتست و حكم و خواهش مثل تگرك از حكومت طهران ميرسد اما حكمران اصفهان اجراى حكم مركز را بمماطله ميگذراند ؛ راستى حيف است كه يكچنين بازيچه را از ميان بردارند زيرا هر روز صداى خداوند جنگ ( يعنى قيصر ) در اصفهان شنيده مىشود كه با عبارات بلند فتوحات قشون خويش را شرح ميدهد . از شكست سلاو ، انهدام بحريه انگلستان ، ورشكست شدن بانك انگليس و اضمحلال فرانسه سخن ميراند . در جنوب اصفهان واسموس هم خودش تلگراف بىسيم شده و در چادر تنگستانيهاى ساده رفته شبها با آهن و با برقهاى الكتريكى نشان داده ميگويد من الان با قيصر مشغول گفتگو هستم و قشون ما در فلان نقطه چه فتوحاتى كرده‌اند .\r\n\r\nزپلن در عالم وهم\r\nهنوز اين واقعه را نميتوان فراموش كرد كه در 20 ماه مه در اصفهان اهالى بقبرستان فولاد شتافتند تا يك زپلنى را كه قند بار داشت و از طرف شمال ميآمد تماشا كنند . اهالى شهر با گردنهاى كشيده مشغول تماشاى آسمان شدند تا بالاخره تاريكى رسيد و اميد آنها مبدل بياس گشت . حوادث بسرعت برق حركت ميكنند ، مناظر تيره مىشود .\r\nسيلر خونخوار ميرسد و پوژن را به قدر كفايت خونخوار نميداند . از پوژن ميپرسند براى ما چه كردهء ؟ هيچ ! از او منتظر بودند كه قتل نمايد بلوا برپا كند اما هنوز هيچ نكرده واضح است كه يك آدم بافكرترى لازم است .\r\nدر 18 ماه مه ون‌كاير رئيس بانك روس را هنگاميكه از قونسولگرى روس مراجعت ميكرد با گلوله بقتل ميرسانند زمامداران محل يك نفر عرب را كه در خدمت قونسول آلمان بود براى استنطاق ميخواهند اما سيلر او را فورا باصفهان ميفرستند . چيزى نميگذرد كه مستر گراهام ژنرال قونسول انگليس را در خيابان گلوله زده مجروح ميسازند و يكنفر غلام هندى را بقتل ميرسانند .\r\n\r\nقتل صاف و ساده\r\nزوكماير بيكى از رؤساء مينويسد چند نفر انگليسى بفلان نقطه آمده‌اند . تاختن بر سر آنها خيلى آسان است فورا حركت كن ، آنها را بكش و تمام اموال و اسلحه و مهمات آنها را بردار و براى نمونه از هر قسم تفنگى كه از آنها برداشتهء يك نمونه براى من بفرست . اين حكم و فرمان ، ما را بمناظر توحش قرون متوسط ميبرد ، مسئله مسئلهء قتل و غارت است نه جنگ .\r\nتبليغات آلمان در مشرق چنان كه بايد و شايد مورد توجه واقع نشده ، اشخاصى كه در قبول شرارتهاى لودان و گربيولر ترديد دارند خوب است نظر خود را بدين گوشهء عالم گماشته عمليات آلمانها را ببينند كه فيما بين اصفهان\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nو كرمان در يزد و شيراز تكرار شد . در همه‌جا همان داستان رشوه و قتل و اعلاميه‌هاى دروغ و گفتگوى جهاد است .\r\nاما ديگر عمر رياكارى آلمانها بسر رسيده ، دعوى مسلمانى آنها را كسى قبول نميكند و هرچه از جنگ بگذرد تزوير آلمان واضح‌تر مىشود .\r\nاگر آلمان بخواهد يك امپراطورى در آسيا تأسيس كند بايد باصلاح رويه خود بپردازد زيرا دولتى كه دين و مذهب را اساس انتريگ قرار دهد و فرقهء را برضد فرقهء برانگيزاند در مشرق نميتواند دوام پيدا كند .\r\nتيمس مورخه 17 اوت 1916 »\r\n\r\nجمعه 18 شوال 1334 - هيجدهم اوت 1916\r\nنزديك نيمه شب ، امين الوزاره به منزل نگارنده آمده اطلاع داد كه تا چند ساعت ديگر سپهسالار اعظم به طرف رشت حركت خواهد كرد و تصميم گرفته است عمارت خود را به حاجى كاظم خان دادگران كه از آزاديخواهان است اجاره بدهد تا از تعرض مصون بماند .\r\nامروز رئيس الوزراء به خدمت هنسنس بلژيكى خاتمه داد و بجاى او منتخب الدوله را به مديرى خزانه منصوب نمود .\r\nكلنل نيسترم سويدى رئيس تشكيلات امنيه از راه استراباد به طرف روسيه عزيمت كرد و بجاى او ماژر گلروپ برقرار گرديد .\r\nمسيو اشتريتر ژنرال قونسول روس از طهران حركت كرد .\r\nقزاقهاى روسى مقيمين كاشان از كاشان بصوب قم رهسپار شدند .\r\nپالكونيك رئيس بريگاد قزاقخانه حقوق ماه گذشته بريگاد را پرداخته و با عده از صاحبمنصبان روسى به طرف قزوين عزيمت نمودند .\r\nهر دو وزيرمختار روس و انگليس يادداشتى بدولت ايران دادند مبنى بر اينكه چون ايران نسبت به ما رويه « بيطرفى متمايل » اختيار نموده اكنون كه ما در شرف حركت از طهران هستيم ، خوب است موكب اعليحضرت همايونى هم از پايتخت عزيمت فرمايد .\r\nقرار شد فردا مجلسى در دربار تشكيل و بعد جواب يادداشت سفارتين نوشته شود .\r\n\r\nشنبه 19 شوال 1334 - 28 اسد لوىئيل - نوزدهم اوت 1916\r\nقبل از ظهر هيئتى بعدهء سى و پنج نفر مركب از علماء و شاهزادگان و اعيان در دربار صاحبقرانيه تشكيل يافت تا راجع به لزوم و عدم لزوم حركت شاه از تهران اظهار عقيده نمايند ابتدا سعد الدوله اظهار داشت بطورىكه به وزيرمختار روس هم گفته‌ام من به عزيمت اعليحضرت همايونى از پايتخت معتقد نيستم و خارج شدن موكب همايونى را نه تنها براى ايران بلكه براى دولتين روس و انگليس مضر ميدانم . شاهزاده شعاع السلطنه هم شرحى در تأييد اين بيانات تقرير نمود و بعد با ورقه رأى مخفى گرفته شد سى و سه نفر رأى به عدم حركت شاه داده و فقط دو نفر تشريف‌فرمائى همايونى را به خارج طهران لازم شمرده بودند . در نتيجه قرار شد شرحى از طرف دولت بطورىكه مشير الدوله ديكته نمايد در جواب سفارتين نوشته و توضيح داده شود كه مجلس عالى مركب از اركان مملكت حركت موكب همايونى را تصويب نكرد و در اين صورت خوب است نمايندگان ديپلوماتيك روس و انگليس و ساير متفقين آنها نيز از طهران خارج نشده ايران را بيطرف بدانند ، نظير اين مضمون نيز به ساير سفارتخانه‌ها نوشته شود و تلگراف متحد المآلى به مأمورين ايران مقيمين دربارهاى خارجى مخابره گردد . ناظرين سياسى با كنجكاوى غريبى ميخواستند بدانند آن دو نفرى كه رأى به لزوم حركت شاه داده كى بوده‌اند و امشب وزيرمختار روس براى مدعوين خود در سر ميز شام حكايت كرد كه تا اين ساعت يازده نفر به من مراجعه نموده و گفته‌اند آن دو نفرى كه رأى به تغيير پايتخت دادند ما بوديم !\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nامروز تجار و كسبه از شنيدن شايعه حركت شاه نگران شده بازارها را بستند و در مسجد شاه و مسجد سپهسالار اجتماع نموده زبان باعتراض گشودند و احساسات حرارت‌آميز بروز دادند . آقا ميرزا محسن مجتهد و صاحب‌اختيار مأمور شده از نياوران به شهر رفتند كه مردم را ساكت كنند و به آنها اطمينان به فسخ عزيمت اعليحضرت بدهند .\r\n\r\nيكشنبه بيستم شوال 1334 - بيستم اوت 1916\r\nجلسهء كه روز گذشته در صاحبقرانيه منعقد شده بود امروز مجددا تشكيل يافت تا از نتيجه مذاكره با سفارتين استحضار حاصل شود ، معلوم گرديد هنوز جوابى نرسيده و در ضمن گفتگو راجع باوضاع سياسى اكثريت چنين تصويب نمودند كه سه نفر از رجال يعنى قوام السلطنه و محتشم السلطنه و مشاور الممالك به همدان رفته به على احسان پاشا پيشنهاد كنند كه عساكر عثمانى از ورود به طهران خوددارى نموده و در مقابل سالدات‌هاى روس نيز همين شرط را مرعى دارند .\r\nامروز ظل السلطان و مشير اعظم از طهران به طرف قزوين هجرت كردند .\r\nنزديك غروب نمايندگان تجار از قصر صاحبقرانيه به شهر مراجعت نموده به مسجد سپهسالار رفتند و به هيئت تجار و اصناف اطلاع دادند كه حركت شاه موقوف شده است متعاقب ورود نمايندگان به مسجد آقا ميرزا محسن مجتهد و صاحب‌اختيار نيز رسيدند و تأييد نمودند كه مستدعيات تجار مورد قبول واقع گشته و اعليحضرت از عزيمت صرف نظر فرموده‌اند از طرف حاضرين صداى زنده باد شاهنشاه ايران بلند شد و بالاتفاق رأى دادند كه بازارها باز و عموما مشغول كسب‌وكار خود بشوند .\r\n\r\nدوشنبه 21 شوال - بيست و يكم اوت\r\nنگارنده بعد از غروب در تجريش ملاقاتى از وثوق الدوله رئيس الوزراء به عمل آوردم ، راجع به علت تأخير تشكيل دولت چنين گفت كه ابتدا اعليحضرت همايونى عقيده داشتند كابينه از عناصر مختلفه تشكيل يابد تا طرفين متخاصمين عدم رضايتى نداشته باشند ولى حضور مباركشان معروض شد كه در جلسه مركب از افراد متضاد العقيده نميتوان بطور آزاد اظهار رأى نمود . در اين فاصله مجلس عالى در دربار تشكيل يافت و بالاخره امروز به خاكپاى همايونى عرض كردم لازم است كابينه از رجال با نفوذ از رؤساى وزراء سابق مانند مستوفى الممالك و مشير الدوله و علاء السلطنه و سعد الدوله و عين الدوله و صمصام السلطنه تركيب شود كه از كمك فكرى بعضى از آنها و از شخصيت برخى ديگر استفاده به عمل آيد و چنانچه اين قبيل رجال نخواهند در تحت رياست بنده داخل كابينه شوند من خودم حاضرم بطورىكه اعليحضرت امر فرمايند عضويت دولت را قبول كنم و ديگرى به مسند رياست وزراء منصوب گردد ، اعليحضرت همايونى در اين زمينه وعده مساعدت فرمودند . در باب روابط سفارتين روس و انگليس با دولت سؤال كردم وثوق الدوله اظهار داشت فعلا آنها منتظر اقدامات ژنرال باراتف ميباشند و با دولت بطور سردى و بىقيدى معامله مينمايند ، امروز از طرف وزارت امور خارجه رسما به آنها نوشته شد كه دولت ايران خيال دارد هيئتى به همدان اعزام دارد هرگاه آنها اساسا با اين منظور مخالفتى ندارند ممكن است از خاكپاى همايونى استدعا شود نظريات سفارتين را مورد توجه قرار دهند ، عجالة مجلس اعيان و رجال اين سه نفر يعنى قوام السلطنه ، محتشم السلطنه و مشاور الممالك را معين كرده است . در پايان ملاقات وثوق الدوله ميگفت نزديك است عراده دولت بواسطه بىپولى به كلى از كار بيفتد .\r\nدوشنبه 21 شوال - 21 اوت - از تبريز خبر رسيد كه نه دستگاه اتومبيل بزرگ زره‌پوش انگليسى داراى توپهاى سريع الاطلاق وارد تبريز شده و بصوب كردستان براى ژنرال چرنازبف كه مشغول عمليات است ارسال گرديد و توپچىها عموما انگليسى هستند و بكمك متفقين خود آمده‌اند و بعدا نيز عدهء ديگر از همين\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nعرابه‌هاى جنگى كه در راه است خواهد رسيد . منظرهء اين اتومبيل‌هاى عظيم الجثه توجه اهالى را جلب نموده ميگفتند اين‌ها جديدا اختراع شده و موسوم به « تانگ » ميباشند .\r\nامشب علاء السلطنه و مشير الدوله و عين الدوله و صمصام السلطنه و وثوق الدوله از طرف شاه به قصر صاحبقرانيه احضار شدند .\r\n\r\nسه‌شنبه 22 شوال 1334 - 22 اوت 1916\r\nاعلانى امروز از طرف بانك استقراضى روس در طهران منتشر شد كه عينا نقل مىشود :\r\nنظر بشايعاتيكه در اين دو هفته اخير از طرف اشخاص مفسد انتشار داده مىشود جمعيت زيادى شب و روز در جلوى شعبه رهنى بانك استقراضى ايران جمع شده مطالبه اسبابهاى خود را كه رهن گذاشته‌اند مىنمودند و عده قبوضاتيكه همه‌روزه بشعبه رهنى پيشنهاد مىنمايند باندازهء زياد شده بود كه براى شعبه رهنى به كلى غيرممكن بود كه بتواند مشتريان را متقاعد نمايد و بدين جهت در امورات شعبه رهنى مزبور اختلالى عارض شده كه براى ترتيب تنظيم آنها وقت زيادى لازم است تا شعبه رهنى بتواند با كمال آسودگى خاطر مشغول به كارهاى خود بشود .\r\nليكن متأسفانه باوجود اطمينانيكه از طرف رئيس بانك استقراضى داده مىشود كه منافع مشتريان در معرض هيچگونه خطرى نخواهد بود باز ديده مىشود كه مردم متوحش و مضطرب‌اند و بواسطه سلوك خود از كار كردن شعبه رهنى نيز مانع مىشوند بنابراين رئيس بانك استقراضى خود را مجبور ديد بر اينكه شعبه رهنى را موقتا بسته تا اينكه بتواند امورات آنجا را مرتب و منظم نمايد .\r\nاينك نيز رئيس بانك اخطار و اعلان مىنمايد كه اشياء مرهونه در شعبه رهنى با كمال مراقبت حفظ خواهند شد و به صاحبان آنها مسترد خواهند شد و ضمنا نيز خاطرنشان مىنمايد براى مدتى كه شعبه رهنى بسته است فرع محسوب نخواهد شد و اشخاصى كه قبوضات شعبه رهنى را پيشنهاد كرده ولى گروئيهاى خود را دريافت نداشته‌اند مىتوانند به كلى مطمئن باشند كه شعبه رهنى همين كه حوادث بمجراى طبيعى افتاد اسبابهاى آنها را در هر موقع كه بخواهند مسترد خواهد داشت و از اين جهت مردم نبايد هيچگونه اضطراب و وحشتى به خود راه دهند زيرا كه اداره روس با كمال امانت و تقديس بوظايف و تكاليف خود عمل خواهد نمود و هيچ‌وقت بهانه بدست كسى نخواهد داد كه سبب اندك ترديدى شود از اينكه بانك اجراى قوانين لازمه را محترم نمىشمارد و نظر بوحشت و اضطراب مردم رئيس بانك استقراضى شخصا خدمت حضرت اشرف آقاى وثوق الدوله رئيس الوزراء دامت شوكته رسيده و در خصوص شعبه رهنى مشروحا با حضرت معظم اليه مذاكرات لازمه نموده بطورىكه حضرت اشرف آقاى وثوق الدوله از مذاكرات با رئيس بانك يقين حاصل كرده‌اند بر اينكه در اين موقع مشتريان بانك بىجهت مضطرب و متوحش‌اند و بهتر آن است وحشت را به كلى از خود دور ساخته بگذارند شعبه رهنى به زودى مطالبات حقه آنها را انجام دهد .\r\nروز افتتاح شعبه رهنى بموجب اعلان جداگانه اخطار خواهد شد رئيس بانك استقراضى طهران ( مورل )\r\nسه‌شنبه 22 شوال 1334 - 22 اوت 1916 - وثوق الدوله موفق به تعيين وزراء نگرديد و از مقام رياست دولت استعفاء كرد . بلافاصله شاه علاء السلطنه را احضار و مأمور تشكيل كابينه نمود .\r\n\r\nچهارشنبه 23 شوال - 23 اوت\r\nعلاء السلطنه نيز عجز خود را از تشكيل دولت جديد اظهار داشته و مستعفى گرديد ، علت عدم موفقيت او استنكاف عين الدوله از قبول وزارت بود .\r\nامروز ژنرال على احسان پاشا فرمانده قواى عثمانى بيانيه ذيل را در شهر همدان انتشار داد :\r\n\r\n( بيان نامه )\r\nبتاريخ چهارشنبه 23 شهر شوال\r\nدولت عليهء اسلاميهء عثمانيه براى استخلاص دولت همسايه اسلاميهء خود ايران از ظلم روس‌ها و تخليص اعليحضرت سلطان احمد شاه از قيد اسارت و تأمين استقلال ايران و براى معاونت با اهالى ايران يك اردوى اسلامى كه در تحت كماندانى خود من است بايران فرستاده اين اردوى منصور تاكنون در كوت العماره انگليسها را محصور ، در شهر نيسان رومى كه مطابق برج ثور است آنها را مغلوب و مجبور به تسليم نمود و در اين صورت 5 ژنرال 400 صاحبمنصب 13000 هزار نفر سرباز انگليسى اسير گرفتيم ، اردوى انگليس مدت 5 ماه در قلعه كوت العماره مدافعه كرد و حكومت انگليس براى تخليص آن‌ها از هر طرف كوشش نمود ولى باز هم عاقبت آن‌ها بالتمام اسير و گرفتار شدند .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nدر اين مدت روس‌ها با كمال شتاب و بحسب ظاهر براى معاونت بانگليس‌ها بخانقين آمده و در باطن آرزوى اشغال بغداد را داشتند . اين اردوى اسلامى كه در تحت فرماندهى خود من است پس از ايفاى اين فتح عظيم به طرف خانقين آمده و در 21 ماه مايس رومى كه مطابق 12 جوزا است روس‌ها را در خانقين مغلوب و پريشان كرده و در 27 مايس مطابق 18 جوزا قصرشيرين را گرفتند . از 8 الى 11 ماه حزيران مطابق 2 برج سرطان كدوك پاطاق و در 6 سرطان كرند در 7 چشمه سفيد و خسروآباد در ماهىدشت در 10 سرطان كه مطابق اول روز رمضان المبارك است كرمانشاهان را ضبط و از لوث وجود روسها پاك و تخليص كرديم . در اين محاربات اين اردوى مظفر در هر موقع يك ضربه جديدى بروسها رسانيده و از اول روز رمضان المبارك كه بكرمانشاهان وارد شديم تا عيد رمضان براى استراحت در آنجا مانديم در اين مدت استراحت كردستان را فتح كرده و طرف يسار اردو را تأمين نموديم . روسهاى عاجز از مدت توقف ما استفاده كرده و بعضى بيان‌نامه‌ها و اراجيف و كذب در روزنامه‌هاى طهران نشر دادند . اخيرا در كردستان و همدان در روزنامه‌جات طهران و روسيه اين فقره را ملاحظه و بطور مضحكه تلقى نمودم . روسها همچو تصور كردند كه ما ديگر نمىتوانيم فرونت آن‌ها را بشكافيم و از ترس آنها اين مدت را مشغول سنگربندى و استحكام شده‌ايم و به صورت ديگر نسبت باهالى كرمانشاهان ظلم و تعدى كرده و از آنها يك‌صد و چهل هزار تومان پول گرفتيم . شكافتن فرونت روس‌ها و فتح همدان به چشم اعمى هم پيدا است . ولى اين يك‌صد و چهل هزار تومان كه اشاعه داده‌اند كه از اهالى كرمانشاهان در صورت ظلم و تعدى گرفته‌ام يك شايعهء كذب و مخصوص روسها است كه براى اغفال صاف‌دلان ايران و ممانعت از معاونت ايرانيان با ما بوده است .\r\nاهالى كرمانشاهان حاضرند ، هركس كه با او به صورت ظالمانه رفتار شده بيايد ادعا كند ولى چند نفرى كه به روسها خدمت و به ما خيانت كرده بودند جزاى خود را ديده و اين‌ها جمعا پنج شش نفر خائن جاهل دنى بودند . يكى از آن‌ها حاكم كرند بود كه پس از خدمت بروس‌ها هم تقصير او را عفو كرده و با اين عطوفت كه به او كردم باز هم دست از خيانت و بدى نكشيد از اين جهة او را محكوم به دادن 500 ليره كردم ، و چند نفر از آن‌ها هم از عساكر اسلاميه تفنگ دزديده بودند كه اين قبيل اشخاص دزد در تمام ممالك مجازات خواهند شد ما هم چند نفر از آنها به حبس و جريمه مجازات كرديم و يك نفرشان محكوم باعدام گرديد و يك نفر ديگر هم كه از طرف روسها براى تفتيش اردو آمده بود اعدام شد .\r\nيك نفر هم از اتباع عثمانى بود كه اسكناس‌ها را بخلاف امر بسى و پنجقران خريدارى نمود پنج ليره جريمه شد و يك فقره از اشخاصى كه تعهد كرده بودند كه براى اردوى اسلامى ملبوس و كفش بموجب مستوره خودشان تحويل بدهند و كنترات هم كرده بودند چون بر خلاف كنترات و غير از مستوره خودشان حاضر كرده بودند اشياء مزبور بخودشان مسترد و از ايشان جريمه گرفته شد . مجازاتى كه باهالى كرمانشاهان داده شده غير از فقرات فوق نيست . و اما در باب پول وجهى از كسى گرفته نشده فقط دو هزار ليره با تمام تجار كرمانشاهان اسكناس مبادله شد و آن هم براى اين بود كه پول خورد براى اردو نرسيده بود و براى اين‌كه اسباب زحمت كسبه نشود اين مبلغ را با تجار مبادله كرديم و اهالى ميخواستند بنابر خواهش خودشان پول بدهند من قبول نكردم ولى به صورت اعانه خودشان بطيب خاطر براى مريضخانه موافقت كردند .\r\nبرعكس تمام اين شايعات\r\nدر كرمانشاهان براى اردوى اسلام مبلغ پنجاه هزار ليره طلا و نقره خريد شده و اين خريد جهة تجار كرمانشاهان يك نفع بزرگى را تأمين نمود حاليه هم در همدان با پول طلا و نقره اسباب و لوازم بسيار خريده مىشود كه باعث توسعهء تجارت اهالى است برغم اراجيف روسها اردوئى كه در تحت فرماندهى من است شب 23 تموز رومى كه مطابق 14 برج است با حمله سرنيزه اين فرونت روسها را كه مدعى بودند شكسته نمىشود شكافت و از آنها اسير و غنائم زياد گرفته شد و روز مزبور تعرض ما دوام كرد و بيستون و قادرآباد را تصرف نموديم در 24 تموز مطابق 15 برج اسد سنقر و صحنه و كرك‌آباد كه واقع در مشرق سنندج است به تصرف ما درآمد شب 25 تموز مطابق 16 اسد با حمله سرنيزه كدوك بيدسرخ را كه به سختى معروف است ضبط كرديم در آن‌جا هم اسير و غنائم گرفتيم در روز 25 تموز كنكاور 26 مطابق 17 اسد 27 مطابق 18 اسد اطراف كوه الوند را كه دشمن از چند ماه قبل تحكيم كرده بود فتح كرديم در اينجا هم عده اسير و غنائم زياد گرفته شد . در روز 28 تموز مطابق 19 برج اسد جلكهء همدان هم از لوث وجود روس‌ها تطهير و اسير و غنائم گرفته شد يك عده هم از عساكر ما كه قبلا به كدوك تويسركان فرستاده شده بود عدهء هم از همدان براى الحاق به آن دسته به طرف تويسركان اعزام گرديد دستهء از قشون روس كه ما بين اين دو دسته اعزام شده بودند قسمتى مقتول و عدهء اسير گرديدند در اين جنگ هم مقدارى مهمات ثقيله از دشمن غنيمت گرفته شد . حالا ببينيم روس‌ها بعد از فتح همدان چه اشاعات كاذبه خواهند داد و براى اغفال طهران چه تصنيعات خواهند كرد .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nحال نظرى بجنگ اروپا كنيم\r\nروسها ثلث اراضى خود را از دست داده‌اند و در تصرف آلمانها است و قريب دو مليون - چهار كرور سرباز آنها هم در تحت قيد اسارت آلمانها افتاده‌اند ، بعلاوه ضايعات نفوس روس از دو مليون متجاوز است . در سواحل دانمارك كشتيهاى جنگى آلمان زره‌پوش انگليس را محو و نابود كرده آلمان و اطريش حكومت بلژيك و صربستان را ضبط نموده و وجود آنها را از خريطهء عالم محو كردند و يك قسمت از اراضى فرانسه هم تحت تصرف آلمانها است .\r\nاز روز بدايت حرب تاكنون چه از طرف مشرق و چه از مغرب آن‌چه جنگ شده در خاك روس و فرانسه بوده و آنچه براى بيرون كردن آلمانها از خاك خودشان از طرف روس و انگليس فرانسه حملات شديد شد حملات آنها عقيم گرديد از طرف روس ، انگليس و فرانسه از زمستان تهيه يك حمله بزرگى شده بود پس از شروع بحمله و دادن يك مليون ضايعات نتيجهء حاصل نكردند . انگليس و فرانسه كه بچناق‌قلعه حمله كرده بودند يك كرور ضايعات دادند و چندين فروند كشتيهاى جنگى آنها مغروق و مخروب گرديد پس از آن اعتراف كردند كه مقر خلافت اسلامى غيرقابل تسخير و تصرف است .\r\nاى اهالى مسلم ايران\r\nامروز روزيست كه اسلام رو بتعالى ميرود و از فشار كفار خلاصى مىيابد و كفار مقهور ميشوند خليفه مسلمين و امير المؤمنين جهاد را اعلان داده و اشتراك در اين جهاد براى هر مسلمانى فرض است پس با اين اردوى مظفر كه در تحت فرماندهى من است و از ظفر بظفر ميرود شركت كنيد كه بقيه كفار را از مملكت اسلامى برانيم و ايران را از لوث وجود آنها تطهير و بوسيله اين جهاد الى الابد مفتخر و سرافراز بوده و عند اللّه مقبول و معتبر باشيد\r\n( براى تخليص ايران كماندان قواى اسلاميه )\r\nعلى احسان\r\n\r\nپنجشنبه 24 اوت\r\nمجددا وثوق الدوله برياست وزراء منصوب شد و با آنكه معاذير عديدهء خود را بعرض همايونى رسانيد معذلك شاه با اصرار فوق العاده او را وادار بقبول نمود . مشار اليه پس از مراجعت از قصر صاحبقرانيه به منزل خود در تجريش رفته و در آنجا مسيو يورينف ترجمان سفارت روس و مسيو چرچيل نايب شرقى سفارت انگليس را پذيرفت و در ضمن مذاكره راجع باوضاع ، لزوم عضويت مستشار الدوله و محتشم السلطنه را در كابينه خاطرنشان كرد يورينف چندان ايرادى نداشت و لكن چرچيل سخت برآشفت و گفت ميخواهيد دشمنان ما را داخل هيئت دولت كنيد ! بالاخره وثوق الدوله موفق شد او را قانع سازد .\r\nتلگراف و اصل از نه مشعر بر اين است كه انگليسها يكنفر آلمانى و دو نفر راجهء هندى و يكنفر ايرانى را در حدود قائن گرفته ميخواهند به سيستان اعزام دارند . يكى از مخبرين جرايد طهران شرح ذيل را تلگراف نمود :\r\n« صبح امروز سپهسالار اعظم با اتومبيل بفرونت حركت نموده و مقارن ظهر بقريه آوج مركز اتاماژور قشون روس وارد و ژنرال باراتف و اركان حرب را ملاقات كرد و سپس باتفاق ژنرال بمراكز مختلفه و تشكيلات قشونى كه از قريه سلطان بلاغ تامانيان امتداد يافته رفت . يكى از همراهان گفت پيش‌قراولان قشون روس تا « آب‌گند » و « كبوترآهنگ » كه تقريبا در هفت فرسنگى همدان است توقف دارند و در آن‌روز وضعيات فرونت حرب در حال آرامش و سكون بوده و بموجب بيانات اتاماژور قريب دو هفته است كه محارباتى بين فريقين متحاربين رخ نداده و از هيچ طرف عمليات تعرضى و تدافعى صورت نيافته است .\r\nعساكر ژنرال باراتف فعلا متجاوز از چهارده هزار نفر است كه سه هزار آن تازه وارد شده‌اند قواى فوق الذكر از قزوين تا آوج در بين راه در سياه‌دهن و قريه نهاوند و آب‌گرم منقسم بمراكز عسكرى و اردوهاى متوالى گرديده‌اند . حالا روحيه و صحيه نفرات قشون رضايت‌بخش و خوب است .\r\nمطابق اطلاعات و تخمين ژنرال باراتف عده قواى عثمانى كه از خانقين به طرف داخله ايران حركت نموده‌اند 27 باطاليون ( هر باطاليون شامل هشتصد نفر ) بوده‌اند . از اين مقدار عساكر باستثناء آنچه در محاربات مجروح و تلف يا در خطوط ارتباطيه قرار يافته‌اند مابقى در شهر و اطراف همدان ميباشند و مقدمة الجيش قواى عثمانى در آقبلاغ اقامت نموده‌اند . قواى اعزاميه عثمانى سه آئروپلان اكتشافيه دارند كه در ضمن عمليات مدت گذشته يكدستگاه آن\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nآن معيوب و دو فروند ديگر سالم مانده است . در ضمن توپخانه قواى عثمانى يك باطرى توپخانه هويتز مركب از چهار عراده توپ سنگين با 9 عراده توپ سريع الاطلاق مىباشد كه فرماندهى اين باطرى با يك صاحب‌منصب توپخانهء آلمانى است و مابقى توپخانه قواى ترك مستقيما در تحت فرماندهى صاحب‌منصبان عثمانى است .\r\nقشون عثمانى در همدان عبارت از عساكر ترك است و قواى آلمان و اطريش و حتى از ايرانيها در بين آنها نيست . رئيس اردوى مزبور ژنرال على احسان بيك است كه با آتاماژور خويش امور اين ميدان را اداره مينمايد . »\r\n\r\nيكشنبه 27 شوال - 26 اوت\r\nامروز تلگرافى از علماء بعنوان صدر العلماء مجتهد و برادرش آقا ميرزا محسن به مضمون ذيل رسيد :\r\n« حجة الاسلام آقاى صدر العلماء و آقاى ميرزا محسن دام اقبالهما جناب حجة الاسلام حاجى شيخ جمال الدين از اصفهان تحت الحفظ قشون امپراطورى روس وارد قم اين اندازه توهين هنوز در مملكت واقع نشده است علميه حجج اسلام قم استدعا دارند كه اقدام سريع در رفع گرفتارى ايشان بفرمائيد كه موجب اعزاز شرع اقدس است جواب فورى مرحمت فرمائيد الداعى محمد - محمد صادق - محمد بن عبد اللّه الرضوى - ابو الحسن على بن محمد - ابو القاسم . »\r\nجرج چرچيل\r\n\r\nدوشنبه 28 شوال 1334 - 28 اوت 1916\r\nامروز دولت رومانى بدولت اطريش اعلان جنگ داد . تأثير اين امر حتى در ايران محسوس گرديد و ديپلومهاى روس و انگليس لحن خود را در مذاكرات با اولياء دولت تغيير دادند مثلا مارلينگ وزير مختار انگليس در ضمن صحبت بوثوق الدوله رئيس الوزراء گفت :\r\n« ماها بسيار احمق بوديم كه از جلو آمدن تركها متوحش شديم و حال آنكه هرگز آنها نخواهند توانست تا طهران بيايند ، من خيال دارم تلگراف كنم مادام مارلينگ بطهران معاودت نمايد . »\r\nموضوع ديگرى كه از تغيير رويه دولتين خبر ميداد اعتراض بعضويت مستشار الدوله و محتشم السلطنه در كابينه بود در صورتى كه سابقا متقاعد شده بودند . بارى پافشارى و سرسختى چرچيل كاملا نقشه‌هاى وثوق الدوله را مبنى بر نزديك شدن به مليون نقش‌برآب ساخت و حتى نتوانست قوام السلطنه برادر خويش را بعضويت دولت بقبولاند و مجبور گرديد كابينهء كه اكثريت آن با دوستان چرچيل بوده امشب تشكيل داده و فردا بحضور شاه معرفى نمايد .\r\nما در اينجا فصل جداگانهء در باب نهضت جنگل بازمينمائيم و فصل بعد از آن را بكابينه وثوق الدوله اختصاص ميدهيم .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nنهضت جنگل\r\nميرزا كوچك خان و دكتر حشمت\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nميرزا كوچك خان يكنفر روشن‌فكر مذهبى بود كه بعدها زعامت انقلابيون جنگل را به عهده گرفت ، او اهل قريهء زيدخ از توابع فومنات رشت است و در يكى از مكتبهاى قديم واقع در سبزه‌ميدان رشت و همچنين در طهران مسجد محموديه جنب خيابان سرويس بنام كلبهء علوم قديم كسب دانش ميكرد .\r\nاز ابتدا سرى پرشور داشته و در مكتب‌دارى طرفدارانى بود .\r\nشخص بلندقد و چهارشانه و خوش‌سيما بود موهاى بور و چشمان زاغ و دهان پرتبسم او بر چهرهء گردش حلاوت مخصوصى ميبخشيد ، بازوان بلند و دستهاى كشيده داشت و با همان دستها با زدن يك كشيده به گوش مختارى رئيس نظميه آنموقع رشت مشار اليه را يك عمر از نعمت شنيدن بىبهره ساخت .\r\nميرزا كوچك خان يك ميهن‌پرست واقعى بود و شخصيت بارز او مورد تصديق معاندينش نيز واقع ميگرديد چنان كه ژنرال دنسترويل انگليسى كه چندين مرتبه با ميرزا جنگ نموده مىنويسد : « نهضت جنگل از طرف ميرزا كوچك خان انقلابى معروف كه يك ايده‌آليست با شرف و منصفى است تشكيل يافته . . . » و در جائى ديگر ذكر مينمايد : « بعقيدهء من ميرزا از وطن‌پرستان حقيقى مىباشد و امثال او در ايران كمياب است » .\r\nاحسان اللّه خان كه ابتدا از همكاران ميرزا بود ولى به علت افكار افراطى بعدا با او مخالف شده و بر عليه وى جنگيد راجع به ميرزا مىنويسد : « ميرزا عمليات انقلابى خود را از سال 1906 در گيلان شروع نموده و در شمال وجهه ملى داشت و خودش يكى از آزاديخواهان و مجاهدين شجاع و باشهامت و بسيار صالح بود كه در تمام طول عمر و خدمتگذارى در راه انقلاب با داشتن آنهمه اقتدار مرتكب هيچگونه دزدى - اختلاس و استفادهء شخصى نشد و براى خودشهم يكشاهى برنداشت » .\r\nدر اوائل مشروطهء اول ( 1324 ) قمرى عدهء از طلاب قطار فشنگى بسته و جزء مجاهدين درآمدند در سال 1325 كه مجلس از طرف محمد عليشاه بتوپ بسته شد و جمعى از آزاديخواهان كشته و گروهى تبعيد شدند ، مجاهدين كميتهء باسم « كميتهء ستار » تشكيل دادند كه داراى تشكيلات مخفى بود ؛ عضو متنفذ آن كميتهء مخفى ميرزا كريم خان رشتى برادر سردار محيى بود . در سال 1327 قمرى مجاهدين با حكمران رشت آقا بالا خان سردار نزاع داشتند لذا كميتهء مخفى دستور قتل او را صادر كرد و موقعى كه وى بنا بدعوت سردار معتمد به باغ مديريه ميرفت عدهء از طلاب در حالى كه اسلحهء خود را زير عبا پنهان كرده بودند به آنجا وارد شده و او را كشتند . و عدهء ديگر به طرف در خانه « پادگان » رفته و پس از جنگ با نظاميها آنجا را آتش زده و تصرف ميكنند ، اين اولين موفقيت مجاهدين بود . پس از آن يكنفر را باسم ناصر الاسلام ندامانى نزد سپهدار اعظم تنكابنى فرستاده او را دعوت بهمكارى و بدست گرفتن زمام انقلاب دوم مشروطيت ميكنند و او هم قبول مينمايد و تشكيلات مخفى گيلان علنى مىشود .\r\nدرست استكه در آنموقع ميرزا جزء نيروى ابواب جمعى مجاهدين سپهدار اعظم بود ولى به علت شخصيت ذاتى خود مبرزيت داشت . وى در سفر فتح طهران همراه سردار محيى بود و در جنگ استرآباد شركت كرده در آنجا به پايش تير خورد و براى معالجه به تفليس رفته پس از بهبودى بطهران بازگشت و چشم به راه اصلاحات اساسى شد اما چون بيگانگان نميخواستند درخت جوان مشروطيت ريشه دوانيده تنومند گردد هريك از قهرمانان آزادى را به نحوى منكوب كردند در ميان ياس و عدم رضايت عمومى ميرزا كوچك خان قد برافراشت و با چند نفر موقعى كه ميرزا براى اجراى منويات خود از طهران به گيلان ميرفت در آنجا با كميتهء دموكراتهاى رشت ارتباط پيدا كرده دكتر حشمت طالقانى حاضر به همكارى با او شد و در تمام مدت قيام از روى نهايت صميميت خدمات بيشمارى به او نمود .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nحاجى احمد كسمائى همدرس و همدورهء ميرزا بوده و ميگويند در آنزمان با يك كمپانى يونانى قراردادى بسته بود كه تخم نوغان و پول نقد گرفته و در عوض ابريشم تحويل دهد ولى بعللى نتوانسته كه در موقع بتعهدات خود عمل نمايد . كمپانى مزبور بوسيلهء دولت مركزى به او فشار ميآورد و اين نارضايتى موجب سركشى وى مىشود كسمائى شهرت و نفوذ محلى و قدرت مادى و معنوى زياد داشت و وقتى از ورود ميرزا مطلع شد او را در كسما محرمانه ملاقات نموده و با دوست قديمى خود بنيان يك نهضت عصيان‌آلوديرا ريخته و سوگند وفادارى نسبت به يكديگر ياد ميكنند و پس از مدت قليلى خبر انعقاد نطفهء انقلاب جنگل در تمام ايران منتشر شده و آزاديخواهان و مردم ناراضى خود را به آن مىپيوندند و نهضت روزبروز وسيعتر مىشود .\r\nسلطان داود خان افسر ژاندارمرى از تربيت‌شدگان سوئديها از جمله اشخاص مؤثرى بود كه بجنگل رفت و علت آن را چنين گفته‌اند كه در شيراز بوسيلهء قوام الملك شيرازى دستگير شده مورد آزار و شكنجه قرار ميگيرد و پس از فرار از شيراز خود را به جنگل مىرساند .\r\nغلامرضا خان برادر سلطان داود خان از طهران مأموريت مييايد از شورش جنگل جلوگيرى به عمل آورد اما با تمامى سرباز و ابو ابجمعى به نهضت جنگل ملحق ميشوند .\r\nاحسان الله خان مردى بسيار رشيد بوده در تجاوزات باراتف بهمكارى ژاندارم‌ها و مجاهدين با سپاهيان روس جنگيد و موقعى كه قواى ملى شكست خوردند و عدهء به بغداد رفتند او به مركز بازگشت و با چند نفر آزاديخواهان انقلابى كه كميتهء مجازات را تشكيل دادند همكارى نمود . پس از كشف مدتى محبوس بود تا تاريخ 26 تيرماه 1296 از زندان آزاد گشته راه مازندرانرا پيش گرفته به ميرزا پيوست . احسان اللّه خان از اهالى همدان بود و هيچگاه از ميرزا كوچك خان جدا نميشد ولى عقايد باطنى او با ميرزا موافقت نداشت و بالاخره همين موضوع باعث اختلاف و جنگ و جدائى آن دو شد ، احسان اللّه خان در يادداشتهايش مىنويسد : « با آنكه ميرزا از آزاديخواهان دست راست بود و من اينموضوع را به خوبى ميدانستم بعللى مجبور بودم با او همكارى كنم » .\r\nو در جائى ديگر مىنويسد : مرام خود را بر روى دو اصل برقرار نموديم اول مبارزه با شاه و دولت انگليس و لكن ميرزا با اصول مبارزه با روحانيت و حصول جمهوريت موافقت نكرد و فقط موافق تغيير سلطنت بود .\r\nكلنل محمد تقى خان پسيان در رأس نيروى ژاندارمرى قرار داشت ( قشون ايران در آنموقع دو قسمت بود ژاندارمرى و قزاق ، افراد ژاندارمرى اصولا حريت‌طلب بودند و از آلمان و تركيه نيز طرفدارى ميكردند و نيروى قزاق از روسهاى سفيد حمايت مينمودند ) . كلنل با قواى قزاق در مصلى جنگ سختى نموده و به آنها شكست وارد آورد و سپس عدهء را از طرف حزب سوسيال دموكرات ( كه خود با كمك ميرزا حسينخان معاون تشكيل داده و اشخاصى مانند لاهوتى و ميرزادهء عشقى در آن عضويت يافته بودند ) مأمور كرد كه از راه زنجان و خلخال و طارم و انبارلوى گيلان به جنگل عزيمت و با ميرزا رابطه پيدا نمايند .\r\nمردم آزاديخواه گيلان و رشت اكثر مردم به ميرزا كوچك خان كمكهاى مادى و معنوى ميكردند و چون دائما روسها و قواى دولتى مزاحم او ميشدند مردم فورا به ميرزا خبر داده و حتى او و طرفدارانش را پناه ميدادند و بخصوص رفقاى دموكراتش اسلحه به وى ميرسانيدند ، گاهى در موقع احساس خطر آخوندى را ميفرستادند و بعنوان مجلس روضه‌خوانى طرفداران او را از شر حملهء روسها يا قواى دولتى محفوظ نگهميداشتند .\r\nصاحب‌منصبان آلمانى و عثمانى در حقيقت سازمان بخشندگان واقعى جنگل افسران آلمانى و عثمانى بودند كه از نيروى ايمان و وطن‌پرستى ايرانيان ميخواستند براى جلوگيرى از پيشرفت سريع قشون روس\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nدر شمال استفاده نمايند و با جنگلهاى پارتيزانى خار راه مهاجمين باشند و بدين علت به جنگلىها كمكهاى مادى و معنوى مينمودند .\r\nقواى جنگل روزبروز رو بازدياد ميگذاشت و مردم آزاديخواه از گوشه و كنار به آن مىپيوستند و كم‌كم تا نزديكهاى رشت تا باغ محتشم پيش رفته و گاهى هم شبيخون ميزدند ، در اينموقع آصف الدوله ترك حاكم سابق قزوين بحكومت رشت منصوب شد و سفير روسيه و قنسول مقيم رشت به او فشار وارد آوردند كه قواى جنگل را قلع‌وقمع نمايد او هم ناگزير دو سه بار قشون كشيد ولى هر دفعه بدتر از دفعات قبل شكست خورده و بالاخره مرخصى گرفته بمركز رفت و امور حكومتى رشت را به عهده تمجيد السلطان رئيس كابينهء خود و مفاخر رئيس نظميه وقت محول داشت . مفاخر با گرفتن كمك‌هاى لازم از سپاهيان روس افرادى از كرد و خلخالى و گيلانى را گرد آورده نقشهء حمله به قواى جنگل را طرح نمود و ضمنا طناب‌هائى هم براى دربند افكندن اسراء احتمالى آماده ساخت . فورا مردم رشت مراتب را به ميرزا كوچك خان اطلاع دادند و او وسائل دفاع را فراهم آورد و به نيروى خود دستور داد تا عمق جنگل عقب نشينند . مفاخر به گمان اينكه حريف از نقشهء وى بىخبر است با فراغ خاطر وارد بازار كسما شد و به سركردگى نفرات خويش در آنجا مستقر گرديد در پايان شب جنگليها غفلة بر او تاختند و كارش را ساختند يعنى مفاخر و جمع كثيرى را بقتل رساندند بقيه زخمى و فرارى و اسير شدند و با همان طناب‌هاى مفاخر به بند افتادند مقدار زيادى نيز اسلحه و مهمات نصيب فاتحين گرديد . روسها از پيروزى ميرزا مضطرب شده چهارصد نفر سالدات زبده و مجهز روانه ميدان كردند و تا كسما پيش رفتند اما در آنجا شكست فاحش خورده كليه تداركات جنگى را از دست دادند . آوازهء اين فتوحات به اطراف و اكناف انتشار يافت و آزاديخواهان آذربايجان و طالش و دولاب را به جنگل پيوند داد حتى در ماوراء سرحدات ايران نام جنگليها بر روى لب‌ها گذشت مثلا جمعيت نسوان نوع‌پرور فرانسه تبريك‌نامه بضميمه هدايائى براى ميرزا فرستادند . در آن موقع ميرزا كوچك خان براى ايجاد رابطه با آزاديخواهان قفقازيه كاظم شاهرخى و عطاء اللّه خان اردبيلى را به بادكوبه اعزام داشته و آنها پس از جلب دوستى و مساعدت موسى بيك اف رئيس اتحاديه مسلمانان موفق شدند كه در مراجعت دو نفر افسر آلمانى كه از طب و جراحى نيز سررشته داشتند و دو نفر افسر ترك وابسته به اتحاديه مسلمين را با خود به جنگل بياورند تا از معلومات و تجربيات آنان در كار تنسيقات نظامى استفاده برند . در ضمن تماس با مليون طهران ميرزا احمد سيگارى علاوه بر ساير خدمات توفيق يافت كه چند هزار دست ملبوس متحد الشكل در طهران دوخته به جنگل حمل نمايد مجاهدين جنگل اين لباس‌ها را « اونيفورم ناپليونى » نام نهادند . ميرزا كوچك خان به مرور داراى يك قشون ملى بالغ به پنج هزار نفر گرديد كه براى تعليم آنها بيست نفر صاحب‌منصب اطريشى و عثمانى استخدام كرد و كادر نظامى ورزيدهء تشكيل داد افراد اين قشون با تفنگ‌هاى مختلف روسى و آلمانى و عثمانى مسلح و دو قبضه مسلسل داشتند . يكى از رشيدترين انقلابيون موسوم به خالو قربان از طرف ميرزا برياست مجاهدين جنگل منصوب گرديد و سلطان داود خان برياست سواره‌نظام و شيخ محمود كوس‌انديش برادر حاجى احمد كسمائى برياست سواران ايلخى و چريك برگزيده شدند و نقطهء محفوظ و مطمئنى در جنگل براى تشكيل جلسات سران نهضت معين گرديد .\r\nدر آن ايام آترياد گيلان بفرماندهى سلطان حسين خان كه از خانواده معتبر و متنفذى بود اداره ميشد او باطنا با سران جنگل سروسرى داشت ، بدون مقاومت شديد محصور گرديد و در نتيجهء محاصرهء كوتاهى\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nتسليم شد و رشت بدينوسيله به تصرف جنگليها درآمد . حكمران گيلان ميرزا احمد خان آذرى از رشت خارج شد و كارهاى حكومتى را بعهدهء بشير الممالك رئيس پست و تلگراف واگذار نمود .\r\nمحل اجتماع سران نهضت جنگل\r\nتصرف رشت موفقيت عظيمى براى قواى جنگل بشمار رفت و چون با اين وضعيت جديد رابطهء بين سپاهيان اعزامى روس بايران با روسيه قطع ميشد دولت تزار بدولت شاهنشاهى پرتست نمود و در طى سال‌هاى متمادى بين قواى جنگل و قشون روس يا دولت‌هاى دست‌نشاندهء روسيه زدوخوردهاى شديدى روى داد تا آنكه كابينهء وثوق الدوله صاحب‌منصب روسى قزاقخانه موسوم به « تكاچين كف » رئيس آترياد طهران را مأمور جنگ كرد و او قبل از شروع به مخاصمه نامهء به ميرزا نوشت كه ذيلا عين نامه و جواب آن نقل مىشود :\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\n[ نامهء رئيس آترياد طهران به ميرزا كوچك خان و جواب آن 
  ]\r\n« 21 ذىحجه 1337 ( 25 شهريور 1298 )\r\nجناب . . . . . ميرزا كوچك خان\r\nاز آن جائى كه دولت عليه ايران شخص مرا كه رئيس آترياد طهران و چند سال است بايران بدرستى و راستى خدمتگزار هستم جهت قلع و قمع ريشه فساد جنگل تعيين فرموده و اين مسئله قطعى است و كسانى هم كه با شما همراهى ميكنند اطلاع كامل داريم بجزاى خود خواهند رسيد بجنابعالى كه سردستهء اين جماعت هستيد اعلان مىشود بعون الله تعالى ريشه و مبدء فساد را از صفحه گيلان كنده و مضمحل خواهم نمود ليكن محض اينكه شخص شما وطن‌دوست و ايران‌خواه و عاقل و نيك‌نفس معرفى شده‌ايد لازم است بشما خاطرنشان شود هرگاه جنابعالى را در محكمهء عدل الهى حاضر نمايند و سئوال شود كه آنچه خسارت و تلفات به اهالى بيچاره از به دو الى الختم وارد آمده است مسئول درگاه الهى كيست ؟ گمان ميكنم كه انصاف خواهيد داد و شرمنده خواهيد شد بديهى است كه انسان كامل براى فايده موهوم ! راضى بدين مسئوليت بزرگ نميشود و نيز به من اينطور دستگير شده است كه با آن صفات عالى شما براى شخص خود راضى باذيت مسلمين بيچاره نخواهيد بود لذا با كمال اطمينان و قول و شرف نظامى و خداى يكتا هم قسم است چنانچه باردوى قزاق ايران و به من پناهنده شوى و حرف را بپذيرى قول مىدهم كه وسائلى فراهم دارم كه بقيهء عمر خود را با كمال احترام و با مشاغل عالى با آسودگى زندگى نمائى و اين قول نظامى كه در اين ورقه بشما داده مىشود بوحدانيت خدا حق است تا زمانيكه آسايش شما را از پيشگاه اعليحضرت و اولياى دولت عليه ايران فراهم و به عمل نياورم شخص جنابعالى و كسانى كه شما به آنها اطمينان داريد و اطمينان ميدهيد در اردوى قزاق مثل يكنفر مهمان عزيز ميباشند بمصداق آيه شريفه اكرم الضيف و لو كان كافرا و نيز چنانچه بخواهيد غير اين مسئله حرفى داشته باشيد خوب است محلى را براى ملاقات حرف آخر معين داريد كه در آن محل با شما ملاقاتى بشود كه رفع اشتباهات افواهى شده باشد . رئيس آترياد طهران رتميستر تكاچنكو »\r\nجواب ميرزا :\r\n22 ذىحجه 1337 هو الحق\r\n1298\r\n« جناب . . . . . رئيس آترياد طهران\r\nدير آمدى اى نگار سرمست . از صدر تا ذيل مرقومه 21 شهر جارى را با ديدهء دقت ديدم بنده بكلمات عقل‌فريبانه اعضاء و اتباع اين دولت كه منفور ملت‌اند فريفته نخواهم شد . از اين پيش‌تر نمايندگان دولت انگليس با وعدهء كه بسايرين دادند و به يكبارگى قبالهء مالكيت ايرانرا گرفته تكليفم كردند تسليم نشدم . مرا تهديد و تطميع از وصول به معشوق يا مقصودم باز نخواهد داشت وجدانم به من امر مىكند در استخلاص مولد و وطنم كه گرفتار چنگال قهاريت اجنبى است كوشش كنم شما ميفرمائيد نظام نظر به حق يا باطل ندارد مدعيان دولت را هركه و هرچه هست بايد قلع و قمع نموده تا داراى منصب و مقام بشويم بنده عرض ميكنم تاريخ عالم بما اجازه ميدهد هردولتى كه نتواند مملكت خود را از سلطه و اقتدار دشمنان خارجى نجات دهد وظيفهء ملت است براى خلاصى وطنش قيام كند .\r\nاما كابينهء حاضر ، ( كابينه وثوق الدوله ) ميگويد محض استفادهء شخصى بايد مملكت را در بازار لندن به ثمن بخس بفروشيم در قانون اسلام مدون است كه كفار وقتى بممالك اسلامى مسلط شوند مسلمين بايد بمدافعه برخيزند ولى دولت انگليس فرياد مىكند من اسلام و انصاف نميدانم بايد دول ضعيفه را اسير آز و كشتهء مقصود مشئوم خود سازم . بنده ميگويم انقلابات امروزه ما را تحريك مىكند مثل ساير ممالك دنيا در تمام ايالات ايران اعلام مرام سوسياليزمى داده و رنجبران را از دست راحت‌طلبان برهانيم و ليكن درباريان تن درنميدهند كه مملكت با قانون مشروطيت از روى پرگرام دموكراسى اداره گردد با اين ادله وجدانم محكوم است در راه سعادت مملكتم سعى گرده گو آنكه كرورها نفوس و نواميس و مال ضايع بشود در مقابل جوابى را كه موسى در مقابله با فرعون و محمد با ابو جهل و ساير مقننين و قائدين آزادى و روحانى در محكمه الهى ميدهند منهم مىدهم . بنده و همراهانم شما و پيروانت در اين دو خط مخالف ميرويم بايد ديد عقلاى عالم به جسد كشتهء ما ميخندد يا بفاتحيت شما تحسين ميكنند فرضا تمام مراتب فوق احتمال كذب رود يعنى حقيقة يكنفر جاه‌طلب نفسانى تصور شده بمواعيد جنابعالى متمايل گردم آنوقت عرض ميكنم كسانى كه تسليم گرديده و ورقهء ممهورهء دولت را در دست داشته همه را بدار آويخته حبس كرديد تبعيد نموديد بنده را با چه رو بعد از اين عمليات باز تكليف به تسليم شدن مينمائيد ؟ در خاتمه كه درخواست ملاقات كرده بوديد عرض ميكنم اشخاصيكه داراى شرافت قولى نيستند ملاقات كردن با ايشان از قاعدهء عقل بدر و بيرون است فقط بين ما و شما را بايد خداوند حكم فرمايد .\r\nكوچك جنگلى »\r\nدر نتيجهء انقلاب 1917 سپاهيان روس مقيمين ايران از قصرشيرين و ساير نقاط به طرف قزوين روى آورده و در آن حدود تمركز يافتند كه آماده مراجعت بروسيه شوند اما حضور قواى جنگل در رشت و خلخال و طارم و ماسوله مانع عبور بود . ميرزا براى جلوگيرى از چپاول سالداتها با صاحب‌منصبانشان قرار گذاشت كه اسلحه خود را در منجيل به جنگلىها تسليم و در بندر پهلوى تحويل بگيرند ؛ بدين ترتيب اكثريت آنها از ايران بيرون رفتند و عده قليلى باقى ماندند از جمله سرهنگ پيچراخوف در خدمت انگليسها برضد قواى كمونيستى وارد ميدان مبارزه شد .\r\nدر فروردين 1297 مدير بانك شاهنشاهى و قنسول انگليس مقيم رشت با دو نفر ديگر و بعد يك سروان انگليس بنام « نوئل » كه از تفليس ميآمد و نوشتجاتى همراه داشت از طرف جنگليها توقيف شدند . در 28 خرداد 1297 سرهنگ ارتش تزارى كه بعد از عزيمت باراتف بوسيلهء انگليسها اجير شده بود با عدهء سالدات\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nقزوين را تصرف كرده خيال عبور به انزلى و باكو را داشتند تا با قواى ضد كمونيستى دنىكن و كل‌چاك و يدنيچ همكارى كنند و ضمنا از چاههاى نفت بادكوبه محافظت نمايند .\r\nپيچراخوف با كمك ژنرال دنسترويل انگليسى در پل منجيل كه سنگر جنگلىها محسوب ميشد با ميرزا جنگ سختى كرد و پس از تلفات زياد موفق به عبور از رشت گرديد ميرزا بواسطهء نداشتن توپ و طياره نتوانست آنها را خلع‌سلاح نمايد ولى پس از عبور از رشت در طول راه همه روزه مصادماتى رخ ميداد چنان كه در 3 تيرماه 1297 يك سروان انگليسى و چند سرباز هندى كشته شدند و نيز نبرد مهمترى در حوالى امامزاده هاشم به عمل آمد . اين زدوخوردها دائما ادامه داشت بطوريكه هر روز 2 هواپيما از قزوين بلند شده و تمام نقاطى را كه حدس ميزدند جنگليها آنجا باشند بمباردمان ميكردند . در 27 تير جنگلىها با 2500 نفر برشت حمله كردند و شهر را تصرف و قنسولخانه انگليس را آتش زدند و ده روز شهر را در تصرف نگهداشتند ولى بالاخره زره‌پوشهاى انگليسى شهر را بازگرفتند اما عاقبت بر اثر مزاحمتهاى شبانه‌روزى نيروى جنگل انگليسها مجبور شدند با ميرزا قراردادى ببندند و اسرا را مسترد دارند . اينك عين قرارداد :\r\n\r\n[ قرارداد انگليسيها با ميرزا 
  ]\r\n« 12 اوت 1918 ( 22 مرداد 1297 ) .\r\nدر قريهء صفه از توابع رشت بين نمايندگان اتحاد اسلام و نمايندگان سياسى و نظامى انگليس مواد ذيل مورد موافقت واقع گرديد :\r\n1 - نمايندگان كميتهء اتحاد اسلام متعهد ميشوند كه قواى مسلحه در راه قزوين و انزلى كه معروف به راه عراق است و نزديكيهاى آن نگاه ندارند .\r\n2 - نمايندگان كميتهء اتحاد اسلام متعهد ميشوند كه صاحبمنصبان خارجه را اخراج نموده و از دولتهائى كه با دولت انگليس در حال جنگند صاحب‌منصب استخدام ننمايند .\r\n3 - نمايندگان كميتهء اتحاد اسلام متعهد ميشوند كه تهيه خوراك لازم براى قوه موجوده انگليس در گيلان بنمايند و نمايندگان نظامى انگليسها متقبل ميشوند كه افراد مسلحه و غيرمسلحه براى جمع‌آورى آذوقه بصفحه گيلان اعزام ندارند .\r\n4 - نمايندگان اتحاد اسلام متعهد ميشوند اسراى دولت انگليس را كه عبارت از كاپيتن نوئل و ليوتنان موريس و كلنل شامانف و كاپيتن استريك و صمصام الكتاب ميباشند رد كرده اسراى كميتهء اتحاد اسلام را در هر نقطه كه هست تحويل بگيرند .\r\n5 - نمايندگان قشون انگليس متعهد ميشوند كه در داخله ايران مداخله ننمايند مگر در صورتى كه ايرانيها با دشمنان انگليس مساعدت كرده برضد انگليس قيام نمايند .\r\n6 - نمايندگان قشون قول ميدهند كه بهيچوجه در مقاصد كميتهء اتحاد اسلام ما دامى كه مربوط به پيش بردن منافع دشمنان انگليس نيست ضديت ننمايند .\r\n7 - از اهالى دعوت مىشود كه براى حفظ خود حاكمى موقتا انتخاب نمايند تا حكومت ايران نمايندهء خود را بفرستند .\r\n8 - نمايندگان طرفين متعهد ميشوند كه قواى مسلحه آنها بهيچوجه داخل شهر نشوند .\r\nامضاء نمايندگان كميته اتحاد اسلام : دكتر ابو القاسم خان ( فريد ) - رضا خان ( افشار )\r\nنمايندگان سياسى و نظامى انگليسى : كلنل ماتيور رئيس قشون - مستر ماير نماينده سياسى » .\r\nانگليسها پس از چندى مواد 5 و 6 قرارداد را نقض نمودند و در تاريخ 11 فروردين‌ماه 1298 بوسيلهء طيارات خود اخطاريه زير را در شهر رشت فرو ريختند :\r\n« بعموم كاركنان و ليدرهاى هيئت اتحاد اسلام اخطار و ابلاغ مىشود چون زمامداران دولت انگليس هميشه طالب استقرار امنيت و استحكام قوانين مملكت ايران و مايل به ترقى و تعالى آن ميباشند لهذا تصميم نموده‌اند كه در تصفيهء امور گيلان با دولت معزى اليها كمك و همراهى نمايند . اينك بوسيلهء اين اعلاميه بعموم ليدرها و زمامداران هيئت اتحاد اسلام پيشنهاد مىشود كه بايد قبل از غروب 5 شنبه 6 رجب مطابق 13 برج حمل قنسولگرى دولت انگليس را از تسليم خود بدولت ايران و اعليحضرت شاهنشاه مطلع سازند ؛ قواى دولت انگليس و دولت ايران در حمايت و صيانت رفتار خواهند نمود . بخاطر داشته باشيد اگر ليدرهاى شما از روى جهالت و نادانى از تسليم خود باعليحضرت همايونى و دولت عليه ايران امتناع ورزند به همين ترتيب كه اين كلمات اخطاريه بر سر\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nشما فرود ميآيند ممكن است كه بمب و گلوله نيز بر سر شما ريخته شود . اى اهالى گيلان تكاليف خود را نسبت بدولت و پادشاه خود به نظر آورده و نگذاريد ليدرهاى خودتان شما را دچار زحمت و فلاكت نمايند . 28 ج 2 / 1337 ( فروردين 1298 )\r\nاز طرف ادارهء سياسى انگليس در گيلان »\r\nپس از روى كار آمدن حكومت لنين هنگامىكه هنوز نمايندهء از طرف آن دولت بطهران اعزام نشده بود يك پادگان نظامى از نيروى سرخ در انزلى برياست كميتهء انقلابى متشكل از رفيق « چليابين » و دو نفر ديگر وجود داشت ، چون بندر انزلى در تحت نفوذ سابق تزارى قرار داشت و هنوز معاهدهء بين دو دولت منعقد نشده بود دولت ايران نه صلاح ميدانست آنها را بيرون كند و نه آنكه دولت لنين را برسميت بشناسد .\r\nمادام كه كميتهء مزبور در انزلى اقامت داشت روابطش با ميرزا كوچك خان حسنه بود يعنى فقط در يك موضوع توافق عقيده داشتند و آن مخالفت با انگليسها بود و لكن ميرزا مطيع آنها نبود كميتهء چليابين از وجود ميرزا براى جلوگيرى از حركت انگليس‌ها به بادكوبه از راه انزلى و بريدن اين راه استفاده ميكرد زيرا اين تنها طريق ارتباط انگليس‌ها با قفقازيه بود و راه تبريز بدست مليون عثمانى اشغال شده و تا ميانه مقطوع بود ميرزا هم بصلاح خود از بلشويكها استفاده مىنمود مثل آنكه يك مرتبه مقدارى اسلحه و مهمات از سربازان سابق باراتف را كه توسط يك ارمنى به همدان حمل ميشد ضبط كرد و با وجود اصرار چليابين مسترد نداشت .\r\nبعدها پيچراخوف با حيله موفق شد خود را بلشويك قلمداد كرده و موافقت كميته انقلابى چليابين را براى عزيمت به بادكوبه جلب نمايد ولى پس از آنكه وارد انزلى شد چليابين و دو نفر ديگر اعضاى كميته را نه باتهام بلشويك بودن بلكه به بهانهء آنكه با ميرزا كوچك خان ارتباط داشته‌اند در تاريخ 10 مرداد 1297 توقيف و تحت الحفظ بقزوين فرستاده تحويل انگليسها داد و خودش بباكو رفت تا بقواى دنىكن در شمال قفقاز ملحق شود . بدين ترتيب ارتباط ميرزا با بلشويكها قطع شد و در اوايل تيرماه 1298 كه به لنكران رفت به ملاقات با آنها توفيق نيافت يك بار هم در بهار 1298 « كلمتيس‌اف » نماينده بانزلى فرستاد كه با جنگليها ارتباط پيدا نمايد اما چون در آنوقت جنگليها در اطراف لاهيجان و تنكابن بودند ارتباط ميسر نشد و بعدا هم كه كلمتيس‌اف خواست در ساحل مازندران خود را به زعماى جنگل برساند توسط انگليسها دستگير و اعدام گرديد . ميرزا از ارتباط با نمايندگان كمونيست مأيوس شد و دولت وقت كه از فتوحات بلشويكها و نزديك شدن آنها بايران بيم داشت يك پيشنهاد صلح توسط ميرزا احمد خان آذرى حكمران رشت بقرار ذيل به جنگلىها عرضه داشت :\r\n\r\n[ پيشنهاد صلح به جنگلىها 
  ]\r\n« عمليات نظامى از دو طرف متروك و اسراء مبادله و پادگان نظامى دولت در رشت برقرار و جنگليها عدهء خود را به فومن بفرستند و از طرف دولت عهده‌دار امنيت محل و تحت فرمان حكومت رشت باشند »\r\nجنگلىها اين قرارداد را براى دفع الوقت تا زمان حصول ارتباط با بلشويكها پذيرفتند . ميرزا دائما سعى ميكرد بهر وسيلهء ممكن با يك دولتى كه براى ايران مضر نباشد وارد عقد قراردادى شود ولى چون در يك حلقهء محاصره افتاده بود نتوانست حتى نمايندگانى به تركيه فرستاده و با كماليون ارتباط برقرار كند . بالاخره همشيره‌زاده خود اسمعيل خان را باتفاق دو نفر ديگر بنام داودزاده و عليشاه ببادكوبه فرستاد ، آنها در اوايل آبان‌ماه 1298 باتفاق چند نفر ديگر از ايرانيان بادكوبه كميتهء تشكيل داده در سه موضوع مشغول فعاليت شدند :\r\n1 - برضد قرارداد 1919 تبليغات كرده و در اين زمينه تلگرافاتى به دول خارجه مخابره نمودند ؛\r\n2 - عدهء از ايرانيان بادكوبه را براى ايجاد انقلاب در ايران تهيه كردند ؛\r\n3 - تصميم گرفتند با قواى جنگلى و هر قواى ديگرى كه در ايران براى ايجاد انقلاب تجهيز شود همكارى كنند .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nدر شب 17 مه ( 26 ارديبهشت 1299 ) يكى از روسها بجنگل آمده خبر داد كه به زودى نيروى سرخ بانزلى خواهند آمد ، به همين مناسبت احسان اللّه خان و سعد اللّه درويش و حاجى محمد جعفر كنگاورى كه تازه از تركيه مراجعت كرده بودند به سمت نمايندگى جنگل بجانب آستارا اعزام شدند . در اين اوان احسان اللّه خان به ميرزا پيشنهاد نمود كه چون انگليسها هنگام عقب‌نشينى ناچار خواهند بود از جادهء معمولى انزلى بقزوين حركت كنند قواى جنگل را به سياه‌رود بفرستد تا در موقع عقب‌نشينى به آنها حمله نمايند و لكن ميرزا اين پيشنهاد را رد كرد زيرا هنوز نمىتوانست تصميم بگيرد كه آيا با بلشويكها همكارى بكند يا خير و اظهار داشت قبل از آنكه وارد عمليات نظامى بر له يا عليه كسى بشويم بايد بلشويكها را از نزديك بشناسيم و با آنها قراردادى براى همكارى منعقد سازيم .\r\nساعت 5 صبح روز 18 مه چند كشتى جنگى بلشويكها بفرماندهى « راسكولينك‌اف » از تيررس دريا بغازيان مشرق انزلى چند تير شليك كردند ، ميرزا بيدار شده و در جواب احسان اللّه خان كه فرياد ميزد « صداى شليك رفقا را شنيديد » گفت « برخيز و بشكرانهء ورود رفقا دو ركعت نماز بخوانيم » .\r\n( روسها به بهانه تعقيب كشتيهاى دنىكن آمده بودند لذا عصر روز 18 مه براى تصرف ذخائر او و كشتىهائيكه در توقيف دولت بود در مقام اشغال انزلى برآمدند و يك ساخلوى ضعيف از قواى ژنرال دنسترويل انگليسى كه در انزلى بود با موافقت راسكونيك‌اف آنجا را بدون جنگ تخليه نمودند ، تمام سفاين و اتباع دنىكن به تصرف نيروى سرخ درآمد ولى خود دنيكن را انگليسها به بغداد فرستادند . دولت ايران بدولت لنين اعتراض نمود و توسط نصرة الدوله فيروز وزير خارجه كه در اينموقع در لندن بود بجامعهء ملل شكايت كرد و ضمنا خواستار ايجاد روابط دولتى با آندولت گرديد ) .\r\nصبح روز 18 مه جنگلىها در فومن تشكيل جلسه داده و ميرزا كوچك و سعد اللّه درويش با چند نفر مجاهد ديگر براى ملاقات بلشويكها عازم انزلى شدند و اهالى انزلى ميرزا و همراهانش را با استقبال شايانى پذيرفتند ، شهر را چراغانى كرده و بيرقهاى ملى و انقلابى سرخ برافراشتند .\r\nميرزا از فرمانده قشون بلشويك قول گرفت كه در كارهاى داخلى جنگل مداخله نكنند و فهماند كه انقلاب ايران بايد بدست ايرانى انجام گيرد و خود او تضمين كرد كه انقلاب ايرانرا شروع نمايد با اين شرط كه اولا روسها پول و اسلحه بدهند و در ثانى از تبليغات كمونيستى احتراز جويند زيرا چون ايرانيان مسلمان و متعصب هستند ممكن است شالودهء انقلاب متزلزل گردد .\r\nفرداى آن روز مجاهدين جنگل وارد شهر رشت شدند ، اهالى تا چند كيلومترى شهر باستقبال آن‌ها آمدند در ميدان مركزى شهر بنام سبزه‌ميدان احسان اللّه خان و ميرزا نطقهائى ايراد نمودند و بالاخره ميرزا و بلشويكها يك « كميتهء انقلاب سرخ » تشكيل داده و حكومت سوسياليستى شوروى گيلان را اعلام داشته و بوسيلهء تلگرافاتى استقلال خود را بسفارت‌خانه‌هاى مقيمين طهران اطلاع و در 18 خرداد 1299 بيانيهء بشرح زير انتشار دادند :\r\n\r\n[ بيانيهء مجاهدين جنگل 
  ]\r\n« بعموم اهالى محترم اعلان مىشود كميتهء انقلاب سرخ پس از تشكيل حكومت جديد و ابلاغ رسمى آن اشخاص ذيل را براى دواير مملكتى به كميسرى معين نموده و معرفى مىكند كه عموما در امور مربوطه به آنها مراجعه كرده و از هر دائره خلاف صحت و قانون مشاهده كنند بدون ملاحظه ابلاغ نمايند : كميسر داخله مير شمس الدين ، كميسر خارجه سيد جعفر ( محسنى ) ، كميسر ماليه ميرزا محمد على وقار السلطنه پيربازارى ، كميسر قضائى محمود آقا ، كميسر پست و تلگراف نصر اللّه ، كميسر معارف حاجى محمد جعفر ، كميسر فوايد عامه ميرزا محمد على خمامى ، كميسر تجارت ميرزا ابو القاسم فخرائى ، سركميسر و كميسر جنگ ميرزا كوچك »\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nروز 31 خرداد ميتينگى از طرف احسان اللّه خان در رشت برپا گرديد و در خاتمهء نطق وى بفرمان يك صاحب‌منصب قزاق بسلامتى سلطان احمد شاه هورا كشيده شد ، اين عمل بمذاق كمونيست‌ها خوش‌آيند نيامد لذا صاحبمنصب فرمانده توقيف و با يك حملهء شبانه قزاقها را خلع سلاح نمودند . پس از اين قضيه قواى ميرزا تا حدود منجيل مستقر گرديد و از روز 8 تيرماه عبورومرور از رشت به منجيل توسط ميرزا قدغن شد .\r\nميرزا پس از تصرف شهر رشت شهر تنكابن را نيز به تصرف درآورد و خود را براى حملهء بطهران آماده ميساخت . در ضمن اين جريانات چون دولت ايران بدولت لنين و جامعه ملل اعتراض كرده بود بلشويكها ناچار شدند جاى قواى نظامى خود را به قواى غيرنظامى بدهند و در روز 39 خرداد تلگرافى از مسكو به دولت ايران مخابره شد مبنى بر اينكه قشون بلشويك ساحل ايران را تخليه كرده و در خاك ايران كسى از سربازان سرخ وجود ندارد و نهضت گيلان برضد دولت مربوط بشوروى نيست و كسى كه خود را فرمانده قوى و نمايندهء بلشويكها معرفى كرده از طرف دولت روسيه نميباشد ، اما در همان موقع عدهء زيادى از بادكوبه بانزلى و رشت آمدند و تشكيلاتى دادند كه بيشتر آنها اعضاى حزب عدالت بادكوبه بودند و جعفر پيشه‌ورى نيز همراه آنها آمد و يك كشتى پستى دائما بين بادكوبه و انزلى ارتباط آنها را حفظ ميكرد . در همان ايام جمعى ديگر از بادكوبه بسركردگى خالو قربان و برادر احسان اللّه خان وارد شدند و قريب 700 نفر نيز در بندر گز و فرح‌آباد پياده شدند و به سمت بابل و بارفروش نفوذ كردند . مشير الدوله رئيس الوزراء وقت سردار فاخر را كه شهرت آزاديخواهى داشت براى اصلاح امر نزد ميرزا كوچك خان فرستاد و ميرزا كه قلبا با مرام كمونيسم مخالف بود اظهار اعتماد و وفادارى بكابينهء مشير الدوله نمود و از ورود 700 نفر ديگر از بادكوبه‌ايها كه با كشتى بانزلى ميآمدند جلوگيرى به عمل آورد ، چون احسان اللّه خان حاضر به موافقت با دولت نگرديد ميرزا او را ترك و به جنگل رفت و طرفدارانش نيز به او ملحق شدند و به تشكيلات جديدى مبادرت ورزيدند . احسان اللّه خان و خالو قربان هم كميتهء بنام « جوانان كمونيست ايران » ترتيب داده مردم رشت را تشويق كردند روى سينه خود علامت داس و چكش بزنند لذا عدهء زيادى از مردم در مساجد جمع و اظهار تمايل به ميرزا نمودند . چندين مرتبه خالو قربان و ساير فرماندهان با ميرزا جنگ نمودند ولى بالاخره شكست خورده از جنگل بازگشتند و اين اختلافات وجود داشت تا اينكه حيدر خان عمو قلى بايران آمد .\r\nحيدر عمو قلى داراى قدى متوسط بود ، لباسى به شكل نظامى دربر ميكرد و كلاه پوست لزگى بسر ميگذاشت . زبانهاى تركى ، روسى ، فرانسه و فارسى را ميدانست و بلسان آلمانى نيز آشنائى داشت در اولين كنفرانس كنگرهء شرق كه بتوسط كمونيستها در باكو تشكيل شد شركت نمود . كنگرهء مزبور مركب بود از نريمان نريمان‌اوف رئيس‌جمهور آذربايجان شوروى ، انور پاشا و خليل از سرداران كمال پاشا ، زبينونيسف ، زينسيو رئيس كمينترن كه فرمانده معنوى و فكرى كمونيستهاى جهان محسوب ميشد و از شاگردان ماركس بود ، راديك آلمانى معاون زينسيو ، آقايوف ( كامران آقازاده ) ، جعفر جوادزاده پيشه‌ورى و چلنگريان .\r\nتعداد كسانى كه از ملل مختلف در اين كنگره شركت داشتند بالغ به 2 هزار نفر ميشد ، حيدر عمو قلى با شخصيت ذاتى و معلوماتى كه داشت توانست « رئيس هيئت ايرانيان » بشود و همواره مذاكرات كنفرانس را ترجمه كرده براى ملت‌ها و نژادهاى مختلف به زبان خودشان توضيح ميداد . حيدر خان عمو اقلى از همكاران ستار خان و باقر خان بود و در ميان آزاديخواهان ايران شهرت بسزائى يافت و چون مدتى در كارخانهء برق امين الضرب بعنوان مهندس برق كار ميكرد و يا چون بروايتى از زندان تزار با پاره كردن سيم برق نجات يافته بود « حيدر خان برقى » ناميده ميشد . وى پس از ختم كنگره با افرادى مسلح بساحل ايران آمده و بانقلابيون\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nپيوست ؛ مدتى با قواى جنگل جنگيد و يك بار تا صومعه‌سرا پيش رفت اما بالاخره تصميم گرفت كه التيامى بين جنگليها و انقلابيون بدهد ، لذا از راه دوستى وارد شده نزد ميرزا رفت و سعى كرد او را برشت ببرد و لكن ميرزا امتناع ورزيد زيرا اولا نسبت بانقلابيون ظنين بود و در ثانى اشخاص ذىنفع اختلاف ميان اين دو نيروى ضد دولت مركزى را دامن ميزدند . عاقبت آتش ضديت و معاندت بطورى زبانه كشيد كه احسان اللّه خان و خالو قربان و حيدر عمو قلى و ذره و حسابى تصميم گرفتند بجنگل رفته كوچك خان را ترور كنند و لكن ميرزا از نقشهء آنها مطلع شده پيشدستى نمود و دستور داد حيدر خان و رفقايش را در كميتهء مشتركى كه هفته دو بار در « ملاسرا » قرار بود تشكيل گردد دستگير سازند ؛ افراد جنگلى ابتدا عمارت محل كميته را آتش زدند در حين حريق خالو قربان و احسان اللّه خان فرار كردند ولى حيدر عموقلى گرفتار و قبل از آنكه نزد ميرزا برده شود به وضع فجيعى بقتل رسيد در همين روز قرار بود سران كمونيست در همه‌جا كشته شوند محمد خان كلوب در انزلى و يارتان‌اف در لاهيجان مقتول و كريم خان و يار مراد و خالو مراد كوچك تير خوردند . بعد از اين ترورها ميرزا پيكار سختى با نيروى كمونيست در نزديكى رشت نمود و شهر را به تصرف درآورد اما چون قادر به نگهدارى نبود تخليه ساخت و كمونيستها مجددا وارد رشت شدند و ميرزا بجنگل بازگشت .\r\nدر 23 تيرماه 1299 عنوان سردارى از طرف سلطان احمد شاه به استار وسلسكى رئيس كل قزاقخانه اعطاء و مأمور دفع متجاسرين گيلان و مازندران گرديد . وى تا 28 تير بندر گز و سارى و مشهدسر را متصرف و بدريافت شمشير مرصع توفيق يافت و در 31 مرداد به تصرف رشت نائل آمد و كمونيست‌ها پس از تلفات زياد شهر را آتش زده فرار نمودند و سردار استار وسلسكى بدرجهء امير تومانى و نشان و حمايل آبى مفتخر شد و در آن موقع احسان اللّه خان و خالو قربان فرماندهى نيروى كمونيست را به عهده داشتند و چهار كشتى در اختيار آنها بود در دوم شهريور قواى دولتى حملهء سختى آورده خالو قربان زخمى و يك كشتى آسيب ديد معذلك استار وسلسكى دستور عقب‌نشينى به منجيل صادر كرد و در 24 مهر كمونيست‌ها با كمك توپخانهء قوى به حملهء متقابل پرداختند و قزاق‌ها را منهزم ساختند .\r\nپس از استعفاى مشير الدوله كابينهء سپهدار اعظم بعزل استار وسلسكى مبادرت ورزيد و در تاريخ هشتم اسفند يعنى پنج روز بعد از وقوع كودتاى سوم حوت 1299 قراردادى بين ايران و شوروى منعقد گرديد كه برطبق آن روسها موظف شدند خاك ايران را تخليه و در ختم غائلهء گيلان مساعدت نمايند . به پيروى از مقررات اين عهدنامه بود كه رتشتاين نمايندهء مختار شوروى در تاريخ هشتم اردىبهشت 1300 موقع تقديم اعتبارنامه در پايان نطق خويش چنين اظهار داشت :\r\n« خاطر اعليحضرت همايونى را مطمئن ميسازم كه دولت متبوعه دوستدار نظر بتعهداتى كه در موقع انعقاد قرارداد نموده است با نهايت صميميت اقدامات لازمه در تسريع تصفيهء مسئله گيلان اتخاذ خواهد نمود » .\r\nدر 27 تيرماه نيز سفارت شوروى در جواب مصاحبهء سعد اللّه خان با مخبر روزنامهء ايران و اظهار او مبنى بر اينكه هنوز قشون سرخ در رشت متوقف است توضيحات ذيل را داد :\r\n« بمناسبت شرح ملاقات مخبر جريدهء ايران با سعد اللّه خان كه در شمارهء 937 مورخ 22 تير درج شده نمايندگى مختار وجود يكهزار نفر قشون روسرا در رشت به كلى تكذيب مينمايد زيرا قشون سرخ مدتى است گيلانرا تخليه كرده و ممكن است مسئله مربوط به قشون آذربايجان باشد و برطبق راپورت كيگالو فرمانده قواى آذربايجان كه بنمايندگى مختار و اصل گرديده حاليه كسى از قواى آذربايجان در رشت متوقف نبوده و فعلا بقية السيف قواى آذربايجان در انزلى در تهيهء حركت ميباشند كه با كشتى حركت نمايند . يقينا براى موقعى كه شرح ذيل در جريدهء ايران انتشار يابد يكنفر هم از سربازان آذربايجان در انزلى نمانده و فعلا شهر رشت فقط تحت اشغال قواى خالو قربان مىباشد . »\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nدر سى تير قواى دولتى در حوالى تنكابن آنطرف رود چالوس بقواى متجاسرين كه تحت فرماندهى احسان اللّه خان و شجاع السلطان بودند حمله نموده و به آنها شكست سختى وارد آوردند . متجاسرين فرار كرده بشهسوار رفتند و در آنجا هم ساعد الدوله بكمك دولت آنها را خلع سلاح نمود ، رشت و انزلى هنوز در تصرف كمونيست‌ها بود .\r\nدر 22 مهر در جمشيدآباد زدوخوردى صورت گرفت و شهر رشت هم به تصرف قواى دولتى درآمد .\r\nوزير جنگ پس از تصرف شهر رشت اعلاميه صادر نمود كه در طى آن ابتدا از عمليات 7 ساله متجاسرين سخن گفته و بعدا تصريح كرده بود كه در سال گذشته چون متجاسرين با خارجيان همكارى ميكردند قواى دولتى با تلفات زياد مجبور بعقب‌نشينى شد ، ضمنا شرحى از خسارت اهالى شهر رشت اظهار و بالاخره به آنها چنين وعده داد : « بعد از اين موانع شما مرتفع و توجهات دولت آسايش شما را در پرتو شمشير من مقرر فرموده است . . . من هرگز نفع شخصى را بر منفعت عموم ترجيح نداده و هيچوقت آسودگى عامه را فداى نظريات شخصى ننموده‌ام . »\r\nبالاخره از كمونيستها خالو قربان و همراهانش طبق قرار قبلى آمده تسليم شدند و درجات نظامى گرفتند قواى دولتى در كنار انزلى بود كه تشكيلات كمونيستى انزلى هم منحل گشت . روز 6 آبان چند كشتى از انزلى حركت و هركه بايد بروسيه برود رفت ، فقط احسان اللّه خان و 50 نفر ديگر تا عصر روز ديگر ماندند و موقعى كه قواى دولتى از غازيان شليك‌كنان پيش آمدند او هم به طرف كشتى رفته و در ساحل بندر خطاب به تماشاچيان گفت : « اى هموطنان ، خيانت زعماى قوم مانع انجام خدمات ما شد اين مأموريت بزرگ را بوقت ديگر و بسيار نزديك موكول مىنمائيم . »\r\nچون دولت آلمان شكست خورده بود و ضمنا منافع دولتهاى روس و انگليس هركدام به نحوى تأمين شده بود هردو دولت مصمم شدند بدفع نهضت جنگل مساعدت ورزند ؛ انگليسيها از طرفى قواى مركزى را تقويت نمودند و از سوئى با تطميع و تهديد دوستان ميرزا را از او جدا ساختند و روسها هم قواى خود را برده و كمك خويش را قطع و ضمنا از راه دلسوزى ميرزا را تشويق به سكوت كردند و روتشتين سفير روسيه شوروى شرح ذيل را به ميرزا كوچك خان نوشت :\r\n\r\n[ نامهء روتشتين سفير روسيه شوروى به ميرزا كوچك خان 
  ]\r\n« من زياده از حد الكافى كه بتوسط رفيق سعد اللّه درويش اظهار كرده و موافقت با سياستى كه من از طرف دولت شوروى مجرى ميكنم در نظر داريد خوشحال گرديدم و همچنين متشكرم از شرايطى كه توسط كلانتراف فرستاده بوديد و لازم ميدانيد كه بدولت پيشنهاد كنيد با پروگرام شرايط و درخواست‌هائيكه در نظر من نماينده مختار دولت ج . ش . ف . ر .\r\nميگذرانيد با دقت هرچه تمامتر خواندم لازم ميدانم يك دفعه ديگر شما را متقاعد كنم بر اينكه من سعادت ايران را ميخواهم و از براى استقلال و آزادى خارجى و داخلى اين ملت ميكوشم و از براى همين مقصود من لا ينقطع در بيرون بردن قواى مسلح اجنبى از خاك گيلان ميكوشيدم . من به مقصود خود رسيدم يعنى قشون انگليس و روس رفتند و خوشوقتم از اينكه اقدامات من بىنتيجه نماند و اين اقدامات با نظريات تشكيلات دولتى و حزبى مسكو موافق آمد . در موقع انجام اين كار فقط فكر من اين بود كه تنها امنيت ميتواند ايران را از چنگ امپرياليستهاى خارجى كه نسبت بايران نظريات طمع‌كارانه دارند خلاص كند . من فكر ميكردم كه نظريات انگليس‌ها اينست كه در شمال يك مخالفتى پديدار كنند يا اينكه ناامنى را ادامه دهند و عمليات آنها افكار مرا ثابت ميكرد و بواسطه اين ناامنىها آنها مىتوانند خودشان را حافظ تشكيلات دولتى معرفى كنند با منافع روسيه ضديت كنند ايجاد خوف در ميان درباريان و زمامداران بكنند و موقعيت خودشانرا در جنوب مستحكم سازند تا سدى در جلوى خطر انقلاب باشد و لازم نيست من از براى شما شرح بدهم كه تا چه اندازه در وضعيات سال گذشته گيلان نفوذ انگليس‌ها زياد و بنام نيك ما لطمه وارد آورد حتى اخيرا هم اقدامات خودسرانه ساعد الدوله و احسان اللّه خان در تنكابن كار مرا تأخير انداخته‌اند و بازار آنها را در تهران رواج دادند از براى همين مقصود سعى ميكردم و ميكنم كه ترتيبى در رابطه شما با دولت داده باشم هرچند سعادت من يارى نكرده\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nاست كه شما را مخصوصا ببينم اما با سابقه خوب شما آشنا هستم و خدمات سابقه شما و وضعيت كنونى يعنى سردستگى مليون را بسيار قيمتى ميشمارم با آن اميدى كه بدوستى شما دارم بخودم اجازه مىدهم گوشزد كنم كه بواسطه وضعيت مخصوص بين المللى از براى شما ممكن نباشد با تاكتيك خودتان دولت را ترسانيده يا مجبور به بعضى تغييرات بكنيد يا مملكتى را از نفوذ و حضور انگليس‌ها آزاد نمائيد باز هم تكرار ميكنم كه اين تقصير شما نيست بلكه بواسطه وضعيت بين المللى است كه از زمان جنگ به اين طرف روى داده است . چونكه من يعنى دولت شوروى در اين موقع عمليات انقلابى را نه تنها بىفايده ميدانم بلكه مضر ميدانم اينست كه فرم سياست خود را تغيير و طريق ديگرى اتخاذ ميكنم . هرچند از زمان عقد قرارداد ما با ايران ( 8 اسفند 1299 ) كه سياست ما را نشان ميدهد چند ماه بيش نگذشته است و قليل مدتى است كه من در ايران توقف دارم باوجوداين هم پيشرفتى در سياست خودمان ملاحظه ميكنم شكى نيست كه نفوذ روحى آنها نه تنها در شمال بلكه تا يك اندازه هم در جنوب متزلزل شده است .\r\nمن گمان ميكردم كه پس از خروج قواى اجنبى و صدور تأمين از براى شما خلع مبدء شده است و يا بيك نقطهء خودتانرا كنار ميكشيديد و در آنجا منتظر موقعى خواهيد بود كه شايد ملت ايران شما را به يارى بطلبد اما شما اينطور نكرديد و از براى كنار كشيدن خودتان و ترك عمليات شرح مبسوطى مبنى بر تقاضا بدولت ايران و به من پيشنهاد كرديد مثل اين بود كه فقط به همين شرائط حاضريد كه بوعده خودتان وفا كنيد و سياست خودتان را با سياست من مطابق نمائيد .\r\nبواسطهء احساساتى كه چند نسبت بشما و چه نسبت بملت ايران دارم در همان‌جا من برئيس الوزراء پيشنهاد كردم كه از براى آخرين قدم و يك تخفيفى هم نسبت بشما حاضر شده‌ام از براى همين است كه اين كاغذ را مينويسم پيشنهادات من از قرار ذيل است :\r\n1 - قزاقها عقب بنشينند به طرف قزوين و شما هم قواى خود را بجنگل عقب ببريد ؛\r\n2 - حكومت رشت با توافق نظر هرسه يعنى دولت و من و شما خواهد بود و قنسول من در رشت ملتفت خواهد بود كه از طرف او و شما تجاوزاتى نشود ؛\r\n3 - بحكومت از براى حفظ امنيت يك قوه اجرائى جزئى داده خواهد شد و همچنين قواى شما بايد در يك عده معين باشد و آن هم براى محافظت شما ، نه از براى حكومت و نه از براى شما نبايد از خارج كمكى برسد ؛\r\n4 - بشما اطمينان مىدهم يك مبلغى داده خواهد شد كه بتوانيد با آن مبلغ مخارج خود و قواى خود را عهده‌دار شويد . رفيق محترم را تصديع مىدهم از اينكه آخرين دفعهء است كه من در روابط شما با دولت ايران مداخله مينمايم من از شما خواهش و التماس ميكنم كه مداخله مرا رد نكنيد و باور نمائيد كه من از روى صميميت فقط ميخواهم در اين موقع سخت كمكى بايران كرده باشم و شخص شما را كه سردسته مليون ميدانم فوق العاده محترم ميشمارم اگر شما پيشنهاد مرا قبول نمائيد و جوابش را بتوسط قاصدى كه مراجعت مىكند بفرستيد من مطمئنم كه هيچوقت پشيمان نخواهيد شد اما اگر پيشنهاد مرا رد كنيد من ناگزير ميشوم از اقدامات دست كشيده خود را مجبور بكنم ( با يك دردى در قلب ) بتماشاى يك جنگ و يك برادركشى كه لطمهء بزرگى به آزادى ملت ايران وارد خواهد آورد .\r\nدر خاتمه از صميم قلب احترامات فائقه خود را تقديم ميدارم روتشتين »\r\n\r\nپاسخ ميرزا كوچك خان برفيق روتشتين\r\n« رفيق محترم ، خيلى خرسندم در مراسله اخيرى كه توسط كلانتراف مرقوم فرموديد كاملا تصديق داريد كه ايران ميدان غرض‌رانى اجانب و متعديان عالم بشرى بوده و حيات اجتماعى دستخوش استفادهء سرمايه‌داران خارجى و منفعت‌پرستان داخلى است و ضعف و لاابالىگرى زمامداران دوره‌هاى متواليه مركز لزوم اصلاحات داخلى و هرگونه قيام و نهضتى را كه متضمن اصلاحات اساسى باشد مشروع ميسازد .\r\nمن و يارانم در مشقت‌هاى فوق العاده چندين ساله هيچ مقصودى نداشته و نداريم جز حفظ ايران عزيز از تعرضات و فشار خارجى و خائنين داخلى تامين آزادى و آسايش رنجبران ستمديدهء مملكتى و استقلال حكومت ملى فداكارى بنده و آزاديخواهان جنگل براى همين مقصود عالى بود و بس شما كه نماينده رسمى دولت ج . ش . ف . ر . هستيد دولت شما را يگانه حامى و پشتيبان اين مسلك دانسته و ميدانم و همين عقيده و اعتماد بود كه دو سال قبل قشون سرخ سويت روسيه را كه بدون دعوتى بايران آمدند با يك عالم اميد پذيرفتم و تعهدات كتبى شما در حيات اقتصادى مملكت چه تأثيرى وارد خواهد كرد بنابراين شرايطى را در زمينه پيشنهادات شما كه متضمن بقاء و صلاح جمعيت و جلوگيرى از حدوث بدنامى در انظار احراز خواهد كرد پيشنهاد را حتمى الاجرا ميداند البته نمايندگان جمعيت آن را به نظر شريف خواهند رسانيد .\r\nتعيين كنيد كه تاييد سياست مشروحه در مراسله شما بحفظ مصالح مملكت مرا و جمعيت را تا حدى قانع كرده و اميدوارم كه دولت ايران نيز از سكوت جمعيت استفاده سوء نكرده اصلاحات منظور را در مملكت وجود خارجى دهد . در خاتمه تذكر مىدهم مقصود من و يارانم حفظ استقلال مملكت و اصلاح و تقويت مركز است تجزيه گيلان را كه مقدمات ملوك الطوايفى و ضعف ايران است خيانت صريح دانسته و ميدانم چنان كه پيشنهادات هميشگى ما بدولت رفع اين توهم را تاييد مينمود . ايام موفقيت مستدام باد كوچك جنگلى »\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nباوجوداين مكاتبات و مواعيد گوناگون بالاخره دولت به هيچ ترتيب با ميرزا كنار نيامد و كوچك خان نه مايل بود بدولت ايران كه اعتمادى به آن نداشت تسليم شود و نه ميخواست به خاك شوروى برود و نه ميتوانست بجنگند ؛ زيرا اولا دوستانش او را تنها گذاشته بودند ، در ثانى با نامه تسكين‌آميز روتشتين سفير روسيه عدهء از اتباع خويش را آزاد كرده بود ، قواى دولت هم ميرزا را كه تنها مانده بود تعقيب مينمود او تا جائىكه قدرت داشت مقاومت ورزيد و عاقبت عقب نشست و رفت . . . . رفت تا بالاخره در نقطه دورافتادهء از جنگل ( در گدوك يا بند طالش ) ميان سرما و برف و بوران جان سپرد ( ربيع الثانى 1340 ) . سر او را يكنفر از افراد طالش كه گويا « ساعت » نام داشته از تن جدا و براى گرفتن جايزه بقواى دولتى ارائه ميدهد و تن او همان‌جا دفن مىشود .\r\nخالو قربان داوطلب مىشود كه سر را بطهران ببرد و معلوم نيست چگونه بعد سر را در حسن‌آباد مدفون ساختند . بارى پس از حوادث شهريور 1320 پيروان نهضت جنگل موفق شدند بطورىكه ميرزا سابقا وصيت كرده بود سر و تن وى را در سليمان داراب به خاك سپارند .\r\n( اطلاعات راجع به حوادث جنگل با مساعى جميله دكتر كاشف زند از منابع مختلفه جمع‌آورى شده است )\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nكابينهء وثوق الدوله\r\nوثوق الدوله رئيس الوزراء\r\nپس از شانزده روز تفكر ، وثوق الدوله موفق به تشكيل كابينه شده امروز يعنى سه‌شنبه 29 شوال 1334 مطابق ششم سنبلهء لوىئيل مطابق 29 اوت 1916 سه ساعت بغروب مانده هيئت دولت را در قصر صاحبقرانيه به ترتيب ذيل بحضور شاه معرفى نمود :\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nميرزا حسن خان وثوق الدوله . . . رئيس الوزراء و وزير امور خارجه\r\nفتح الله خان سردار منصور . . . وزير داخله\r\nابو الفتح خان طباطبائى حشمت الدوله . . . وزير جنگ\r\nمرتضى خان ممتاز الملك . . . وزير معارف و اوقاف\r\nدكتر اسمعيل خان امين الملك . . . وزير پست و تلگراف\r\nميرزا حسن خان مشار الملك . . . وزير ماليه\r\nفيروز ميرزا نصرة الدوله . . . وزير عدليه\r\nميرزا شكر الله خان قوام الدوله . . . وزير تجارت و فوائد عامه\r\nدو روز بعد عدل الملك به معاونت وزارت داخله و سردار همايون به حكومت طهران منصوب شدند .\r\n\r\nجمعهء 2 ذى القعده 1334 - اول سپتامبر 1916\r\nمادام مارلينگ و مادام يورينف كه اخيرا هجرت كرده بودند امروز بطهران معاودت نمودند .\r\n\r\n4 ذى القعده 1334 - 3 سپتامبر 1916\r\nامروز رئيس الوزراء جديد اولين پذيرائى رسمى خود را در عمارت تجريش از كرديپلوماتيك نمود . نمايندگان متفقين صبح پذيرفته شدند ، عصر كنت لگتتى وزيرمختار اطريش و نزهت بيك شارژه‌دافر عثمانى بهمراهى خان شوكت و نيز نگارنده باتفاق زمر دفتردار سفارت آلمان در ملاقات براى تبريك شركت كرديم .\r\nاشتريتر ژنرال قونسول روس كه چندى قبل برشت مهاجرت نموده بود امروز وارد طهران شد .\r\n\r\nسه‌شنبه 6 ذى القعده 1334 - 5 سپتامبر 1916\r\nامروز ابلاغيه زير از طرف سفارت روس منتشر گرديد :\r\n« از قراريكه از اصفهان تلگرافا اطلاع مىدهند قشون امپراطورى پس از آنكه در 15 آوگوست دسته چراغعليخان را مغلوب و منهدم ساخته در بيستم آوگوست مطابق 3 ذى قعده نيز ما بين نجف‌آباد و تيران دسته دوم از بختيارىها را كه خيال حمله باصفهان داشتند شكست فاحشى دادند .\r\nبطور تحقيق اشخاصى كه برضد قشون ما داخل در عمليات بودند از اين قرارند : كاردورف آلمانى ، از بختيارى سالار مسعود پسر سردار ظفر ، سالار اعظم ولد سردار اسعد ، بهادر السلطنه و بىبى مريم كه كاردورف را در خانه خود منزل داده و پنهان ساخته بود .\r\nاز بختياريها در ميدان جنگ 58 مقتول مانده وعده از بختيارىها هم كه در كردنه كوف پيش منتظر نتيجه جنگ اين دسته عمده خودشان بودند بعد از مشاهده شكست خوردن دسته مزبور آنها نيز روى بفرار نمودند .\r\nقشون امپراطورى آنها را تا وسط اماكنشان تعاقب نموده پس از آن باصفهان مراجعت و در تهيه شكست دادن دسته سيم از بختيارى كه در تحت رياست امير مفخم در گلپايگان هستند مىباشند . »\r\n\r\nچهارشنبه 7 ذى القعده - 6 سپتامبر\r\nامروز از وثوق الدوله رئيس الوزراء بطور خصوصى ديدن كردم و در ضمن صحبت پرسيدم مسئلهء كنترل ماليه بكجا انجاميد جواب گفت با زحمات زياد موفق شده‌ام دولتين روس و انگليس را متقاعد نمايم كه فعلا كميسيون كنترل را موقوف دارند و از بابت موراتوريم جارى نيز آنچه معمول بوده بپردازند اما از بابت موراتوريوم رتروآكتيف ( استمهال قهقرائى ) حاضر نشدند بدون كنترل پرداختى به عمل آورند .\r\n\r\nچهارشنبه 21 ذى القعده 1334 - بيستم سپتامبر 1916\r\nامروز كه روز پذيرائى معمولى وزارت امور خارجه از كرديپلوماتيك بود نگارنده به ديدن وثوق الدوله رئيس الوزراء و وزير خارجه رفتم . در ضمن مذاكرات اظهار داشت انگليسها و روسها از اوضاع كاملا اعتماد حاصل كرده و ديگر از ورود عساكر عثمانى نگرانى ندارند زيرا اخيرا ژنرال باراتف تلگرافى به قونسول انگليس مقيم قزوين مخابره كرده اطمينان\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nداده است كه عثمانيها قادر بجلو آمدن نيستند و بطور شوخى در خاتمه تلگراف اشاره نموده مبادا مادام مارلينگ دوباره بىجهت نگران شده اقدام بمهاجرت نمايد !\r\nوثوق الدوله گفت امشب فرزندان وزيرمختار انگليس هم كه در رشت بودند بطهران معاودت خواهند كرد ضمنا علاوه نمود تلگرافى از احتشام السلطنه سفير كبير ايران مقيم اسلامبول داشتم مبنى بر اينكه عساكر عثمانى از همدان تجاوز نخواهند كرد فرضا اگر هم جلو بروند ما فوق خط سيرشان تا قزوين است ابدا خيال عزيمت بطهران را در سر نميپرورانند .\r\nراجع به كنترل ماليه پرسيدم آيا اخيرا روسها فشارى آورده‌اند كه دولت حاضر كليهء تقبلات كابينهء سابق را بپذيرد جواب داد بلى فشار روسها علنى بود و انگليسها قدرى ملايم‌تر اما من زير بار امضاى كنترل نرفتم و گفتم افكار عامه ابدا حاضر نيست كه حاليه اين مطلب مطرح شود ، خوب است مسكوت عنه بماند .\r\nوثوق الدوله تأكيد كرد هرگاه مجددا فشارى بياورند من استعفا خواهم نمود . در باب مأمورين آلمان كه در شيراز محبوس ميباشند اظهار داشت انگليسها با اصرار زياد ميخواستند محبوسين بآباده روانه و در آنجا تسليم صاحب‌منصبان انگليسى بشوند و لكن من سفارت انگليس را متقاعد ساختم كه از اين اقدام صرف‌نظر نمايند .\r\n\r\nپنجشنبه 22 ذى القعده 1334 - 21 سپتامبر 1916\r\nسعد الدوله را ملاقات نمودم ، گفت صحيح است كه دولت حاضره كنترل ماليه را امضاء ننموده اما تشكيل كميسيون مختلط را كما فى السابق اجازه داده است .\r\nامروز هيئتى از تجار در شهر بحضور رئيس الوزراء رفته در ضمن تقاضاى اصلاح امر نان از طرف ملت اظهار تشكر نمودند از اينكه دولت كنترل ماليه و نظام را امضاء نكرده و جواب مساعد بمراسلهء سفارتين روس و انگليس نداده است وثوق الدوله گفته بود از روزى كه من تشكيل كابينه داده‌ام تمام وقتم صرف ترميم اعمال بىرويه كابينهء سابق بوده است . . .\r\nبطورىكه تلگرافا از منجيل خبر رسيده روسها در اين دو روزه مريض‌خانه‌هاى خود را از منجيل به انزلى انتقال داده فقط يك بيمارستان كوچك در آنجا باقى گذاشته‌اند .\r\n\r\nجمعه 23 ذى القعده 1334 - 22 سپتامبر\r\nابلاغيه زير از طرف وزارت امور خارجه منتشر گرديد :\r\n« راجع بحمل‌ونقل كلى پستال از ممالك بيطرف كه بطور تزانزيت از خاك روسيه عبور مىنمايد از جنرال قونسول‌گرى دولت بهيه روسيه بموجب تصميم جديد وزارت تجارت امپراطورى مىنويسند كه :\r\nتمام كلى پستالهاى بين المللى كه از ممالك بىطرف بممالك بىطرف ديگر حمل مىشود عبور دادن آن از خاك روسيه بايد با تصديق‌نامه از طرف قونسولهاى امپراطورى روسيه باشد و در اين تصديق‌نامه صراحته توضيح اجناس محتوى كلى پستال ذكر شود و نيز معين باشد كه اجناس مزبوره از ممالك دشمنان روسيه نيست .\r\nمحض استحضار آن اداره محترمه زحمت داد در روزنامه شريفه مراتب را درج و به اطلاع عموم برسانند .\r\n( امضاء ) وزارت امور خارجه »\r\n\r\nشنبه 24 ذى القعده 1334 - 23 سپتامبر 1916\r\nممتاز الملك وزير معارف و اوقاف شرح ذيل را از طرف دولت ابلاغ نمود :\r\n« مورخه 13 برج سنبله 1334 - مدير محترم روزنامهء عصر جديد ،\r\nبطوريكه در يكى از جرايد نوشته شده است كه اعليحضرت اقدس شهريارى ارواح العالمين فداه آقاى سپهسالار اعظم را احضار فرموده‌اند چون اين خبر خالى از حقيقت و امر مقرر شده كه تكذيب شود متمنى است در روزنامه خودتان در صفحه اول اين خبر را تكذيب فرمائيد .\r\nمرتضى - ممتاز الملك »\r\n\r\nيكشنبه 16 ذى الحجه 1334 - 15 اكتبر 1916\r\nيادداشت زير امروز به سفارت آلمان و اصل گرديد :\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n« نمرهء 440 / 3769\r\nيادداشت\r\nوزارت امور خارجه دولت عليه ايران محترما باستحضار خاطر محترم اولياى آن سفارت محترمه ميرسانند كه برحسب امر قدرقدر اعليحضرت اقدس همايون شاهنشاهى دامت سلطنته جناب آقاى ميرزا احمد خان نصير الدوله به سمت معاونت كل وزارت امور خارجه منصوب و برقرار گرديدند . دوستدار رجاء واثق دارد كه جناب معزى اليه نظر باطلاعات وافيه كه بروابط حسنه و مناسبات حاصله بين دولتين ذيشوكتين دارند در تشييد روابط وداديه دولتين كاملا موفقيت حاصل خواهند نمود . وثوق الدوله محل مهر حسن بن ابراهيم »\r\n\r\nسه‌شنبه 18 ذى الحجه\r\nبرحسب امر وثوق الدوله رئيس الوزراء ادارهء نظميه شاهزادهء مشكوة الدوله و امين الوزاره و بهاء السلطنه را كه متهم باخلال در امر نان به منظور توليد مشكلات براى دولت بودند توقيف نمود .\r\n\r\nدوشنبه 9 محرم 1335 - 6 نوامبر 1916\r\nحاجى شيخ الرئيس ( ابو الحسن ميرزا ) امروز در مجلس روضه‌خوانى منزل خود بالاى منبر رفته برضد اوضاع حاضره صحبت كرده و از شاهزادهء شعاع السلطنه تمجيد نمود . ميرزا على اكبر ساعت‌ساز از دموكراتهاى معروف از پاى منبر برخاسته گفت « آخوند ، شب قتل موقع ذكر مصيبت است نه موقع تملق از خائنين مملكت ! » روز بعد مجلس روضه‌خوانى شيخ الرئيس از طرف دولت قدغن گرديد و بتحريك اولياء امور ساير وعاظ در مقام تكفير شيخ الرئيس برآمدند .\r\n\r\n26 محرم 1335\r\nشاه تلگراف تسليتى به مضمون ذيل بمناسبت فوت فرانسوا ژزف امپراطور اطريش « * » مخابره نمود :\r\n« از خبر اسفناك واقعهء غم‌انگيزى كه بمناسبت وفات عم بزرگ اعليحضرت امپراطور و پادشاه به آن اعليحضرت وارد آمده بسيار افسرده گشتم و با اعليحضرت و خانوادهء امپراطورى در تأثر و تحسر شريك بوده اميدوارم خداوند اسباب تسليت آن اعليحضرت را فراهم آورده ايام عزت ذات امپراطورى را دوام داده و از بليات مصون دارد . سلطان احمد »\r\n\r\n27 محرم 1335\r\nامروز گراندوك بوريس بنى عم امپراطور روس و مارشال قزاقها كه حامل پيام مخصوص تزار براى شاه بود حضور اعليحضرت بار يافت . در موقع شرفيابى هيچيك از وزراء ايران حاضر نبودند .\r\nگراندوك بوريس بنى عم امپراطور روس\r\n\r\n\r\n","description":"","footnote":"\r\n( * ) فرانسوا ژوزف امپراطور اطريش و پادشاه مجارستان در سن 86 سالگى بدرود زندگانى نمود . در تشييع جنازهء او امپراطور آلمان نتوانست حاضر شود و وليعهد را بجاى خود فرستاد .\r\n","page_name":" 400 ","page_number":400},
  {"content":"\r\n\r\n\r\nجمعه 3 ربيع الاول 1335 - 8 جدى 1295 - 29 دسامبر 1916\r\nسفارت امريكا در ضمن يك مراسله بدولت ايران اطلاع داد كه يادداشت ذيل از طرف وزير امور خارجه اتازونى بدول مؤتلفه فرستاده شده است :\r\n« من از طرف رئيس‌جمهور تعليم يافته‌ام كه راجع بجنگ كنونى طريقه اقدامى به ملل متحاربه ارائه نمايم .\r\nرئيس‌جمهور اميدوار است كه ملل متحاربه طريقه مزبور را تحت نظر و توجه قرار دهند چه طريقه مزبور نه‌تنها از طرف يكنفر دوست بلكه از جانب رئيس يك ملت بيطرف با دوستانه‌ترين روحى ارائه ميگردد ، ملتى كه منافع آن در اين كشمكش لطمات فوق العاده ديده و دخالتش در تسريع خاتمه جنگ براى آنست كه ميخواهد معلوم و معين سازد كه در صورت دوام جنگ بچه وسيله بهتر ميتواند منافع خود را حفظ و تأمين نمايد . رئيس‌جمهور از ديرگاهى در نظر داشته كه اين طريقه را پيشنهاد و ارائه نمايد و حاليه كه تكليف صلح از طرف دول اروپاى مركزى به عمل آمده است خاطر معظم‌له در پيشنهاد اين نيت قدرى ملول است چه ممكنست تصور شود كه پيشنهادهاى دول اروپاى مركزى باعث اين اظهارات شده است اظهارات و طريقى كه از طرف رئيس‌جمهور ارائه ميگردد بهيچ‌وجه در اصل و منشأ مربوط بپيشنهادهاى دول مركزى نميباشد و اگر بخاطر اين مسئله نبود كه همواره قضيه صلح در خاطر ايشان مقام نخستين را اشغال كرده و ممكنست اظهارات ايشان توأما با پيشنهادهاى ديگر كه براى همين مقصود است بهتر مورد مطالعه گردد معظم‌له از ابراز نيت خويش خوددارى مينمود تا پيشنهادهاى دول اروپاى مركزى جواب گفته شود .\r\nتنها ميل رئيس جمهور اينست كه اظهار ويرا مستقل و جدا از هر پيشنهاد ديگر دانسته با اهميتى كه دارد آن را مورد توجه قرار دهند . رئيس‌جمهور اظهار ميدارند كه تمام ملل متحاربه بايد شرايطى را كه براى خاتمه يافتن جنگ در نظر دارند و قراردادهائى را كه تصور ميكنند براى عدم تجديد جنگ و مناقشات ديگر در آتيه مىتوانند تصميمات و وثائق واقع شوند هرچه زودتر صريحا اظهار دارند رئيس‌جمهور ميخواهند كه شرائط مزبور اظهار و با يكديگر تطبيق گردد كه شايد بدينوسيله بتوان قريبا بجنگ كنونى خاتمه داد رئيس جمهور بطرق و وسايلى كه براى انجام اين مقصود اتخاذ ميگردد اهميت نداده اجراى منظور را بهر وسيله كه ممكن شود طالبند . رئيس‌جمهور البته مسرور خواهند شد كه در اين امر خدمتى نمايند و با اتخاذ هر وسيله كه مقصود بدان حاصل ميگردد تقدم جويند ليكن در همان حال متذكر ميشوند كه طرق و وسايل مخصوصى براى انجام مقصود درنظر ندارند فقط اگر مقصود حاصل شود هروسيله و طريقه نزد ايشان مقبول خواهد بود . رئيس‌جمهور اين نكته را خاطرنشان مينمايند كه بطوريكه مجملا از طرف سياسيون طرفين متخاصمين بملل متحاربه و بيطرف اشاره شده است مقاصدى كه طرفين در اين جنگ تعقيب ميكنند در حقيقت يكسان است ميل طرفين اينست كه حقوق و مزاياى ملل ضعيفه و دول صغيره به اندازه حقوق و امتيازات ملل معظمه و نيرومندى كه اكنون به جنگ اشتغال دارند از هرگونه تعرض يا تجاوز در آتيه مصون و محفوظ باشد . طرفين متخاصمين ميل دارند كه خودشان باتفاق كليه ملل و ممالك ديگر در مقابل تجديد و بازگشت اين‌گونه محاربات و در مقابل تجاوز و يا مداخلات خودپرستانه ديگران محفوظ باشند . تشكيل هرگونه ائتلاف و اتحاد رقابت‌آميزى كه به موازنه و قوى سكتهء وارد آورد كليه منفور تمام ملل بوده و هر دسته به تشكيل اتحادى كه صلح و عدالت را در عالم مستقر بدارد اظهار اشتياق مينمايند با وصف اين قدم آخرى و مقصود قطعى حاصل نمىشود مگر اينكه جنگ كنونى مطابق شرايطى خاتمه يابد كه استقلال و تماميت ارضى و آزادى سياسى و اقتصادى دول متحاربه تأمين گردد . ملت و دولت اتازونى به اندازه دولى كه حاليه مشغول جنگ ميباشند در اقداماتى كه براى تأمين صلح آتيه عالم به عمل ميآيد علاقه مستقيم حياتى دارند بعلاوه در مسائل راجع باصلاح حال اقوام و ملل كوچك و ضعيف دنيا و حفظ ايشان از تعدى و تجاوز فوق العاده علاقمند هستند و علاقه كه در اين زمينه دارند از علاقه هيچ ملت و دولتى كمتر نيست ، ملت و دولت اتازونى حاضر بلكه مشتاق و آرزومندند كه براى ختام جنگ كنونى با تمام وسائل و نفوذى كه در حيطه اختيار دارند در انجام اين آمال شركت جويند ولى قبل از همه‌چيز بايد جنگ خاتمه پذيرد . ملت و دولت اتازونى در ارائه و القاء شرايطى كه موجب ختم جنگ ميتواند گشت آزاد و مختار نيستند ليكن رئيس‌جمهور حق و تكليف خود ميداند كه تا موقع تسويه مسائل مهمه كه پس از ختم جنگ بايد صورت پذيرد نگذشته و تا وضعيت ملل بيطرف كه حاليه فوق العاده سخت و دشوار است تحمل‌ناپذير نگرديده و از همه بالاتر تا بتمدن عالم سكته وارد نيامده كه جبران و ترميم آن از حيز امكان خارج باشد علاقه و منفعت واقعى اتازونى را در خاتمه يافتن جنگ كنونى خاطرنشان نمايد . بدين لحاظ رئيس جمهور اظهار اين مطلب را لازم ميداند كه فورا براى تطبيق نظريات راجع بشرايطى كه قبل از قراردادهاى قطعى صلح عالم بايد معلوم گردد فرصتى بدست آوردند صلحى كه همه استقرار آن را جدا خواهانند و تمام ملل بيطرف و مللى كه در جنگ هستند حاضرند كه در استقرار آن شركت كامل جويند اگر بنا باشد اين جنگ تا اضمحلال و انهدام يكى از طرفين دوام يابد و يا آنكه ميليونها نوع بشر به خاك هلاك افتند تا يكى از طرفين بالمره نفسى براى قربانى نداشته باشد آتش كينه‌جوئى و انتقام مشتعل گردد كه اطفاء آن امكان نپذيرد و يا دايره ياس و نوميدى باندازهء وسعت يابد كه ترميم و اصلاح ميسر نشود اميد به صلح و وفاق صميمانه ملل آزاد بيهوده و عبث خواهد گرديد . اين جنگ بحيات\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nكليه ملل عالم تأثيرات و لطمات عظيم وارد ساخته تمامت نوع بشر دهشت و بار اين تصادم عظيم النظير را احساس كرده هيچ ملتى از ملل متحد را فى الحقيقه نميتوان گفت از دايره نفوذ آن خارج و از اثرات تشويش‌آميز آن در امان بوده و بااين‌حال موضوعات و مقاصدى كه براى نيل بدانها اين كشمكش عظيم تعقيب مىشود بطور صريح معلوم و معين نگشته است . چنان كه قبلا ذكر شد كميسيون طرفين متخاصمين شرائط صلح را بطور كلى اظهار داشته‌اند و از اين بيان اجمالى همچو معلوم مىشود كه طرفين براى موضوع و مقصود واحد كار ميكنند . تابحال مقاصديكه سبب جنگ بوده و در صورت انجام موجب رضايت دول متبوعه سياسيون فوق الذكر را فراهم ميسازد از زبان ناطقين هيچ يك از متحاربين شنيده نشده است و بالنتيجه تعيين اين مطلب كه حصول چه نتايج قطعيه چه تغييرات سياسى و اقتصادى و مبادله چه وثايق و تصميمات حقيقى و چه درجه پيشرفت نظامى ميتواند جنگ را خاتمه دهد بحدس اهل عالم محول گرديده است . شايد صلح از آنچه ما ميبينيم نزديكتر بوده و شرايطى كه يك طرف با طرف ديگر لازم ميشمارد آنقدرها بطوريكه پارهء تصور كرده‌اند غيرقابل توافق نباشد ممكنست با تبادل نظريات راه نيل به مقصود باز شده و لااقل اميد صلح و موافقت ملل را براى آتيه نزديكى جلوه‌گر سازد . صلح از طرف رئيس‌جمهور پيشنهاد نگشته و داوطلب وساطت نيز نشده فقط پيشنهاد ايشان اين است كه در مسئله صلح تحقيقات به عمل آمده تا بدانوسيله همه كس اعم از دول متخاصمه با بيطرف بدانند تا چه حد وصول صلحى كه اشتياق قاطبه بنى نوع بشر روزبروز بدان زيادتر مىشود نزديك مىباشد . رئيس‌جمهور تصور مينمايند كه تمام دول علاقه‌دار مقاصد و روح مطالبى را كه بيان كرده است صحيحا استنباط خواهند نمود و اميدوار است جوابى دريافت دارد كه برق روشنائى جديدى را در امور عالم پديد آورد . اين يادداشت عينا بدول متحده مركزى فرستاده شده جز آنكه قسمت سوم آن بطريق ذيل تغيير يافته است :\r\nرئيس‌جمهور خود را از بيان مقصود خويشتن در عسرت و ترديد ميبيند چه ممكن است تصور شود كه در پيشنهاد - هاى اخير دول مركزى رئيس‌جمهور شركت و دخالت نموده ليكن اساس طريقه كه رئيس‌جمهور ارائه كرده در حقيقت بهيچ‌وجه مبتنى بر اظهارات دول متحده مركزى نبوده بلكه معظم‌له مايل بود تا وصول جواب پيشنهادهاى دول مزبوره تقديم يادداشت خود را بتأخير اندازد . ليكن چون اين يادداشت نيز راجع بمسئله صلح مىباشد و ممكن است مطالب مذكور در آن توأما با پيشنهادهاى ديگرى كه منتهى به همين مقصود است بهتر مورد مطالعه قرار گيرد معظم‌له بارسال يادداشت خود اقدام نموده است . لان‌سينگ »\r\nسيد اديب پيشاورى\r\n\r\nشنبه 7 ربيع الاول 1335 - 30 دسامبر 1916\r\nشاعر شهير ايران اديب پيشاورى اشعارى راجع به فتح رومانى و تصرف بوخارست بتوسط دو سردار بزرگ آلمانى فن ماكنسن  Von Mackensen \r\n\r\n","description":"","footnote":"","page_name":" 402 ","page_number":402},
  {"content":"\r\n\r\nويلهلم دوم امپراطور آلمان\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nو فن فالكن‌هاين  Von Falkenhayn  سروده و با بيان شيوائى ويلهلم دوم قيصر آلمان را مدح كرده بود .\r\nنگارنده ابيات مزبور را ترجمه نموده با متن فارسى آن به برلن فرستادم كه بوسيلهء وزارت امور خارجه به نظر امپراطور برسد . بعدها جواب رسيد كه حسب الامر قيصر مقتضى است از طرف سفارت آلمان هدايائى كه لايق چنين سخن‌سرائى باشد به وى تقديم گردد ، اما هرقدر مسيو زمرومن به سيد اديب اصرار كرديم زير بار قبول هيچگونه هديه و حتى يادگار كوچكى نرفت و گفت عشق و علاقهء من به قيصر آلمان علتى جز دشمنى او با انگلستان ندارد و از قرارى كه شنيده‌ام علاوه بر خصومت بين دو مملكت ويلهلم ثانى با اينكه از طرف مادر خون انگليسى دارد نسبت بانگليسها بطور اعم و دربارهء ادوارد هفتم بالاخص نفرت عجيبى در دل ميپروراند .\r\nمسيو زمر تصديق كرده اظهار داشت چند سال قبل اعليحضرت در حال رعاف به طبيب خود گفت جلوگيرى ننمائيد بگذاريد اين خون كثيف انگليسى از بينى من بيرون بيايد !\r\nنگارنده به زمر خاطرنشان ساختم تصور نكنيد سيد اديب پيشاورى يكنفر شاعر معمولى است او از جمله دانشمندان معروف خاور زمين بشمار ميرود ؛ در كليه علوم شرقى تبحر دارد و شاعرى يكى از فضائل عديدهء او مىباشد .\r\nنظر به تناسب موقع عين اشعار فوق الذكر در ذيل نقل مىشود :\r\n\r\n[ اشعارى از اديب پيشاورى 
  ]\r\n همى بگذرد بر تنم چند روز * كه مى بگذرانم بگرم و بسوز \r\n تنم كوه آهن شد از تف تب * ز اسپيده دم تا گه نيمه‌شب \r\n تنم كوه آتش ، رخم رود زم * چو آذر مهى باد نايم زدم \r\n تو اى داروى جان و پيوند دل * يك امشب برون آر پايم ز گل \r\n يك امشب بيا تا كه وشتن كنيم * ز گلزار شادى گلان برچينم \r\n شكن بر شكن پاى كوبان بيا * دو دستم بگير و برقصان مرا \r\n ز گيسو بياراى يك چنبره * به گردن درافكن مرا يكسره \r\n چو سروم برقصان بهار اندرون * بلب ناى گير و بچنگ ارغنون \r\n چو دامان خويشم يكى دور ده * بلب اندرم باده بى دور نه \r\n مبر دار يعنى لبت از لبم * بشكر نشان تف رنج تبم \r\n نوازيم چنگ و بسازيم رود * سرائيم خوش خسروانى سرود \r\n بكوبيم پاى و نشانيم دست * تو از مى من از لعل تو گشته مست \r\n ببنديم چون ژرمنى كودكان * سده را چو هوشنگ امشب ميان \r\n فروزيم از هر كنار آذرى * فرازيم از هر شرار اخترى \r\n چو بشنيد از من چنين داستان * بخنديد بر من مه مهربان \r\n به من گفت اين شادمانى ز چيست * مگر در سرت شور ديوانگى است \r\n به دو گفتم اى دلفروزنده ماه * ز مه برده گوى اندرين پيشگاه \r\n برو بوم قيصر كه آباد باد * جهان با دل شاد او شاد باد \r\n چنان است امشب ز دل خرمى * كه ناهيد شد شرمگين از زمى \r\n زمانى بياسود از چنگ خويش * فرو بست لبها ز آهنگ خويش \r\n همى بيند از دور رخ پر ز شرم * همه در نشاط و طرب گشته گرم \r\n همه شهر برلن نوآئين شده * چو گردون ز انجم پرآذين شده \r\n همه كودك و سالخورد و جوان * بپيروزى شه شده شادمان \r\n پر از باده مغز و پر از خنده لب * همه ناى پر زند باف از طرب \r\n همه مغز مستى ، همه لب سرود * همه ناى عود هر انگشت رود \r\n پرى پيكران گشته هر سو چمان * بشادى دمان و ز مستى خمان \r\n صبا از ختن مشك ناب آكنيد * نميامد در اين شهر و بپرا كنيد \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n زمين پر فروغ و هوا پر طرب * لب صبح خنديده در نيمه شب \r\n به من گفت اين خرمى بهر چيست * چرا شهر برلن بدين خرمى است \r\n بدين شادمانى ز بهر چه‌اند * بدين كامرانى ز مهر كه‌اند \r\n به دو گفتم اى ساده‌دل چون رخت * طبر زد سئوالت شكر پاسخت \r\n فراتر بيا تا چو گل بويمت * فراده به من گوش تا گويمت \r\n شنيدم يكى مرد آشفته مغز * كه ديوش بيفكند در گو بلغز \r\n بشاهى برآورده بدنام خويش * شمار سپاهش نه كم بد نه بيش \r\n بمغز اندرش خايه بنهاد ديو * تبر كيد و شد رسته‌تر فندو ريو \r\n نگه داشت خود را زمانى دراز * چه سودت دهد از قضا احتراز \r\n فريبنده ديوى چو زيبنده ماه * نمودار گشت و فكندش بچاه \r\n فريبنده دستور و گفتار زن * شدندش بمغز اندرون راه زن \r\n مكيدش همه هوش و دانش نه خون * كنه‌وار زن با لب پر فسون \r\n دلاويز گفتش چه طوطى سخن * چو سبزك بكندش نشيمن ز بن \r\n چو بدبخت را روز بد گشت جفت * پى سود سرمايه هم داد مفت \r\n ز پيشانيش بر عطارد نوشت * كه سوزنده بادت همه باغ و كشت \r\n بگو پشت دستت بدندان بخاى * كه لغزيدت از جا در انديشه پاى \r\n چو بشنيد قيصر چنان برفروخت * كه گيتى از آن تف همى خواست سوخت \r\n ز غيرت چنان گرم شد مغز شاه * كه دريا ز شه گشت زنهار خواه \r\n چنانش برافروخت زان خشم چشم * كه بهرام لرزيد از آن تند خشم \r\n چو بر زد بانديشه شه چند دم * برو چون كمان گوشه بگرفته خم \r\n در آئينه چين بيفتاد چين * شكيبا دلش گشت اندوهگين \r\n پس آنگه براورد ز انديشه سر * بگسترد بر زال سيمرغ پر \r\n ز نادانى مرد پرخاش ساز * بخنديد قيصر زمانى دراز \r\n فروزان شد از خنده‌اش بارگاه * ز ميغ اندر آمد درخشنده ماه \r\n بدل گفت شه اى نفرهخته مرد * ببينى كنون دستبرد نبرد \r\n چو نگرفتى از روز بگذشته پند * ببينى شب تار و زنجير و بند \r\n شگفتى است هنجار گيتى همه * كه بر گرگ تازد بره از رمه \r\n همه بندگان پيش قيصر بپاى * بچنگال شاهين و فرهماى \r\n يكى بنده‌اى را بفرمود شاه * كه رو رو بياراى ساز سپاه \r\n سليح يلى بر تنت راست كن * ز من هرچه ميبايدت خواست كن \r\n بيا راى بر خويش ساز نبرد * برانگيز از مرد بدخواه گرد \r\n همه كاخ و كالايشان را بسوز * بپيكان و زوبين جگرها بدوز \r\n به سختى بده آنچنان مالشش * كه ايدون بگوشم رسد نالشش \r\n خزينه تهى كن ز آكنده كنج * بنه پاى گنج‌آكنان در شكنج \r\n ببر بر ستمكاره آئين باج * كه ديگر نيارد گرفتن خراج \r\n بدست اندرون آر دستور و ساو * بپرداز دشت از خروش چكاو \r\n ز زرينه دينار و سيمين درم * بمگذار در كشورش بيش و كم \r\n سطبلش تهى كن ز هر خنگ و بور * نه استر رها كن در آن نه ستور \r\n دليرى كن و دست دشمن بپيچ * هراسنده دشمن نيرزند هيچ \r\n فرو آرش آنجا كه جز بافسوس * نيايد به گوش اندرش بانگ كوس \r\n ز هر سو فرو گير بر مرد راه * كه كشتى نراند در آب سياه \r\n جدا كن ز بالا و زيرش مژه * بيفكن به آب اندرش انگژه \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n مخسب و ميارام تا مرد را * بياموزى آئين ناورد را \r\n بباريد چون ابر اندر بهار * برافراخته كاخ دشمن شرار \r\n چو فرمان شه مرد جنگى شنيد * دل مرد جنگى ز جا بردميد \r\n زمين را ببوسيد در پيش شاه * همانگه برون رفت از بارگاه \r\n برون رفت و كار سپه ساز كرد * در مرگ بر بدكنش باز كرد \r\n سپاهى كه همواره پيروز باد * بهنگام كوشش جهانسوز باد \r\n سپه را چو بر خويشتن گرد كرد * فزونتر ز اختر بر اين گرد گرد \r\n بيامد دمان تا بايوان شاه * كه تا بشنود باز فرمان شاه \r\n بنزديك اورنگ آمد دلير * بر اورنگ بنشست ارغنده شير \r\n سخنگو گشادش زبان در سپاس * ثنا گفت شه را فزون از قياس \r\n كه شاها سپهرت پرستار باد * ترا بخت همواره بيدار باد \r\n به روى تو چشم جهان باد باز * ز ديدار تو مگسلادش نياز \r\n بسى سال بايد كه گردنده چرخ * زمين‌ها دهد از چنين شاه برخ \r\n همان تو دير آورد روزگار * بديرى پذيرد زمين چون تو بار \r\n فرازد از آن سوى عيوق سر * چو گيرد ز مى چون تو اختر ببر \r\n ترا پاك يزدان بدان آفريد * كه گيتى بشوئى ز ديو پليد \r\n بميدان درون گر بديدى سوار * چه تو خيره ماندى يل اسفنديار \r\n به دو ديده مهر شه باز كرد * زبان با گهر سفتن انباز كرد \r\n بفرمان چنين گفت سرجيك را * كه ياد آورش صرب و بلجيك را \r\n پراكنده كن هرچه‌اش لشگر است * فروگير جائى كش آبشخور است \r\n برانگيز هرچند دريا بود * غبارش ز بن تا كه صحرا شود \r\n بشه گفت سالار كايدون كنم * كه مغز از سر خصم بيرون كنم \r\n پرستار تو چون بجنبد ز جاى * كه بندد ابر ديو پوينده پاى \r\n چو كو بد بفرتو چاكر دهل * شود پاى بدخواه ستوار شل \r\n دهد بهمن و هرمزم ياورى * باقبال شه اندرين داورى \r\n بگيرم چو چنبر بپيرامنش * برارم ز سر اندر اهريمنش \r\n گدازمش چون موم گر آهن است * بدرمش بر تن و گر جوشن است \r\n چه ديوار اسكندر از گرد خويش * كند باره سخت اين تيره كيش \r\n ببخت تو از بن براندازمش * ابر خاك تيره نگون سازمش \r\n بفر تو كز چرخ والاتر است * بدرم سپاهش و گر اختر است \r\n سپاهش فزون‌تر ز استاره‌گير * دژم روى و بدخوى و پتياره‌گير \r\n چو من تاختن آورم در نبرد * ستاره شده محو بينى چو گرد \r\n چنان بفشرم از نهيبش گلو * كه چشمش شود چون دو پر خون سبو \r\n چه در چشم دشمن چه در چشم دوست * بلند است هركو دليريش خوست \r\n كه آزادمردى بمال اندر است * بجز جنگ كانجا دهش با سراست \r\n بدستورى قيصر تاجدار * ز ايوان برون رفت سالار يار \r\n نيوشيد فرمان شه بىدرنگ * بفرمان شه سوى ميدان جنگ \r\n چو آمد ز ايوان شه سوى راه * همى داشت فرمان و آئين نگاه \r\n بزد بانگ بر لشكر شيردل * كه تازيد بر قوم پيمان‌گسل \r\n خروشيد چون من خروشم همه * بكوشيد چون من بكوشم همه \r\n شما ويژه‌پروردگان شهيد * زنيد و كشيد و دميد و دهيد \r\n شما ژرمنىزاده آزاده‌ايد * كه بر مهر شه از شكم زاده‌ايد \r\n همه يك‌دل و يك نهاد آمديد * چو خورشيد روشن‌نژاد آمديد \r\n برآريد سر از كمنگه همه * بتازيد بر دشمن شه همه \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n پراكنده سازيدشان چون رمه * كه گرگ اندر آمد بروز دمه \r\n برآورده شاه شيراوژ نيد * چو پيلان بن و باره‌شان بركنيد \r\n بكوشندگى پيش‌دستى كنيد * مبادا كه در جنگ سستى كنيد \r\nرزم دادن سپاه آلمان با رومانيان\r\n چو تنگ اندر آمد بميدان جنگ * شتابنده بفشارد پاى درنگ \r\n كه تا باز داند كه سالار كيست * در اين انجمن مرد پيكار كيست \r\n هميدون بداند شمار سپاه * كه آورد دشمن بدين رزمگاه \r\n كجا بال لشكر طلايه كجا * دلش در كجايست و مايه كجا \r\n شنيدم از آن قوم انبوه زفت * كه دلشان ز بيم سپهدار كفت \r\n گذارنده پوزش ز شرم گناه * ز سالار گشتند زنهار خواه \r\n سپهدارشان عهد و زنهار داد * بلشكرگه شاهشان بار داد \r\n همه با سليح و همه با كمر * سوى مرد زنهار ده رهسپر \r\n سپردند ره سوى زنهار ده * بلشكرگه شاهشان بار ده \r\n نوازنده طبعى چو باد بهار * چو ابر بهارى بهر كشت‌زار \r\n چو نزديك لشكرگه شه شدند * ز تنشان سليح يلى برچدند \r\n كه تا پيش سالار شه بسپرند * چو زنهاريان جان سلامت برند \r\n بفرمودشان تا هميدون همه * بيائيد يكسان شبان و رمه \r\n سليح و كمرتان نبايد ز تن * همى باز كردن چو پيمان شكن \r\n بآواز گفتند ما بندگان * ببنديم اينجا كمر بر ميان \r\n سر و تن فداى شه آورده‌ايم * چو اندك نثار ره آورده‌ايم \r\n گريزنده از مرد نابخرديم * شتابنده زى بخردان آمديم \r\n چو در پيش بنگه فراز آمدند * همه با نياز و نماز آمدند \r\n پذيرفتشان مرد زنهار ده * كه شاد آمديد اى جوانان فره \r\n بدين سايه اندر كه يك ساله راه * فكنده است شاخ گهر پادشاه \r\n بشادى زييد و بشادى بويد * بارام دل يكسره بغنويد \r\n چو برگشت دولت ز بدبخت مرد * بكژى شود هرسوئى ره‌نورد \r\n ز بن بركند باغبان هر درخت * بدست خودش كش نگون گشت بخت \r\n كند كار خود بر خود آشفته خويش * نه دنبال دانست نادان نه پيش \r\n چو بگرفت دامان كس بخت شور * كند خويشتن از پى خويش گور \r\n بويژه كه باشد زنش رهنماى * به كار اندرش زن فشارنده پاى \r\nحكايت\r\n شنيدم كه فرزانهء رهسپر * گذر كرد روزى بيك رهگذر \r\n همى شد به راه اندرون گام زن * نگه كرد بر شاخ يك نارون \r\n زنى ديد از آن شاخ آويخته * مگر فتنهء بود انگيخته \r\n چنين گفت اى كاش هر بارور * چنين ميوه آوردى از شاخ بر \r\nنمايندهء ديپلوماتيك ايران كنت آنتوان دو مونته فورته كه مأمور بصير و مطلعى است قبلا پيش‌بينى كرده بود كه كشور رومانى بحيطهء تصرف سپاهيان آلمان خواهد آمد و مراتب را بدولت شاهنشاهى گزارش داده در ضمن چون خود اصلا ايطاليائى است موقعيت مشكل خويش را خاطرنشان ساخته بود .\r\n\r\n17 ژانويه 1917\r\nدر موقع ورود قشون روس باصفهان چند تن از صاحب‌منصبان آلمانى در آن شهر محصور مانده و كار بر آنها سخت شده بود ، بىبى مريم خواهر سردار اسعد بختيارى آنان را پناه داده و پس\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nكنت انتوان دو مونته فورته\r\nاز فراهم آوردن وسائل مسافرت روانهء خاك عثمانى نموده بود . اخيرا امپراطور آلمان به منظور قدرشناسى تمثال ميناكارى و الماس‌نشان خود را براى آن خانم فرستاده است .\r\n\r\n12 ربيع الثانى 1335 - 5 فوريه 1917\r\nامروز يادداشتى از سفارت امريكا بدولت ايران رسيد كه ترجمهء آن ذيلا نقل مىشود :\r\nحضرت اشرف آقاى وثوق الدوله رئيس الوزراء و وزير امور خارجه ، دوستدار برحسب دستور العمل دولت متبوعه خود افتخارا باستحضار اولياى دولت ايران مىرساند كه نظر باعلام اخير دولت آلمان دائر به قصد\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nتجديد جنگ تحت البحرى در مورد عموم سفاين بدون هيچگونه رعايت و استثناء عقيدهء رئيس‌جمهور آمريكا اينست كه دولت اتازونى جز تعقيب رويه كه در يادداشت خود مورخهء آوريل 1916 بدولت آلمان اشعار نموده است چارهء نخواهد داشت و بنابراين سفير كبير آمريك و هيئت سفارت مشار اليه از برلن بفوريت احضار و تذكرهء سفير كبير آلمان و اجزاء او در واشنگتن نيز بدون تأخير داده خواهد شد . رئيس‌جمهور نميخواهند تصور كنند كه دولت آلمان واقعا تهديدات خود را برضد تجارت دول بيطرف بموقع اجراء گذارد ولى اگر بچنين اقدامى مبادرت شود رئيس‌جمهور از كنگره اختيار خواهد خواست براى حفظ اتباع آمريك كه در درياهاى مختلف به همه قسم كسب و تجارت صلح‌آميز قانونى اشتغال دارند تمام قواى ملى را به كار برد .\r\nاين ترتيب در نظر رئيس‌جمهور كاملا موافق و مطابق با اصولى است كه معظم‌له در نطق 12 ژانويه خود در مجلس سنا خاطرنشان نموده است . با ذكر مراتب فوق رئيس‌جمهور تصور مينمايند كه اگر ساير دول بيطرف هم در صورت امكان نظير اين اقدام را تعقيب نمايند حصول صلح عالم نزديكتر و ميسرتر خواهد بود .\r\nچنانچه از طرف اولياى دولت عليه با تشريح كليهء نظريات خود در اين زمينه و ذكر پيشنهادهاى راجع به اين مقصود و بيان رويه كه تعقيب آن را در نظر دارند جواب فورى به اين مراسله داده شود فوق العاده موجب امتنان و تقدير خواهد بود . مراتب احترامات فائقه را تجديد مينمايد . امضاء كالدول\r\n\r\nدوشنبه 13 حمل 1296 - 2 آوريل 1917 - 9 جمادى الاخره\r\nراجع به تلگرافى كه امروز از طرف رجال ايران به مجلس دوماى روسيه مخابره شده لازم ميدانيم براى تشريح ذهن خوانندگان يادآورى كنيم كه قتل راسپوتين معروف در تاريخ 30 دسامبر 1916 بدست پرنس يوسوپف و بهمراهى گراندوك ديمترى نشانهء عدم رضايت عمومى از رژيم تزارى بود ؛ ديرى نگذشت كه آثار آن هويدا گرديد يعنى در 8 مارس 1917 اعتصاب عمومى و تشنج عظيم در پطروگراد روى داد ، در دهم مارس بىنظمى و اغتشاش در قشون رخ نمود و در يازدهم مارس 1917 مجلس دوما از فرمان امپراطورى مبنى بر انحلال مجلس سرپيچى نمود و دو روز بعد يك حكومت موقتى برياست پرنس ژرژ و عضويت ميلوكف وزير خارجه و كرنسكى وزير عدليه تشكيل يافت . بديهى است چنين واقعهء مهم تاريخى اثر آنى در كليه نقاط عالم داشته و در ايران نيز توليد جنبش و غليان خاصى در افكار نمود . به همين مناسبت يعنى بمناسبت تشكيل حكومت جديد آزاديخواه روس ، ديروز نمايندگان سه دوره تقنينيه ايران كه در طهران حضور دارند برحسب دعوتى كه قبلا شده بود در منزل ارباب كيخسرو نمايندهء زردشتيان حضور بهم رسانيده و تلگراف ذيل را حاضرين امضاء كردند كه بمجلس شورايملى روس مخابره گردد و بطوريكه اطلاع داريم اين تلگراف بامضاى هشتاد و هشت نفر نمايندگان سابق رسيد و امروز مخابره گرديد :\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nپتروگراد\r\nتوسط آقاى رئيس مجلس ، مجلس كبير دوما\r\nدر موقعى كه ملت بزرگ روس بواسطه جانفشانى فرزندان و جسارت فراموش‌نشدنى نمايندگان خود در راه منظور عظيمى به پيروزى قاطع نائل گشته وكلاى مجالس سابق ايران حاضر در طهران با نهايت مسرت مراتب تحسين و احترام خويش را براى مقاومت فداكارانهء كه فقط نزد مدافعين حقيقت يافت مىشود به آن هيئت معظم ابراز ميدارند . مشعلى كه چنين دستهاى نيرومند بين شرق و غرب استوار ساخته فروغ درخشانى است كه بالاخره عالم را منور خواهد كرد و آخرين ظلمتها را بر طرف نموده مللى را كه دنبال اصول مشترك ميباشند قادر خواهد ساخت در محيط عشق برادرانه همديگر را بشناسند .\r\nزنده باد روسيه آزادىخواه !\r\nحاج امام‌جمعه خوئى ، ميرزا محسن ، مستوفى الممالك ، مشير الدوله ، ذكاء الملك ، محتشم السلطنه ، موتمن الملك ، سردار اسعد ، نصر اللّه تقوى ، سردار معظم مؤيد الاسلام ، حسين يزدى ، حاج ميرزا حسين ، اسد اللّه الحسين اصفهانى ، سلطان العلماء ، صدر الممالك ، يحيى كرمانى ، مرات السلطان ، معين التجار ، كيخسرو شاهرخ ، آصف الممالك ، سيد رضا ، نظام السلطان ، عدل الملك ، مشير مفخم ( مبصر الملك سابق ) ، محمد ، شيخ اسد اللّه ، رفعته الدوله ، محمد هاشم ميرزا ، سهم الملك ، ميرزا هاشم آشتيانى ، ابراهيم زنجانى ، محمد على ملك ، دكتر لقمان ، صديق حضرت ، دكتر عليخان اعلم السلطنه ، احسن الدوله ، عز الملك ، ممتاز الدوله ، دبير الملك ، پرنس شيخ الرئيس قاجار ، مستشار الدوله ، حاج ميرزا رضا خان ، نير السلطان ، ميرزا يانس ، بهجت العلماء ، رضا نائينى ، وكيل الرعايا ، افتخار الواعظين ، سيد محمد رضا ، متين السلطنه ، سيد حسين اردبيلى ، صدر العلماء خراسانى ، نصر الملك ، ميرزا رضاى مستوفى ، مهدى نجم‌آبادى ، داود علىآبادى ، لسان الحكماء ، فهيم الملك ، حاجى مجد السلطنه ، انتظام الملك ( انتظام الحكماء سابق ) ، ابراهيم قمى ، حاج آقا شيرازى ، اعتصام الملك ، امين الضرب ، سيد محمد طراف ، شيخ محمد على طهرانى ، حاجى سيد محمد ساعت‌فروش ، حاجى محمد تقى بنكدار ، دكتر ولى اللّه ، موتمن الممالك ، معاون التجار كرمانى ، ميرزا حسينقلى سيگارفروش ، حاج شيخ اسمعيل ، مدير الاسلام ، ميرزا محمود ، حاجى زرگرباشى ، ميرزا محمود اصفهانى ، مشهدى باقر ، دكتر امير اعلم ، صدر العلماء نظرى ، سيد حسن كاشانى ، حاجى سيد محمد باقر اخوى ، سيد الحكماء ، سيد مرتضى مرتضوى ، صدر الملك ، اسمعيل هشترودى ، ميرعماد و معتمد التوليه .\r\n\r\nيكشنبه 8 آذرماه - 22 جمادى الاخره - 15 آوريل 1917\r\nجريده كاوه ، منطبعه برلن ، اوضاع سياسى ايران را مورد مداقه قرار داده و مقاله جالبى تحت عنوان « باز اتمام حجت » برشتهء تحرير آورده است كه نظر باهميت مطلب بدرج عين آن ميپردازيم :\r\nدر اين موقع كه وقايع عمده در دنيا از قبيل انقلاب عظيم روسيه و اوضاع مناسبات امريكا و آلمان از يك طرف و اتفاقات بسيار مهم جنگ هم مستقيما راجع بصف جنگى ايران مانند تخليهء ايران از طرف قواى عثمانى و ايرانى و افتادن بغداد و تصرف موقتى آن دار السلام از طرف انگليسها كه نتايج محتمله آن براى ايران معلوم است از طرف ديگر در جريان است ما ميخواهيم نظرى به اوضاع حكومت مركزى ايران در تهران و اشكالاتى كه در آن دست و پا ميزنند بيندازيم ؛ ايران و يونان اين دو ملت قديم دنيا كه امروزه هردو زبون و زجركش يك دسته معينى از دول ظالمه شده‌اند مشابهت غريبى نيز در اين باب دارند كه هردو هدف اتمام حجتهاى گوناگون و پىدرپى واقع شده‌اند . در اين اواخر يك روزنامه تركى بطور مزاح نوشته بود كه اگر دولى را كه به آنها اتمام حجت زياد از طرف دول ديگر داده شده بشمارند و فهرستى از آنها ترتيب بدهند يونان اولين سطر آن جدول را خواهد گرفت زيرا به اين دولت بيچاره\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nهر هفته بلكه هر روز يك اتمام حجت هولناكى از دول ميرسد ولى شايد اتمام حجتهائى كه بايران از طرف دولتين روس و انگليس داده شده و تقاضاهاى توهين‌آميزى كه به تهديد خفه كردن آن دولت شده است نه در عدد و نه در شدت كمتر از مال يونان نباشد در صورتى كه در نتيجه سياسى هزاران مرتبه بدتر از آن است گذشته از اتمام حجت سرهنگ سنارسگى فرمانده اردوى سفرى روس در بيله سوار ( در سرحد مغان ) در اواخر ربيع الثانى 1326 به مهلت 15 روزه براى تنبيه شاهسون‌ها و اتمام حجت انگليس در 11 شوال 1328 به مهلت سه ماهه راجع به نظم راههاى جنوب ايران و تهديد تشكيل يك قشون ايرانى در زير حكم صاحب‌منصبان انگليسى ، اتمام حجتهاى هولناك تاريخى روس در ذى الحجه 1329 راجع به اخراج شوستر امريكائى و سلب حقوق استخدام خارجه از دولت ايران جاودان در خاطر ايرانى خواهد ماند و شايد آن ايام روىهم‌رفته بدترين روزهاى ايران در تاريخ اخير بوده است بعد از آن به خاطر مياوريم يادداشت ديگر دولتين روس و انگليس را به شكل اتمام حجت در 29 صفر 1330 راجع به مجبور كردن دولت ايران به شناختن رسمى قرارنامه 1325 ما بين روس و انگليس درباره ايران و سلب حق تشكيل قشون از دولت ايران و غيره . اينك از تلگرافات واصله به جرايد فرنگ معلوم مىشود كه باز يك اتمام حجت تازه براى سلب آخرين حقوق استقلال ايران از طرف دو جلاد اين مملكت بدولت بيچاره ايران در 18 ربيع الثانى امسال 1335 داده شده است به مهلت دو روزه راجع به تقاضاى اجراى مواد يادداشت دولتين مزبور مورخه 4 شوال 1334 درباره امور قشونى و مالى ايران شرح اين واقعه بطور اجمال چنان است كه در 4 شوال 1334 سفارت‌هاى روس و انگليس در تهران يادداشتى بدولت ايران . فرستادند ؛ يادداشت مزبور كه در عداد اسناد مهم تاريخى ايران خواهد ماند و به شخص صدراعظم ايران ولى خان سپهسالار اعظم تنكابنى داده شده است بدولت ايران تقريبا تكليف ميكرد كه امور مالى و نظامى مملكت ايران در زير نظارت آن دو دولت گذاشته شود اين يادداشت از دولت ايران تقاضا ميكرد كه تشكيل يك قشونى ايرانى را در ولايات جنوبى بعده يازده هزار نفر تحت فرماندهى صاحب‌منصبان انگليسى بپذيرد و عده فوج ايرانى در ولايات شمالى نيز به همان اندازه شده هر دو دولت تكليف ميكردند كه عده كافى از صاحب‌منصبان حربى و اطباى نظامى و غيرنظامى خودشان تشكيل و تعليم اين دو قوه نظامى را بدهند و بعلاوه محض دوستى صميمى كه با ايران دارند مخارج تشكيل و نگاهدارى اين قوى را نيز اقلا تا آخر جنگ فرنگستان به عهده بگيرند . علاوه بر اينها يادداشت مزبور متضمن تكليفى راجع بنظارت ماليه بود به اين ترتيب كه به هيئت مختلط ماليه كه از 11 رجب 1334 ( 24 برج ثور لوئيل ) تا اندازه مشغول مراقبه در امور ماليه بودند اختيارات خيلى كامل داده شود و بر اقتدار آن فوق العاده افزوده گردد و در انتخاب اشخاص اين هيئت مختلط و تعيين قطعى آنها حق سفارتين عملى شود سفارتين براى آنكه دولت اختيارات مطلوبه در ماليه را تعيين و تحديد كند يك صورت لايحه حكمى مشتمل بر سه ماده در باب اختيارات بيادداشت مزبور الصاق كرده بودند كه بموجب آن لايحه هيئت مختلط مذكور تقريبا در تمام ماليه ايران چه از حيث عايدات و چه مصارف و چه تصويب آنها حاكم مطلق باشد . اين هيئت كه بعدها بنابر نشريات جرايد از اعضاى روسى و انگليسى و بلژيكى و ايرانى مركب شده اينك زمام ماليه ايران را در كار است كه بدست خود بگيرد .\r\nسپهسالار دو روز بعد از دريافت اين يادداشت بعنوان « حالت اجبارى » بدون مشاوره با اعضاى كابينه و بدون اطلاع اعليحضرت شاه جواب موافقى شخصا به دو سفارت نوشته بود همين فقره اسباب تغير خاطر ملوكانه گرديده و تصادف آن با دخول عثمانيها بهمدان موجب عزل سپهسالار و نصب ميرزا حسن خان وثوق الدوله بجاى وى گرديد . سفارتين روس و انگليس فرصت فوت نكرده و فورا مراسله شخص سپهسالار را دست‌آويز قرار داده شروع بعمليات نمودند سفارت انگليس در 7 شوال 1334 مراسله بدولت ايران نوشت مبنى بر آنكه به موجب يادداشت 4 شوال و جواب موافق دولت ايران ، دولت انگليس جنرال سرپرسى سايكس را به رياست قوائى كه براى حفظ انتظام جنوب ايران تشكيل مييابد انتخاب كرده است و خواهش كرده كه به مأمورين محلى ولايات جنوبى تعليمات داده شود با مشار اليه مساعدت نمايند . »\r\n\r\n4 شنبه 25 جمادى الآخره 1335 - 18 آوريل 1917\r\n\r\nمتن بيانيه حكومت موقتى روسيه كه رونوشت آن در طهران بدولت شاهنشاهى ابلاغ گرديد :\r\n« هموطنان ، حكومت موقتى اوضاع و احوال مملكت را در تحت دقت و مطالعه درآورده و تصميم كرده است كه حقيقت احوال را باهالى اعلام دارد ؛ حكومت سابق تمام امور دفاعيه مملكت را در يك حالت پريشانى انداخته و سرنگون گشته وضعيت ماليه ، مهمات ، تجهيزات عسكرى تماما در يك حالت پريشان تاسف‌خيزى است .\r\nحكومت موقتى با معاونت جمعيت تمام قواى ممكنه خود را بجبران و اصلاح اين حالت مصروف خواهد داشت فرصتى بران تعليل باقى نمانده است . دو سال و نيم است كه خون مثل سيل از شرائين ابنأ وطن جارى است ليكن هنوز مملكت در زير ضربت دشمن نيرومندى كه سرزمين ما را استيلا نموده و باز هم ضربات قطعى جديدى تدارك كرده\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاست واقع مىباشد . نخستين وظيفه عساكر ما مدافعه وطن و محافظت از تعدى دشمن تجاوزپيشه است مجلس موسس « كنس‌تى توانت » با موافقت متفقين مسائل راجع بجنگ و صلح را مذاكره و حل خواهد كرد . حكومت موقتى وظيفه خود ميداند دفعهء ديگر اين نكته را خاطرنشان سازد كه مقصد روسيه آزاد اين نيست كه به ملل سائره حكمرانى نموده و حقوق ديگران را تصرف و اراضى آنان را تملك نمايد ؛ روسيه آزاد ميخواهد صلح محكمى كه اساس آن بر روى آزادى و حفظ حقوق ملل و اقوام استوار گردد برقرار سازد ، ملت روس نميخواهد بواسطه تجاوز باراضى ديگران قواى خويش را توسعه دهد و درعين‌حال نميتواند راضى گردد كه از اين جنگ بزرگ وطن ضعيف و درهم شكسته بيرون آيد .\r\nحكومت مترقى با رعايت تعهداتى كه با موتلفين منعقد ساخته سياست خارجى خود را براى اساس سابق الذكر استوار خواهد ساخت حكومت موقتى حق ندارد حقايق را از ملت خود مستور دارد .\r\nبراى نجات وطن بايد تمام قوى را جمع‌آورى كرد تا در مقابل اين حقيقت روح ملى جلوه‌گر شود و سستى و فتور ظاهر نگردد بالعكس همگى متفقا ابراز غيرت و همت نمايند براى تأمين سعادت وطن و تحكيم حريت و حفظ مملكت تمام قواى خود را مركزيت دهند حكومت موقتى اميدوار است بمعاونت ملت در مقابل مملكت وظيفه خود را انجام دهد . امضاء لووف رئيس الوزراء »\r\n\r\n4 شنبه 10 رجب 1335 - 12 ثور 1296 - 2 مه 1917\r\n\r\nترجمهء جواب دوماى روس به نمايندگان سابق مجلس ملى ايران\r\n« از پطروگراد بطهران\r\nنمايندگان سابق مجلس\r\nتبريكات و آرزوهائيكه شما و همكاران پارلمانى شما در موقع پيروزمندى آزادى در روسيه اظهار داشته بوديد موجب تحريك احساسات عميقه گرديد وظيفه خويش ميدانم كه بنام مجلس دوما مراتب سپاسگذارى خود را بشما اشعار دارم . در اين عقيده قطعى با شما شركت دارم كه عظيم‌ترين اصول عاليه كه اينك در اين مملكت فرمانروا گرديده ديرى نخواهد گذشت كه بفتح صلح‌جويانه جهان منجر خواهد گشت و ملل گيتى را با علائق صميميت و برادرى كه بهتر از قوه سبعانه ميتواند منافع و آمال آنان را حل‌وفصل نمايد متحد خواهد ساخت . ردزيانكو ، رئيس دوما\r\nاصل جواب به زبان فرانسه\r\n\r\nيكشنبه 28 رجب 1335 - بيستم مه 1917\r\nمسلمانان روسيه تلگرافى به مضمون ذيل از مسكو بامضاى محمد امين رسول‌زاده به اداره جريدهء آچيق‌سوز مخابره نموده‌اند :\r\n« مجمع عالى عموم مسلمانان روسيه در جلسه خود بتاريخ چهارم ماى ( 25 رجب ) نظريات خود را نسبت به جنگ حاضر مطرح قرار داده و در نتيجه باكثريت آراء مقرراتى اتخاذ و بحكومت پيشنهاد نموده‌اند و در آن پيشنهاد از حكومت درخواست نموده‌اند كه دولت روسيه با تمام ملل بدون استحقاق اراضى و ادعاى غرامت جنگى صلح نمايد معاهدات و اتفاق‌نامه‌هائيكه با متفقين منعقد شده است انتشار داده شود و تمام عهدنامه‌هائيكه راجع به تقسيم اراضى و گرفتن مستملكات در ممالك آسيا و آفريقا و اروپا ميان متفقين و روسيه بسته شده است بدون تأخير نسخ و ابطال گردد . »\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\n2 شنبه 29 رجب 1335 - 31 ثور 1296 - 21 مه 1917\r\nشرح ذيل را كميته اجرائيه كولونى روس به جرائد پايتخت ارسال داشت :\r\nآقاى مدير محترم ، براى آنكه ساكنين دار الخلافه در مسائليكه كميته اجرائيه كولونى روس اتباع روسيه در طهران براى حل آن تشكيل يافته است به خوبى اطلاع حاصل نمايند كميته مزبور خواهشمند است كه مرحمت فرموده سطور ذيل را در روزنامه مباركه خودتان درج فرمائيد : چون وضع كميته اجرائيه كولونى روس در تهران كه پايتخت و مركز ايران است غير از وضع اين كميته‌هاست كه در شهرهاى ديگر داير شده است بنابراين كميته تهران بعلاوه نظارت و سركشى بامور داخلى كولونى روس داراى حق نمايندگى از طرف هيئت جامعه ملت روس نيز ميباشند كه بعد از سقوط اوضاع قديم روسيه امروز بر اظهار مقاصد و عقايد خود آزادند و چنان كه حسيات وطن‌پرستانه روسها كه بعد از خواب سيصد ساله بيدار شده است بطور وضوح رغبت و اشتياق آنها را بترقى و تعالى روسيه آزاد نشان ميدهد به همان قسم كميته مزبور خود را طرفدار حق و قانون و عدالت معرفى نموده از هيچ قسم فداكارى نسبت بدولت موقتى روسيه دريغ ننموده مالا و حتى جانا هم براى پيشرفت مقاصد دولت مزبوره حاضر است . چون كميته مزبوره با نهايت مراقبت طرفدار عمل و مخالف اقوال خالى است از اين ببعد با دقتى هرچه تمامتر سعى خواهد كرد كه اين عقيده نه فقط در ميان كولونى روس در تهران بلكه در ميان دوستان صميمى روسيه رسوخ و توسعه پيدا نمايد و كميته تمام هم خود را مصروف بر اين خواهد داشت كه دولت موقتى روسيه تنها مركز و محور اداره مملكت شناخته شود و از هرگونه اقداماتيكه ممكنست بعد عودت باوضاع قديم را در روسيه فراهم بياورد كميته با كمال جديت جلوگيرى خواهد نمود . در خصوص روابط خارجى كولونى روس در تهران كميته اجرائيه تمام اهتمام و مساعى خود را بر اين خواهد گماشت كه اسم ملت خود را از لوث ملامت و سرزنشهائيكه در سابق بدون استحقاق بواسطه اقدامات ناشايسته قواى ظالمه سياسى دولت مستبده روسيه ( كه مسئوليت را به عهده افراد با شرف ملت روس كه در آنعهد اجبارا تماشاچى اوضاع بودند وارد آورده ) توليد شده پاك نمايند .\r\nمسلك و مرام كميته اجرائيه اينست كه بهيچوجه من الوجوه در امور سياسى ايران دخالت ننمايد ليكن با نهايت ميل هميشه حاضر است كه براى ترقى و تعالى مسائل اقتصادى و مدنى ملت روس و ايران كه هم فكر و هم خيال و در يك خط سير مينمايند دست اتحاد و دوستى را با وسائل الفت و يگانگى اين دو ملت فراهم نمايد .\r\n6 ماى 1917 كميته اجرائى كولونى روس در طهران »\r\n\r\nچهارشنبه غره شعبان المعظم 1335 - 22 مه 1917\r\nابلاغيه سفارت روس متضمن ترجمه تلگراف حكومت موقتى روسيه بتاريخ 8 ماى مطابق 29 رجب :\r\n« حكومت موقتى كه بتازگى تجديد شده و از نمايندگان دموكراسى رولوسيونر تقويت يافته اعلام مينمايد كه با جديتى تمام افكار آزادى و مساوات و برادرى را كه در پرچم و بيرق رولسيون عظيم روسيه نگارش يافته است به موقع اجراء خواهد گذاشت . حكومت موقتى خصوصا در مسائل اساسى ذيل متحد است كه در آتيه معمول گردد : اولا راجع به پليتيك خارجى حكومت موقتى با تمام ملت از صلح انفرادى احتراز خواهد كرد و علنا نقطهء نظر خود قرار ميدهد هرچه زودتر به صلح عمومى نايل گردد اما نه صلحى كه متضمن هلاكت ملل ديگر و اخذ حقوق ملى آنها باشد و نه صلحى كه مورث استملاك جبرى ممالك خارجه گردد بلكه صلح بدون الحاق اراضى و غرامت نقدى و نيز واگذارى تعيين مقدرات آتيه ملل بخودشان و حكومت موقتى حتم دارد كه سقوط رژيم سلطنتى و استحكام افكار دموكراسى نسبت به پليتيك داخلى و خارجى روسيه ايجاد يك وسايل جديدى را نموده كه دموكراسىهاى دول موتلفه را تحريص و ترغيب به صلح محكم و برادرى ملل نمايد اينست كه حكومت موقتى پارهء تدابير به عمل خواهد آورد كه نظريات موتلفين را بنظرياتيكه در يادداشت حكومت موقتى مورخه 27 مارس نهم آوريل هذه السنه مندرج است موافقت دهد . ثانيا حكومت موقتى يقين كامل دارد اختلاف ميان ملت روسيه و موتلفين او نه فقط بدبختى كلى براى ملل ميشد بلكه صلح عمومى را كه اساس آن در فوق مذكور شد بتعويق ميانداخت و يا به كلى ممتنع الوقوع مينمود لهذا حكومت موقتى مطمئن الخاطر است كه قشون رولوسيونى روسيه نخواهد گذاشت كه قشون آلمانى موتلفين خودمان را در فرونت غرب پايمال نموده بعد با تمام قواى خود به طرف ما حمله‌ور شود . پس تأئيد اساس نظام و تقويت قواى جنگى چه در عمليات تدافعى و چه تهاجمى اولين مسئله است كه حكومت موقتى در نظر دارد . فقرات 3 ، 4 ، 5 ، 6 ، 7 و 8 راجع به پليتيك داخلى است حكومت موقتى اين مرامنامه را جدا لازم الاجراء دانسته اعلام مينمايد كه مساعى حكومت فقط وقتى منتج نتيجه خواهد شد كه كليه ملت رولوسيونى روسيه اطمينان و اعتماد كامل به او داشته باشد تا بتواند فعلا كليه اقتداراتى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nكه براى تأئيد غنائم رولوسيون و ترقيات آتيه آنها لازم است داشته باشد . حكومت موقتى تمام هموطنان را جدا و اكيدا دعوت مىكند كه حد امنيت اقتدار حكومت موقتى را حفظ نمايند و ضمنا اعلام مينمايد كه براى خير وطن نهايت اقدامات جدى را برضد كنتر رولوسيون و برضد عمليات آنارشى و بيقانونى و ظلم به عمل خواهد آورد . حكومت موقتى حتم دارد كه در اين طريق معاونت عملى از طرف تمام آنهائى كه حرمت روسيه را گرانبها ميشمارند خواهد يافت . محل امضاء وزراء\r\nرئيس الوزراء و وزير داخله لووف\r\nوزير جنگ و بحريه كرنسكى\r\nوزير عدليه پروزف\r\nوزير خارجه ترسچنكو\r\nوزير طرق و شوارع نكراسف\r\nوزير تجارت كانووالف\r\nوزير علوم مانوئيلوف\r\nوزير ماليه شينكاريف\r\nوزير زراعت چرنف\r\nوزير پست و تلگراف تسرتللى\r\nوزير فوائد عامه اسكويلف\r\nوزير آذوقه پشخونف\r\nوزير سينود روحانى لووف\r\nوزير دولتى گودنف\r\n\r\nيكشنبه 5 شعبان 1335 - 26 مه 1917\r\nجلسهء فوق العادهء هيئت وزراء در منزل وثوق الدوله تشكيل گرديد و رئيس الوزراء به همكاران خود اطلاع داد كه تصميم باستعفاء گرفته است . علت را بطور وضوح تصريح نكرد اما معلوم بود كه تأثير انقلاب روسيه در ميان آزاديخواهان و عمليات كميتهء مجازات موجب وحشت و نگرانى وثوق الدوله شده بعلاوه خبر اعطاء امتياز به خوشتاريا نوعى مليون را بر عليه او برانگيخته كه مقاومت را بيهوده تشخيص داده است .\r\n\r\nسه‌شنبه 7 شعبان 1335 - 28 مه 1917\r\nجنب‌وجوش آزادىطلبى و تشكيل مجدد احزاب دولت را مجبور ساخت كه موضوع انتخاب وكلاء مجلس را جدى تلقى نمايد و برحسب دستورى كه قبلا صادر شده بود امروز كميسيون تهيه مقدمات انتخابات بعضويت افراد ذيل تشكيل گرديد : مستوفى الممالك ، مشير الدوله ، مؤتمن الملك ، محتشم السلطنه ، مستشار الدوله ، حكيم الملك ، ممتاز الدوله .\r\nامروز استعفاى كابينهء وثوق الدوله از طرف شاه پذيرفته شد .\r\n\r\nپنجشنبه 9 شعبان 1335 - 30 مه 1917\r\nروزنامهء افراطى « ستارهء ايران » دربارهء دولت مستعفى چنين اظهار عقيده نمود :\r\n« كابينه وزراء كابينه وثوق الدوله بعد از دو ماه زمامدارى سقوط كرد . هيچ كابينهء را خاطر نداريم در اين مدت و زمان مشروطيت ايران با چنين فراغتى حكمرانى كرده باشد ، اين كابينه ده‌ماهه در عرض اين مدت هيچوقت مخالفت از طرف مليون به خود نديده و براى جلوگيرى از مقاصد و خيالات اين كابينه هيچوقت عارض و مانعى از افراد ملت در جلو ايشان عرض‌اندام ننموده . كابينه وثوق الدوله ميرود در حالى كه تاريخ ده‌ماهه آن فراموش‌نشدنى است در عرض اين ده ماه چنان كه بعدها معلوم خواهد شد اين كابينه اثرات فعاليت خود را در تاريخ مشروطيت ايران براى آيندگان بيادگار گذاشته كه بمرور ملت فشار آن را حس كرده ثمرات تلخ آن را خواهد چشيد . كابينه وثوق الدوله عجالة آنچه از پرده بيرون افتاده و فاش شده است چهار چيز براى ما تهيه و آماده نموده و ميرود كه هريك از اينها به خودى خود ( نظر باهميت اصل هريك ) در افكار ايران‌خواهان حقيقى يك دنيا بدبختى را همراه دارد :\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاول - مسئله امتياز خوشتاريا است ، آنچه كه ما اطلاع داريم اين امتياز بامضاى آقاى وثوق الدوله رسيده است ولى از مندرجات امتياز و شرائط آن ما را اطلاعى نيست روزنامه‌هاى وقت هم در اين باب چيزى ننوشته و گذشتن اين امتياز بطور سرى و فورى بوده و كسى را خبرى نشده است حال كه فاش و علنى گرديده باز نميتوان بطور يقين گفت كه شرايط اين امتياز چه بوده و آنچه متأسفانه به تحقيق پيوسته گويا معادن نفت شمال و امتياز معادن قراجه‌داق در اين امتيازنامه به خوشتاريا داده شده است . اگر چنين باشد اين خود يك يادگار بدى است كه از كابينه وثوق الدوله براى ما ميماند .\r\n2 - تصديق و اجازهء ژاندارمرى جنوب است ، اين مسئله منطقه نفوذ موهومى را كه در سال 1907 بين دولتين روس و انگليس روى كاغذ آمده بود تأييد و يك حق تصورى را مستقيما تصديق مينمايد . خوشبختى ما در اينجا است كه رژيم قديم روس عوض شده و ما را از يك بلاى استقلال‌سوزى خلاصى داد و گرنه مسئله ژاندارمرى جنوب با يك عمليات جدىترى در منطقه شمال نيز بموقع اجراء گذاشته ميشد چنان كه اثرات آن قبل از اين واقعات ظاهر و علنى شده بود .\r\n3 - تعيين حكام و مأمورين ولايات ؛ اين خود يك معماى لاينحلى براى كابينه آتيه خواهد بود كه در حل آن بلاشك دچار مشكلات شده خود را در محظور خواهد ديد . حال كابينه بعد چه اقداماتى براى تصفيه اين قضيه كه موافقت با پيش‌آمدهاى امروزى داشته باشد اتخاذ خواهد كرد معلوم نيست .\r\n4 - مسئله اجارهء تحديد ترياك است كه كابينه وثوق الدوله به تجارتخانهء طومانيانس داده است ؛ در اين مطلب نيز بسيارى ناراضى و عدم صلاحيت آن را تابحال بطور ملايمت اظهار كرده‌اند . كابينه وثوق الدوله ميرود و اين چهار قضيه از كابينه ايشان براى ما يادگار ميماند كه در تاريخ عمر ده‌ماهه اين كابينه فراموش نشدنى است . كابينهء آقاى علاء السلطنه در شرف تشكيل است بايد فداكارى اين شخص محترم مسن را در چنين روزى كه پيش قدم و با اين مشكلات حاضره مقام رياست وزراء را قبول فرموده‌اند منتظر بود . البته چنان كه سابقا گفتيم حالت حاضره ايشان اقتضا ندارد كه تحمل مشقات و اداره كردن يك چنين مقام عالى را به تنهائى بنمايند ولى اميدوارى عمدهء ما براى اعضاء صالح و فعال كابينه ايشان است كه اسامى آنها را از قبيل آقاى مستوفى الممالك و مشير الدوله و ديگران ميشنويم . در چنين روزى كه در تاريخ مشروطيت ايران بىنظير است فداكارى و اصلاح ايران و جبران خسارات كابينه سابق به عهده اشخاصى است كه در دوره زمامدارى و وزارت خودشان امتحان خوبى داده و خوشبختانه در اين كابينه عضويت پيدا ميكنند . »\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nكميته مجازات\r\n\r\nچگونگى تشكيل آن\r\nمنشىزاده و ابو الفتح‌زاده « 1 » از مجاهدين فعال انقلاب مشروطيت و از مدافعين مجلس در شب بمباران آن بودند ( 23 جمادى الاولى ) . در گيرودار سومين سال جنگ اول جهانى در اوايل شهريور 1295 ( ذيقعدهء 1334 قمرى ) منشىزاده با رفيق سفر و حضر و هم مسلك سياسى خود ابو الفتح‌زاده دربارهء تشكيل كميتهء سياسى شور ميكنند ، ابو الفتح‌زاده با شور و شعف از پيشنهادات وى استقبال مينمايد . كمى بعد اين دو نفر نظر خود را به محمد نظر خان مشكوة الممالك كه در انقلاب مشروطيت ، در كميسيون جنگ مجاهدين با ايشان همكارى ميكرد در ميان ميگذارند و او نيز به آنها ملحق مىشود .\r\nكميتهء مجازات بدست اين سه نفر تشكيل شد و اعضاء آن محرمانه بعملياتى از قبيل خريد اسلحه و تهيهء لباس سياه و بلند براى شب و غيره دست زدند .\r\nابو الفتح‌زاده رئيس قوهء عامله ، مشكوة الممالك رئيس دفتر و منشىزاده رئيس كل كميته گرديد .\r\nميرزا ابراهيم خان منشىزاده\r\nهمين كه مرامنامه تنظيم شد مؤسسين با كريم دواتگر ، ضارب شيخ فضل اللّه نورى ، تماس گرفتند .\r\nاو نيز با چند تن از رفقاى خود جهت اجراى منويات كميته خود را حاضر اعلام كرد .\r\n\r\n\r\n","description":"","footnote":"\r\n( 1 ) - ميرزا ابراهيم خان منشىزاده پسر ميرزا كريم خان منشىاف از خانواده‌هاى سرشناس و اصيل ايروان هستند . محمد رضا بيك كلانتر ايروان كه در 28 صفر 1126 از طرف شاه سلطانحسين صفوى بدربار لوئى چهاردهم بسفارت فرستاده شد از سران همين خانواده بوده . كريم خان پدر منشىزاده در سفر آخر ناصر الدين شاه به اروپا در آغاز سال 1307 قمرى تقاضاى مهاجرت بايران مىكند و با فرزند خود ابراهيم كه آنوقت 11 ساله بود در جمادى الاخره 1307 وارد تهران مىشود . كريمخان در قزاقخانه بر عليه روسها دسته‌بنديهائى مىكند و در نتيجه كاسكوفسكى بوحشت افتاده دستور ميدهد او را در مهمانى در قصر قاجار آزار دهند . منشىزاده پس از پدرش وارد قزاقخانه مىشود و در تمام دورهء خدمتش بر عليه روسها ميكوشد بالاخره مغضوب لياخوف معروف قرار ميگيرد و در صفر 1325 با رفيق خود سرتيپ اسد اللّه خان ابو الفتح‌زاده از قزاقخانه بيرون ميآيند و به مجاهدين مشروطيت ميپيوندند . پس از استقرار مشروطه منشىزاده مأموريتهاى نسبة مهم مختلف داشته چندى رئيس نظميه فارس بوده ( 1328 ) ، چندى رياست تحديد ترياك يزد و كرمان را داشته بعد پيشكار ماليه غار و فشافويه و بعد در 1332 قمرى امين ماليه‌خوار و فيروزكوه مىشود . اسد اللّه خان ابو الفتح‌زاده پسر ابو الفتح خان ميرپنج و اصلا سلماسى است با رتبهء سرتيپى از قزاقخانه كناره‌جوئى مىكند .\r\n","page_name":" 416 ","page_number":416},
  {"content":"\r\n\r\nروز 17 فوريه 1917 مطابق 28 دلو 1335 قمرى ، كميسارياى نمرهء 6 محمديه گزارش زير را براى پليس تأمينات ارسال داشت :\r\nاسد اللّه خان ابو الفتح‌زاده\r\n« ساعت چهار و 45 دقيقه بعد از ظهر ميرزا اسمعيل خان مدير انبار غله هنگام مراجعت از انبار در نزديكى ايستگاه راه‌آهن حضرت عبد العظيم در درشگهء خود مورد سوءقصد قرار گرفت و كشته شد . بلافاصله يكنفر آسپيران و چند پليس در محل حادثه حضور يافتند ، هم‌چنين چند نفر مأمور تأمينات در محل حاضر شده اطلاعات زير را از كسبه و مغازه‌دارهاى محل كسب كردند : از ساعت 11 صبح دو نفر در اين حدود مشغول گردش بودند و ميگفتند منتظر آمدن مسافرى از خراسان هستند ، پس از وقوع حادثه اين دو نفر ناشناس ديگر ديده نشده‌اند . علائم و آثار اين دو نفر تا آنجا كه وضعيت اجازه ميداد و اظهارات اشخاص محلى مؤيد آن بود اخذ و با اطلاعات ديگرى به تأمينات داده شد تا قضيه را تعقيب نمايد . پليس تأمينات براى دستگير نمودن قاتلين دست به كار شد . »\r\nروز سوم آوريل 1917 مطابق 13 ثور 1335 قمرى كميسارياى نمره 4 سنگلج ترور كريم دواتگر را كه در مجاورت كليساى ارامنه ساعت نه و نيم انجام يافته بود اطلاع داد . ميرزا حسن خان « 1 » رئيس شعبه تأمينات بلافاصله در محل وقوع جنايت حضور يافته تحقيقات لازم را به عمل آورد .\r\nمحمد نظر خان مشكوة الممالك\r\nفرداى آن روز سه نفر مظنون ، رشيد السلطان ، سيد مرتضى ، ميرزا عبد الحسين ساعتساز دستگير و بادارهء تأمينات جلب شدند . اين سه نفر در جريان بازپرسيها و تحقيقات روز 4 آوريل ( 14 ثور 1335 ) به قتل ميرزا اسمعيل خان و كريم دواتگر بشرح زير اعتراف كردند : كريم دواتگر از دوستان ما و همكاران كميتهء مجازات بود . او تاريخچهء تشكيل يك كميتهء را كه هدفش ترقى و تعالى ايران است بطور مختصر براى ما تعريف كرده بود . ما ميدانستيم كه اين كميته براى پاك كردن صحنهء كشور از وجود عناصر خائن تشكيل يافته است . در ميان اشخاصى كه بايد از بين بروند نام ميرزا اسمعيل خان هم ثبت شده بود ، زيرا او جاسوس انگليسها بشمار ميرفت و ميبايستى در نخستين مرحله از ميان برداشته شود و ايران از وجود اين‌چنين افراد خائن پاك و مصفا گردد .\r\nتحقيقات از ميرزا عبد الحسين ساعتساز نشان ميداد كه كريم دواتگر براى كشتن ميرزا اسمعيل خان از كميته 600 تومان پول گرفته از اين مبلغ 110 تومان به رشيد السلطان داده و 60 تا 70 تومان نيز به سيد مرتضى پرداخته است . بهرحال دستگيرشدگان از محل و مشخصات كميته هيچ نوع اطلاع دقيقى به پليس ندادند و اين ابهام براى دستگاه انتظامى باقيماند : آنها كه دستور قتل اشخاص را صادر ميكنند كيستند ؟\r\n\r\n\r\n","description":"","footnote":"\r\n( 1 ) - سرتيپ سهيلى فعلى .\r\n","page_name":" 417 ","page_number":417},
  {"content":"\r\n\r\nروز 22 مه 1917 ( اول جوزا 1335 ) كميسر 3 حسن‌آباد گزارش داد كه ساعت 8 و نيم بعد از ظهر متين السلطنه « 1 » نويسنده و سردبير روزنامهء عصر جديد در اطاق كار خود بوسيلهء شخص ناشناسى بقتل رسيده نايب حسين خان فورا مأمور تحقيق اين امر شده با عدهء آژان پليس به محل وقوع قتل شتافت . از طرف ادارهء تأمينات نيز ميرزا حسن خان رئيس شعبهء تأمينات با يك مأمور مفتش در محل قتل حاضر شدند و تحقيقات محلى به اين نتيجه رسيد :\r\n« شخص ناشناسى كه خود را در عبا پيچيده بود ، در محل كار متين السلطنه ( در خيابان قوام السلطنه ) حاضر شده اظهار ميدارد كه كاغذى بنام او دارد . مستخدمين اداره از ورود اين شخص بنابدستوريكه قبلا از سردبير روزنامه بطور عموم داشتند جلوگيرى كردند و مشاجرهء لفظى بين ناشناس و مستخدمين اداره آغاز شد . در اين هنگام هاديخان منشى روزنامه وارد شد و ديد كه بين ناشناسى با نوكرهاى متين السلطنه گفت‌وشنودهائى در جريان است . براى فيصله دادن به اين امر كاغذ را گرفته و قول داد آن را به متين السلطنه برساند . در ضمن شخص ناشناس هم جلو پله‌ها بانتظار ايستاد در لحظاتى كه سردبير مشغول خواندن نامه بود ناشناس از غفلت مستخدمين استفاده كرده پله‌ها را پشت سر گذاشته وارد اطاق كار متين السلطنه شد . هاديخان در حالى كه پشتش بدر ورودى اطاق بود و در نظر داشت جواب نامه را از سردبير بگيرد غفلة صداى تيرى او را متوجه مرد ناشناسى كرد و هماندم متين السلطنه را ديد روى كف اطاق بر زمين افتاده است هاديخان هم از ترس جان روى زمين افتاد و در حالى كه در كف اطاق ميخزيد از آنجا بيرون آمد . قاتل پس از اجراى نقش خود از اطاق بيرون رفت و روى پله‌ها با يكى از مستخدمين بنام سيد مصطفى روبرو شد . سيد كه صداى تير را شنيده بود قصد ورود باطاق را داشت ولى بقيهء مستخدمين فرار را بر قرار ترجيح داده بودند . اين دو نفر ( سيد و تروريست ) روى پله‌ها باهم گلاويز شده قاتل و نوكر مشغول جنگ گرديدند و سرانجام سيد مصطفى تروريست را به زمين زد و قصد داشت او را دستگير كند ولى قاتل دست باسلحه برد و با يك تير بازوى سيد را مجروح ساخت و از دست او نجات پيدا كرد و فرار نمود . در كوچه يك پسربچهء ارمنى 14 ساله او را تعقيب نمود و فرياد كرد : قاتل ، قاتل . فرارى براى نجات از دست اين پسربچهء سمج او را نيز هدف گلوله قرار داده تيرى بسينهء او شليك كرد و همانطور كه به راه خود ادامه ميداد سعى داشت خود را از انظار مخفى نمايد . به همين جهت كلاه خود را در همان نزديكى بر زمين انداخت و فرار كرد . اين كلاه بوسيلهء مأمورين فرداى آن روز به تأمينات فرستاده شد . پس از وقوع اين قتل و فرار حيرت‌انگيز قاتل ، پليس بتحقيقات و بازرسى دقيقى اقدام نمود ولى به جائى نرسيد . از طرف ديگر تحقيقات از كسى كه كلاه قاتل را بوى فروخته بود هيچ نتيجهء مثبتى نداد . »\r\nروز 7 ژون 1917 مطابق 17 جوزا 1335 كميسر 8 بازار ترور آقا ميرزا محسن مجتهد معروف را بشرح زير گزارش ميدهد :\r\n« ساعت 20 / 10 صبح آقا ميرزا محسن را در حالى كه وارد منزل ميشد كشته‌اند . بمحض دريافت اين گزارش ميرزا باقر خان پدر كميسر تأمينات در محل حادثه حضور يافته اطلاعات زير را بدست آورد : ميرزا محسن در حالى كه سوار الاغ بود و حاجى عبد العلى نوكرش دنبالش بود از منزل قوام السلطنه برميگشت در موقع ورود به منزل خود در حين رسيدن به چهارراه مسجد جامع دو نفر ناشناس كه از چند ساعت قبل در آن حوالى قدم ميزدند ميرزا محسن را هدف تير قرار دادند و چون تير اولى بخطا رفت دومى هفت گلوله بسوى او شليك كرد ، آقا ميرزا محسن كشته و قاتلين شروع بفرار كردند . اطلاعاتى كه درباره اين قتل بدست آمده حاكى از آن بوده كه بعضى از عابرين و اشخاص ناظر قاتلين را شناخته‌اند ولى علائم و آثارى كه از آنها باقى مانده مأمورين را بكشف قطعى جرم نزديك نساخت »\r\nروز 8 ژوئيه 1917 ( 17 جوزا 1335 قمرى - 1296 شمسى ) ادارهء تأمينات اطلاع حاصل مىكند كه منتخب الدوله خزانه‌دار ساعت 4 بعد از ظهر در خيابان اميريه خيابان منيريه بقتل رسيده است .\r\nدر قتل كريم دواتگر سه نفر دستگير شده بودند : رشيد السلطان ، سيد مرتضى و ميرزا عبد الحسين ساعتساز . هر سه آنها پس از چند هفته با اقدامات ، تشبثات و تهديدات كميته آزاد شدند . پس از كشته شدن منتخب الدوله ادارهء نظميه با اصرار و همت بيشترى به خيال تعقيب و دستگيرى اعضاء كميته مجازات ميافتد\r\n\r\n\r\n","description":"","footnote":"\r\n( 1 ) - متين السلطنه ميرزا عبد الحميد خان برادر دكتر اعلم الدوله ثقفى\r\n","page_name":" 418 ","page_number":418},
  {"content":"\r\n\r\nميرزا محسن فرزند آقا ميرزا محمد باقر مجتهد صدر العلماء در 21 ذيحجه 1288 در تهران تولد يافت\r\nاز جمله چون تصور ميكرد كه اين كميته از طرف آلمانها در ايران داير شده نگارنده را نيز بنظميه جلب كردند .\r\nو اينك عين مقاله‌اى كه روزنامهء « كوكب ايران » مورخ 24 سرطان 1296 نگاشته بود :\r\n« قارئين محترم از گرفتارى آقاى مورخ الدوله منشى اول سفارت آلمان باسم اينكه عضو كميته مجازات هستند مسبوق‌اند و تفصيل آن از اين قرار است : روز پنجشنبه 15 رمضان در موقعى كه ايشان از ميدان توپخانه بسفارت آلمان ميرفته‌اند بتوسط چند نفر پليس مخفى جلب بنظميه شده بدوا تمام كاغذهاى جيب ايشان را توقيف و سپس اجازه ميدهند كه كاغذى بسفارت آلمان بفرستند پس از نوشتن مكتوب مسيو زومر  Mr . Sommer  دفتردار سفارت آلمان بنظميه آمده\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nعلت اين توقيف را سؤال و مراجعت بسفارت و مراسله‌ئى بوزارت خارجه نوشته و سپس به منزل آقاى رئيس الوزراء رفته آقاى رئيس الوزراء اظهار بىاطلاعى نموده وعده ميدهند كه در مقام تحقيق برآمده نتيجه را اطلاع دهند . در همان روز از طرف نظميه كاغذهاى منزل ايشان نيز توقيف مىشود در اين خصوص جناب وزيرمختار اطريش و آقاى شارژه‌دافر عثمانى و مسيو زومر دفتردار سفارت آلمان نيز به منزل آقاى رئيس الوزراء رفته راجع بگرفتارى مشار اليه اعتراضاتى ميكنند از روز يكشنبه استنطاقات شروع و معلوم مىشود كه ايشان ابدا عضويتى در كميته نداشته‌اند . چون منافع دولت آلمان بعهدهء مسيو درومرو وزيرمختار محترم دولت اسپانى واگذار شده و بيرق آلمان از روى سفارت برداشته شده و مبدل به بيرق اسپانى گرديده جناب مسيو درومرو نيز در اين خصوص مشغول اقدامات بوده و مراعات عهدنامه بين ايران و آلمان را از دولت خواسته‌اند . با ما سابقهء اطلاعى كه به حال آقاى مورخ الدوله داريم اين اقدام نظميه را بى مورد ميدانيم . »\r\nدو روز بعد يعنى در 26 سرطان 1296 يكى ديگر از روزنامه‌هاى پايتخت ، روزنامهء « وطن » چنين مينگارد :\r\n« ما اين قضيه را يك حادثهء ديپلوماتيك دانسته متاسفيم كه بر خلاف عهود مقدسه و قوانين بين الملل چنين رفتارى را جايز دانسته‌اند . وزيرمختار محترم دولت اسپانى كه حفظ و حراست مصالح آلمان بعهدهء مراقبت ايشان واگذار شده جدا برضد اين رفتار خارج از نزاكت اعتراض كرده و مرمت و جبران مطلب را از دولت عليه خواسته‌اند . »\r\nدر نتيجهء اقدامات ديپلوماتها و اعتراض مطبوعات نگارنده را پس از چهار روز خلاص كردند و بعنوان مرمت و جبران و براى احتراز از آنكه دولت مجبور به عذرخواهى رسمى در سفارت آلمان نشود سلطان احمد شاه نشان درجه اول شير و خورشيد با حمايل سرخ به نگارنده اعطاء كرد و من از تعقيب قضيه و مطالبه خسارت صرف‌نظر نمودم .\r\nكميتهء مجازات نيز در تلاش بود تا دو نفر از اعضاء آنها احسان اللّه و حاجى على اصغر تبريزى كه با نگارنده توقيف شده بودند آزاد شدند . از جمله حاجى بابا خان اردبيلى از مردان بىباك آذربايجان مستقيما با عبد اللّه خان بهرامى وارد مذاكره شد مأموريت خود را از طرف كميته ابلاغ و آزادى دستگيرشدگان را خواستار و نتيجة در روز 27 رمضان 1335 مرخص گرديدند .\r\nكريم دواتگر در حيات خود 3 نفر را به كميته معرفى كرده بود : ميرزا محمد حسين عماد الكتاب ، سيفى قزوينى ، ميرزا على اكبر خان ارداقى برادر قاضى شهيد ارداقى و بهادر السلطنه از خوانين كرد .\r\nدر اين امر همه متفق القول‌اند كه اسامى و نشانى دقيق اعضاء كميته را روزى بهادر السلطنه به كلنل س . ك . وستداهل رئيس تشكيلات نظميهء ايران تسليم مىكند و بلافاصله در 3 شوال 1335 اعضاى كميته همه دستگير ميشوند . چرا بهادر السلطنه باينكار مبادرت ورزيده ؟ اعضاء كميته خود ميگويند چون قتل منتخب الدوله در حقيقت فقط بدستور او بوده و از طرفى سرنوشت كريم دواتگر او را مرعوب كرده بود از اينجهت از ترس جان خود دست به اين اقدام زده بود .\r\nوستداهل در جلسهء هيئت دولت در كاخ صاحبقرانيه اسامى را در پاكتى بدست رئيس الوزراء ميدهد و او هم بدون آنكه در پاكت را بگشايد روى آن مينويسد « برئيس نظميه اجازه داده مىشود كه اشخاصى كه اسامى آنها در اين‌صورت درج شده دستگير و با اختيارات تام قانونى تعقيب و مجازات نمايد . در ادارهء تأمينات براى بازجوئى اعضاى كميتهء مجازات هيچكس حاضر نميشد ؛ عبد اللّه خان بهرامى از رياست اداره كناره گرفت جعفر قليخان سرابندى استعفاء نمود . بالاخره پس از چند ماه ميرزا احمد خان صفا مستنطق تأمينات بازجوئى از آنها را شروع كرد .\r\nدو سه روز پس از ختم استنطاقات خود ميرزا احمد خان صفا در يكى از كوچه‌هاى تاريك ولىآباد نيمه شب بقتل ميرسد ، بدون شك دستور قتل ميرزا احمد خان از طرف رؤساى كميته صادر شده بود .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nمطلع‌ترين مرد سياسى كميته مجازات چنان كه از سمت وى در كميته نيز پيداست منشىزاده بوده است . در تحقيقاتى كه از وى به عمل آمده با صراحت فوق العادهء علت ايجاد و عمليات كميته را بيان ميدارد :\r\n« در هيچ كشورى هرگز اتحاديه و كميته‌ئى بوجود نميآيد مگر در اثر اعمال مخالف قانون و خشونت‌آميز دولت‌ها . اگر دولت طبق يك برنامهء مشخص و معين مملكت را اداره ميكرد و منافع عمومى افراد ملت را محترم ميشمرد و خائنين را بمجازات ميرسانيد هرگز چنين كميتهء بوجود نميامد و دولت ميتوانست در نهايت آرامش مملكت را اداره نمايد . »\r\nمنشىزاده اظهارات خود را چنين دنبال مىكند :\r\n« هنگاميكه كابينهء وثوق الدوله تشكيل يافت و من از وزارت ماليه رانده شدم و تمام اقدامات من در مورد ترميم اين اجحافات و احقاق حق خودم به جائى نرسيد و بلااثر ماند ، در ملاقاتهائى كه بين من و رفيق قديمم ابو الفتح‌زاده كه تازه از زندان روسها در قزوين آزاد شده بود روى داد اغلب اوقات از بىانتظامى و هرج‌ومرج و بدى وضع كشور و بى ترتيبىهائى كه در بسيارى از وزارتخانه‌ها و بر شئون ادارى حكمفرما بود شكايت كرده در پى يافتن راه چاره‌ئى بوديم .\r\nدر حقيقت خشونت غيرقابل تحمل دولت وثوق الدوله در ما احساسات عجيب انتقامجويانهء بوجود آورده بود . ابو الفتح‌زاده بدلايل بسيارى به من پيشنهاد كرد كميتهء تشكيل داده و جلو اقدامات خائنين كشور را سد نمائيم ، دست افراد ناپاك را كه با كمك عوامل خارجى در تمام شئون كشور دخالت ميكردند و مهمترين پستها را اشغال نموده بنفع اجانب مشغول كار بودند از امور حساس مملكت دور كنيم ، زيرا ما بطور وضوح ميديديم كه دولت در مقابل اين عناصر خائن كروكور است و آزادى عمل كافى به آنها داده است . در تعقيب اقدامات خلاف قانون اين افراد خيانتكار كه بلاانقطاع ادامه داشت و اضطراب شديدى كه در افكار عمومى مشهود بود ، فكر تشكيل كميته از حدود حرف تجاوز كرد و بمرحله عمل نزديك شد و ما جدا بفكر ايجاد يك چنين سازمانى افتاديم . تا اينكه يكروز ابو الفتح‌زاده به من گفت كه كريم معروف به دواتگر از جبههء جنگ بطهران مراجعت كرده و ضمن مذاكراتى كه بين آنها روى داده كريم هم حاضر شده از هر جهت مورد استفاده قرار گيرد . بر اثر اين مذاكرات من از ابو الفتح‌زاده دعوت كردم كه روز بعد باهم ناهار صرف كنيم و ضمنا مشكوة الممالك را كه با ما دوستى ديرينه داشت و با افكار و عقايد ما موافق بود با خود نزد من بياورد . روز بعد دو نفر مذكور باتفاق كريم دواتگر پيش من آمدند و ما علاوه بر آن روز دو شب ديگر هم دربارهء اوضاع رقت‌بار و يأس‌آميز مملكت صحبت كرديم . پس از مذاكرات زيادى كه بعضى اوقات جنبهء مشاجره به خود ميگرفت بالاخره تصميم گرفتيم كه بنام حفظ منافع و مصالح مملكت و ترقى و تعالى ايران كميتهء تشكيل داده نفوذ و قدرت خائنين و بيگانه‌پرستان را از اين كشور قطع نمائيم . پس از گفتگوهاى طولانى و تبادل نظرهاى عميق و وسيع كريم دواتگر پيشنهاد كرد كه هرگاه ماهيانه صد تومان به او بدهند سه نفر از دوستان مورد اطمينان و باايمان خود را انتخاب خواهد كرد تا نظريات و دستورات كميته را اجراء نمايند . در اين مورد بين من و ابو الفتح‌زاده و مشكوة الممالك مذاكرات محرمانهء صورت گرفت و در پايان تصميم گرفتيم هركدام ماهيانه 33 تومان بكريم بدهيم . چند روز پس از اخذ اين تصميم ، كريم دواتگر به من اظهار داشت سه نفرى كه قرار بود انتخاب كنم انتخاب نمودم و حالا بايد كميته پول و اسلحه در دسترس آنها بگذارد تا هرچه زودتر شروع به كار كنند . كريم پس از اظهار اين مطلب از نزد من رفت و منهم عصر روز بعد كميته را خبر كردم تا اجتماع نموده دربارهء مسائل فورى مذاكره كنيم . عصر روز بعد جلسه تشكيل يافت و ما صد تومان پول بكريم داده يك « ماوزر » و يك « برونينگ » هم كه مشكوة الممالك و من داشتيم به او تحويل داديم ، پول يك قبضه « ماوزر » ديگر را هم پرداختيم كه خريدارى نمايد . سه روز بعد كريم در حالى كه سلاحها را زير عباى خود مخفى كرده بود پيش من آمد ، در جلسه‌اى كه همان روز انعقاد يافت هر چهار نفر يعنى مشكوة الممالك ، ابو الفتح‌زاده ، من و كريم شركت كرديم و مذاكراتى بدين شرح باهم نموديم :\r\nاز كجا بايد شروع به كار كنيم ؟ . . . چه كسانى بايد در درجهء اول از ميان بروند ؟ . . . چه كسانى از همه بيشتر در بدبختى و مذلت مملكت دخيل هستند ؟ . . . پس از تبادل‌نظر مفصل و دقيق به اين نتيجه رسيديم كه بدبختى مملكت ما قبل از هر چيز از جاسوسى خائنين داخلى سرچشمه ميگيرد . بايد در درجهء اول عليه عناصر جاسوس قيام كرد . زيرا چنين تشخيص داديم كه علت العلل عقب‌ماندگى و بيچارگى با كسانى هستند كه با كمك عوامل خارجى بمقامات حساس رسيده شب و روز بر عليه منافع وطن خود مشغول كارند و با جاه‌طلبىهاى خود هر روز به نحوى بر مملكت خود زخم‌هاى مهلكى وارد ميسازند . به اين ترتيب در وهلهء اول تصميم گرفتيم اجتماع و مملكت خود را از وجود اين عناصر پليد خائن پاك و مصفا سازيم . هنگاميكه به اطراف خود نظر انداخته اجتماع را از لحاظ تشخيص عناصر جاسوس و خائن مورد بررسى قرار داديم بنام « ميرزا اسمعيل خان » مدير انبار غله برخورديم و با اكثريت آراء تصويب كرديم كه وى از طرف قوه مجريه كميتهء مجازات ترور بشود .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nپانزده روز پس از اين واقعه و اتخاذ تصميم فوق كريم دواتگر پيش من آمده اظهار داشت ترور ميرزا اسمعيل خان بطور قطع بشدت در اجتماع صدا كرده همه را متوحش خواهد ساخت . فرداى آن روز كه برحسب تصادف ابو الفتح‌زاده و مشكوة الممالك پيش من بودند و مشغول گفتگو بوديم غفلة در بشدت كوبيده شد و من با عجلهء هرچه تمامتر به باز كردن در شتافتم . كريم دواتگر با شادى و خوشحالى زايد الوصفى خود را بوسط اطاق انداخته پايان كار ميرزا اسمعيل خان را اطلاع داد . در حقيقت ميرزا اسمعيل خان در 17 فوريه 1917 مطابق 28 دلو 1335 ساعت 40 / 40 بعد از ظهر هنگامىكه از انبار غله مراجعت ميكرد بقتل رسيده بود . تا اين تاريخ كميتهء ما نه نشريه و نه مهرى داشت و بطور رسمى هيچ مقامى اين كميته را نميشناخت . به منظور اينكه به اين كميته در انظار عمومى و در نزد مقامات دولتى اهميتى بدهيم چند نامه بهيئت دولت و به تشكيلات كل نظميه و ميرزا باقر خان پدر كميسر پليس تأمينات ارسال داشته و تائيد كرديم كه ترور ميرزا اسمعيل خان بدستور كميته مجازات بوده است و اين نامه‌ها به خط غيرحقيقى من نوشته شده بود . پس از ترور ميرزا اسمعيل خان كريم دواتگر هرچند صباح يك بار بما مراجعه كرده تقاضاى پول مينمود . بطوريكه هنوز دو ماه از ترور ميرزا اسمعيل خان نگذشته بود كه كريم با هزاران لطائف الحيل سه برابر مقررى خود يعنى 600 تومان از ما گرفته بود در حالى كه با براى بدست آوردن اين پول با مشكلات بسيارى مواجه شده بوديم ، باوجوداين كريم 400 تومان ديگر از كميته ميخواست و هر روز ما را تهديد ميكرد حتى يك روز نزد مشكوة الممالك جنجالى به پا كرده و كم مانده بود اسرار كميته را فاش سازد . ما نميدانستيم به چه وسيله ميتوانيم رضايت خاطر اين مرد را فراهم آوريم زيرا يك دينار هم پول نداشتيم و از همه مهمتر كريم فقط يك مأموريت براى كميته انجام داده بود . كريم دواتگر اقدامات شكايت‌آميز خود را توسعه داده جريان را به بهادر السلطنه گفته بود و اين شخص تصميم گرفت با ما ملاقات كند . در يكى از روزها ابو الفتح‌زاده به من گفت كه بهادر السلطنه ميل دارد هرچه زودتر ما را ببيند ولى من نميدانم از اين ملاقات چه منظورى دارد . همانروز عماد الكتاب براى ديدن من آمده بود و چون موفق به منظور خود نشده بود روى كارت ويزيت قيد كرده بود كه براى كار بسيار مهم و فورى پيش شما آمدم ولى نبوديد فردا اول وقت در وزارت داخله منتظر شما هستم . فرداى آن روز من بوزارت داخله رفتم و اتفاقا كريم دواتگر هم پهلوى عماد الكتاب نشسته بود . من تصميم داشتم دربارهء مطلب فورى عماد با او صحبت كنم ولى او با اشارهء سر به من فهماند كه فعلا نميتواند آزادانه صحبت نمايد ، بهتر است مطالب در جلسهء ديگرى مطرح شود . باينجهت من به او وعده دادم كه عصر روز بعد در منزل مشكوة الممالك يكديگر را ملاقات كنيم و وزارت داخله را ترك گفتم . در محل ملاقات عماد حضور يافت و بما گفت كه كريم دربارهء روابط خود با اعضاء كميته و شرايط متقابلهء آن مطالبى نقل كرده و شكايتها نموده است . ما هم آنچه را بين ما و كريم واقع شده بود از اول تا آخر براى عماد بيان كرديم و از او خواهش نموديم كه در اين امر از روى وجدان بين ما حكميت كند . عماد الكتاب پس از شنيدن ماجرى تصديق كرد كه تقصير متوجه كريم است و اين مرد با قبول اين مأموريت جز نفع شخصى نظرى نداشته است . با اين قرار و با موافقتى كه در جلسهء قبل شده بود عصر روز بعد ما نزد عماد الكتاب رفتيم و كريم هم در اين جلسه حضور داشت و عماد كه وارد جزئيات موضوع شده بود به كريم دواتگر گفت كه حق نداشته است براى پيش بردن نظريات غيروارد و بر خلاف اخلاق اعضاء كميته را در تنگنا و فشار قرار دهد . بعد عماد ميانجيگرى كرده ما را با كريم آشتى داد و اينطور قرار شد كه از همانروز كريم ماهيانه 130 تومان از ما بگيرد كه 30 تومان آن از طرف عماد تعهد و پرداخته شود و باوجود يك چنين توافقى كريم زير بار نرفت و وقتى كه از جلسه خارج ميشد با يك حالت تهديدآميزى گفت كه كميته بايد 200 تومان فورا بدهد . . . . . درشتى و تهديد كريم عماد را سخت عصبانى كرد و بين اين دو نفر مشاجرهء شديدى روى داد . عماد به كريم\r\nگفت : من خيال ميكردم تو يك مرد باشرف و آزاديخواه و باايمانى هستى و حالا مىبينم كه در تصور خود سخت اشتباه كرده‌ام و تو فقط دنبال نفع شخصى خود هستى . البته كريم هم بنوبهء خود به عماد حمله كرد و با يك حالت عصبانى بيسابقه‌ئى از اطاق خارج شد . بعد از رفتن كريم عماد براى ما تعريف كرد كه ميرزا على اكبر خان برادر قاضى معروف به ارداقى از اجرائيات كارهاى كميته و اقداماتيكه انجام داده و خواهد داد اطلاع دارد و بهتر است براى شركت در جلسات بعدى و شروع بهمكارى نزديكتر دعوت شود . در ضمن اضافه كرد كه كريم از سرسپرده‌ها و دوستان نزديك ميرزا على اكبر خان است و ممكن است بوسيلهء اين شخص كريم را از توسل باعمال خلاف مصلحت باز داريم . ما با اين پيشنهاد موافقت كرديم و جلسه پايان يافت و عصر روز بعد عماد و ميرزا على اكبر خان باتفاق نزد من آمدند و دربارهء كريم و وضعيتى كه پيش گرفته مذاكرات مفصلى شد . بالاخره اينطور تصميم گرفتيم كه عماد و ميرزا على اكبر خان با كريم وارد گفتگو شده از او بخواهند كه يا تعهدات خود را محترم بشمرد و يا با اخذ مبلغى از تهران خارج شود . متأسفانه پس از چند جلسه ملاقات با كريم هيچگونه توفيقى بدست نيامد و دواتگر حاضر نشد نه تعهدات سابق خود را انجام دهد و نه با اخذ مبلغى از تهران بيرون رود . رويهء خصومت‌آميز كريم ما را مجبور ساخت\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاز اجراى نقشه‌هاى خود دست بكشيم و در درجهء اول نسبت به خود اين عنصر نفع‌طلب اتخاذ تصميم كنيم . در اين ميان بهادر السلطنه چندين بار مشكوة را ملاقات كرد و به او اطلاع داد كه كريم به او مراجعه كرده و از طرز رفتار اعضاء كميته شكايت كرده است . مشكوة در وهلهء اول سعى داشت قضايا را از بهادر السلطنه مكتوم بدارد ولى چون اين شخص از جزئيات امر اطلاع داشت مخفى داشتن آن عملى نبود . بهادر السلطنه پس از اطلاع از جزئيات امور كميته در چند جلسهء ما شركت جست و دربارهء موضوع كريم مذاكراتى روى داد و اين شخص به اطلاع كميته رسانيد كه رشيد السلطان شخصى كه ما نام او را از كريم شنيده ولى خودش را نديده بوديم با كريم مخالفتى دارد و حاضر است بر عليه او وارد كار شود . از آنجا كه رويهء خشونت‌آميز و آشتىناپذير كريم ما را سخت ناراحت و خسته كرده بود در جلسهء كه در حضور ابو الفتح‌زاده ، مشكوة ، عماد ، ميرزا على اكبر خان ، بهادر السلطنه و من تشكيل يافته بود دربارهء تهديداتى كه كريم ميكرد مذاكراتى روى داد . توضيح اينكه كريم دواتگر نه تنها موضوع مسافرت خود بخارج تهران بلكه اسرار كميته را نزد ميرزا على اكبر ساعتساز و عبد الملك فاش ساخته بود و ما ميترسيديم كه اين رويه از طرف او انقدر ادامه يابد تا تمام نقشه‌هاى ما فاش شود .\r\nبالاخره ابو الفتح‌زاده با اطمينانى كه به رشيد السلطان داشت پيشنهاد كرد كه اين شخص فورا با كريم ملاقات كرده و اين قضيه را تمام كند . چند روز بعد ابو الفتح‌زاده بما اطلاع داد كه رشيد السلطان را ملاقات نموده و او را متعهد ساخته كريم را ملاقات كند و اگر نتوانست او را از طريقى كه پيش گرفته منحرف سازد به ترور او اقدام نمايد .\r\nرشيد السلطان براى اينكه مطلب بر او كاملا روشن شود شخصا به كميته مراجعه كرد و ما به او مأموريت داديم كه كريم را در صورت مقاومت و ابراز مخالفت با نقشه‌هاى كميته ترور نمايد . روز 3 آوريل 1917 مطابق 13 ثور 1335 رشيد السلطان پس از نوشيدن مشروب با كريم او را در مجاورت كليساى ارامنه ساعت 30 / 9 شب از پشت سر ترور كرد به اين ترتيب بماجراى كريم به صورت تأثرانگيزى پايان داده شد ولى فرداى آن روز پليس بدستگيرى رشيد السلطان ، سيد مرتضى و ميرزا عبد الحسين ساعتساز موفق شد معذلك كميته با كشته شدن كريم براى تعقيب نقشه‌هاى خود بيشتر تشجيع شد . پس از ترور كريم دواتگر به اين فكر افتاديم كه پس از هر عمل اعلاميه صادر كرده نظريات خود را ضمن آن به اطلاع عموم برسانيم و به نقشه‌هاى خود جنبهء جدىترى بدهيم . باينجهت چند روز پس از كشته شدن كريم جلسهء ما تشكيل يافت و تصميم گرفتيم كه يك مهر لاستيكى براى كميته مجازات تهيه نمائيم . ولى براى اينكه اسرار كميته فاش نشود قرار شد اين مهر به دو قسمت جداگانه « كميته » و « مخابرات » ساخته شود و نام « مخابرات » از اين لحاظ در نظر گرفته شد كه با « مجازات » فرق فاحشى نداشت مگر چند نقطه . اين امر بسرعت انجام شد و ما چند روز پس از قتل كريم مهر كميته را كه از دو قسمت مجزا روى لاستيك حك شده بود در اختيار داشتيم كه قسمت « مجازات » آن پيش من و كميته‌اش پيش ابو الفتح‌زاده بود .\r\nپس از كشته شدن متين السلطنه بجرم همكارى با اجانب ميرزا على اكبر خان كه مرد نويسنده و اديبى بود اولين بيانيهء كميتهء مجازات را برشتهء تحرير درآورد و من اين بيانيه را بوسيلهء ژلاتين در 50 نسخه چاپ كردم و در شهر منتشر نموديم .\r\nدر ضمن بايد خاطرنشان سازم كه براى امضاء بيانيه ما يك جلسه در منزل مشكوة الممالك تشكيل داديم و هركدام از ما چند امضاء تمرين كرديم تا از بين آنها يكى انتخاب شود . بالاخره باتفاق آراء امضاء عوضى من مورد قبول واقع شد و مقرر گرديد از اين ببعد بيانيه‌ها به امضاء من منتشر شود . در همان جلسه نخستين بيانيه با آن ترتيب امضاء شد و هريك از حضار چند نسخه از آن را گرفتند تا در مراكز معين شهر و نزد افراد مشخص انتشار دهند .\r\nعماد الكتاب پيشنهاد كرد چند نسخه از بيانيه‌ها بوسيلهء پست بوزارتخانه‌هاى مختلف و براى بعضى اشخاص مهم و بانفوذ شهر فرستاده شود .\r\n\r\nاينك متن نخستين مانيفست كميتهء مجازات :\r\nهموطنان ! متين السلطنه كشته شد در حالى كه با خود بار سنگينى از خيانت و بىشرافتى را همراه برد . ما جامعه را از وجود اين عنصر بىحيثيت پاك كرديم تا سرمشق براى ساير اشخاص خيانت‌پيشه باشد كه شايد رويه خود را عوض نمايند . حقيقة كمال سرافكندگى و شرمسارى براى ملتى است كه ديده شود پايه مملكت‌فروشى و جاسوسى و خدمت باجانب در آن به جائى رسيده است كه خود آن عوامل ناپاك هم خوب و بد خدمات ايران بر باده خود را انتقاد ميكنند و از همه بدتر اين قبيل افراد با افكار شيطانى و پليد خود تمام دستجات و عناصر ميهن‌پرست را تخطئه مينمايند . در يك اوضاع و احوال اجتماعى و سياسى بس حساس ( مثل امروز ) كه ملل دنيا با مليونها مرد و زن از هستى و استقلال وطن عزيز خود دفاع ميكنند بدبختانه در ايران سرشكسته و آشفته افراد و اشخاص فقط از طريق جاسوسى ، مملكت‌فروشى و خيانت و جنايت پيش ميروند و ترقى ميكنند و كسانى كه جاه‌طلبى و مقام‌دوستى چشمانشان را كور كرده است تا مىتوانند بيشتر ايران را در قيد اسارت و مذلت و بردگى اجانب محصور و مقيد ميسازند . متأسفانه اين اوصاف رذيله كه در پيشگاه ملل بزرگ و اجتماعات مترقى علامت كمال پستى و دنائت افراد است در مملكت ما يكى از بزرگترين موجبات ترقى و افتخار بشمار ميرود . هموطنان ! عشق به وطن يك موهبت طبيعى و خدادادى است و حتى ديده شده است كه حيوانات و چهارپايان\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nنيز بدون توجه به مخاطرات عظيم از مسكن و مأواى خود تا پاى جان دفاع كرده‌اند . ما در جلو چشم خود مىبينيم كه مصادر امور و افراديكه با هزاران حيله و نيرنگ صندليهاى صدارت و وزارت را به چنگ ميآورند كمترين علاقه بسرنوشت ملت ، چگونگى اوضاع و احوال مملكت ندارند . بمحض اينكه فردى با تمهيد مقدمات يا از طريق سياسى يا با توسل بجهات مذهبى زمام امور را بدست گرفت ، اولين هدف او اين است كه نقش وطن‌فروشى خود را به خوبى بازى كند !\r\nهموطنان ، با اين ترتيب ما ناچاريم ملاك لياقت و حدود ظرفيت و كاربرى و كاردانى متصديان عالىرتبه دولت و زمامداران را از مقدار خيانت و وطن‌فروشى آنان بدست آوريم و مدتى است كه ما در اين زمينه مشغول مطالعه و سنجش هستيم و هريك از افراد را به خوبى تشخيص داده‌ايم كه با انجام چه نوع خيانت و جاسوسى و با چه دستهائى بمقاصد پليد خود رسيده‌اند .\r\nهموطنان ، مجربترين و پخته‌ترين ديپلماتها در مملكت ما كسانى هستند كه به بهترين وجهى بتوانند نظريات جاه‌طلبانه و مغرضانه و خلاف حق و عدالت و انسانيت مأمورين خارجى و نمايندگان سياسى دول زورگو و استعمارطلب را اجراء نموده و رضايت خاطر آنها را جلب كنند . اين قبيل افراد خود را حتى قهرمان صحنه سياست و بزرگترين نجات‌دهنده مملكت معرفى ميكنند .\r\nمحل ترديد نيست كه وجود يك چنين عناصر عارى از شرافت در مملكت و سكوت مرگبار ملت در مقابل اين دسته خائن و وطن‌فروش از لحاظ سياسى هر روز اوضاع ايران را وخيمتر مىكند و از لحاظ اجتماعى نيز به شماره و تعداد وطن‌فروشان و جاسوسان ميافزايد .\r\nهموطنان ، ساعت كار و عمل فرا رسيده است ؛ نبايد بيش از اين اجازه داد كه جاسوسان و وطن‌فروشان ذلت و سرافكندگى ما در وطن را فراهم ساخته و آن را در ذلت و عذاب غوطه‌ور سازند . اعضاء كميته مجازات به يارى خداوند متعال تصميم بفداكارى عظيمى گرفته‌اند ، سعى خواهند كرد براى رهائى هموطنان عزيز از بدبختى و مذلت با خطر و ناكامى و بدبختى روبرو شده و حتى جان خود را در اين راه فدا نمايند . به اين جهت بنام خداى ايران و در راه تأمين سعادت و خوشبختى افراد ملت ما دست‌بكار شديم و با اولين تير انتقام كميته مجازات ميرزا اسماعيل خان اولين آكتر تآتر وطن‌فروشى و جاسوسى و خيانت به خاك و خون درغلطيد زيرا اين مرد انبار غله پاىتخت را به عهده داشت و بدستور اجانب و به منظور تأمين نظريات جاه‌طلبانه خود ، با ايجاد قحطى مصنوعى در تهران باعث مرگ‌ومير عدهء از اهالى پايتخت شد . پس لازم بود كه بسزاى عمل پست خود برسد و نقشه خائنانه‌اش با خود او در دل خاك مدفون گردد و نتواند خوشبختى و سعادت خود را در مذلت و بيچارگى و استيصال هموطنان و قدرت و شوكت اجانب ببيند . اكنون براى دومين بار مأموريت خود را اجراء كرده‌اند . كميته مجازات با هيچ يك از دستجات سياسى داخلى و خارجى ارتباطى ندارد و اولين تشكيلات در ايران است كه با يك پروگرام صحيح و مقدس دور از تمام اغراض و نظريات شخصى شروع به كار و عمل كرده است . كميته مجازات تنها هدفش از بين بردن خائنين و جاسوسها و خدمتگذاران دستگاههاى خارجى است بدون اينكه بشخصيت و مقام و دسته‌بندى آنها توجه داشته باشد . كميته مجازات مصمم است انتقام خون بيگناهان مملكت را از خائنين و عمال خارجى و جاسوسها بازستاند و بايد همه مردم اصلاح‌طلب و علاقمند به بقاى ايران عزيز اين كميته را بمثابه دستى كه از آستين منقم حقيقى بيرون آمده تا ريشه جاسوسى و وطن‌فروشى را از ايران بكند تلقى نمايد . كميته مجازات از عموم هموطنان درخواست مىكند كه خيانتكاران را در هر لباس و شغلى كه ميباشند معرفى نمايند . در پايان كميته مجازات با صداى بلند اين جمله آسمانى و ملكوتى را به گوش خيانتكاران فرو ميخواند :\r\n« سرزمينى كه محل سكونت و آقائى ايرانيان با فر و افتخار بوده بيش از اين نبايد مركز جاسوسى و خيانت مشتى عناصر پليد باشد . »\r\nهرگاه شما نمىخواهيد بما در وطن ترحمى كنيد ، بمادر و فرزندان و همسر خود رحم نمائيد و بدانيد در قرن بيستم ديگر نميشود به خيانت و جاسوسى ادامه داد در اين قرن جاسوسى و بيشرافتى و وطن‌فروشى باجانب محكوم بمرگ و زوال است .\r\nمحل مهر كميته مجازات و يك امضاء غيرقابل تشخيص .\r\nچند روز بعد نزديك غروب ميرزا على اكبر خان به منزل من ( منشىزاده ) آمد اظهار داشت يك عدهء ده نفرى بتازگى از جبههء جنگ بين النهرين به تهران مراجعت كرده‌اند و در نظر دارند كميتهء به منظور خدمت بمملكت تشكيل دهند ، يكى از اين اشخاص كه با من آشنائى دارد پيشنهاد كرده است كه در كميتهء مركزى مجازات با سمت عضويت وارد شده با اعضاء ديگر همكارى كند . من از ميرزا على اكبر خان سؤال كردم آن شخص از كجا ميدانسته است كه او عضو كميتهء مجازات است ؟ ميرزا على اكبر خان اظهار داشت او يقين نداشته بلكه حدس زده است كه من عضو و همكار كميته مجازات هستم . در هرحال ميرزا على اكبر خان عقيده داشت كه پذيرفتن آن شخص بعضويت كميته از لحاظ اتحاد و همكارى آنها با يكديگر هيچ ضررى ندارد زيرا هردو كميته هدف مشتركى دارند و عيبى نخواهد داشت كه بوسيلهء يكى دو نفر از اعضاء مورد اطمينان باهم مربوط شوند . من از ميرزا على اكبر خان سؤال كردم اسم افراد و نقشهء اين اشخاص چيست و چه هدفى دارند و در چه حدودى ميل همكارى با ما را دارند ؟ . . . او به من گفت تاكنون نتوانسته‌ام اسامى آنها را بدانم . ولى اولين هدفشان ترور كردن آقا ميرزا محسن است . من در عين حال كه در صحت اين مسئله ترديد داشتم گفتم ترور كردن اين شخص فعلا صلاح نيست و با اوضاع و احوال مطابقت ندارد ، ميرزا على اكبر خان پس از كمى تأمل گفت : اگر ما با ترور او مخالف هم باشيم آنها نقشهء خود را انجام خواهند داد . در پايان هردو موافقت كرديم كه در جلسهء آينده موضوع مطرح شود دو شب پس از اين ملاقات يعنى در 7 ژوئن مطابق 17 جوزا آقا ميرزا محسن كشته شد . در همانروز جلسهء كميتهء در منزل من ( منشىزاده ) با حضور مشكوة الممالك ، عماد الكتاب ، ميرزا على اكبر خان و خود من تشكيل گرديد . اتفاقا در اين جلسه ابو الفتح‌زاده حضور نداشت و براى انجام كارى بشميران رفته بود . ميرزا على اكبر خان در اين جلسه پيشنهاد كرد حالا كه اين امر روى داده و ميرزا محسن كشته شده بهتر است كميته مانيفست دوم خود را انتشار دهد و نمايندهء آن كميته نيز مايل است در جلسه ما حاضر شود و هر مأموريت ديگرى را بپذيرد ، بعد معلوم شد كه شخص رابط آنها با ميرزا على اكبر خان عبد الحسين خان پسر شفاء الملك است . ميرزا على اكبر خان نيز در جلسهء ديگرى اظهار داشت كه نمايندهء آنها\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nتمام شرايط كميتهء مجازات را پذيرفته و آمادهء كار است . متن مانيفست دوم نيز تهيه شده بود ، من ( منشىزاده ) بلافاصله مشغول شده اعلاميه را با ژلاتين چاپ كردم و پس از امضاء مثل ساير نشريه‌ها در شهر توزيع گرديد .\r\n\r\nمانيفست دوم كميتهء مجازات\r\n« شب است ، قرص ماه مانند عروسان طناز از افق ايران جلوه‌گر و نور حقيقت روح‌پرور خود را بر پيكر زمين كهن‌سالى كه هزاران حوادث گوناگون در خود ديده است ميگستراند . واقعا اين ماه در همين قطعهء خاكى كه تجديد ايفاى مأموريت مىكند اتفاقات بس عجيب و وقايع مهيبى مشاهده كرده كه هريك با خطوط برجسته بر لوحهء گيتى منقوش است . مثلا مىبيند در همين مملكت كه قواى نظامى او تازه بقشون جنوب منحصر مىشود يك روزى براى جنگ با يونان 14 كرور لشگر تجهيز ميكرد مىبيند همين اريكه شهريارى كه امروز آلت دست پليتيك و بازيچه . . . شده است ساليان درازى جايگاه سلاطين با احتشام و يك شاهنشاهى بنام سيروس با كمال شوكت و عظمت بشرق و غرب عالم فرمانروائى مينمود ، ديگر مىبيند در يك اوقات خوشى كه نسيم اقبال همين خاك در سرحدات دوردست اين مملكت پرچم دولت ايران را در دورهء پاسبانى داريوش باهتزاز آورده و همسايگان او را با يك مرعوبيت شگفت‌آورى مجبور بتكريم و تعظيم مينموده اينك آن بيرق اقتدار سرنگون و داخلهء اين مملكت ميدان تاخت‌وتاز قشون خارجى شده و سينه‌هاى نازپرور همين خاك از سم ستوران لشگر اجنبى خورد مىشود . بعلاوه بخاطر ميآورد ما بين طوفان حوادث و بدبختىهاى بسيار بزرگى كه نهال اميد ايرانيان در مزرعهء ياس و بيچارگى خشكيده مادر كهن‌سال ايران فرزندان رشيد دلاورى مانند كاوهء آهنگر و نادر شاه افشار در دامان پير خود پرورش داده بميدان نمايش فرستاده . . . اين تصورات مانند برق از خاطر كرهء ماه خطور كرده به سمت زمين نزول نمود اول در قلب و روح مجسم وطن كه بالاى ايران پرفشانى مينمود جايگير شده سپس در خاطر يك هيئتى كه در محفل مخفى و در تابش مهتاب جلسه داشتند منعكس گشت . اين هيئت خيال ميكردند تمام آن افتخارات و كليه آن اوراق اعتبارات تاريخى ورق‌بورق در دست خائنانه اولاد ناخلف ايران پاره شده و بجاى آنها قبالجات ننگ و اسناد خفت و سرشكستگى تدارك گرديده است ! آيا مقتضيات زمان و ولولهء پرآشوب سه سالهء دنيا كه كلمهء « مدافعه وطن » از چكاچاك شمشير قهرمانان جنگ عالم بيرون ميآيد موجب تنبيه و اسباب عبرت اين اشخاص نشده است ؟ - نه !\r\nزيرا همين كرهء ماه كه به تمام اسرار و اقدامات مخفى شبانه اشخاص ناظر است با يك علائم و اشارات مخفى مذاكرات و اطلاعات قلبى اين هيئت را تأئيد و مطمئانه گفت : بلى همينطور من ميدانم اين شخص مجسمهء خيانت و بىعصمتى شبهاى دراز با . . .\r\nچه توطئه‌هاى شرم‌آور براى اضمحلال و نابود كردن ايران مظلوم تدارك و الساعه هم با دستهاى آزادى در خيال چه مقاصد و نقشه‌هاى هول‌انگيزى است كه پشت وطن را متزلزل و كمر ايران را در كار شكستن است . در همين هنگام يك سروش غيبى ديگر به گوش اين هيئت گفت : آقايان ، علاوه از خيانتهاى گذشته قبالجات بندگى و عبوديتش كه براى اسارت اولاد ايران در مجامع مختلفهء شهر تهيه مىشود تماما بارشيو اسلام‌كشانه . . . جمع شده پس از تصديق و تسجيل بمقامات لازمه فرستاده مىشود .\r\nهيئت مزبور كه افراد كميتهء مجازات بودند عقايد او را با تمام علائم آسمانى تصديق و گوئى ذرات موجودات مجازات اين وجود بى . . . را مطالبه دارند لهذا كميتهء مجازات باتفاق آراء حكم اعدام ( . . . ) وطن‌فروشى را تصويب و بتوسط رابط اجرائيه خود ابلاغ نمود .\r\nكميته مركزى مجازات »\r\nبا اينكه ميرزا على اكبر خان به كميته گفته بود كه اشخاص مزبور ( اعضاى كميته ديگر ) خود را از هر جهت و كاملا در اختيار كميته مجازات قرار داده‌اند اما در عمل ما از آن اشخاص كوچكترين اطلاعى نداشتيم و چون ميرزا على اكبر خان و عماد از كار ما دقيقا اطلاع داشتند ممكن بود اين امر براى ما توليد دردسرهائى كند ، از اين ببعد ما براى تسريع در كارهاى خودمان هر روز جلسه تشكيل ميداديم . بيشتر مذاكرات در اطراف اوضاع آشفتهء وطن و ظرفيت و قدرت كسانى بود كه پستهاى حساس مملكت را اشغال كرده‌اند اين قبيل گفتگوها نه تنها بنفع اعضاء كميته بلكه بسود تمام مردم كشور بود . اين نوع مذاكرات در تمام جلسات ادامه داشت و هر روز ابو الفتح‌زاده از محل سكونت خود شميران به شهر ميآمد و در مذاكرات شركت ميكرد . در اين جلسات بين اشخاصى كه صحبتشان بميان آمده بود اسمى هم از منتخب الدوله برده شد . اين شخص علاوه بر اينكه روابطى با بلژيكىها داشت به جوانان خوش‌سيما اظهار علاقه و تمايل ميكرد و عدهء زيادى از آنها بوسيلهء اين شخص وارد خزانه‌دارى شده بودند و توقعات هيچكدام از طرفين يعنى منتخب الدوله و جوانان خوش‌منظر پايان‌پذير نبود ولى با تمام اين احوال در جلسات كميته مجازات هرگز از ترور اين مرد صحبت نشده بود .\r\nدر يكى از روزهائى كه من باتفاق ابو الفتح‌زاده بوزارت ماليه رفته بوديم با بهادر السلطنه مصادف شديم پس از ردوبدل كردن تعارفات معمولى با يك قيافهء محزون و تلخى براى ما حكايت كرد كه منتخب الدوله روى لجاج و نظر شخصى خود مقررى او را كه از گمرك دريافت ميداشته قطع كرده است . بعد اضافه كرد بين او و منتخب الدوله در اطاق وزير ماليه مشاجرهء سختى درگرفته و هنگام خروج به وزير ماليه گفته است كه طرز رفتار اهانت‌آميز خزانه‌دار كاسهء صبر او را لبريز كرده و بايد منتظر عواقب وخيم كار خود باشد .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nچند روز بعد كه من به ادارهء پليس رفته و دربارهء امور مربوط به اسلحهء سردار اقتدار با ماژر استوار كار داشتم و در اطاق او نشسته بودم بين صحبت ما تلفن زنگ زد و مذاكرات ما قطع شد . ماژر استوار با حالتى آميخته به تعجب بمخاطب خود گفت : « آه ! عجب واقعهء منتخب الدوله را ترور كردند » بدينترتيب من فهميدم كه منتخب الدوله را كشته‌اند . ولى اين موضوع بهيچ‌وجه بكميتهء مجازات مربوط نبود اين مرد روز 30 ژوئن مطابق 9 سرطان ساعت چهار بعد از ظهر كشته شد . عصر همانروز ابو الفتح‌زاده بديدن من آمد و اطلاع داد كه منتخب الدوله را ترور كرده‌اند و قرار شد فردا اعضاء كميته در منزل من اجتماع كنند و براى بررسى اين پيش‌آمد جلسهء مخصوصى تشكيل گردد .\r\nدر اين جلسه آقايان عماد ، مشكوة ، ميرزا على اكبر خان و ابو الفتح‌زاده حضور داشتند همه ناراحت و عصبانى و مغموم بودند زيرا هيچيك از افراد كميته حاضر نبودند براى نظريات كوچك و اغراض خصوصى يك چنين قتل‌نفسى بشود كه افكار عمومى بخصوص از آن بيزار است . ابو الفتح‌زاده گفت : بالاخره پيش‌آمدى است شده و گذشته حالا بايد كارى كرد كه اين قبيل حوادث تكرار نشود و در هرحال ما بايست مانيفست سوم را انتشار دهيم . ميرزا على اكبر خان خواه ناخواه متن اعلاميه را در همان جلسه حاضر كرد عماد با قلم نوشت در همانجا با ژلاتين چاپ شد و به مهر و امضاء رسيد و مانند بيانيه‌هاى سابق منتشر گرديد :\r\n\r\nسومين بيان‌نامه كميته مجازات\r\n« هم‌وطنان ! عمليات كميته مجازات خود بزرگترين شاهديست كه تاكنون هيچ هيئت و هيچ جمعيتى به اين متانت و به اين بيغرضى خدمت به وطن نكرده چنان كه اگر پنج روز ديگر بميرزا محسن وطن‌فروش مجال حيات داده شده بود آنوقت كابينه حاضر و تمام هموطنان ما ميديدند كه دلال بيشرم روحانيت با آن دستهائيكه محرك او بوده چه آشوب پرشور و چه مقاصد غيرقابل ترميمى براى مملكت ما فراهم ميكردند .\r\nچنان كه غرور خيانت و تعهدات نامشروعيكه اين نگهبان شريعت محمدى با مقامات مربوطه كرده بود اخطار مستقيم كميته را كه نصيحت و ترك خيانت و هدايت به مسافرت موقتى او بود به هيچ شمرده و قابل اعتنا ننمود ، مسلم بود يك چنين كسى كه بايندرجه بيباك و در خيانت جسور باشد در مقابل اقتدار باعظمت كميته تاب مقاومت نداشته و مجبور بود كه آرزوى زندگانى را بانضمام مواعيد خدمتى كه به . . .\r\nداده بود به زير خاك ببرد . ما ممنون هستيم بعضى از كارگرهاى او از اين عمل متنبه شده و به كلى انزوا اختيار كردند و نيز خوشوقتيم عده ديگر هم مقام جسارت و طرفدارى او را به حدى نرسانيدند كه دست ما به خون آنان رنگين شود . پس از تذكار فوق كه تفصيل آن بر عامه مكشوف است اينك داخل موضوع اقدام اخير شده و شرح احوال و اطلاعات خودمان را تا بحديكه مجاز بافشاء و انتشار آن هستيم باستحضار عامه ميرسانيم :\r\nمسئلهء الاهم فالاهم يكى از وصاياى بزرگان دين و همين اقدام اخير خود دليل كافيست كه كميته يك جمعيت آشوب‌طلب نيست كه علاقمند بامنيت و آسايش خاطر هموطنان خود نباشد يعنى اگر خائنين مملكت واقعا دست از خيانت كشيده و باور كنند كه ديگر بازى كردن با رل اجنبى پيشرفتى ندارد ممكن است كميته عمليات خود را تعطيل و كيفر اعمال گذشته اشخاصرا بوظيفه ملت و حكميت دولت محول دارد ولى چكنيم كه دست خارجى و طمع مال يكعده مردمى را كه خواهىنخواهى هموطن ما هستند بدبخت و ننگين نمود و بدبختانه اصرار ميكنند كه بدبخت‌تر بشوند بالجمله ( شوستر ) رفت يك مستشار وظيفه‌شناسى را كه با يك روح پاك و نيت مقدس درصدد ايفاى مأموريت بود از ايران بيرون كردند هنوز از خاطره‌ها فراموش نشده كه بيرون‌كنندگان شوستر با چه قدرت غيرمحدودى يكنفر ديگر را بنام ( مرنار ) در مسند خزانه‌دارى برقرار و با اختيارات مطلقه مقدرات ايران را به عهده او محول داشتند . مرنار كه بود متعاقب او چه كردند از موضوع خارج و مقصود ما منتخب الدوله است كه صرفنظر از تاريخ گذشته او ميخواهيم بگوئيم اين آدم چه كرد و اين حوادث در وجود او چه اثرى توليد كرد !\r\nاين مستخدم بالياقت دولت كاملا ملتفت شد كه كدامين مقصود شوستر را از ايران خارج و غرض اصلى از اين تغييرات چه مىباشد . لهذا با يك نظر دوربين خود را كمتر از همكاران مرنار تصور نكرده ديد ميتواند هواخواهان او را به اقامه دليل متقاعد نمايد كه : من اوليتر از آنها هستم حالا با چه وسائل مستقيم و غيرمستقيم مدعاى خود را عملا ثابت كرده جانشين مرنار شد كارى نداريم و مجازات او بواسطه افشاى مواد كنترل و راهنمائى ديگرى كه جزءبجزء در نامه اعمالش ثبت است نبوده بلكه فقط بواسطه عمليات و اقدامات تازهء بود كه از ده روز باينطرف شروع كرده بود .\r\nپس مجازات او از نقطه‌نظر الاهم فالاهم و بار ديگر ميگوئيم خوبست همكاران مشار اليه اين سوداى خام را از سر بدر كرده خود را دچار مهلكه ننمايند .\r\nمهر كميته مركزى مجازات »\r\nكمى بعد يك اعلاميهء رسمى از طرف دولت انتشار يافت و در اين اعلاميه كميته مجازات را خائن و آلت اجانب قلمداد كرده بود ، متن آن در روزنامه‌هاى پايتخت منتشر گرديد :\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\n« بيان‌نامه دولت »\r\nهيئت حاضره وزراء در موقعى كه خدمتگذارى اين آب و خاك را تصميم نمودند نه اين بود كه از مشكلات فوق العادهء امور و نواقص اسباب كار بىاطلاع بوده و يا آنكه موانع را مفقود و مقتضيات را موجود و موقع را بىزحمت تصور ميكردند بلكه به خوبى بمحظورات و عوايق آگاه بوده ميدانستند كه رفع مشكلات بدون زحمت فوق العاده و صدمات طاقت‌فرسا ميسر نخواهد بود تنها چيزى كه دولت را در همچو موقع خطير بزمامدارى امور دعوت نمود تصور اين بود كه اهالى مملكت از صدمات و تجارب چندين ساله عبرت گرفته و به اين نكته برخورده‌اند كه حوادث گذشته را بايد دائما در نظر داشته از تكرار آن اجتناب و در طريق صلاح و سلامت وطن تشخيص نيك و بد را اول قدم دانسته با مزاياى يك جهتى و اتحاد موقع دولت را مستحكم خواهند نمود تا اينكه دولت قادر گردد به قوت قلب و با اتكاء بافكار عامه مصدر اصلاحاتى گردد كه مستلزم تأمين حيثيت مملكت در نظر خارجه و داخله باشد .\r\nمع التأسف از قضاياى اخيره چنين استنباط مىشود كه دولت در تصور خود شايد بخطا رفته و گوئى پارهء مردم از حوادث گذشته متنبه نشده و وسائل اصلاح امور را به خوبى تشخيص نداده‌اند . زيرا كه واقعيات اسفناك و جنايات بسيار فجيعهء كه از چند ماه باينطرف شده بود در كار تكرار است اگر مرتكبين اين جنايات تصور ميكنند كه با اين وسايل موجبات اصلاح امور را فراهم خواهند كرد بايد بدانند كه طريق معكوسى را ميپيمايند و منشاء اعمالى ميگردند كه از اثرات آن استفاده نخواهند كرد ؛ مگر آنهائيكه مايلند كه اوضاع و احوال اين مملكت را باعتبار منافع خود و از نقطه‌نظر خاصى جلوه دهند . و باز مشاهده مىشود پارهء مطبوعات كه وظيفه آنها تنوير افكار و تهذيب اخلاق و تهيه وسايل اتحاد و توسعه و ترويج صلح و صفا در ميان ابناى قوم است اوقات مغتنمه را يا بتقيد همكاران مصروف داشته و به اين طريق قواى خود را متشتت كرده و تضعيف مينمايند و يا اينكه قلم خود را به طرف اشخاصى معطوف داشته و اتصالا داخل مباحثات و مشاجراتى ميشوند كه جز تفرقه افراد و اختلال امور نتيجه ديگرى نتواند داشت . از آنجا كه هيئت دولت به نتايج ناگوار اين احوال به خوبى آگاه است و ميداند كه اين اعمال و افكار سوء مملكت را بكجا سوق خواهد داد قبلا وظيفه خود ميداند كه توجه عموم را بعواقب وخيم اين نوع اوضاع كه بمعنى هرج‌ومرج و خرابى مملكت و استفاده مغرضين تعبير مىشود جدا جلب و مخصوصا خاطرنشان نمايد در موقعى كه مسئله اصلاح امور مركوز اذهان عامه شده و خيرخواهان مملكت از هر طرف دولترا به تهيه موجبات سعادت و تأمين آتيه وطن توصيه ميكنند شرط عقل و حس وظيفه وطن‌پرستى اينستكه از عمق و اساس دولت را به خود واگذارند تا با جمعيت حواس باصلاحاتى كه از به دو امر در نظر داشته و بواسطه حوادث اخيره به عهده تعويق افتاده است اقدام نمايد و اوضاع را به جائى نرسانند كه دولت مجبور بتصميمى شود كه شايد بر خلاف توقعات و انتظارات باشد . »\r\nكميتهء مجازات باتوجه به مندرجات آن مجبور شد جواب دندانشكنى به آن بدهد و استدلال دولت را دربارهء عمليات كميته مجازات بدقت مورد تفسير قرار داده نظريات نهائى و غائى خود را بار ديگر در معرض قضاوت افكار عامه بگذارد . يكى از جلسات كميته به بررسى در اطراف اين اعلاميه صرف شد و ما مباحثات بسيارى در اطراف مندرجات آن كرديم . در اين جلسه اعضاء كميته تصويب كردند كه آن شرح پس از اصلاحات لازم چاپ و توزيع گردد .\r\nصبح روز بعد من منزل عماد رفته ديدم مشغول نوشتن و كپيه كردن جواب اعلاميه دولت است . او به من گفت كه اعلاميه مورد نظر فردا پس از امضاء و مهر شدن در خانهء من ( خانهء منشىزاده ) براى توزيع و انتشار آماده است و مثل ساير اعلاميه‌ها فورا در مراكز لازم پخش خواهد شد . در جلسه روز بعد كه در خانه من تشكيل يافت مانيفست حاضر بود و مطابق معمول پس از امضاء و مهر در شهر انتشار يافت .\r\n\r\nجواب نامه دولت :\r\n« لازمست نظر خودمانرا از افراد دولت امروز و هيئت ديروز يكقدرى دور تر انداخته ببينيم دولت ايران در چه حالى بوده و متدرجا چه احوالى پيدا نمود البته عطف توجه بدوره‌هاى دور موجب تطويل مقال و محبورا از زمانى شروع ميكنيم كه اين بيانيه مختصر گنجايش تذكار آن را داشته باشد لهذا ميگوئيم آخرين سلطان صفوى و يا اولين ننگ سلاطين دنيا چنان كه ميدانيم افتخار اجداد و آبروى دولت ايرانرا يكروزى در خفت و بيعرضگى گذاشته بهيجده هزار قشون افغان تسليم نمود روز ديگر نوادر طبيعت و ذخيره‌هاى ندرتيكه هميشه در پرده خفا مستور دارد يك دولت نادرى را تشكيل داده كه با شلاق خشم و تازيانه قهار نادرى متجاسرين را تأديب و آبروى يغما شده دولترا بافتخارات پربهائى كه اوراق تواريخ عالم شاهد اوست براى ايران تدارك نمود ايام بعد دولت زنديه يك سلطنتى را كه به زور شمشير گرفته بودند مؤسس باشهامت آن نخوت و غرور طبيعى اين موفقيت را با يك نمايش اخلاقى از خود دور و بنام وكالت برترى و حسن رفتار را به تمام سلاطين دنيا مدلل داشت . اگر نادر و كريمخان دو پادشاه بينظير و موفقيت آنان بواسطه لياقت و استعداد شخصى بود ولى بايد فهميد همان ايرانيانيكه روز قبل مغلوب مشت قليلى افغان شدند بكدامين جهت دگرين روز فاتح هندوستان ميشوند هيچ محل تامل و جاى ترديد نيست كه يگانه عامل و بزرگترين چيزى كه مؤثر در اين احوال بود فقط و فقط مسئله بيم و اميد و همانا سزا و پاداشى بوده است كه در حق خادم و خائن مراعات شده است چنان كه بشهادت تاريخ با تسخير آذربايجان و منشأ فتوحات آغا محمد خان خواجه تنها بواسطه آن بود كه براى رضاى خاطر يكنفر چوپان فرزند رشيد اولين سردار و برادرزاده دلبند خود را در دامن پدر سر او را بشبان جگرسوخته تسليم نمود و نيز فتحعليشاه قاجار با اينكه سلطنت قاجاريه بواسطه همراهى و خدمت ميرزا ابراهيم كلانتر پابرجا شده بود مشار اليه را محض نمك‌ناشناسى و خيانت بولينعمت خود « لطفعليخان » در ديگ مجازات جوشانيد و حتى ميشنويم در اين اواخر و آن اياميكه بدبختانه دولت ايران رو بانحطاط ميرفت يك پدريرا بواسطه خيانت سوار بر قاطر برهنه كرده با كمال افتضاح در شهر تهران ميگردانند . از مسلميات بديهيه است عزت و ذلت هردولت بسته بشدت و ضعف مجازات و هر اندازه كه اعمال اين قوه ما بين يك ملتى ضعيف شود به همان نسبت قدرت و شوكت او رو بپستى و فنا ميرود . چنان كه بعد از معاهده تركمانچاى يعنى از همانروز مشئوميكه\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nدر درياى شهوت‌پرستى و غفلت با قدمهاى سريع وطن ما را بوادى ذلت و بدبختى سوق ميدادند اجراى مجازات كم‌كم شروع به تحليل نموده تا روزيكه مشروطيت اعلان شد گوئى از همانروز فرمان اعدام مجازات را هم صادر كردند كاش مجازات به حال عدم باقيمانده و صورت ديگر نميگرفت يعنى اين قوه را به عكس مقصود به كار نميبردند چنان كه همسايگان نامهربان ما گاهى مستقيما و زمانى غيرمستقيم عملا مدلل نمودند كه خائنترين اشخاص داراى تمام احترامات و شئونات اوليه و امين‌ترين ايرانى پست‌ترين افراد اين مملكت است . مثل اينكه صمد خان معروف الحال چرا فرمانرواى مطلق آذربايجان شد براى اينكه در دزدى و خيانت بىبدل بود ، ثقة الاسلام و همراهان او چرا در روز عاشورا بدار ظلم آويخته شدند براى اينكه وطنخواه و با مقاصد اجانب همراه نبودند ، دولت و قنسول انگليس بچه مناسبت حمايت و طرفدارى از امان اللّه ميرزا كرد و بدون خجالت و انفعال راضى شدند كه در قونسولخانه مشار اليه مغز خود را پريشان كند براى اينكه اين يكنفر مأمورى بود كه ميخواست بوظيفهء مأموريت خود عمل كرده و حاضر نبود به وطن خود خيانت كند . بارگاه ثامن الائمه و پرستشگاه چندين ميليون مسلمانرا با كمال جسارت و بيباكى بچه جهت با توپ خراب كردند . براى اينكه بگويند پس از معاهده 1907 ديگر ايرانى صاحب‌خانه نبوده و هركس دعوى وطنخواهى كند بايد از هستى و حيات صرفنظر كند .\r\nاى مردم ! اى ساكنين كره ارض بشنويد و به ديگران بگوئيد كه سياست روس و انگليس در خانه ما اين بوده و با زور و سرنيزه و اقتدار مجازات را در حق كسانى معمول ميداشتند كه نسبت به وطن خود خيرخواه و از دزدى و خيانت احتزار داشته باشند . شكر خدا كه ديگ غضب الهى از آه مظلومين و سوز دل ملل صغيره به جوش آمده دست قهار طبيعت از آستين بيچارگان دنيا صورت دول طمع‌ورز دنيا را نيلگون و آن‌روز خواهد رسيد كه بيرق دول جابره را در ممالك ديگران سرنگون نمايد . چنان كه مقصود اصلى از جنگ بين المللى در ابتداى امر كوتاه كردن دست رقيب و بلعيدن ملل صغيره بود كه همان مدبر طبيعت قاصدين اوليه را با قرار نقض غرض و باداى يك بيان تلخى وادار كرده است : « ميگويند ما براى دول صغيره ميجنگيم » طبيعت دول معظم جابر را كه ساليان درازى بود خون ملل صغيره را بشيشه كرده بودند خواهىنخواهى مجبور بقبول اين حقيقت تلخ خواهد نمود ولى افسوس هنوز عمليات سابقه آنها در وطن بلاديدهء ما تخفيف نيافته و ميل ندارند وقوع اين امر را به آسانى باور نمايند . نتيجه مظالم دول قربان كردن چندين كرور جوانان رشيد و صرف هزاران مليون اندوخته‌هائى بود كه بتعدى جمع كرده و اينك هم نمايندگان آنها همان رويه خطا را تعقيب و هزاران بدبختى ديگر براى خود تهيه ميكنند . چنان كه ديپلماتهاى . . . بواسطه تجاوزات اجحاف‌كارانه خود نفوذ چندين ساله دولت متبوعه را بباد داده و نتيجه‌ايكه از پليتيك تحبيب در ايران گرفته بودند مبدل بعداوت و كينه‌جوئى نموده كه نتايج سوء و عواقب وخيم آن را يكنفر بيطرف ميتواند تشخيص دهد .\r\nديپلماسى تازه‌وارد ديگر نيز اگر نيرنگ همكار خود را نخورده و اين محبتى كه از تغيير رژيم روس در قلب ايرانيان جايگير شده است مغتنم بدارد موفق بخدمتى شده كه در روسيه كفايت او اثبات بزرگترين خدمتى است البته براى او تفاوتى نداشته و ما با قوه ملى و به يارى آن خداوندى كه نجات ملل مظلومه عالم را تقدير كرده است موفق بنجات وطن‌خواهان خودمان خواهيم شد . اينها يك مطالبى است كه از قلوب خفه شده و از حلقوم فشرده شده تمام ايرانيان خارج و كليه منصفين دنيا هم تصديق دارند و همين ناله‌هاى مظلومانه يكروزى در كنفرانس صلح به گوش نمايندگان دول خواهد رسيد كه ما ملت بدبخت و از دست همسايگان مظلوم آزار خود چنين احوال پرملالى داشتيم ! پس از تذكار و يادآورى مراتب فوق آيا اشخاص بيطرف حتى افراد باانصاف همين همسايگانيكه مستقيما شريك خيانت و مظالم مأمورين خود نبودند لزوم وجود كميته مجازات را تصديق نخواهند كرد . آيا با وصف اين احوال خيال خواهند نمود كه كميته مجازات را يك آشوب‌طلب و براى اغراض خصوصى تشكيل داده است ؟ نه . . . هرانسان منصفى كه داراى وجدان سليم باشد وجود كميته مجازات را تصديق و بما حق ميدهد كه دست خائنين را قطع نمائيم . ما بايد آنكسى كه بتشويق و پشتيبانى اجانب مصدر امور و مأمور خيانت مىشود از صفحه ايران نابود كنيم . ما بايد ديگر نگذاريم سلطان محبوب و محصور ما با يك خون دل و كراهت خاطر دستخط رياست وزرائى فلان خائن را از روى ناچارى و استيصال امضاء كند اينها يك مطالبى است كه باعث ايجاد و موجب تشكيل كميته مجازات شده و تا روزى كه دست خارجى در مداخله امور داخلى ما باقيست باقى خواهد بود . بعد از اثبات وجود و لزوم برقرارى كميته عطف توجه بدولت حاضره كرده ميگوئيم آيا وجود حكومت فعلى و عمليات او مستغنى از كميته مجازات است ؟ نه : زيراكه در جبين شما نور رستگارى نيست .\r\nهنوز شما مرعوب پليتيك اجانب و باور نداريد كه دست تجاوزكاران را در كار قطع كردنست خيال خدمت غير از خدمت است . اگر بدانيد حوادث عالم با اين تغييرات مهميكه هزاران رنگ گوناگون در اوضاع دنيا نشان ميدهد از يك مسئوليت بسيار شديدى پشتتان لرزيده بهتر از اين كار خواهيد كرد . اگر قدرى تأمل كنيد ميفهميد كه تعقيب اينرفتار يك رويهء آبرومندانه نبوده و اگر چند صباح ديگر جزء خائنين بشمار نرويد اقلا يك بدنامى و بيلياقتى پيدا خواهيد كرد كه كاركنان آتيه ايران حكم انفصال و طرد ابدى شما را از خدمات ملى صادر خواهند نمود . چنان كه هيچ مناسب نبود مظالم و تعديات حكومتى يزد و استرآباد آقاى فخر الملك را در كيسهء بيلياقتى او مهر و موم كرده و بپارهء جهات خصوصى كه ما ميدانيم مشار اليه را بحكومت تهران منصوب نمآئيد . ساير اقدامات و عمليات شما هم چندان اميدبخش نبوده حتى خيلى متأسف هستيم كه بعضى از وزرا به همان مشى قديم و رويه سابق از قبيل اخذ رشوه و غيره باقى هستند .\r\nكميته مجازات با شما و يا هر حكومتى طرف نبوده آرزومند يك دولتى است كه بجان و دل حافظ شرف و نگاهبان تاج و تخت ايران باشد ، چنانچه غير از اين بودى گويا مجازات فخر الملك را بر منتخب الدوله مقدم ميداشت . ميگويند ايجاد جنگل باعث توليد باران و طبيعى است كه وجود حرارت يخ را آب مىكند ، يعنى ساعتيكه كميته مجازات در ضمن اصلاحات ديگر از اثر اقدامات دولت حاضره\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nببيند كه يكى از خائنين وطن به حكم دولت بدار آويخته شد قهرا همان دقيقه كميته مجازات منحل و همانروز اولين روز سعادت ايران و بزرگترين قدمى است كه كابينه حاضره براى افتخارات خود تدارك كرده است .\r\nدر پايان مقال با يك نظر تحقير و لهجه تند مدير نوبهار را بواسطه مندرجات مغرضانه او سرزنش كرده ميگوئيم : همان مقصود و منظور خصوصى كه شما را وادار به اين اعتراضات كرده است ديگر نميگذارد با چشم حقيقت حقايق اشياء را ادراك نمائيد كميته مجازات با آن نيت پاك و محبت مخصوصيكه نسبت به تمام هموطنان خود دارد عجالة همين ملامت و توبيخ را در حق يكنفر هموطنيكه تازه زبان حقيقت‌گوئى را بسته و متأسفانه جامه ديگر بتن كرده است كافى دانسته و اميدوار است بعد از اين حقايق احوال را بهتر از اين استنباط نمايد . »\r\nدر مورد تروريست‌ها منشىزاده چنين اظهار داشت :\r\nمن در مورد افراد تروريست و عناصرى كه از اين راه به كميته مجازات خدمت ميكردند هيچ نوع اطلاع شخصى نداشتم و هرگاه چيزى دربارهء آنها ميدانستم از لحاظ انضباط و مقررات ادارى كميته بود كه گاهى بر سبيل تصادف نامى از آنان هنگام مأموريت‌هاى خاصى برده ميشد . بين افراد حاجى بابا خان اردبيلى ، ميرزا على زنجانى بودند و همچنين مرد ديگرى بنام مهدى خان تبريزى بود كه نزد ابو الفتح‌زاده او را ملاقات كرده بودم و در آنجا باهم آشنا شديم .\r\nبنابگفتهء ميرزا على اكبر خان قاتلين ميرزا محسن افرادى بنام حسين خان الله و احسان اللّه خان بوده‌اند كه رفيق ديگرى بنام حاجى على اصغر داشتند ، ولى اين شخص در موقع قتل ميرزا محسن با رفقاى ديگرش نبوده و در ترور دست نداشته است .\r\nحاجى بابا خان و افراد ديگرى كه دستهء تروريستهاى كميته را تشكيل ميدادند از مجاهدين صدر مشروطيت بودند بخصوص حاجى بابا خان اردبيلى كه در جنگهاى مشروطيت و قيام مشروطه‌طلبان در تبريز و اردبيل فداكاريهاى بسيار كرده‌اند . و در راه آزادى مجاهدت زياد نموده‌اند و از افراد نخبه و دلير قواى ستار خان و باقر خان بشمار ميرفتند .\r\nاين افراد پس از انقلاب مشروطيت يك‌يك به تهران آمده و با كسانى همكارى كرده‌اند كه در راه نجات كشور بيك رشته اقدامات مهم خشونت‌آميز و بىسابقه دست زده‌اند . در مورد كمال الوزاره و دكتر ابراهيم خان شفيع‌زاده بايد بگويم كه اين دو نفر هيچ نوع ارتباط مستقيم يا غيرمستقيمى با كميته نداشته‌اند .\r\nسپس منشىزاده دوستى خود را با كمال الوزاره شرح ميدهد و اظهار ميدارد كه چگونه او را وادار كرده است كمك مادى مختصرى به كميته بكند . اما راجع به نامه‌هاى اسرارآميزى كه از طرف كميته براى اشخاص مختلف شهر فرستاده شده بود و آنها را متوحش ساخته بود به اين شرح بوده :\r\nبراى ميرزا باقر خان پدر كميسر تأمينات دو نامه ، بعنوان آقا سيد حبيب اللّه مدعى العموم يك نامه ، براى آقا سيد حسين اردبيلى مدير روزنامهء ايران يك نامه ، نامهء پنجم براى ميرزا كاظم خان مدعى العموم ، نامهء ششم براى صدر نامهء هفتم براى شيخعلى ، نامهء هشتم به ممتاز الدوله وزير عدليه ، نامهء نهم و دهم به ميرزا عبد اللّه خان بهرامى رئيس پليس تأمينات . يك روز قبل از دستگيرى من از بهادر السلطنه بوسيلهء ابو الفتح‌زاده نامهء دريافت داشته ، بهادر السلطنه ضمن اين نامه ما را دعوت كرده كه براى يك كار فورى و فوتى با او در شميران ملاقات كنيم . چون من ابو الفتح‌زاده را پيدا نكردم نرفتم اما دريافت اين نامه مرا سخت نگران و مضطرب ساخته بود باينجهت مصمم شدم صبح به شميران بروم ولى چون بامداد فرا رسيد از اجراى تصميم خود منصرف شدم . باوجوداين نداى باطنى به من ميگفت كه بايد پيش‌بينىهاى احتياطآميز را كرده مدارك و اسنادى را كه ممكن است در حين دستگيرى ما مورد استفاده پليس قرار گيرد جمع‌آورى نموده از بين ببرم . به اين مناسبت مدارك و اسناد مربوط به كميته را بدست همسرم سپرده به او سفارش كردم كه اگر پليس ما را دستگير ساخت و يا قصد داشت وارد خانه شود فورا اين كاغذها و مدارك را آتش زده و مهر و ساير علائم كميته را از بين ببرد . بر اثر اضطرابى كه به من دست داده بود يك دفعه متوجه گرديدم كه از ساعت خدمت مدتى گذشته است به اين جهت روى دستپاچگى فراموش كردم كه يك اسكناس صد تومانى را از ميان ساير اوراق بردارم ضمن تحقيقاتى كه بعدا از همسرم به عمل آمد متوجه گرديدم كه او دستورهاى مرا كاملا به كار بسته و نگذاشته است مدارك كميته بدست پليس بيفتد و مهر كميته را هم توى گودالى انداخته بود . در مورد جعبهء ژلاتين و وسايل گراور سازى چون اين اشياء اغلب اوقات در منزل من بود و در صورت احتياج مورد استفاده قرار ميگرفت باينجهت وقتى پليس بخانهء من رفت جعبهء مخصوص ژلاتين و وسايل چاپ كميته را بدست آورد . »\r\n\r\nسرنوشت مؤسسين و اعضاء كميته\r\nاعضاء كميتهء مجازات پس از نه ماه همگى به منزل ابو الفتح‌زاده منتقل شدند بجز منشىزاده كه\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبا حصبهء سختى به منزل خودش فرستاده شد . بهادر السلطنه كه خود را در تنگناى عجيبى مشاهده مىكند به كلنل وستداهل متوسل مىشود كه او را دوباره به محل اول يعنى زندان عودت دهند ، وستداهل هم خواهش او را مىپذيرد .\r\nهمين كه كابينهء صمصام السلطنه روى كار ميآيد ، صمصام دستور ميدهد كه زندانيان كميته را آزاد كنند .\r\nكابينهء صمصام دوام زيادى نكرد ، وثوق الدوله پس از تحصن عدهء از علماء و معاريف در شاه عبد العظيم بر كرسى رياست وزراء نشست و فورا دستور توقيف اعضاء كميته را صادر نمود . به مشكوة الملك كه بعد از استخلاص در دورهء صمصام به مازندران رفته بود دسترسى پيدا نشد مگر پس از چند ماهى . احسان اللّه خان به جنگل گريخته بود و از آنجا به قفقاز رفته بود تا در انقلابات روسيه شركت كند . رشيد السلطان در كن دستگير مىشود . ميرزا عبد الحسين ساعتساز با وساطت دوستان وثوق الدوله نجات مىيابد .\r\nمنشىزاده و ابو الفتح‌زاده را جدا از ديگران در باغشاه نگهميدارند و پس از چند روزى بعنوان تبعيد به كلات نادرى از شهر بيرون مىبرند . روز پيش از اين حادثه حسين خان لله و رشيد السلطان را با فرياد « زنده باد كميتهء مجازات » « مرگ بر خائنين » بپاى دار مىبرند ، وداع رشيد السلطان با مردم تماشاچى و پاسبانان زندان ميگويند به حدى مؤثر بوده كه پاسبانى در حال اغماء به زمين ميافتد . منشىزاده و ابو الفتح‌زاده در روز 26 ذى القعده 1336 به سمنان ميرسند . افسر ژاندارمرى كه همراه آنها بوده مغيث الدوله امير علائى است .\r\nاز نامهء كه منشىزاده در همان شب بنام پسر بزرگ خود ميفرستد معلوم است كه از سرنوشت خود كاملا مطلع مىباشد ، بهرحال مردم سمنان چنين شرح ميدهند : « در روز 27 ذيقعدهء 1336 كمى پس از نيمه‌شب محبوسين را از زندان ژاندارمرى خارج ميكنند و دو اسب بدون زين و ركاب در اختيار آنها ميگذارند ، در دو فرسخى سمنان در قهوه‌خانهء « ميان‌خانه » ژاندارمها پياده ميشوند و به آنها پيشنهاد ميكنند آرام‌آرام بروند تا اينها نيز از عقب برسند . همين كه دويست قدمى از قهوه‌خانه دور ميشوند ژاندارمها با هياهو بر اسبهاى خود سوار شده وانمود ميكنند كه محبوسين قصد فرار داشته‌اند و شروع بشليك ميكنند ؛ ابو الفتح‌زاده در اثر اصابت تيرى بقلب در دم از اسب فرو ميغلطد ، منشىزاده به طرف ژاندارمها ميتازد با يكى از آنها گلاويز مىشود و فرياد ميكشد : « رفقاى ديگر مرا در تهران كشتند اين رفيقم را هم در اينجا . . . » تير ژاندارمها و قنداق و سرنيزهء تفنگ آنها او را بر زمين ميغلطانند .\r\nعماد الكتاب و ميرزا على اكبر خان ارداقى و مشكوة الممالك ، كه او را نيز به تهران آورده بودند ، براى پنجسال به خارج از تهران تبعيد ميشوند . براى ديگران نيز محكوميت‌هائى از 5 تا 15 سال تعيين ميكنند .\r\nبهادر السلطنه در جنگهاى با اسمعيل آقا سميتقو از طرف قواى دولتى جاسوسى ميكرده و پس از قلع و قمع اكراد به وضع فجيعى جان سپرده است .\r\n( تدوين اين فصل با مساعدت ذىقيمت دانشمند ارجمند دكتر د . منشىزاده به عمل آمد ) .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nجنبش انقلابى هند\r\nفعاليت آلمانها به منظور ايجاد انقلاب در هندوستان در صفحات مختلفه اين كتاب مذكور افتاده است .\r\nدامنهء فعاليت مزبور از شمال امريكا تا جنوب آسيا بسط داشته و كرارا بدان اشاره نموده‌ايم . براى آنكه خوانندگان بر كنه جنبش انقلابى هند از 1905 تا آخر جنگ بزرگ پى ببرند ما فصل جداگانهء به اين موضوع اختصاص ميدهيم و خاطرنشان ميسازيم كه اين اطلاعات با مساعدت يكى از ديپلوماتهاى مشهور هندوستان مقيم دربار شاهنشاهى ايران جمع‌آورى شده است :\r\nتاريخ مشحون از ثبت حوادث و وقايع غيرممكن مىباشد ، معذالك كمتر حادثهء در عرض دو قرن اخير مانند كنترل سياسى يك كشور وسيع چون هندوستان بوسيلهء اهالى جزيرهء كوچكى كه ششهزار ميل از آن فاصله دارد عجيب و ممتنع به نظر ميرسد . تحقق چنين اصل خلاف قاعدهء هند را در راه يك جنگ استقلال‌طلبانه بر عليه حكومت انگليس هدايت نمود . در سال 1857 اولين و بزرگترين ضربه به نيروى انگليس در هند وارد شد ؛ تعداد بيشمارى از هنديان در اين جنگ استقلال شركت نمودند و هدف اصليشان از بيخ بركندن ريشهء نفوذ دولت انگليس در هندوستان بود ، و لكن كوششها به علت قدرت نظامى انگليس مواجه با شكست گرديد . جنبش 1857 با آنكه فرو نشانده شد اما هيچگاه از بين نرفت : هفت سال حكومت خودپسندانهء لردكرزن  Lord Curzon  ، رفتار هنديان در خارج ، جنبش آزاديخواهى در مصر ، ايران ، تركيه ، حبشه و از همه بالاتر غلبهء ژاپن بروسيه در سال 1905 بزرگترين محرك و مشوق ناسيوناليزم هند بود ؛ وطن‌پرستان هندى از آنها سرمشق گرفتند و مبارزات ضد انگليسى خود را چه در داخل و چه در خارج هندوستان توسعه دادند .\r\nتشريح جزئيات اين جنبش در يك فصل كوتاه نميگنجد همينقدر كافى است بگوئيم كه صحنه‌هاى آن در كلكته  Calcutta  ، داكا  Dacca  ، پونا  Poona  ، پنجاب ، سانفرانسيسكو ، وانكور  Vancuver  ، لندن ، پاريس ، برلين ، تركيه ، كابل و ايران اجرا ميشد . اينك وقايع را ابتدا در نقاط مختلف هندوستان و سپس در خارج آن كشور خلاصه مينمائيم :\r\n\r\nفعاليت در هند\r\n\r\n1 - بنگال :\r\nاحساسات ضد انگليسى در بنگال به صورت سوادشى  Swadeshi  و تحريم امتعه  Boycoit  درآمد ( سوادشى كوشش همگانى آميخته به نفرت كه مرحلهء مقدماتى آن بايكت يعنى جلوگيرى از مصرف اجناس خارجى بود ) با اين دو سلاح انقلابيون بنگال تفرقه را از بين بردند و در اين راه هر روز گامى فراتر نهادند .\r\nبرجسته‌ترين رهبران جنبش انقلابى بنگال دوشيزه سالار دوى  Sarla Devi  آروبيندو  Arobindo  قوس  Ghose  ، جوتين بانوجى  Jotin Banerjee  و بپين چاندراپال  Bepin Chandra Pal  بودند .\r\n\r\n2 - بمبئى :\r\nجنبش سياسى كه داراى قيافه انقلابى باشد در بمبئى تازگى نداشت ، تاريخ بمبئى بر محور نام بالگانگا دار اتيلاك  Balgangadhar Tilak  كه پدر انقلاب هند مشهور است دور مىزند .  Tilak  در سوم ژوئيه 1856 در راتناجيرى  Ratnagiri  بمبئى متولد شد و در اثر جديت فراوان و مطالعه عميق ،\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nشرى لكمانيا تيلاك\r\nاز متبحرين زبان سانسكريت و از سياستمداران حقيقت‌بين گرديد ، در سال 1880 روزنامه كسارى  Kesari \r\n\r\n","description":"","footnote":"","page_name":" 432 ","page_number":432},
  {"content":"\r\n\r\nو ماراتا  Maratha  را انتشار داد كه مورد علاقه مفرط سياستمداران گرديد . در سال 1882 بسه سال حبس محكوم شد و با سرسختى و لجاج تام مردم را بر عليه قانون « سنى قبول »  « Age of Consent bill »  تحريك مينمود و با پىگيرى مداوم با حكومت انگليس در هندوستان مخالفت ميورزيد . هدفش كسب خودمختارى هند از هر طريق و نفوذش در بمبئى و دكن  Deccan  آنقدر زياد بود كه هيچ دولتى جرأت توقيف آن را نداشت .\r\nبزرگترين حربه‌اش در مبارزه بر عليه حكام انگليسى سوادشى و سواراج  Swadeshi , Swaraj  و به نظر او مبارزه مطبوعاتى بهترين وسيله براى رسيدن به اين هدف بود . تعليمات سياسى او در برادران مشهور چيكار  Chepekar  و اطرافيانشان آنقدر اثر گذاشته بود كه مقامات انگليسى عصبانى شده و دست بفعاليتهاى جنايتكارانهء زدند .\r\n Tilak \r\nدر سال 1920 وفات يافت .\r\n\r\n3 - پنجاب :\r\nپنجاب هم جنبش‌هاى بمبئى و بنگال را تعقيب مينمود . در اوايل سال 1905 سيل اغتشاشات لاهور  Lahore  ليالپور  Lyallpur  و فروزنپور  Ferozenpore  و بالاخره سرتاسر پنجاب را فرا گرفت .\r\nپنجاهمين سال نهضت انقلابى 1857 نزديك ميشد و مردم پنجاب بخاطر ميآوردند كه درهم‌شكستن انقلاب 1857 در اثر وفادارى هنگهاى سيخ  Sikh  بوده است . رهبران انقلاب پنجاب از جور و ستمهائى كه اصل كلى مستعمره‌طلبى است و در اين موقع با شدت هرچه تمامتر بمردم وارد ميشد استفاده كردند . اولين عكس العمل آن به صورت حمله به افسران انگليسى ناحيه راوال‌پندى  Rawalpindi  و لاهور ظاهر گرديد .\r\nولى هيجان مردم در ليالپور  Lyallpur  از همه‌جا شديدتر بود زيرا جنبش اين ناحيه بوسيلهء افسران بازنشسته نظامى طرح‌ريزى و اداره ميشد ، اين افسران خود از همه بيشتر طعم قانون مستعمراتى را چشيده و از آن رنج برده بودند و در ميان رهبران انقلاب پنجاب نام‌هاى لا لا لاج‌پاترائى  La La Lajpatrai  و منشى آجيت سينگ  Munshi Ajit Singh  از همه مهمتر است . لالا  La La  شغل وكيل مدافع را در لاهور به عهده داشت و از دانشمندان برجسته و ميهن‌پرستان جانباز شمرده ميشد كه از ابتدا با جنبش همكارى مينمود . لالا  La La  روح نهضت انقلابى پنجاب بود و در 9 مه 1907 در لاهور توقيف و به مندلى  Mandalay  تبعيد شد . در دوران جنگ اول جهانى به صورت تبعيدى در امريكا زندگى ميكرد و پس از بازگشت به هند به نهضت عدم همكارى گاندى پيوست و بالاخره در اثر ضربتهاى مشت يك گروهبان انگليسى در همان هنگام كه در لاهور بايكوت را بر عليه كميسيون سيمون  Simon  سرپرستى مينمود جان سپرد .\r\n Munshi Ajit Singh \r\nمنشى آجيت سينگ حرفه منشىگرى داشت و زبانهاى شرقى را بطور خصوصى در لاهور تدريس مينمود . در سال 1906 يكنفر روسى مشكوك بنام لاسف  Lasseff  سمت شاگردى ويرا داشت ، آجيت سينگ از ناطقين برجسته بشمار ميرفت و بياناتش از نطقهاى لاج‌پاترائى  Lajpatrai  شديدتر بود . در دوم ژوئن 1907 توقيف و به مندلى  Mandalay  تبعيد گرديد اما لاج‌پاترائى و آجيت هردو در نوامبر سال 1907 آزاد شده و به لاهور بازگشتند . اين دو مرد برجسته فعاليتهاى سياسى خود را هيچگاه فراموش ننموده و حتى زندان سبب گرديد كه در دشمنى با انگليس سرسخت‌تر شوند .\r\nآجيت سينگ و همكارانش لالا چند فلك  LaLa Chand Falak  و صوفى آمبا پراشاد  Sufi Amba Prashad  يك رشته مقالاتى نوشتند كه در نتيجه آنها آجيت  Ajit  مجبور شد در سال 1909 هندوستان را ترك نمايد ؛ نخست به ايران و سپس به سويس رفت و در آنجا با نام مستعار ميرزا حسن خان زبانهاى آسيائى را تعليم ميداد ، بنا به خواهش تركناد داس  Taraknath Das  در سال 1909 به كاليفرنيا مسافرت كرد و در آنجا سازمان سيخ  Sikh  و گادر  Gadr  را تأسيس نمود . در طول جنگ اول جهانى آجيت  Ajit  براى آلمانها در مراكز مختلف اروپا و امريكا كار ميكرد :\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nلالالاجيات رائى\r\n\r\n4 - ايالات مركزى ماديا پراداشا  Madhya Pradasha \r\nدر جنبش‌هاى انقلابى ايالات مركزى تحت نفوذ پونا  Poona  قرار داشتند كه از مراكز مهم شورش و طغيان بوده و خاپاردى  G . S . Khapardi  و همكارانش در آن\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nبسر ميبردند . خاپاردى  Khapardi  فارغ التحصيل رشته ادبيات و بسال 1857 متولد شده بود ، در سال 1878 وارد دانشگاه بمبئى شد و پس از اخذ درجه ليسانس به سمت استادى زبانهاى سانسكريت و انگليسى دانشگاه انتخاب گرديد . در سال 1885 به سمت معاون فوق العاده كميسر برار  Berar  منصوب شد اما از آن شغل استعفا كرد و دوباره مبارزات استقلال‌طلبى را دنبال نمود و بعنوان وكيل‌مدافع در آن شهر مشغول به كار شد و ضمنا در كارهاى سياسى شركت نمود . در سال 1890 از رهبران ورزيده و مشهور بشمار ميرفت نزديكى و صميميت او با تيلاك  Tilak  از 1897 آغاز شده و ميتوان گفت كه وى مبتكر فكر تحريم اجناس انگليسى در هندوستان بوده است . او طرحهاى سياسى فراوانى براى مبارزه با دولت انگليس داشت ، با رهبران سياسى پونا مكاتبه ميكرد و در جنبش خونين 1897 نيز مشاركت نمود . در سال 1908 براى دادخواهى تيلاك  Tilak  بانگلستان رفت ، در آنجا به افراطيون ملحق شد و با مجله معروف و انقلابى سواراج كه بپين چاندراپال  Bepin Chandra Pal  منتشر مينمود همكارى ميكرد . از قرار معلوم او در قتل سرهنگ سر ويليام كرزن ويلى  Col . Sir William Curzon Wyllie  نيز دست داشته است . افراطيون هند بتجربه پى برده بودند كه رولور و بمب و تفنگ هيچكدام نميتوانند در مقابل دولت انگليس به اندازه كافى مؤثر باشند بلكه بايد حس استقلال‌طلبى مردم را برانگيخته تا مصمم شوند با جنبش غيرمسلح و مقاومت منفى براى كسب استقلال و آزادى عمل كنند ، از همين طريق بود كه بالاخره به اصلاح قوانين اساسى توفيق يافتند .\r\nاز زعماى اين ايدئولوژى  Swarandra Nath Banerjee  سوارندرانات بانرجى  Gopal Krishna Gokhale  و گوپال كريشنا گخل و مهاتما گاندى  Mahatma Gandi  و برادران على ( شنكت على  Shankat Ali  و محمد على  Muhammad Ali  ) بشمار ميرفتند . در همان اوان خانم آن باسانت  Mrs . Anne Basant  جنبش خودمختارى را شروع نمود كه در اندك مدت كسب اهميت بسيار نمود و در نتيجه موقعيت انگليس در هندوستان بطور قابل ملاحظهء ضعيف شد و در خارج نيز مليون هندى فعاليتهاى ضد انگليسى خود را همچنان ادامه ميدادند . بيشتر ضعف موقعيت انگليس ناشى از اين قضيه بود كه نظاميان هندى بر خلاف انتظار انگليسها با اسراى محبوس در اردوى هندوستان همدردى نموده و از نهضت خلافت اسلامى كه شعار اسراى ترك بود پشتيبانى ميكردند .\r\nفعاليت در خارج - بمثابه جنبشهاى ساير ممالك ، جنبش انقلابى هند نيز ميدان فعاليت خود را در كشورهاى خارجى مخصوصا لندن ، پاريس ، آلمان ، تركيه ، ايران ، افغانستان ، ژاپن ، كانادا و امريكا يا در هر مملكت ديگرى كه نفوذ انتليجنت سرويس بشدت هندوستان منبسط نبود ايجاد كرد . اگرچه مراكز فعاليت برحسب ضرورت سياسى از مكانى به مكان ديگر تغيير حاصل مينمود اما عمليات انقلابى بدون وقفه دوام داشت .\r\n\r\nلندن :\r\nدر سال 1905 شيماجى كريشناوارما  Shyamaji Krishnavarma  از اهل كاتياوار  Kathiawar  لندن را مركز فعاليت قرار داد . او در سال 1879 به انگلستان آمد و به خدمت پرفسور مورير ويليامز  Williams Morrier  كه در بمبئى زبان سانسكريت را به او آموخته بود رسيد و در سال 1882 از دانشكده باليول  Balliol  فارغ التحصيل گرديد و در سال 1884 به مجمع وكلاء عدليه دعوت شد . در مراجعت به هند شغل‌هاى مهمى در ادوپر  Udaipur  و جوناگاد  Junagad  به وى محول گرديد ، ولى در سال 1895 در جاناگار از شغل دولتى منفصل و دوباره در سال 1897 به لندن بازگشت . در سال 1905 انجمن قوانين داخلى هند را تأسيس نمود و بخاطر فعاليت‌هاى ضد انگليسى در سال 7 - 1906 مجبور به ترك انگلستان گرديد يعنى به پاريس رفت و آنجا را ميدان فعاليت‌هاى بعدى خود قرار داد .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nشيماجى  Shyamaji  با كارگر شايسته و لايقى بنام وينايا كدامودار سواركار  Damodar Savarkar Vinayak  از دوستان و همكاران و امان ساخارام خاره  Wuman Sakharam Khare  دشمن خطرناك و سرسخت انگليس آشنا شد . سواركار هندوستان را در سال 1908 به علت اعلام تيلاك و ديگران در نتيجه شورشى كه برپا كرده بودند ترك نمود و باتفاق خاپارده  Khaparde  لاج‌پاترائى  Lajpatrai  لالا هاردايال  Lala Har Dayal  بپين چاندرپال -  Bepin Chander Pal  و يرندرانات چاتو پاديا  Virendra Nath Chattopadhya  به لندن عزيمت نمود . در سالهاى 9 - 1908 دربارهء جنبشهاى هندوستان سبعيت بيشترى به عمل آمد كه اولين جرقه آن قتل سر ويليام كرزن ويلى بدست دانشجوى جوانى از اهل پنجاب بنام مادان لال دينگرا  Madan Lal Dingra  بود .\r\nسواركار در 1910 بزندان جلب و به هندوستان فرستاده شد ولى فرار وى از توالت كشتى كه به هندوستان برده ميشد داستان مهيجى است كه سرگذشت يك ميهن‌پرست بىباك و دلير را به ياد ميآورد . در مدت توقيف خود در لندن كتاب « جنگ استقلال هند » را تهيه و در پاريس هارديال\r\nآن را چاپ و منتشر نمود ولى تا سال 1948 از خواندن آن در هندوستان ممانعت به عمل ميامد .\r\n\r\nپاريس :\r\nنظر به توجه زيادى كه دولت انگليس به تسلط تركيه و مصر و سركوبى طغيانهاى هندوستان داشت لندن هيچگاه نتوانست مطمح ميهن‌پرستانى از قبيل ويراندرانات  Virandra Nath  ، كريشنا ورما  Krishna Verma  ، مادام كاما  Madam Cama  ، لالا هاردايال  Lala Har Dayal  و ديگران قرار گيرد از اينجهت محل فعاليت به پاريس منتقل شد .\r\nمادام كاما  Madam Cama  بيكاجى رستم كاما  Bikaiji Rustum Cama  در سال 1875 متولد و همسر يكنفر مشاور حقوقى بمبئى بود . كشورهاى مختلفى را از اروپا و امريكا و هندوستان ديدن نمود و بالاخره در سال 1909 در پاريس سكنى گزيد . در نطق شديد خود در اينديان هاوس لندن ( انجمن هنديان مقيم\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nلندن ) ( 24 نوامبر 1908 ) خطاب بحضار اظهار داشت كه بايد از فدائيان بنگال پيروى نموده براى مبارزه و مرگ آماده شد . در سال 1909 به پاريس آمد و در آنجا به تهيه نشريه‌هاى انقلابى همت گماشت . شايد او اولين زن هندى است كه راحتى و آسايش خانه خود را قربانى آزادى وطن نموده و با نطقها و نوشته‌ها و سرمايهء شخصى براى كسب آزادى كشورش بر عليه دولت انگليس به پا خاست .\r\n\r\nامريكا :\r\nاز اوايل 1908 امريكا مورد توجه تعداد بيشمارى از انقلابيون واقع گرديد . در كشورهاى اروپا هنديها به علت دشمنى با انگليس مورد شك و بدگمانى اروپائيان قرار گرفتند بطوريكه به آنها اجازه ورود بكارخانجات مهماتسازى يا در مؤسسات فنى داده نميشد در حالى كه در امريكا وضع تفاوت داشت ، تاريخ سياسى امريكا نمونه و سرمشقى براى جنبش آزادى هند بود . نيويورك بيش از همه‌جا و از مدتها قبل ملجأ و پناهگاه انقلابيون ايرلندى شده و بالطبيعه براى اينكه دولت انگليس را بهراسانند هر جنبشى را حمايت ميكردند ، از اين جهت جاى تعجب نيست كه ميهن‌پرستان هندى با آغوش باز در امريكا پذيرفته شدند .\r\nمؤسسات فرهنگى بيشمارى در امريكا شاگردان هندى را آزادانه قبول نمودند و بعضى از متمولين امريكائى با اشتياق كامل چه از راه پول و چه با راهنمائىهاى خود بانقلابيون هند كمك كردند بدين ترتيب بود كه اينديان هاوس  Indian House  و انجمن ودانتيك هند ( ودا نام كتاب مقدس و قديمى هندوها ) و باشگاه ( هند و امريكا ) در آن مملكت پيدا شد و اين مؤسسات نوشتجات شديدى برضد دولت انگليس انتشار ميدادند . سيخها  Sikh  در وانكانور  Vanconver  سانفرانسيسكو ، مخصوصا در كاليفرنيا تحت امر رهبرانى از قبيل باگ سينگ  Bhag Singh  باگوان سينگ  Bhagwan Singh  و گورديت سينگ  Gurdit Singh  و سازمان انقلابى گادرپارتى  Gadr Party  تا حدود قابل ملاحظهء در مبارزه سهيم بودند . فعاليتهاى انقلابى حزب گادر بيشتر با حادثه گما گاتا مورو  Komagata Moru  رونق گرفت ؛ از كوشش‌هاى اوليه حزب مزبور تثبيت قانون مهاجرت كانادائى بشمار ميرفت . در ژانويه 1914 گورديت سينگ رئيس هيئت گما گاتا مورو به هونگ كنگ وارد شد ، او خود از اهل آمريتسار  Amritsar  بود و چندين سال نيز در سنگاپور و مالايا كنتراتچى بوده است .\r\nدر هونگ كنگ به 150 نفر سيخ  Sikh  برميخورد كه چشم بانتظار كمك براى مهاجرت بكانادا هستند .\r\nگورديت پيشنهاد مىكند كه كشتى براى بردن آنها بكانادا اجاره شود و به همين دليل هم در مارس 1914 با كشتى كما گاتا مورو قرار اجاره مىبندد و كشتى مزبور از 4 آوريل 1914 با 376 نفر مسافر به راه مىافتد .\r\nدر يوكوهما  Yokohoma  بركت إله  Barakatullah  و باگوان سينگ  Bhagwan Singh  كشتى مزبور را مىبينند و مسافرين را تهييج نموده و نسخه‌هائى از روزنامه گادر  Gadr  در ميان آنها توزيع مينمايند كشتى در 23 مه 1914 به وانكوور  Vancouver  ميرسد و چون اجازه تخليه داده نميشود مجبور به بازگشت ميگردد . در سوم سپتامبر 1914 به هوگلى  Hoogly  ميرسد ولى بعضى از مسافرين خود را مورد بىاحترامى انگليسها ديده بسوى آنها شليك نمودند كه در نتيجه عده كثيرى به هلاكت رسيده و آشوبى برپا گرديد . گورديت با رسيدن بملى  Mellee  فرار مينمايد و تعقيب‌كنندگانش موفق بدستگيرى او نميشوند .\r\nبا شروع جنگ جهانى اول در اوت 1914 طبيعة هنديان ساكن امريكا نيز تهييج شدند . آنها هم مانند ميهن‌پرستان ايرلندى معتقد بودند كه حفظ موقعيت هند براى انگليس مشكل خواهد شد و از روى همين حساب مبارزه شديدى بر عليه حكومت انگليس و بر له آلمان و تركيه آغاز نمودند راهنمائى و رهبرى اين نهضت را لالا هاردايال ، محمد بركت إله ، آجيت سينگ ، آمبا پراساد  Amba Prasad  و راجا مهاندرا پراتاپ  Raja Mehandra Pratap  بر عهده داشتند كه شرح زندگى و فعاليتهاى ايشان بطور ايجاز ذكر مىشود :\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nلالا هاردايال  Lala Har Dayal  از هنديان باهوش و استعداد و داراى حافظهء خارق العاده بود .\r\nدر سال 1884 در دهلى متولد و دانشنامه ليسانس خود را در دانشكده سينت استفان دهلى  St . Stephan  و دكتراى خود را از دانشكده دولتى لاهور دريافت داشت . در موقع اخذ دكترا بر همه داوطلبان تفوق يافت ، در يكى از امتحاناتش ورقه‌هاى انگليسى او به حدى خوب بود كه آن را از نظر يك شخصيت عاليمقام فرهنگى گذراندند و او نيز اوراق مزبور را از درجهء عالى و نمونه كامل تشخيص داد . كمك تحصيلى به منظور ادامه تحصيلات در انگلستان براى 3 سال بوى اعطاء شد و در سال 1905 بدانشكده سنت جان اكسفورد  St . John , Oxford  وارد و تا سال 1907 در آنجا بكسب دانش اشتغال داشت ، اما در اين سال از قبول كمك تحصيلى دولت انگليس امتناع ورزيد . در ژانويه 1908 به لاهور برگشت و در آوريل همان سال با لالا لاج‌پاترائى  Lala Lajpatrai  و عدهء ديگر از زعماى نهضت زندگى مشتركى را شروع نمود و افكار سياسى و انقلابى او در آنان نيز راه يافت . ناگفته نماند كه او يك سوسياليست سياستمدار و علمدار عصيان مرتب و متشكل بود و لكن پس از پىبردن بر اينكه نظريه او مورد پذيرش انقلابيون پنجاب واقع نميگردد همانسال به عزم اروپا هند را ترك نمود و بعد از توقف در لندن ، اكسفورد ، پاريس و ژنو در اواخر 1909 به پاريس بازگشت .\r\nدر آوريل 1910 به علل صحى مسافرتى به الجزيره نمود و در ژوئيه همان سال از آنجا مراجعت كرد . در اكتبر 1911 به مارتينيك  Martinique  و سپس بامريكا عزيمت نمود و در بركلى  Berkelay  و كاليفرنيا با دكتر ا . س . ريدر  A . S . Ryder  استاد سانسكريت دانشگاه كاليفرنيا و دكتر استوارت  Stuart  استاد دانشگاه استانفورد  Stanford  برخورد نمود كه هردو شيفته وى گرديدند . در فوريه 1912 به سمت استاد فلسفه هندى و زبان سانسكريت دانشگاه استانفورد منصوب اما چون در فعاليت‌هاى ضد انگليسى خود آزادى نداشت از آن مقام دست كشيد . دوباره به بركلى بازگشت تا در كارهاى انقلابى شركت جويد و از موقعى كه حزب گادر و روزنامه گادر را تأسيس نمود لالا هاردايال روح و قلب تبليغات ضد انگليسى گرديد . شواهد نشان ميدهد كه او در طرح قتل لرد هاردينگ  Lord Harding  نايب السلطنه هندوستان در چاندنى چوك  Ghandni Chowk  دهلى در دسامبر 1912 دست داشته است . اين نكته را از مطالعهء نطق او در مقابل 200 نفر كارگر سيخ در استوريا  Astoria  در تاريخ 4 ژوئن 1913 ميتوان استنتاج نمود ، در اين نطق ميگويد :\r\n« ژرژ پادشاه به هندوستان رفت تا خود را نشان دهد ، سى هزار دولار براى سه روز خودنمائى وى در باغ گل سرخ نزديك چادر ملكه خرج شد ، آزادى شخصى در هندوستان مفهومى ندارد و حكومت آن از بدترين حكومتهاى روى زمين است ؛ شكنجه و عذاب در زندان غيرعادى نيست و عدالتى در دادگاهها وجود ندارد : وقتى كه يك بومى بدست يكنفر انگليسى بقتل ميرسد شخص انگليسى فقط مورد ملامت قرار ميگيرد . امپراطورى رم و فرانسه قبل از انقلاب و حتى امپراطورى روسيه هم بدتر از حكومت انگليس در هند نبوده‌اند . اين حكومت قابل اصلاح نيست و بايد مضمحل گردد و نام آن را بجاى امپراطورى انگليس بايد جانور خون‌آشام انگليس ناميد . دو سوم قشون انگليس در هندوستان را هنديان تشكيل ميدهند كه افراد آن ماهيانه چهار دولار حقوق ميگيرند در صورتى كه بسربازان انگليسى در همين كشور 25 دلار حقوق داده مىشود . »\r\nهاردايال و پيروانش مبارزه را همچنان دنبال كردند و انتشار روزنامه گادر را از اول نوامبر 1913 در سانفرانسيسكو آغاز نمودند رام چاندرا پشاوارى  Ram Chandra Pechawari  بطور شايستهء كار هاردايال را پيروى كرد ، او خود قبلا ناشر روزنامهء آكاش  Akash  چاپ دهلى بود و در ژانويه 1914 وارد سانفرانسيسكو شد . جريده گادر خود را دشمن حكومت انگليس نام‌گذارى نمود . اين روزنامه هفتگى كه به زبان اردوو گورموخى  Gurmukhi  منتشر ميشد از طرف هنديان مورد استقبال شايان قرار گرفت و به صورت بسته‌هائى از نقاط مختلف امريكا و كلمبياى انگليس به پنجاب ارسال ميگرديد .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nدر اواخر مارس 1914 هاردايال بوسيله مقامات امريكائى بخاطر نطق‌هائى كه در سال 1913 در اورگن  Oregon  و سانفرانسيسكو كرده بود توقيف شد سپس با پرداخت پنجهزار دولار جريمه بوسيله يكى از ميهن‌پرستان سيخ كه مريد فداكارش بود و تنها ذخيره زندگيش بشمار ميرفت آزاد گرديد و ليكن چون وضعش روشن نبود به اروپا فرار كرد و در مه 1914 به لوزان‌سويس  Lausanne  وارد شد از آن پس روزنامه گادر با زحمات مشترك پشاوارى و تارا كناداس ادامه پيدا كرد . در جنگ اول جهانى هاردايال به نقشه مشترك آلمان و ترك پيوست و در مبارزه سياسى آنها با حكومت انگليس در هند نيروى خود و هم مسلكانش را در اختيار آنها گذاشت و براى قيام مسلحانه در هند حزب او كوششهاى فراوانى نمود . پس از شكست آلمان به استكهلم وارد شد و در آنجا به سمت استاد زبانهاى هندى دانشگاه منصوب گرديد . چندى بعد در اثر اصرار سر فرانسيس يانگ هيمهند بلندن وارد شد در آنجا كتابهاى متعدد راجع بموضوعات مختلف تأليف نمود و سپس بامريكاى مركزى براى سياحت علمى مسافرت نمود و ظاهرا در سال 1940 در همانجا وفات يافت . لاج‌پاترائى  Lajpatrai  ميگفت بعقيده هاردايال « بمحض اينكه انگليس هندوستان را ترك نمايد كسى چون ابو الهول برخاسته يك دولت ملى برقرار خواهد ساخت و زمانه چنين شخصى را به وجود خواهد آورد » .\r\n\r\nآلمان و تركيه :\r\nاز 1910 برلين مركز دشمنى با انگليس بود و در 1912 بركت اللّه در روزنامه خود از اتحاد اسلامى بحث كرد ، تحت عنوان « اتحاد مسيحيت بر عليه اسلام » چنين خاطرنشان ميسازد :\r\n« صلح و جنگ دنيا در حقيقت در يد قدرت ويلهلم امپراطور آلمان است . روسيه ، انگلستان ، فرانسه ، و ايتاليا زمين و آسمان را براى ايجاد اغتشاش و بلوا در قلمرو عثمانى بهم انداخته‌اند تا كشورهاى بالكان را در جنگ بر عليه تركيه وادارند و مردم جزيره كرت را تشويق مينمايند تا به يونان ملحق شود و راهى به طرف داردانل پيدا كنند ولى امپراطور آلمان تمام اين نقشه‌ها را نقش‌برآب نمود . اگر كنفرانسى از نيروهاى اروپا تشكيل گردد وظيفه مسلمين است تا باهم متحد شده جان‌بركف بدنبال خليفه خود قيام كنند و دوش‌بدوش آلمان بجنگند و سپس اضافه مىكند : تنها آلمان است كه مورد اعتماد دنيا مىباشد . »\r\nآلمانها نيز در جنگ با انگليس وضع و موقعيت هندوستان را بدون شك به حساب ميآوردند و اهميتى كه براى آن قائل بودند از كتاب برهاردى  Berhardi  تحت عنوان « آلمان و جنگ آينده » و از گزارش وليعهد آلمان در هندوستان و همچنين از سياحت ستوان فن شوينيز  Von Schweinitz  افسر گارد پياده پروس در راوالپيندى  Rawalpindi  و جلام  Jhelam  پيشاور  Peshawar  و خيبر  Khyber  پيداست .\r\nنخستين شخص از هنديان كه بنفع آلمانها در جنگ جهانى اول كار ميكرد چمپا كارامان پيلائى  Chempa Karaman Pillai  از اهل تراوانكور  Travancore  بود كه تحت سرپرستى و حمايت سر والتر راستر يكلند  Sir Walter Strickland  قرار گرفت . چمپا در سال 1915 حزب ملى هند را با تشريك مساعى ويرندرانات چاتوپوديا  Virendrananath Chattopodhya  و دكتر پراب‌هاكار  Dr . Prabhakar  و دكتر عبد الحافظ  Dr . Abdul Hafiz  در برلين تأسيس نمود . از ميان افراد برجسته انقلابى هند كه راه برلين را درپيش گرفتند لالا هاردايال ، تاراكنات‌داس ، محمد بركت إله  Muhammad Barakatullah  ، بپندرنات دوت  Bhupender Nath Dutt  ، آجيت سينگ  Ajit Singh  كنوار  Kunwar  ، مهندرا پراتاپ  Mahendra Pratap  و هاريش چاندرا  Harish Chandra  را ميتوان نام برد . آلمانها از افراد فوق الذكر براى تبليغات ضد انگليسى و اقدام به كشتار در انگلستان و ساير كشورهاى متفق آن و از بين بردن خطوط مواصلاتى از طريق كانال سوئز و ايجاد دشمنى كشورهاى اسلامى آسياى غربى مخصوصا تركيه ، ايران و افغانستان با انگليس استفاده ميكردند .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nنقشه‌هاى آلمان براى جلب توجه و تشريك مساعى انقلابيون هند براساس سه‌گانه ذيل متكى بود :\r\n1 - حزب گادر در سانفرانسيسكو 2 - استفاده از گروه انقلابيون هندى در اروپا 3 - عناصر ناراضى در هندوستان\r\n\r\nانتريگ‌هاى آلمان در ايران :\r\nتنها راه مستقيمى كه اسلامبول را به هندوستان متصل ميسازد از ايران و افغانستان ميگذرد .\r\nدر ايران منظور عمده و اصلى آلمان و تركيه ايجاد حس نفرت نسبت بانگليس بوده در سال 1915 دسته‌هاى كوچك و مسلحى از آلمانها بهمراهى افراد آسيائى به طرف ايران به راه افتادند ، يكى از افراد زبردست كه نقشه‌هاى ضد انگليسى را در ايران طرح‌ريزى مينمود هرواسموس  Herr Wassmuss  سركنسول آلمان در بوشهر بود كه دو نفر هندى بنام صوفى آمباپراساد  Sufi Amba Prasad  و پ . ن . دوتا  P . N . Dutta  و يكنفر مسلمان ايرانى موسوم به داود على خان براى اجراى مقاصد خود استخدام نمود .\r\n\r\nفعاليت در كابل :\r\nهنگاميكه جنگ اول جهانى شروع ميشد دو نفر از انقلابيون هند كانوار ماهاندرا پراتاپ  Kanwar Mahendra Pratap  و هاريش چاندرا به قصد آلمان هند را ترك نمودند . ماهاندرا برادر راج دال پراساد  Raj Dal Prasad  و برادرزن راج رايبير سينگ  Raj . Raibir Singh  از اهالى پنجاب بود كه بعدها به علت داشتن مقاصد افراطى مشهور گرديد . در اواخر سال 1914 براى مسافرت به ايتاليا - سويس فرانسه - ژاپن - امريكا گذرنامه گرفت و ميخواست از اوضاع آشفته اين ممالك مطلع گردد ، از مارسى مستقيما به طرف ژنو به راه افتاد و در آنجا بتوسط لالا هاردايال به كنسول آلمان معرفى شد پس از مدتى به برلين رفت و مقامات آلمان او را بهمراهى محمد بركت اللّه با يك ميسيون آلمانى به كابل اعزام داشتند . اين هيئت اعلاميه جهادى را كه سلطان عثمانى صادر كرده بود به حكومت هرات ابلاغ كرده وعده دادند كه اگر افغانستان در جنگ با دشمنان تركيه شركت نمايد آلمان نيز كليه تداركات جنگى را در اختيار آندولت گذارده و براى الحاق قسمتى از هندوستان تا بمبئى و قسمتى از تركستان تا سمرقند ترتيبى بدهند . ميسيون مزبور و طرح آنان در ميان قبايل كابلى طرفداران زيادى پيدا كرد و اعتبارات لازم نيز مستقيما براى بركت اللّه فرستاده ميشد ، به زودى رهبران هندى حكومت ايالتى هند آزاد را در كابل تشكيل دادند و اكثر مسلمين ضد انگليس به آنها پيوستند .\r\nبركت اللّه  Barakatullah  : مولوى محمد بركت اللّه فرزند منشى شيخ قدرت اللّه از اهالى بوپال  Bhopal  در سال 1864 متولد شده جوانى ميهن‌پرست بىباك و فعال بود در 1883 از بوپال بيرون آمد و به سمت معلمى در خندوا  Khandwa  و سپس در بمبئى مشغول شد پس از چند سال بانگلستان سفر نمود . در 1895 در ليورپول با سردار ناصر اللّه خان برادر عبد الرحمن خان امير كابل آشنا شد و توسط بركت اللّه خان اوضاع انگلستان را به اطلاع امير ميرسانيد . در 1897 در لندن در ميتينگهاى ميهن‌پرستان متحد مسلمين شركت مينمود . در سال 1903 به امريكا رفت و تا 1909 در آنجا ماند و بعد عازم ژاپن شد و به سمت استاد زبان هندى در دانشگاه توكيو منصوب گرديد . علاوه بر تدريس مقالاتى درباره برادرى و اخوت مسلمين مينوشت و از افكار اتحاد اسلام طرفدارى مينمود . در 1911 بعزم اسلامبول و قاهره به راه افتاد و در پنجم ژوئيه به پتروگراد  Petrograd  رسيد و با شياماجى كريشنا وارما  Shyamaji Krishna Varma  بمكاتبه پرداخت و به همين جهت به او اجازه ورود بهندوستان داده نميشد . در 31 مارس 1914 به خدمت بركت اللّه در دانشگاه توكيو به علت اينكه بيشتر هم خود را مصروف تبليغ براى حزب گادر سانفرانسيسكو ميكرد خاتمه داده شد . او از طرفداران جدى اتحاد هند و مسلمين بود و همواره تأكيد ميكرد كه خوب است مسلمانان يك راه و يك رويه را انتخاب نمايند و با هندوها در تمام\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nدكتر م . ا . انصارى\r\nموارد سياسى جبهه مشتركى تشكيل دهند . او ميگفت : « ثروت هند نيروهاى نظامى انگليس را محافظت مىكند بوسيلهء همين ثروت است كه انگليسها توانسته‌اند مصر ، سودان و خليج فارس و در حقيقت تمام كشورهاى\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاسلامى شمال و شرق افريقا را تحت سلطهء خود آورند و اكنون هم ميخواهند عربستان و سوريه و ايران را نيز بانقياد وادارند . اين مسلمين هندوستانند كه نسبت بحكومت انگليس وفادارى ميورزند و در نتيجه آن كشورهاى اسلامى استقلال خود را از دست ميدهند بنابراين براى شكست حكومت فاسد و پوشالى انگليس لازم است هندوها و مسلمين متحد شوند و ريشهء قدرت انگلستان را از بيخ برآورند » .\r\nبركت اللّه در سالهاى بحرانى جنگ اول جهانى وظائف مهم سياسى مختلفى بخاطر عشق بميهن و علاقه باسلام انجام داد و در حقيقت براى برادران على و دكتر انصارى و حكيم اجمل خان و عموم كسانى كه خود را بخاطر اتحاد هند و مسلمين و جنبش خلافت بخطر انداختند سرمشق كاملى بود .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nانقلاب روسيه\r\n( تأثير آن در اوضاع سياسى و اقتصادى و نظامى ايران )\r\nنيكلاى دوم امپراطور روسيه\r\n خروشى برآمد ز پطروگراد * كه شه اشك‌ريزان ز تخت اوفتاد \r\nاديب پيشاورى\r\n\r\n[ استعفانامهء نيكلاى دوم امپراطور روسيه 
  ]\r\nترجمه استعفانامهء كه در ترن‌گار راه‌آهن پسكف در ساعت يازده و نيم شب 16 مارس 1917 به امضاء تزار رسيد\r\n« با عنايت الهى ما نيكلاى دوم امپراطور كل ممالك روسيه و پادشاه لهستان و گراندوك فنلاند و غيره و غيره بعموم رعاياى وفادار خود اعلام ميداريم :\r\nدر اين ايام مبارزهء عظيم كه دشمن خارجى از سه سال باينطرف هم خود را به انقياد وطن ما مصروف ميدارد ارادهء خداوند متعال بر آن تعلق يافته كه روسيه مورد آزمايش جديدى در حين تيره‌روزى قرار گيرد . نظر باينكه شدت اختلالات داخلى ممكن است تأثير شومى در جريان آيندهء اين رزم عنود و مخوف داشته باشد چنين مقتضى است كه با هر قيمت ميسر گردد\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nباحترام مقدرات روسيه و شرافت ارتش قهرمان ما و سعادت ملت و آتيهء كلى ميهن گرامى جنگ تا پيروزى نهائى دوام داده شود . دشمن قسى القلب و بيدادگر آخرين تلاش خويش را به كار ميبرد اما موقع نزديك است كه قشون دلير ما دست در دست متفقين بزرگوارمان او را بالمره از پاى درآورد . در اين روزها كه موجوديت روسيه قطعيت مييابد ما خود را براى اطاعت از نداى وجدان مكلف ميدانيم تسهيلاتى فراهم سازيم تا اتحاد تنگ‌ترى در ميان ملت بوجود آيد و تمام قواى كشور به منظور نيل به فتح سريع متشكل گردد .\r\nبه همين جهت است كه با موافقت دوماى امپراطورى مقتضى ميدانيم كه از تخت و تاج سلطنت استعفاء نمائيم و از قدرت عاليه صرف‌نظر كنيم . چون مايل به جدائى از فرزند دلبند خويش نيستيم ميراث خود را به برادرمان گراندوك ميشل الكساندرويچ انتقال داده در موقع جلوس وى روى تخت شاهى دعاى خيرمان را نثار او ميداريم و درخواست مينمائيم كه با اتحاد كامل با نمايندگان ملت ، كرسىنشينان مؤسسات تقنينيه ، فرمانروائى كند و يك سوگند ناگسستنى در برابر ايشان بنام وطن محبوب ياد فرمايد . ما عموم فرزندان صديق ميهن را مخاطب ساخته از آنها تمنى داريم كه در اين لحظهء رنجبار آزمايش ملى به وظيفهء وطن‌پرستانه و مقدس خويش عمل كرده اوامر امپراطور را اطاعت نمايند و باتفاق نمايندگان ملت با او مساعدت ورزند تا بتواند دولت روس را در راه ترقى و افتخار رهنمون باشد\r\nخداى بارى روسيه را يارى دهاد ! »\r\nنيكلاى دوم پس از امضاء استعفانامه تلگراف ذيل را بعنوان برادرش گراندوك ميشل مخابره نمود :\r\n« اعليحضرت امپراطور ميشل پطروگراد ، پيش‌آمدهاى ناگهانى ايام اخير مرا باتخاذ تصميم فوق العاده وادار نمود . از اينكه فرصت اجازه نداد كه تو را مستحضر كنم پوزش مىطلبم .\r\nمن همواره براى تو يك برادر صديق وفادارى خواهم بود ، فعلا به استوكا مراجعت مينمايم و اميدوارم تا چند روز ديگر به تزار سكوىسلو برويم . رجاء واثق دارم كه خداوند تو و ملت تو را در پناه خود محفوظ دارد نيكا »\r\nروز شانزدهم مارس كميسيون سه نفرى با موافقت حكومت موقتى فرمانى تنظيم و بامضاى گراندوك ميشل رسانيدند . اينك ترجمه فرمان :\r\n« هموطنان ، مسئوليت سنگين تاج‌وتخت را ارادهء برادرم موقعى به من محول مىكند كه كشور علاوه بر جنگ بىسابقهء خارجى دچار اختلالات داخلى است . اينجانب چون مانند ساير هموطنان سعادت مملكت بزرگ خود را ما فوق همه آمال و آرزوها ميدانم قبول مسئوليت را به تشكيل مجلس مؤسسان كه با ارادهء ملت قوانين اساسى كشور را تدوين خواهد نمود موكول ميدارم . باتوجه به عنايات خداوند يكتا از كليهء هموطنان روسى خود تقاضا ميكنم اوامر حكومت موقتى منتخبه از طرف مجلس دوما را كه داراى كليه اختيارات قانونى است تا انتخاب نمايندگان مجلس مؤسسان كه باسرع اوقات با كمال آزادى بوسيلهء راى مستقيم و مخفى كليه افراد كشور تشكيل و تكليف نوع حكومت را ارادهء ملت تعيين مينمايد اطاعت كنند ميشل »\r\nپس از صدور فرمان فوق كه باغواء كرنسكى وكيل سوسيال رولوسيونر و با مخالفت روزيانكو رئيس مجلس دوما به عمل آمد آخرين رشتهء مناسبات ملت روس با خاندان سلطنتى رومانف قطع گرديد .\r\nبعقيدهء ما تغيير رژيم روسيه موجبات عديده داشته كه از مجموع آنها انقلاب عظيم و بىمانندى بوجود آمده و در طى آن انقلاب رژيم سلطنتى تغيير يافته اوضاع اجتماعى و ادارى و نظامى و حتى سياست\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nخارجى كشور تزارها دگرگون شده است . عوامل مختلفى كه در آن تبدلات مؤثر بود اول عدم رضايت عمومى از دولت و مخصوصا از آفات و بليات ناشيه از جنگ ؛ دوم تبليغات عمال بر عليه اوضاع موجود به منظور عقد صلح جداگانه ؛ سوم تحريكات متفقين خاصه مبلغين انگليسى برضد رژيم از بيم آنكه مبادا نفوذ ملكه و راسپوتين باعث انعقاد پيمان صلح جداگانه بشود ؛ چهارم انتشارات مغرضانه افراد خاندان سلطنت حتى مادر امپراطور نسبت به عروس و نوادهء عليل خويش يعنى ملكه و وليعهد .\r\n1 - مظالم رژيم سلطنتى در روسيه تحمل‌ناپذير بود و در اوائل قرن بيستم اهالى را به جنبش و هيجان آورد تا آنكه امپراطور مجبور شد بموجب فرمان 1905 اجازهء دخالت ملت در امور مملكتى را صادر نمايد و با تشكيل مجلسى بنام دوما كه وزراء در مقابل آن مسئوليت داشته باشند موافقت كند اما باغواء درباريان خود كرارا امر به انفصال همان مجلس داد ؛\r\n2 - آلمانها با تمام وسائل ممكنه درصدد توليد اختلافات در داخل روسيه برآمده علاوه بر نشريات مخفيه كه به زبان روسى در بين طبقات مختلف توزيع مينمودند و كمك مالى كه بطور سرى به سران انقلاب و بافراد ناراضى ميدادند بوسيلهء عوامل دست‌نشاندهء خود از وصول اسلحه و مهمات و آزوغه به سپاهيان روس جلوگيرى ميكردند تا حدى كه لنين مشهور را در سرحد روسيه پياده نمودند . قبلا لنين از دولتين فرانسه و انگليس اجازه عبور از خاكشان براى مراجعت بروسيه خواسته بود چون آنها موافقت نكردند وى بتوسط يكى از سوسياليست‌هاى سويسى نائل به كسب اجازه از دولت آلمان شد و به معيت همان شخص در واگن پلمبه مستور از انظار اهالى از خاك آلمان به سويد رفت ؛\r\n3 - انگليسها از رويه امپراطريس و نفوذ راسپوتين در دربار تزار نگران شده درصدد برآمدند دوستان مطمئن خود را به سركار بياورند و در بين انقلابيون معتقد به ادامهء جنگ نقشهء تغيير رژيم را تقويت كردند غافل از آنكه هدف اصلى نهضت انقلابى خاتمه دادن به جنگ بود و تضعيف خاندان رمانف رسيدن به اين منظور را تسهيل مينمود ؛\r\n4 - ملكه مادر امپراطور بواسطهء رقابت و دشمنى با عروس خود آلكساندرا فيودورونا ، برضد فرزند و نوادهء خويش تبليغات زهرآگينى مينمود و اعتراض داشت كه چرا نيكلا بجاى گراندوك ميشل برادر باكفايت و ارجمندش يك طفل عليل و بىمصرف را به وليعهدى برگزيده است و حال آنكه امپراطور علاقه زياد به مادر نشان ميداد و اغلب شب‌ها نزد او بسر ميبرد . يكى ديگر از اعضاء خانوادهء سلطنتى گراندوك ديميترى بنى عم امپراطور كه ظاهرا از دختر تزار خواستگارى كرده و مورد قبول قرار نگرفته بود تصور ميكرد كه امپراطريس برحسب دستور راسپوتين « * » مانع اين وصلت شده لذا اشتهاراتى مبنى بر فساد و خرابى دربار ميداد و ميگفت ملكه با راسپوتين رابطهء نامشروع دارد و ميخواهد با دستيارى او موجبات صلح با آلمان را فراهم آورد .\r\n\r\n\r\n","description":"","footnote":"\r\n( * ) داستان راسپوتين دعانويس معروف و نفوذ فوق العادهء او را در دربار تزار كرارا قارئين گرامى شنيده و خوانده‌اند و حتى در روى پردهء سينما به چشم ديده‌اند لهذا ما از تكرار ممل صرف‌نظر مينمائيم اما چون قتل وى تأثير مستقيم در تسريع انقلاب داشته به ذكر چندين سوءقصد كه بالاخره منجر به مرگ او شد ميپردازيم : اولين بار در سال 1912 كه از سفر سيبرى مراجعت ميكرد ؛ دومين دفعه در 1913 از طرف زنان و دوشيزگانى كه مورد تبه‌كاريهاى او واقع شده بودند در مقام خواجه ساختن وى برآمدند ؛ سومين مرتبه در ژون 1914 موقعى كه راسپوتين به طرف مسقط الراس خويش پوكروسكوى در ايالت توبولسك ميرفت زن ناشناسى دو ضربهء خنجر به شكم او فرو كرد اما راسپوتين جان به سلامت برد و امپراطور تلگرافى به اين مضمون به او مخابره كرد « از سانحهء كه براى شما پيش آمده متاثريم و از نتيجهء عمل جراحى شما خوشوقتيم . » آخرين سوءقصد از طرف شاهزادگان در نوامبر 1916 منجر بقتل راسپوتين گرديد . قاتل حقيقى پرنس يوسپف ملقب بكنت سوماراكف الشتاين  Le ccomte Soumarakov Elstein  تفصيل قتل را در كتاب « چگونه راسپوتين را كشتم » بدين ترتيب خلاصه نموده است :\r\n","page_name":" 445 ","page_number":445},
  {"content":"\r\n\r\nراسپوتين و محفل زنانهء وى ( در 30 دسامبر 1916 بقتل رسيد )\r\n\r\n\r\n","description":"","footnote":"\r\n« چون راسپوتين بين ملت روسيه و تزار ديوار پولادين محكمى بود نميگذاشت حقايق بسمع امپراطور برسد و بعلاوه تمام افراد خانواده امپراطورى را از رفتن بدربار بازداشته و بطور كلى وضعيتى ايجاد شده بود كه جز خود و دست‌نشاندگانش احدى به دربار راه نداشت و يك عده مردم بيسواد دزد دورتادور امپراطور حلقه‌وار محاصره و او را از ملت جدا كرده بودند تصميم گرفتم كه ملت روسيه و امپراطور را از شرش نجات دهم . بنابراين او را به قصر خود دعوت كردم و شبى كه گراندوك ديميترى پالويچ پسر گراندوك پل و وكيل مجلس دوما يورشكويچ و دكتر لازاويسكى و سوخوتين افسرى كه از منسوبان تولستوى بود منزلم دعوت داشتند بسراغ راسپوتين رفته و او را بنام اينكه خانم همشيره‌زاده امپراطور گراندوشس ايران مايل است به او معرفى شود همراه خود آوردم . چون راسپوتين اشتياق زيادى به ملاقات گراندوشس داشت به او گفتم خانم هنوز گرفتار مهمانان است ولى مهمانان من همانهائى بودند كه فوقا ذكر شد و در آن ساعت در طبقهء بالا بودند و بوسيلهء صفحات گراموفونى كه صداى آن را مخصوصا بلند كرده بودند براسپوتين تلقين نمودم كه آن بالا مهمانان مفصلى هستند . براى آنكه راسپوتين بيكار نمانده باشد فورا شرابى براى او آوردم بعلاوه نان‌هاى شيرينى كه قبلا بوسيلهء سيانوردوپطاس مسموم شده بود و روى سگ بدوا درجهء سميت آن امتحان شده بود آوردم . راسپوتين سه گيلاس شراب و دو عدد شيرينى مسموم را خورد ولى كوچك‌ترين اثرى بروز نكرد ، من در اين موقع راستش خيلى ترسيدم اين بود كه او را تنها گذاشته به طبقه بالا نزد مهمانان خود رفته اين جريان عجيب را نقل كردم آنها گفتند پس بايد او را با اسلحه و فشنگ كشت . فورا يك رولور در جيب خود گذاشته از پله‌ها پائين رفتم از قيافه راسپوتين پيدا بود كه علائم اوليه مسموميت كه درد شديد معده است ظاهر شده چه از شدت درد صورتش گاهى پر از چين ميشد اما حوصلهء من تمام شده بود به پردهء نقاشى اشاره كرده به راسپوتين گفتم بيا تماشا كن راسپوتين با حالت مستى درحالىكه دستهاى خود را به كمر زده بود نزديك شد و من به محاذات قلب او نشانه گرفته آتش كردم راسپوتين افتاد من بازوى او را بلند كردم خودبخود افتاد مثل اينكه جان نداشت فورا از پله‌ها بالا رفته به رفقا خبر دادم كه كار تمام شد به غير از پريشكويچ بقيه رفتند . وقتى كه وارد اطاق ناهارخورى شدم با كمال تعجب مشاهده كردم راسپوتين كه بايد مرده باشد اول يك چشم و بعد هردو چشمش باز شد و سعى در بلند شدن داشت نزديك بود ديوانه شوم به طرف پله‌ها روانه شده پريشكويچ را بكمك خواستم او فورا آمد و مشاهده شد كه راسپوتين خود را به اولين پله راهرو رسانيده است پريشكويچ بىدرنگ سه تير به طرف راسپوتين خالى كرد و اين دفعه كار او ساخته شد . »\r\n","page_name":" 446 ","page_number":446},
  {"content":"\r\n\r\nاول كسى كه خبر بروز انقلاب را شنيد حميد خان سياح ديپلومات ايرانى بود كه بعدها خدمت شايانى در حفظ مصالح ايران نمود ؛ رئيس قسمت انزلى شيلات ليانوزف و سكرسنيسكى كه به طهران آمده و در گراند هتل منزل كرده بود در موقع ملاقات تلگراف بىسيم رئيس دولت موقتى روسيه لووف مبنى بر وعدهء تأسيس مجلس مؤسسان به ملت روس را به سياح ارائه داده مشار اليه فورا مراتب را باستحضار مشير الدوله رسانيد . مشير الدوله آن رجل تجربه‌ديده و دورانديش پس از تفكر گفت : « گمان ميكنم كار انقلاب به جائى برسد كه حتى مجلس مؤسسان هم نتواند تشكيل شود ! »\r\nدر آن هنگام سفارت امپراطورى در طهران مركب بود از نيكلا فن اتر وزيرمختار ، ولاديمير فن اتر وزيرمختار روس در ميان اعضاء سفارت\r\nمينورسكى مستشار ، فن هانرى باخ نايب اول ، ولاديمير يورينف ترجمان اول ، بارن كنستانتين طوبه نايب دوم ، عبد اللّه خان آهى منشى اول ، شريعت‌زاده آتاشه .\r\nدر اوائل انقلاب مارس 1917 سيد ضياء الدين طباطبائى در روسيه اقامت داشت يعنى از طرف دولت شاهنشاهى به مأموريت فوق العاده رفته بود . از پطروگراد پايتخت آن روز كتبا و تلگرافا و بوسيلهء قاصد مخصوص تذكراتى بدولت داده و خاطرنشان ساخت كه موقع استفاده براى ايران فرا رسيده و آنى غفلت جائز نيست . چون در آن‌وقت معين الوزاره ( حسين علاء ) رئيس كابينهء وزارت امور خارجه بود و سيد ضياء الدين نسبت به وى بيش از ديگران اعتماد داشت او را طرف مكاتبه قرار داد . فكر لزوم مخابره تلگراف تبريك از ناحيهء وكلاى سابق مجلس ايران به مجلس دوماى روسيه از مغز سيد ضياء الدين تراوش كرده و به معين الوزاره تلقين شد . ما عين تلگراف نمايندگان مجلس و ترجمه آن را در صفحهء 409 و 410 و پاسخ آن را در صفحهء 412 اين كتاب درج نموده‌ايم .\r\n\r\nاينك به نشر مراسلات جوابيه معين الوزاره بعنوان سيد ضياء الدين ميپردازيم :\r\n« 5 جمادى الثانيه 1335 - جناب آقاى آقا سيد ضياء الدين پطرگراد\r\nفدايت شوم تلگراف جنابعالى كه اطلاعات تشكيل حكومت ملى روسيه را تكميل مينمود شرف وصول بخشيد .\r\nواقعا در موقع عيد ملى ايران و سال جديد بهترين عنايات الهى كه شامل حال ايرانيان شده است اين پيش‌آمد بوده كه\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمتضمن نجات اين ملت و مملكت و موقع انتفاع و استفاده دولت است و اين تلگراف جنابعالى كه حاكى از نيات خيريه‌ايست كه هميشه نسبت به مملكت و وطن خود داشته‌ايد و در اين راه متحمل انواع زحمات گشته‌ايد خيلى اسباب امتنان بنده شد كه به حمد اللّه بطوريكه انتظار داشتيم در هر موقع از هرگونه فداكارى نسبت بمملكت خودتان خوددارى نميفرمائيد دلايل آن ظاهر و مؤيد گرديد و مسبوق بودم كه در اين مسافرت خدمات شايان تقدير براى مملكت و دولت ايران از جنابعالى بمنصه ظهور رسيده است .\r\nخلوص عقايد و خيالات عاليه جنابعالى بر بنده مكشوف بود حالا بر ديگران هم مبرهن و واضح گرديد و اينكه در اينموقع نظر بحسن‌ظنى كه نسبت به بنده داريد اقدام ببعضى عمليات و اتخاذ پاره وسايل را براى حصول مقاصد منظوره بتوسط بنده خواسته‌ايد خيلى متشكرم و چون ميدانم تفضلات لا يتناهى الهى موقعى را براى ايران پيش آورده كه نيكوترين مواقع براى حفظ قوميت و سيادت و اعادهء حقوق مغصوبه متروكه اين مملكت و دولت است دقيقهء فوت وقت را جايز نميدانم و از روزيكه اين خبر رسيد از وظايف خود قصور و خوددارى نكرده با حضرت اشرف آقاى رئيس الوزراء و ساير وزراء و وطن - خواهان مساعد بودن موقع و مغتنم شمردن وقت را براى جلب منافع و استعطاف توجه و مساعدت ملت آزاديخواه عدالت‌پرور روس خاطرنشان نموده و الحق آقاى رئيس الوزراء هم كمال موافقت و جديت را براى هرگونه اقدام اظهار فرموده و ميفرمايند .\r\nتلگراف جنابعالى هم كه رسيد محرك و مهيج خيالات و اقدامات بنده گرديد فورا بعرض آقاى رئيس الوزراء رسانيده حضرت معظم هم نظريه جنابعالى را تصويب فرمودند . آقاى مستوفى الممالك مدتى است در شكارگاه هستند و ممكن نشد خدمت حضرت معظم‌له برسم ولى آقاى مؤتمن الملك و آقاى سردار معظم و بعضى آقايان ديگر را ملاقات كرده در نوشتن تلگراف بدوما كه صلاح‌بينى كرده بوديد موافقت نمودند بلكه آقاى سردار معظم عقيده دارند در صدور اين گونه تلگرافات تعميمى داده شود كه از طرف محترمين علماء و تجار و طبقات ديگر بدوما تلگرافا تبريك و اظهار مسرت از رژيم جديد آن دولت نموده و اظهارات خود را از مساعدت ملت و دولت جديد روسيه در تشييد مبانى مودت و بقاى روابط حسنه اظهار نمايند اما چون عده وكلاى دوره اخير كه در طهران هستند كم بود قرار شد ارباب كيخسرو عدهء از وكلاى دوره‌هاى اسبق را هم كه در طهران هستند اطلاع داده در مجلس شوراى ملى يا نقطهء ديگر جمع‌آورى نمايند آقاى مؤتمن الملك هم تلگراف لازم را تدارك فرموده كه با ملاحظات آقايان وكلاء حاضر مخابره شود و در تعقيب آن هم تلگرافات علماء و تجار گفته شود . البته جنابعالى خوب درك ميفرمائيد با تسليم باينكه ملت قويم و قديم روسيه با نيات عدالتخواهانه و آزادىطلبانه هيچوقت راضى و مايل باسارت و شكنجه و اضمحلال ملت و دولت ستم‌كشيده ايران نبوده‌اند و هميشه يك نظر رقت و ملايمى نسبت به اين مملكت داشته‌اند و حالا هم با تغييرى كه در طرز حكومت آنجا شده و اساس دولت تازه در تحت اصول عدالت و آزادى تشكيل گرديده بيشتر بايد بحسن موافقت و مساعدت آن دولت اميدوار بود باز نبايد بفوريت وقت تأخير در استفاده و تلف كردن اين اوقات گران‌بها قائل بود و جائز دانست فقط باميدوارى همراهى و مساعدت و حسن‌نيت ديگران آرام نشست . بديهى است كه جنابعالى در تعقيب نظريات خودتان خوددارى نميفرمائيد اينجا هم اقداماتى كه تابحال شده است اينك سواد مراسلهء كه در باب تغيير سبك حكومت روسيه در سفارت بدولت عليه نوشته شده و جوابى كه دولت ايران داده است و همچنين تلگرافى كه بمسيو موليوكف و تلگرافى كه بسفارت ايران در پطروگراد شده است و همه آنها مشتمل بر موافقت اولياء دولت عليه با طرز جديد حكومت روسيه و شناسائى آندولت است و انتظاراتى را كه اولياى دولت ايران از حسن‌مساعدت و موافقت دولت و ملت روسيه نسبت به خود دارند حاوى است براى مزيد استحضار جنابعالى فرستاده مىشود البته در تعقيب آن هم هرگونه اقدامى بشود جنابعالى را بىخبر نميگذارم و لازم است جنابعالى هم باز براى مصالح دولت و ملت هرگونه نظرياتى باقتضاى مشاهده اوضاع آنجا داريد و اقدامى كه لازم ميدانيد و خودتان در آنجا مقدم ميشويد مرقوم فرمائيد زياده زحمت ندارد ايام بكام باد حسين »\r\n12 شهر جمادى الاخرى 1335 - جناب آقاى آقا سيد ضياء الدين پطرگراد\r\nفدايت شوم انشا اللّه مزاج كثير الابتهاج عالى بانواع سلامت و سعادت مقرون خواهد بود . البته شرحيكه در جواب تلگراف جنابعالى كتبا زحمت داده بودم تابحال رسيده و از ملاحظه شريفه گذشته است و در تعقيب آن لازم ميداند از اقداماتى كه شده خاطر عالى را آگاه سازد چون عده وكلاى دوره اخير حاضرين طهران قليل بود از دوره دوم و اول هم در منزل آقاى ارباب كيخسرو دعوت شده تلگراف خوبى در تبريك مجلس دوما مخابره شد براى اينكه از مضمون آن مستحضر باشيد اينك يك نمره روزنامه ايران كه حاوى تلگراف مزبور به فارسى و فرانسه است و مقاله‌هائى هم با يك لحن جاذب و مؤثرى در روزنامه درج است براى جنابعالى ايفاد داشت .\r\nآقايان صلاح ندانستند از خشونت پليتيك حكومت سابقه روس صريح‌تر از اين عنوانى در تلگراف بشود همان عباراتى كه تلويحا مقصود را مىرساند كافى دانستند . و نيز اشاره از اينكه سوادى از تلگراف بعموم جرائد داده شود مقتضى ندانستند زيرا كه يكنوع خودنمائى و عدم اطمينان باينكه دوما تلگراف را انتشار نخواهد داد ظاهر ميساخت ولى صورت تلگراف مزبور بجرائد طهران و مخبرين روزنامه « روسكو اسلويه » و « نوى ورميا » داده شده و البته تلگرافا براى ادارات خود ميفرستند . در اينموقع كه اولياء دولت ظاهرا مصمم هستند با حزم و خونسردى و ملاحظه اطراف تدابيرى بجهة\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nاستفاده از موقع اتخاذ و با تغيير رژيم نماينده خود را عوض كنند و نظر باينكه بالطبيعه متروك داشتن رويه سابق براى مأمورين همسايگان مقيمين ايران دشوار است خيلى بموقع خواهد بود كه هيئتى از جانب ملت ايران در پطروگراد براى جلب توجه و مساعدت ملت و جرائد روس آزادانه پروپاگاند كرده مؤيد پيشرفت وظايف و مأموريت نماينده دولت ايران كه ناچار فعاليت او محدودتر خواهد بود باشند . جنابعالى كه هميشه پيش‌قدم آزاديخواهان بوده و با احساسات عاليه و نيات خيريه درين مقصود خدمات شايان نموده‌ايد و حالا هم در آنجا تشريف داريد در تشكيل چنين هيئتى با نظريات صائبه و آراء متينه رزينه بايد دخالت فرموده اشخاصى را كه صلاح بدانيد از اينجا بجنابعالى ملحق شوند مرقوم فرمائيد تا وسائل آمدن آنها حتى المقدور فراهم گردد بلكه بخواست خداوند در اينموقع مغتنم كارى از پيش برود . جنابعالى خوب ميدانيد كه در وقت نهضت و جنبش هر ملتى در به دو امر يك نوع حرارت و جديت و خيالات نافذه سريع الاثرى در آنها توليد مىشود كه براى استفاده بهترين مواقع است و بعد از تسكين هيجان كه اوضاع ترتيب ثابتى پيدا كرد در نيات و خيالات آنها تغييراتى دست ميدهد و دولت جديد صاحب اقتداراتى شده مسلك آن مبدل بمحافظه‌كارى مىشود در اين صورت اين موقع خيلى مغتنم گران‌بها را نبايد از دست داد . منتظرم كه نظريات خودتان و اقداماتى را كه تابحال فرموده‌ايد مرقوم داريد ايام سلامت و عزت بكام باد حسين »\r\nمكاتبات و مخابراتى كه در روزهاى اول انقلاب فيما بين وثوق الدوله رئيس الوزراء و وزير امور خارجهء ايران با مينورسكى شارژه‌دافر روس و مستقيما با ميليوكف وزير امور خارجه رژيم جديد و همينطور ميان وزارت خارجه و سفارت شاهنشاهى مقيم پطروگراد مبادله شده نظر باهميت تاريخى عين اصل آنها به زبان فرانسه ذيلا نقل مىشود :\r\n\r\n","description":"","footnote":"","page_name":" 449 ","page_number":449},
  {"content":"\r\n . \r\n","description":"","footnote":"","page_name":" 450 ","page_number":450},
  {"content":"\r\n\r\nتغيير رژيم روسيه در اوضاع اقتصادى و سياسى ايران اثر عميقى بخشيد ؛ فشار نظامى روس تزارى كه بيش از يك قرن روى سينهء ايران سنگينى داشت ناگهان بر طرف و براى ميهن‌پرستان ايرانى روزنهء اميدى نمودار گرديد همانطور كه پيش آرزوى مرتجعين و مزدوران روس ديوارى از يأس و اندوه كشيده شد . در سال دوم جنگ بزرگ بين روسيه و انگلستان بطور محرمانه در قرارداد 1907 تجديدنظر به عمل آمده و موافقت حاصل شده بود كه منطقهء بيطرف هم در قلمرو انگلستان قرار گيرد . حدوث انقلاب يك مرتبه اين نقشهء شوم را نقش‌برآب كرد و زنجير استعمار مضاعف را از دست و پاى ايرانيان برگرفت . « * »\r\nاز حيث اقتصادى در دورهء تزار سود بيشترى عايد بازرگانان ايران بويژه در قسمت‌هاى شمالى ميگرديد و عدهء كثيرى از تجار ايرانى در مراكز تجارتى مسكو ، تفليس ، راستوف ، عشق‌آباد ، حاجى ترخان\r\n\r\n\r\n","description":"","footnote":"\r\n( * ) ترجمه تلگراف رمز محرمانه وزير امور خارجه روس به سفير كبير روس در پاريس مورخه 7 مارس 1917 - نمره 1365 : لطفا پس از اشاره بيادداشت نماينده دولت انگليس در پطروگراد از گرى تشكرات دولت امپراطورى را از اينكه دولت انگليس رضايت كامل و قطعى خود را در مسئله اسلامبول و بوغازها موافق ميل دولت روس داده است اظهار نمايند دولت امپراطورى احساسات دولت انگليس را در شناسائى و ملاحظه صميمانه منافع بين الاثنين باقدر و قيمت ميشمارد و اميدوار است براى ابد دوستى مستحكم بين روس و انگليس باقى باشد . چون دولت روس سابقا در خصوص شرايط تجارتى در بوغازها و اسلامبول وعده داده است دولت امپراطورى مانعى در تاكيد رضايت خود براى برقرارى آزادى ترانزيت از راه اسلامبول باستثناى مال التجاره كه از روسيه خارج و يا بروسيه داخل مىشود ندارد و نيز آزادى عبور كشتيهاى تجارتى از بوغازها براى سهولت داخل شدن بدار دانل دولت امپراطورى حاضر است دولى را كه كمك و مساعدت آنها مفيد براى دولتين انگليس و فرانسه محسوب شود همراهى در جذب آنها نمايد دولت امپراطورى به كلى با نقطه‌نظر دولت انگليس در اينكه اماكن مقدسه مسلمين در آتيه هم در تملك مستقل مسلمين بمانند شريك است ولى مايل هستم از حالا معلوم گردد آيا در نظر است كه اين اماكن در تحت تسلط عثمانى مانده و خلافت با سلطان خواهد شد يا اينكه دول مستقل جديدى تشكيل خواهند داد زيراكه فقط در صورت حل اين مسئله دولت امپراطورى خواهد توانست تصميمى گرفته و ميل خود را اظهار بدارد ولى بعقيده دولت امپراطورى اگر خليفه‌گى از دولت عثمانى جدا ميشد خيلى مناسب بود معلوم است آزادى بايد تأمين شود دولت امپراطورى مجددا رضايت خود را به روى انضمام نمودن منطقه بيطرف ايران در جزو منطقه نفوذ انگليس تاكيد مىكند ضمنا چون حوالى شهرهاى اصفهان و يزد غيرقابل تجزى از دو شهر مزبور هستند و نظر بمنافع روسيه در آنجاها منصفانه است كه آن حوالى هم بدولت روس واگذار شود بواسطه اينكه منطقه بيطرف در حاليه بطور مثلث بين سرحدات روس و افغانستان واقع است در دو نقطه ذو الفقار به كلى نزديك بسرحد روس است بنابراين ميبايست كه يك قسمت از مثلث مزبور ضميمهء منطقه روس شود چون مسئله كشيدن خطوط راه‌آهن در منطقه بيطرف داراى اهميت مخصوصى براى دولت روس مىباشد در آتيه هم بايد مطرح مذاكرات دوستانه شود دولت امپراطورى كاملا خاطر جمع است كه من بعد شناسائى آزادى تمام در عمليات و اقدامات خصوصا شناسائى حق نفوذ مخصوصى در توسعه و تأسيس امور ماليهء و ثروتى در حدود منطقه نفوذيكه براى روسيه معين شده است خواهد شد و در خاتمه دولت امپراطورى مايل است كه در همين موقع مسائل راجع بشمال افغانستان كه همجوار روسيه است برطبق مذاكرات سنه 1914 حل شود .\r\n","page_name":" 451 ","page_number":451},
  {"content":"\r\n\r\nو بادكوبه سكونت داشته و عوائد فراوان بدست ميآوردند يعنى امتعهء روسى از قبيل شكر و چاى و منسوجات و شيشه آلات و آهن و غيره را ارزان ميخريدند و گران ميفروختند .\r\nهمينطور اجناس صادراتى ايران از هر قبيل حتى پوست انار و سم چهارپايان در بازارهاى روسيه به بهاى طلا معامله ميشد ، اما بعد از طلوع انقلاب ولايات شمالى ايران كه قبلا ثروت سرشارى داشتند كم‌كم رونق بازار خود را از دست دادند .\r\nاز نقطهء نظر سياسى انقلاب روسيه براى ايران متضمن منافع بيشمار بود ؛ البته در دورهء كرنسكى تغيير محسوسى در سياست روس بنفع ايران ظاهر نشد حتى حزب « كادت » ( كنستى توسيونل دموكرات ) مركب از بسيارى دانشمندان و روشنفكران كه سابقا شدت عمل دولت تزار را مورد تقبيح و انتقاد قرار داده و در حكومت كرنسكى نفوذ بيشترى بدست آورده بود معذلك كمكى بايران ننمود و لكن همين كه لنين اختيارات را قبضه كرد بىدرنگ بالغاء امتيازات و قيودى كه از طرف تزارها جبرا بايران تحميل شده بود پرداخت و امر باحضار سپاهيان روسى از خاك ايران صادر كرد .\r\nدر به دو انقلاب موقعى كه كرنسكى حكومت موقتى تشكيل داد سفارت ايران در پطروگراد مركب بود از پرنس اسحق مفخم - الدوله وزيرمختار ، اسد بهادر مستشار سفارت ، اسد بهادر شارژه‌دافر ايران\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nمحمد على مقدم دبير اول ، ابو الحسن ثقة الاسلامى دبير دوم ، حسن فرزانه دبير سوم واحد وهاب‌زاده آتاشه بازرگانى و اقتصادى . بعد از بروز انقلاب دوم 25 اكتبر تاريخ ارتودكسى يعنى هفتم نوامبر 1917 مفخم الدوله به سفارت شاهنشاهى در ايطاليا منصوب و از راه سويد عازم محل مأموريت گرديد و اسد بهادر بجاى او به سمت شارژه‌دافرى معرفى شد و بانجام خدمات مؤثرى توفيق يافت ؛ بيشتر موفقيت او بواسطهء كمك معنوى زوجه‌اش ليلى خانم كه ليلى خانم اسد بهادر\r\nاصلا لهستانى بود و زبان و عادات روسها را خوب ميدانست حاصل شد . همينقسم همكاران ايرانى او در ميان شورش و قحطى و ناخوشى عمومى آنى از جديت و فداكارى فروگذارى نكردند و از وضعيت موجود حداكثر استفاده را نمودند . در ابطال قروض ايران و انحلال قزاقخانه و بانك استقراضى و تحويل پرت انزلى و راه شوسه و راه‌آهن جلفا و جلب موافقت دولت شوروى در خلع سلاح قواى ژنرال باراتف ، اين چند نفر مأمورين ايرانى مساعى كامل مبذول داشتند و قريب يكسال با گرسنگى و بيمارى و ناامنى ساخته و هنگامىكه سفارتخانه‌هاى متفقين به سيبرى نزد آميرال كالچاك رفتند محل خدمت خود را ترك نكردند . گواهىنامهء كاراخان\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nكفيل وزارت امور خارجه كه ترجمهء آن درج مىشود نشان ميدهد كه محمد على مقدم دبير اول سفارت ده ماه بعد از انقلاب دوم به سمت شارژه‌دافرى در اتحاد جماهير شوروى مشغول كار بوده است :\r\nجمهورى شوروى سوسياليستى روسيه\r\nكميسارياى امور خارجه\r\nشعبه شرق\r\n7 سپتامبر 1918\r\n552 / 18 / 3010\r\nگواهينامه\r\nگواهى مىشود كه آقاى محمد على خان شارژه‌دافر دولت ايران در شوروى ميباشند .\r\nقائممقام كميسارياى ملى امور خارجه\r\nكاراخان\r\nمحل مهر و عكس\r\nمحمد على مقدم شارژه‌دافر ايران\r\nدر همان اوان يك محصل ايرانى مجيد آهى با قلم فصيح و شيوائى مقالات آتشين در جرائد روسى حاكى از شرح ستمكارى هاى مأموران تزارى و مظلوميت ايران درج نموده و احساسات پاك آن جوان انعكاس مساعدى نزد اولياء حزب بلشويك بجاى گذاشت .\r\nاو بعدها كرارا بمقام وزارت و چندى به سفارت كبراى شاهنشاهى در مسكو تعيين شد ، يك برادر وى عبد اللّه آهى منشى اول سفارت امپراطورى روس در طهران بود و برادر ديگرش دكتر حميد آهى يكى از نمايندگان مبرز مجلس فعلى است .\r\nمجيد آهى محصل ايرانى در روسيه كه بعدها كرارا بمقام وزارت و سفارت نائل گرديد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nمحصل ديگر حسن فرزانه كه تازه به عضويت سفارت شاهنشاهى منصوب شده بود قسمتى از فعاليت خويش را به ترتيب ذيل شرح ميدهد :\r\nحسن فرزانه دبير سوم سفارت كه بعد مأموريت‌هاى مهم در خارجه و سمت استاندارى در داخله داشته است\r\n« سال 1917 بود كه تحصيلات خود را در پطرزبورغ بپايان رسانده با سمت اتاشه وارد خدمت سفارت ايران در سن پطرزبورغ شدم و چون به زبان روسى تسلط كامل داشتم رابط بين سفارت و وزارتخانه‌ها و ادارات محلى بودم .\r\nپس از ورود لنين ، از طرف حكومت كرنسكى اعلاميه به امضاى لنين اوليانف صدر كميسرهاى ملى جماهير شوروى منتشر شد مبنى بر اينكه « اكنون كه دولت جابر تزارى واژگون شده است حكومت كارگران و دهقانان شوروى خود را مدافع ملل ستم‌ديده مشرق معرفى مىكند و براى جبران مظالم تزارهاى فرعون صفت رومانف‌ها حاضر بهمه‌گونه مساعدت و كمك به ملل مزبور مىباشد »\r\nدر اين باب با مرحوم اسد بهادر شارژه‌دافر داخل مذاكره شدم و قرار بر اين شد كه بطور ناشناس بعنوان يك نفر محصل ايرانى با همان لباس اونيفورم دانشجويان ( كه تازه از تن درآورده بودم ) با اولياى امور سويت تماس گرفته ببينيم تا چه اندازه حاضر باجراى مفاد اعلاميه مذكور هستند .\r\nچون در وزارت امور خارجه تزارى تشريفات خاصى معمول بود تصور نميكردم به اين سهولت بتوانم جانشين نراتف وزير امور خارجه سابق را ملاقات كنم . بهرحال ساعت 8 صبح روز بعد بسراغ تروتسكى كميسر امور خارجه رفتم بر خلاف سابق درها باز و دربانى هم نبود ؛ تروتسكى در همان اطاق كار نراتف با عائله خود مركب از همسر و دو فرزند كوچك سكونت داشت فرزندان تروتسكى هنوز روى كاناپه خواب بودند و در گوشه ديگر اطاق قابلمه غذا روى پريموس ديده ميشد كه گويا ناهار آنها تهيه ميشد ، خلاصه اطاق شلوقى بود ( البته در ايام انقلاب هم نبايد انتظار ديگرى داشت )\r\nپس از مدتى خود را بعنوان يكى از محصلين ايرانى معرفى كرده شرح مبسوطى از فجايع دولت تزارى بخصوص قضاياى بمباردمان حرم مطهر حضرت رضا و عمارت مجلس شوراى ملى ، بدار آويختن مرحوم ثقة الاسلام بدست عمال نظامى روس و قزاقهاى تزارى ، عمليات منافى عفت سالداتهاى روسى در رشت و قزوين و غيره براى تروتسكى تعريف كردم . بيانات من ظاهرا تاثير عميقى در آنمرحوم نمود دستهاى مرا فشرده گفت من تشنه اين اطلاعات بودم ولى خيلى ميل دارم كه اين اطلاعات را از طرف يك مقام رسمى بشنوم ؛ آيا شما با سفارت ايران آشنائى داريد . اظهار كردم كم‌وبيش اشخاصى را در اينجا ميشناسم فرضا آنها هم اين فجايع را تاييد و تصديق كردند چه نتيجهء خواهد داشت و در جبران\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nگذشته شما چه اقدامى خواهيد كرد ؟ مشار اليه جواب داد در اين‌صورت ما كليه قراردادهاى تحميلى كه بر خلاف ميل و ارادهء ملت نجيب ايران بسته شده است ملغى ميكنيم و قشون تزارى را فورى احضار خواهيم كرد . مراتب را بلافاصله به اطلاع مرحوم اسد بهادر رساندم ايشانهم پس از كسب دستور از تهران مجددا مرا روانه كميسارياى امور خارجه نمودند و قرار شد در يك نقطه بيطرفى ملاقات غيررسمى به عمل آيد . چند روز بعد در يكى از رستورانهاى دورافتاده شهر ، مرحوم اسد بهادر و رئيس اداره شرقى كميسارياى امور خارجه با حضور اين‌جانب ملاقات نموده و برحسب تقاضاى نمايندهء كميسارياى خارجه ملاقات ديگرى سه روز بعد در همان محل به عمل آمد . مشار اليه ضمن صحبت اظهار داشت مذاكرات جلسهء گذشته به اطلاع مسيو تروتسكى رسيده و دستور احضار فورى قشون روس از ايران صادر شد حال در صورتى كه كليه قراردادها و مقاوله‌نامه‌ها از طرف حكومت شوروى ملغى شود آيا دولت ايران حاضر خواهد بود حكومت شوروى را برسميت بشناسد ؟ مرحوم اسد بهادر جواب مثبتى به اين موضوع نداده موكول به آينده نمود . پس از آن اعلاميه لنين ( اوليانف ) صدر كميسرهاى ملى جماهير شوروى صادر شد مبنى بر اينكه كليه قراردادها و مقاوله‌نامه‌هائى كه دولت واژگون شده تزار با زور و فشار تحميل به دولت و ملت ايران نموده ملغى و كان لم يكن محسوب مىشود چندى بعد دولت ايران اتحاد جماهير شوروى را برسميت شناخته و اولين نماينده سياسى شوروى از طريق تركستان و باجگيران وارد طهران شد .\r\nمنظور از اعلاميه مفصل كه در فوق بدان اشاره شده همان بيانيه 16 دسامبر 1917 است ( 25 آذر 1296 ) كه لنين خطاب به مسلمانان روسيه و مشرق زمين منتشر كرد .\r\nاينك ترجمه آن بيانيه و در تعقيب آن مراسلهء رسمى تروتسكى و سپس اعلاميه و نامه بر اوين :\r\n« رفقا ، برادران ، وقايع عمدهء در خاك روسيه در جريان است ؛ خاتمه مجازات خونينى كه از براى تقسيم كردن ممالك ديگران شروع شده بود نزديك مىشود . سلطنت وحشيانهء كه زندگانى ملل عالم را بنده خود قرار داده بود مقهور گرديد . عمارت كهنه و پوسيدهء استبداد و بندگى در زير ضربات انقلاب روس خراب مىشود . . . . . . حكومت مملكت در دست ملت است . . . . . در اين مقصود مقدس روسيه تنها است . . . . .\r\nو آن هندوستان دوردست كه قرون متمادى در تحت ظلم و فشار درندگان متمدن اروپا واقع شده بود بيرق انقلاب برافراشته . . . . . . سلطنت غارت و زور سرمايه‌داران منقرض گرديد .\r\nمسلمانان مشرق ؛ ايرانيان ، تركها ، عربها ، هندوها و تمام طوايفيكه سباع حريص اروپا زندگى و دارائى و آزادى آنها را در قرون متوالى مال الاجاره از براى خود قرار داده و غارت‌گران جنگجو ميخواهند ممالك آنها را تقسيم كنند !\r\nما اعلام ميكنيم كه عهدنامه سرى راجع به تقسيم ايران محو و پاره گرديد و همين‌كه عمليات جنگى خاتمه يافت قشون روس از ايران خارج مىشود و حق تعيين مقدرات ايران بدست ايرانيان تأمين خواهد گرديد . . . . . در اينموقع كه حتى مسلمانان هند كه تحت ظلم و فشار بيگانه كوبيده و فشرده شده‌اند برضد ستمكاران شورش ميكنند نبايد خاموش نشست فرصت را غنيمت و غاصبين را از اراضى خود دور اندازند ، ما زير پرچمهاى خود ملل مظلومه را براى استخلاص جاى ميدهيم . اى مسلمانان روسيه ، اى مسلمانان مشرق زمين ، در اين راه تجديد حيات عالم ما از جانب شما انتظار هم‌عقيدگى و مساعدت را داريم .\r\nكميسر امور ملى ، استالين - رئيس شوراى كميسرهاى ملى ، لنين . »\r\nمراسله دولت بلشويكى لنين به شارژه‌دافر ايران در پطروگراد - 16 ژانويه 1918 - 26 دى 1296\r\n« نظر باينكه ملت ايران از وضع آتيه عهدنامه 1907 منعقد بين روس و انگليس مردد است با نهايت احترام بنام حكومت جمهورى روسيه مراتب ذيلرا باستحضار خاطر شريف مىرساند : موافق نص صريح اصول سياست بين المللى كه در كنگره ثانى كميسرهاى ممالك روسيه در 26 اكتبر 1917 مقرر شده است شوراى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nكميسرهاى ملت روس اعلام ميدارند كه معاهده فوق الذكر نظر باينكه بر عليه آزادى و استقلال ملت ايران بين روس و انگليس بسته شده به كلى ملغى و تمام معاهدات سابق و لا حق آن نيز كه هرجا حيات ملت آزادى و استقلال ايران را محدود نمايد از درجهء اعتبار ساقط خواهد بود .\r\nدر خصوص تعديات دستجاتى از قشون روس كه هنوز خاك ايران را تخليه نكرده‌اند بايد خاطرنشان شود كه اين ترتيبات بر خلاف اراده و ميل ما صورت گرفته و ناشى از جهالت قسمتى از سربازان و سوءنيت ضد انقلابى فرماندهان ايشان است . شوراى كميسرهاى روسيه آنچه در حيز قدرت دارد به استخلاص ايران از مأمورين تزار و سرمايه‌داران امپراطورى خود كه هم دشمن ملت ايران و هم خصم روسيه ميباشند مبذول داشته تمام اتباع روس را كه مرتكب اعمال تجاوزكارانه نامشروع نسبت بملت ايران شده‌اند مجدانه موافق قوانين انقلابى تنبيه خواهد كرد و در زمينه روابط بين المللى تا درجه امكان جديت خواهد كرد كه بتخليه كامل قشون عثمانى و انگليس از ايران موفقيت حاصل كند . صميمانه اميدوارم موقع آن نزديك شده باشد كه ملل دنيا حكومتهاى خود را بجلوگيرى از تجاوزات نسبت بملت ايران وادار و موانع توسعهء قوى و ترقى آزادانه مملكت مزبور را مرتفع نمايند بهرحال شوراى كميسرهاى ملت روس فقط روابطى را با ايران معتبر ميداند كه مبنى بر تعهداتى به رضايت طرفين و احترامات بين دو دولت باشد . امضاء - تروتسكى »\r\nبراوين اولين فرستاده دولت بلشويكى لنين در تاريخ 8 بهمن وارد طهران شد و چند روز بعد اعلاميه زير را صادر كرد :\r\n« اين بنده چند روز است وارد طهران شده و تا اندازهء ديدوبازديد خود را انجام داده اينك بموجب اين ورقه اعلام مينمايم كه من حاضرم براى الغاى تمام معاهدات نامشروع كه به زور سرنيزه دولت سرنگون شده تزارى از دولت ضعيف و نجيب ايران گرفته شده است با هيئت دولت داخل مذاكره شوم و من حاضرم بعد از فسخ امتيازات يك معاهدهء باشرفانه با دولت ايران و دولت خودم امضاء و برقرار نمايم .\r\nامضاء - ن . ز . براوين »\r\nدر 29 خرداد 1297 ، براوين نامهء بوزارت خارجه نوشت كه دو قسمت اول آن بشرح زير بود :\r\n« كليهء ضعف دولت ايران از اين بوده است كه حقوق و ثروت ملى ايران بدست سرمايه‌دارى و استعمار بيگانه افتاده است ملت انقلابى روسيه بعد از آنكه بسرمايه‌دارى خود شكست داد ملتزم است كه برادر عزيز او ملت ايران همسايه‌اش را از فشار سرمايه‌دارى بيگانه مستخلص بدارد بنابراين اينجانب تصديق مينمايد كه آن وزارت جليله مختار است تمام امتيازات سابقه روس در ايران از معدنى ، ماهىگيرى حمل‌ونقل و جنگلى و غير ذالك را كه رژيم سابق روسيه گاهى به زور سرنيزه ، گاهى با مساعدت بعضى از بزرگان ايرانى ميبود خالى از حمايت جمهوريت روسيه ميشمارد و باز اميدوار است كه ملت ايران فوايد خود را من بعد براى صرف وطن نگاه داشته و بدست سرمايه‌داران خارجى وانگذارد . ن . ز . براوين »\r\n* * * \r\n[ بعضى از تلگرافهاى اسد بهادر شارژه دافر ايران بوزارت امور خارجه 
  ]\r\nچند روز قبل از بروز انقلاب دوم و ايام بعد از انقلاب ، اسد بهادر شارژه‌دافر ايران حوادث را مرتبا بوزارت امور خارجه تلگراف نمود ، بعضى از آن مخابرات كه داراى اهميت بيشترى مىباشد عينا درج و بقيه در ضمن ساير مطالب شرح داده مىشود :\r\n\r\nتلگراف نمره 206 مورخ 22 محرم 1336 - اكتبر 1917\r\n« الان خبر رسيد كه كميتهء انقلابى نظامى كه فرقه دموكراتهاى ماكسيماليست تشكيل داده قصر زمستانى ، اركان\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nحرب ، بانك دولتى و بعضى بانكهاى ديگر ، تمام گارهاى راه‌آهن ، تلفون ، تلگرافخانه و پست‌خانه و اداره چراغ را اشغال نموده‌اند بعضى وزراء را حبس و شوراى جمهورى را بسته و دولت موقتى را معزول اعلان نمودند . لازم است معروض دارد كه تمام ساير فرق سوسياليست‌ها و دموكراتها برضد اين اقدامات ماكسيماليست‌ها ميباشند از قراريكه مذكور شد رئيس الوزرا بفرونت رفته كه قشون جمع و براى دفع طغيان فرقه دموكراتهاى ماكسيماليست و ساخلو پطروگراد كه هواخواه آنها است بفرستد چون ديشب تلگرافخانه بسته بود تلگراف امروز فرستاده شد صبح از سفارت انگليس فدوى را خبر دادند كه ساعت شش جلسه كور ديپلوماتيك خواهد بود پس از برگشتن چگونگى را تلگراف ميكنم »\r\n\r\nمتمم تلگراف\r\n« عطف 206 الان از سفارت انگليس كه كور ديپلماتيك در آنجا جلسه داشته برگشتم مسئله كه مطرح شد راجع بحفظ اتباع خارجه و سفارتخانها بود پس از مذاكرات زياد تصميمى گرفته نشد علت آن هم عدم وجود يك دولت رسمى و بعضى ملاحظات در مراجعه به كوميته انقلابى نظامى است هيئت دولت موقتى غير از رئيس الوزراء كه بطور يقين معلوم نيست كجا رفته است در قلعهء پطروپاولوى محبوس شد عجالة در روسيه هيچ دولتى وجود ندارد و وزارتخانها تعطيل هستند اگرچه شهر آرام است ولى ممكن است هر دقيقه اتفاقات ناگوار رخ بدهد اخبار را متدرجا عرض مىكند »\r\n\r\nطهران وزارتخارجه تلگراف رمز مورخهء 24 محرم 1336 - 28 اكتوبر 1917\r\nعطف 206 چنان كه معروض داشته تمام فرق سوسياليست و دموكراتها برضد ماكسيماليست ميباشند و در مقابل كوميته انقلابى نظامى هيئت بلديه كوميته نجات عمومى تشكيل داده‌اند عجالة اداره بلديه مركز تمام فرق سوسياليستها و دموكراتها و اعضاى شوراى جمهورى است و ساعى هستند مانع پيشرفت ماكسيماليستها شوند كرنسكى رئيس الوزرا با عدهء قشون از فرونت براى دفع ماكسيماليست‌ها در حوالى پطروگراد قشون طرفين مشغول زدوخورد هستند اگرچه ماكسيماليستها هيئتى مانند كابينه تشكيل داده‌اند قشون ساخلو پطروگراد هم با آنها هستند ولى چون ساير فرق سوسياليست‌ها و دموكراتها برضد آنها ميباشند مشكل است در داخلهء روسيه راضى به تمكين و ظن قوى ميرود كه كرنسكى با قشونيكه از فرونت آورده طغيان آنها را دفع نمايد چون در اين بين ممكن است تمام شهر را غارت نمايند كوميته‌هاى خانگى كه سابقا براى تهيه آذوقه در هر خانه تشكيل يافته مصمم شده كه باجاره‌نشينان اسلحه داده كه هر خانه بتواند خود را در موقع لزوم با اسلحه دفاع نمايد عجالة در كوچه‌هاى شهر گاه‌گاهى صداى تير تفنگ شنيده مىشود . »\r\n\r\nطهران وزارتخارجه تلگراف رمز مورخهء 26 محرم 1336 - 30 اوكتوبر 1917\r\n« از قرار اخبار اخيره قشون كرنسكى از تسارسكى سلورد شده و قشون كوميته انقلاب نظامى ساخلو آنجا مجبور شده عقب بنشيند در مسكو هم زدوخورد است تمام روزنامجات فرق اعتدالى را بسته‌اند عدهء قشون هم از رول براى كمك با ماكسيماليست‌ها حركت داده‌اند شب و روز در نقاط مختلفه شهر تيراندازى مىشود و عمله‌جات مسلح متصل در شهر حركت ميكنند اطراف پطروگراد حتى كوچه‌ها را سنگربندى كرده در غالب آنها توپ گذاشته شده است اين معروف است كه قشون همراه كرنسكى فقط پنجهزار قزاق است و مختصرى توپخانه پياده‌نظام ندارد كوميته مركزى اتحاد تمام مستخدمين و عملجات راه‌آهن‌ها تصميم گرفته‌اند كه اگر همين روزها بين ماكسيماليست‌ها و ساير فرق دموكراتها و سوسياليست‌ها موافقت حاصل نشود گرو كرده در تمام خطوط راه‌آهن مرور را مقطوع نمايند كلية اوضاع خيلى وخيم است مستدعى است رسيد تلگرافها را تلگراف بفرمائيد كه بداند تلگرافها ميرسند يا خير . »\r\n\r\nطهران وزارتخارجه تلگراف رمز نمره 211 مورخهء 28 محرم 1336 - اول نوامبر 1917\r\n« ماكسيماليستها اعضاى دولت موقتى را حبس و شوراى كوميسرهاى ملى برياست لنين معروف تشكيل دادند كه در واقع بجاى كابينه وزرا است و تروتسكى كوميسر ملى براى كارهاى خارجه معين شد تاحال هيچيك از دول خارجه اين هيئت را نشناخته و از طرف آنها هم هيچگونه اظهارى در معرفى خود نشده است اعضاى وزارتخارجه مانند اعضاى ساير وزارتخانها از حاضر شدن سرخدمت امتناع و وزارتخارجه تعطيل است اساس پروگرام شوراى كوميسرهاى ملى از قرار ذيل است :\r\nاولا صلح فورى بدون انضمام خاكى و غرامت جنگ و آزادى تمام ملل عالم ثانيا در باب ضبط فورى املاك شخصى بلاعوض و تقسيم آن و كليهء اراضى فيما بين زارعين و نقش كارگران و سربازان در امورات ثروتى و صنعتى مملكت . »\r\n\r\nطهران وزارتخارجه تلگراف رمز نمره 213 مورخه 28 محرم 1336 - اول نوامبر 1917\r\n« عطف 211 قشون طرفدار حكومت موقتى بقاتچنيا عقب نشسته و بواسطهء پيشرفت اقدامات ماكسيماليستها ساير فرق دموكراتها و سوسياليستها كه با آنها ضديت ميكنند مجبورا راضى بدخول در مذاكرات براى تعيين كابينه بطور تناسب از تمام فرق انقلاب‌طلب\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nانتخاب شده‌اند و ظن قوى ميرود كه همين روزها كابينه مزبور تشكيل شود پس از محاصره مدارس نظامى كه طرفدار كوميته نجات بودند و زدوخورد در تلفونخانه و تلفات زياد از طرفين تمام شهر دست كوميته انقلابى است و امروز در شهر تيراندازى نشده ولى دستجات عملجات و سربازان در كوچه‌ها حركت ميكنند بواسطه بسته بودن بانكها و دكاكين مردم به كلى مستأصل شده‌اند در مسكو زدوخورد باقى و تلفات خيلى زياد بواسطهء نرسيدن تلگراف و پست سفارت از وزارتخانه و قنسولگريهاى دولت عليه در روسيه به كلى بىخبر است . »\r\n\r\nطهران وزارتخارجه تلگراف رمز مورخهء غره صفر 1336 - 4 نوامبر 1917\r\n« عطف 23 قشون طرفدار حكومت موقتى پس از شكست در جنگهائيكه در حوالى پطروگراد شد تسليم قشون كوميته انقلابى نظامى گرديد ژنرال كراسنو فرمانده قشون دولتى و وينسكى كوميسر دولتى در فرونت شمالى با تمام اركان حربيه حبس كرنسكى فرار و معلوم نيست كجا رفته است به اين جهة فرماندهى كل قشون فرونت به ژنرال دوخونين رئيس اركان حربيه كل فرونتها محول گرديد در مسكو هنوز زدوخورد باقى است كوميته انقلابى نظامى اين عده قشون بكمك كوميته مسكو فرستاد از قرار اخباريكه ميرسد در مسكو تلفات خيلى زيادى شده هوتل ناسيونال كه از بهترين هوتل‌هاى مسكو است و كليساى قديم و تاريخى و قسمت بزرگ كرمله كه قشون طرفدار دولت موقتى آنجا را محل دفاع خود قرار داده بودند به كلى منهدم تمام محلهء نيسكيتس كايا سوخته در داخلهء روسيه هم در غالب شهرها بين طرفداران دولت موقتى و هواخواهان ماكسيماليست زدوخورد است ژنرال كالدوين رئيس منتخب‌شده قزاقهاى دون با عده زيادى قزاق سواره‌نظام و پياده‌نظام و توپخانه از جنوب خيال حمله بمسكو دارد و عجالة تا شهر خاركوف و رونژ آمده چون از يكطرف اتفاق بين فرقه ماكسيماليست‌ها و ساير فرق دموكرات و سوسياليست‌ها حاصل نشده است و مخالفت باقى است و از طرف ديگر كوميته مركزى اتحاد كل مستخدمين و عملجات راه‌آهن روسيه تصميم گرفته‌اند در صورت عدم موافقت بين فرق مزبور تعطيل عمومى اعلان كنند لهذا پيشرفت اقدامات كالدوين با فقدان راه‌آهن مشكل خواهد بود سه‌شنبه چهارشنبه پنجشنبه تلگرافخانه بسته بود اين است كه تلگراف سه‌شنبه را امروز فرستادم تلگراف نمره 44 آخر وزارتخارجه زيارت شد عجالة هيچ اقدامى بواسطه فقدان دولت رسمى و تعطيل وزارتخارجه ممكن نيست . »\r\n\r\nطهران وزارتخارجه تلگراف رمز مورخ 4 صفر 1336 - 7 نوامبر 1917\r\n« شهر مسكو و قازان دست ماكسيمايست ها اتفاق بين فرق دموكراتها حاصل نشده وزارتخانه‌ها در حالت گرو باقى است اگرچه ماكسيمايستها جبرا زمام امور بدست گرفته‌اند ولى تمام ادارات از تمكين و خدمت امتناع حتى در خود فرقه ماكسيمايستها اختلاف حاصل تمام كميسرها غير از لنين و تروتسكى استعفا دو هفته است كه در روسيه هيچ دولتى وجود ندارد . »\r\n\r\nطهران وزارتخارجه تلگراف مورخهء 6 صفر 1336 - 9 نوامبر 1917\r\n« رئيس شوراى كميسرهاى ملى لنين بفرمانده كل قشون حكم كرده است برؤساى قشون دشمن تكليف متاركه فورى نموده كه مذاكرات صلح شروع شود و در حكم مزبور نيز قيد شده كميسر وزارتخارجه رسما در اينباب سفراى دول متفقه را مستحضر ساخته كميسر وزارتخارجه تروتسكى يادداشت رسمى فقط بسفارتخانهاى دول متفقه نوشته كه در آن پس از معرفى حكومت كميسرهاى ملى تصميم مجلس تمام شوراهاى كارگران و سربازان روسيه را در خصوص متاركه جنگ صلح موافق اصول دموكراتيك يعنى بىانضمام خاكى و غرامت جنگ و آزادى ملل اعلان و مخصوصا اضافه مىكند كه در اين يادداشت حكم تكليف رسمى متاركه جنگ را در تمام فرونتها و افتتاح مذاكرات صلح را دارد عجالة معلوم نيست كه فرمانده كل قشون حكم فوق الذكر را مجرى خواهد داشت يا نه و سفراى متفقين چه جوابى به اين يادداشت خواهند داد ظن قوى ميرود كه بلاجواب بگذارند چگونگى را در ثانى معروض و ضمنا عرض مينمايد كه حكومت كميسرهاى ملى را تاحال هيچيك از دول نشناخته و هنوز بدول بيطرف خودشان را معرفى نكرده‌اند تعليقه نمره 4846 / 12666 زيارت گرديد . »\r\n\r\nطهران وزارتخارجه تلگراف صفر 1336 - نوامبر 1917\r\nعطف 216 ژنرال دوخونين فرمانده كل قشون امتناع از اجراى حكم دخول در مذاكرات رؤساى قشون براى متاركه جنگ نمود هيئت كميسر مشار اليه را معزول و كرينكو كميسر وزارت جنگ را باوجود اينكه فقط رتبه نيابت سيم فوج را دارد فرمانده كل قشون نمودند مشاراليه خطابهء بقشون صادر و در آن افواج را دعوت مىكند كه از ميان خود نمايندگان انتخاب نمايند و هر فوجى مستقيما داخل مذاكرات با دشمن براى متاركه جنگ شود و نتيجه را بكميسرها اطلاع بدهند ولى حق امضاى قرارداد متاركه فقط با هيئت كميسرها خواهد بود آنجا معروف است كه آلمانها از دخول مذاكرات و متاركه جنگ امتناع خواهند نمود دليل آن را ميگويند عدم شناسائى حكومت حاليه از طرف تمام روسيه و دول خارجه است ولى ظن قوى ميرود كه طبعا خود به خود قطع عمليات نظامى در فرونت روس شود ديروز كميسر وزارت خارجه مراسلهء نيز بوزيرمختارهاى دول بيطرف\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nاروپا نوشته و خواهش مىكند كه مشار اليهم دول آلمان و اطريش و عثمانى را از تكليف متاركه فورى جنگ و شروع در مذاكرات صلح بطور رسمى مطلع نمايند و ضمنا مساعدت ملل آن دول بيطرف را در برقرارى صلح درخواست مينمايد ولى در مراسله راجع بمعرفى هيئت كميسرهاى جديد ذكر نشده . »\r\n\r\nطهران وزارت خارجه تلگراف رمز مورخ صفر 1336 - نوامبر 1917\r\n« چنان كه در ضمن تلگرافات متعدده معروض داشته حكومت حاليه در داخله روسيه احكامش مجرى نيست و تمام وزارتخانهاى اينجا تعطيل و اعضاء آن از شناختن حكومت جديد امتناع دارند هيچيك از دول خارجه حتى بيطرف نيز او را نشناخته‌اند و از قرار اطلاعات شخصى فدوى اين حكومت را مشكل است دول خارجه بشناسند لهذا اقدامات در مطالب تلگرافهاى فوق الذكر بيحاصل است بايد صبر كرد تا انتخابات براى مجلس مؤسسان كه ديروز شروع شده اختتام و وضع تا اندازهء روشن شود عجالة در روسيه چندين حكومت مختلف مستقل كه هيچكدام همديگر را نمىشناسند تشكيل شده مانند فنلاند و اوكرانى و قفقاز و اتحاد قزاقهاى روسيه و قسمتى از سبير و اينجا معروف است و در موگيلوف كه محل اقامت فرمانده كل و اركان حرب تمام قشون است فرق مختلفه سياسى درصدد هستند نيز حكومتى تشكيل بدهند . »\r\n\r\nطهران وزارت خارجه تلگراف رمز مورخه صفر 1336 - نوامبر 1917\r\n« ديروز نمايندگان كرينسكو فرمانده جديد كل قشون روس و نمايندگان قشون آلمان در فرونت شمالى باهم‌ديگر ملاقات و قرار شد كه 16 صفر در ثانى بين طرفين ملاقات و شروع بمذاكرات براى برقرارى متاركه فورى در تمام فرونتها بنمايند و همچنين براى اينكه مجددا به متفقين تكليف شود و در اصل شرايط صلح رسما شراكت نموده و همگى معا داخل مذاكرات براى متاركه در فرونتهاى تمام دول مخاصم بشوند اينجا در دواير نزديك بشوراى كوميسرهاى ملى ميگويند كه فرمانده قشون آلمان در فرونت شمالى از طرف فرمانده كل قشون آلمان وكالت داشته و كتبا جواب نمايندگان قشون روس را داده است ولى از مضمون آن هنوز اطلاع بهم نرسانيده‌ام همين كه فهميدم با تلگراف عرض خواهد نمود انتها سفراى نروژ و سوئد و سويس بكوميسر وزارتخارجه جواب خيلى مختصر ذيل را دادند « كاغذ مورخهء دهم نوامبر شما رسيد و اقدامات مربوطه به عمل آورده‌ام » شارژه‌دافر اسپانيا كه جواب مفصلى داده بود در دواير ديپلوماتيك اثرات خوب نه‌بخشيده و ميگويند بدون دستور العمل از دولت متبوع خود نوشته است سفراى دانمارك و هلند هنوز جواب نداده كلية غير از جوابهاى غيررسمى نمايندگان خارجه هيچگونه روابط ديگرى با هيئت كوميسرها ندارند . »\r\n\r\nطهران وزارتخارجه تلگراف رمز مورخهء صفر 1336 نوامبر 1917\r\n« ديروز انتخابات براى مجلس مؤسسان در پطروگراد ختم شد و از دوازده نفر وكلاى پاىتخت شش نفر بالشويك چهار نفر كادت و دو نفر سوسياليست رولوسيونر منتخب شدند نتيجه انتخابات در ولايات هنوز معلوم نيست انتها آخر الامر بين كوميته اجرائيهء مجلس فوق العاده زارعين و كوميته مركزى شوراهاى كارگران و سربازان و فرق بالشويك‌ها و سوسيال رولوسيونرهاى دست چپ و دموكراتهاى بين المللى و اتحاد مستخدمين راه‌آهن‌ها و پست و تلگرافخانه اتفاق حاصل شد و بلافاصله داخل مذاكرات براى تشكيل حكومت مركزى گرديدند ظن قوى ميرود همين روزها هيئت جديد دولت انتخاب شود ساير فرق سياسى در خدمت باقى هستند قشون فرونتهاى قفقاز و رومانى و فرونت غربى از اطاعت به هيأت كوميسرهاى ملتى امتناع دارند . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« چنان كه معروض شد سفراى دول متفقه جوابى بمراسلهء كوميسر وزارت خارجه راجع به تكليف صلح نداده‌اند ولى رؤساى كميسيون‌هاى نظامى آنها باستثناء رئيس ميسيون آمريكا كه در اردوى فرماندهى كل قشون روس اقامت دارند معا بعنوان ژنرال دوخونين فرمانده كل قشون روس مراسلهء مبنى بر پروتست دول متبوعه خود از نسخ عهدنامه 23 اوت كه بموجب آن دول متفقه متعهد شدند كه متاركه و يا قطع عمليات نظامى جداگانه ننمايند نوشته و تهديد كرده كه نسخ قرارداد مزبور از طرف روسيه نتايج خيلى وخيم خواهد داشت علاوه بر اين رئيس ميسيون نظامى فرانسه تلگراف رئيس الوزراى فرانسه را راجع باينكه دولت فرانسه شوراى كوميسرهاى ملتى را نمىشناسد و هيچگونه حكومتى را كه حاضر براى عقد روابط با دشمن باشد نخواهد شناخت و اميدوار است رؤساى عالى قشون روس كه در وطن‌پرستى آنها ترديدى نيست از عهدشكنى قشون روس ممانعت خواهند نمود براى ژنرال دوخونين ارسال داشته . »\r\n\r\nطهران وزارت خارجه تلگراف رمز مورخهء صفر 1336 نوامبر 1917\r\n« عطف 221 ذيلا جواب فرمانده فرونت شرقى آلمان عرض مىشود فرمانده فرونت شرقى آلمان بموجب وكالت فرمانده كل قشون آلمان حاضر است داخل مذاكره براى بستن متاركه بشود در صورتى كه فرمانده كل قشون روس براى مذاكرات حاضر باشد خواهش مىشود هيئت نمايندگانى كه داراى وكالت كتبى باشند به اردوى فرونت شرقى آلمان اعزام دارند و فرمانده آلمان هم نيز هيأتى به همان ترتيب تشكيل خواهد داد و براى مسافرت ميسيون\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nروس ترن مخصوص تهيه خواهد شد انتها مجددا اعلانيهء بامضاى لنين و تروتسكى راجع به صلح و خطابيهء به ملل مخابره شده و در آن اشعار مىشود اول دسامبر 1917 شروع بمذاكرات صلح خواهد شد و اگر ملل متفق نمايندگان خود را نفرستند روسيه تنها داخل مذاكرات با آلمانها خواهد شد و مسئوليت بستن صلح جداگانه از طرف روسيه به عهده بورژوازى ممالك متفقه خواهد بود . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« عطف 223 چون باوجود اينكه شوراى كوميسرهاى ملتى ژنرال دوخونين را از فرماندهى كل قشون منفصل نموده دول متفقه به اين مسئله اعتنائى نكرده رؤساى مسيونهاى نظامى آنها مستقيما با مشار اليه مكاتبه ميكنند و حالا رئيس مسيون نظامى آمريكا هم مراسله نوشته و در آن اشعار داشته چون جنگ حاضر جنگ دموكراسى برضد استبداد است جمهورى آمريكا جدا متاركهء جداگانه را پروتست مينمايد تروتسكى كوميسر وزارتخارجه انتشاريهء مبنى بر اينكه اين مكاتبات رسمى با يك نفر مأمور معزول تحريك او باتخاذ پوليتيك برضد شوراى كوميسرهاى ملتى است و غيرقابل تحمل مندرج نموده و اشعار داشته كه هيچكس از ديپلوماتهاى حاليهء دول متفقه تقاضاى شناسائى حكومت حاضره را ندارد ولى از آن جائى كه شوراى كوميسرها مسئول امور مملكت است نمىتواند تحمل نمايد كه مشار اليهم براى نيل بمقاصد مختلف مداخله باداره امور مملكت نموده و درصدد تحريكات جنگ داخلى باشند تعاقب كردن اين اقدامات نتايج خيلى وخيم خواهد داشت و شوراى كوميسرهاى ملتى مسئوليت آن را قبلا از خود سلب مىنمايد كلية سبك رفتار شوراى كوميسرهاى ملتى روزبروز باعث سردى با متفقين و برنجش آنها ميافزايد مخصوصا در روابط با انگليسها چنان كه كوميسر وزارتخارجه چند روز قبل بسفارت انگليس مراسلهء نوشته و درخواست استخلاص و آزادى عبور دو نفر از بالشويكهاى معروف را كه در انگلستان توقيف شده نموده چون سفارت انگليس مراسلهء مزبور را بلاجواب گذاشته كوميسر وزارتخارجه حكم صادر نموده تا اصلاح اين مسئله باتباع انگليس شهادت‌نامه خروج از خاك روسيه ندهند . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« اعضاى دولت موقتى از فرقه سوسياليست‌ها كه در حبس نيستند امروز خطابيهء منتشر نموده و در آن اعلان ميكنند كه حكومت واقعى فقط دولت موقتى است و در عوض ساير اعضاى دولت موقتى كه در حبس هستند معاونين ايشان امضا نموده‌اند . »\r\n\r\nطهران وزارتخارجه تلگراف رمز مورخهء صفر 1336 نوامبر 1917\r\nعطف 218 و 221 از قرار خبر رسمى وزير خارجهء اطريش در جواب تلگراف كوميسرهاى ملتى مورخهء 15 نوامبر مبنى بر اينكه حكومت روسيه حاضر شروع بمذاكرات براى بستن متاركه و معاهده صلح است با تلگراف رضايت دولت اطريش و اعزام نمايندگان را براى مذاكرات 16 صفر كه فردا باشد اخطار و ضمنا قيد نموده كه اصول صلحى را كه كوميسرها منتشر نموده‌اند مناسب براى دخول مذاكرات در اساس آن ميدانند . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\nعطف 225 امروز سفارت انگليس در مطبوعات اعلانيهء كه در آن علت بىجواب گذاشتن مراسلهء تروتسكى را عدم وصول دستور العمل از دولت خود در جواب دادن و در شناسائى شوراى كوميسرهاى ملى ذكر و اشاره مىكند كه در مراسله تروتسكى نوزده ساعت بعد از حكم متاركه جنگ بسفارت رسيده و دول متفقه در مقابل عمل انجام شده واقع گرديده‌اند در جواب كوميسر وزارت خارجه و مطبوعات درج كرده كه تكليف متاركه بعموم دوليكه در جنگ هستند در سه روز قبل از مراسله بسفارتهاى دول متفقه در روزنامجات اعلان شده و مراسله مقارن حكمى كه بفرمانده كل داده بودند بسفارتخانه‌ها ارسال شد و اگر دير رسيد عمدى نبوده است و اينكه قبلا با متفقين تبدل آراء نشده بواسطه اين بوده كه تصميم شوراى كوميسرهاى ملتى در خصوص متاركه اعم از هر جوابيكه دول متفقين ميدادند تغييرناپذير بود . »\r\n\r\nطهران وزارتخارجه تلگراف رمز مورخهء صفر 1336 نوامبر 1917\r\n« عطف 218 ژنرال دوخونين از تحويل فرماندهى كل به كرينسكو امتناع نمود كرينسكو با قشون طرفدار حكومت شوراى كارگران و سربازان محل اردوى فرمانده كل را كه در شهر ماگيلوف است محاصره و قشون دوخونين بدون جنگ تسليم و خود ژنرال را مردم و سربازها از ترن بيرون كشيده و بقتل رساندند ميگويند علت اين حركت خودسرانه بواسطه خشم مردم از فرار ژنرال كارنيل‌اف بوده است كه شب قبل از محبس با همراهى چهارصد نفر سوار به سمت جنوب فرار كرده تصرف اردوى فرماندهى كل باعث ازدياد نفوذ بالشويك شده و سكته بزرگى بفرق پليتيكى از قبيل كادت دست راست سوسيال روسيونرها كه اردو را مركز اقدامات خود قرار داده بودند وارد آورده و اتفاق بالشويك‌ها كه روزبروز مقتدر ميشوند با بعضى طبقات و فرق به ترتيبى كه در تلگراف 222 عرض شده مشكل است حاصل\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبشود مخصوصا كه بالشويك‌ها در اقدامات خود خيلى تندى و بىاعتنائى بسايرين مينمايند و از همه قسم اقدامات جبرى خوددارى ندارند چنان كه ديروز بعنوان اينكه در حاليه اكثر ساكنين پطروگراد هواخواهان بالشويك‌ها هستند بايد براى بلديه شهر انتخابات جديد بشود هيات بلديه حاليه را به زور اسلحه از بلديه بيرون كردند . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« عطف 221 - 16 صفر هيات دله‌گاسيون روس مركب از هشت نفر كه جزو آنها يكنفر دهاتى ، يكنفر ملاح و يكنفر سرباز هستند براى ملاقات با نمايندگان قشون آلمان بمنطقه بيطرف وارد شدند ضمنا چند نفر از صاحبمنصبان اركان حرب هم براى دفاع منافع نظامى و مسائل مخصوص جنگى قشون روس و متفقين همراه دله‌گاسيون مزبور هستند ولى از جريان مذاكرات هنوز خبرى نرسيده است . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« عطف 217 روزنامه رسمى كوميته اجرائيه مركزى شوراهاى كارگران و سربازان امروز مقالهء راجع به قرارداد مخفى بين روس و انگليس در باب ايران مندرج كه در آن بيطرفى ايران را دفاع و مينويسد انتشار قراردادهاى مخفى خدمت بزرگى بتماميت و استقلال ايران است و اين اقدام بعموم ملل آسيائى ثابت نمود كه انقلاب روسيه موهومى نيست و تمام ملل آسيائى همجوار روسيه بواسطه فتح اصول پروله تارياى روسيه مىتوانند از آتيه خود كمال اطمينان را داشته و در آينده منتظر كمك روسيه در دفاع از ظالمين خودشان باشند . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« امروز در مطبوعات بامضاى رئيس شوراى كوميسرهاى ملتى و كوميسر براى كارهاى ملى اعلاميه خطاب بعموم مسلمين عالم درج و قسمت راجع به مسلمانان ممالك خارجه اينطور شروع مىشود : اى مسلمانهاى مشرق ، ايرانيان ، عثمانيان ، عربها ، هنديها كه قرنهاست ظالمين و غارت‌گران اروپا جان و مال و آزادى اوطان شماها را مال التجاره خود قرار داده و ممالك شماها را قطاع الطريقانيكه جنگ را شروع كرده ميخواهند قسمت نمايند بشما اخطار ميكنيم قراردادهاى مخفى كه امپراطور معزول ما براى تملك اسلامبول بسته و كرسنكى آنها را تصديق كرده حال پاره و منسوخ است اسلامبول بايد دست مسلمانها باشد ما اعلان ميكنيم كه قرارداد در تقسيم ايران لغو و منسوخ است و به مجرد اتمام عمليات جنگى قشون از ايران خارج خواهد شد و حقوق تعيين تقدير خود تأمين مىشود ما اظهار ميداريم كه قرارداد تقسيم عثمانى و سلب جبرى ارمنستان از او باطل و بارمنىها بعد از اتمام جنگ حق تعيين آتيه پليتيكى خود داده خواهد شد مسلمانان خارجه مريدان امپرياليسم ظالم اروپائى كه اين جنگ را براى تقسيم ممالك شماها شروع كرده و اوطان شماها را كولونى خود قرار داده و تهيه بندرقيت براى شماها نموده‌اند نه روسيه آزاد و حكومت انقلابى او . در خاتمه خطابيه ملل مسلمين را دعوت به گسيختن قيد رقيت ظالم بين خود نموده ميگويد شماها خودتان بايد صاحب ممالك خود باشيد ممالك خودتان را موافق سبك زندگانى خودتان تشكيل بدهيد و بدون دفع الوقت اوطان خودتان را از غاصبين آزاد نمائيد اى برادران و رفقا ماها مجدانه و صادقانه به طرف صلح دموكراتيك ميشتابيم و بيرقهاى ما حامل آزادى براى تمام ملل مظلوم عالم است مسلمين روسيه و مشرق ما در اين طريق تجديد عالم از شما منتظر همراهى و مساعدت هستيم . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« عطف 230 از قرار اعلاميهء رسمى كوميسر وزارتخارجه موجب تقاضاى نمايندگان روس مذاكرات متاركه جنگ براى اينكه متفقين از مذاكرات مسبوق شوند قطع و 26 صفر 1336 مجددا شروع خواهد شد پيشنهاداتيكه روسها كرده‌اند از قرار ذيل است : اولا اعلان شود مقصود از تعيين متاركه انعقاد صلح موافق اصول دموكراتيك است كه در اعلانيه مجلس تمام شوراهاى كارگران و سربازان روسيه قيد شده است ثانيا بايد تعهد شود كه در موقع متاركه قشون در يك فرونت برداشته بفرونت ديگر فرستاده نشود ثالثا تخليه جزاير ( موزوند ) در درياى بالتيك انتها نمايندگان دول مركزى و عثمانى از مذاكرات در مسائل نتايج جنگ امتناع كردند و اظهار داشتند كه وكالت آنها فقط براى مذاكرات راجع به قسمت نظامى متاركه جنگ است و بس و از دخول به مذاكرات در باب متاركه عمومى در تمام فرونتهاى متفقين بعذر اينكه نمايندگان متفقين حضور ندارند نيز امتناع كردند معهذا وعده دادند از پيشنهاد روسيه كه بعموم مخاصمين تكليف متاركه شود دول متبوع خودشان را مطلع سازند چون روسها غير از اين ترتيب راضى نشدند عهد متاركه را امضا نمايند مذاكرات يك هفته به تعويق افتاد و عمليات جنگى هم در اين مدت موقوف خواهد بود . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« عطف 233 مادهء نهم پروتوكول دلگاسيون متاركه جنگ متضمن پيشنهادهاى آلمان و روس بطور متوازى و تغييراتيكه روسها در آن تكليف كرده‌اند از قرار ذيل است : مادهء نهم موافق پيشنهاد آلمان ايران بيطرف از قواى عثمانى و روس تخليه مىشود اعتراض نمايندگان روس از آن جائى كه دله‌گاسيون روس اشتغال مملكت بيطرف را با قشون\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nخود غيرممكن ميداند تصور مىكند اين مسئله بايد با خود ايران مذاكره شود نه با عثمانى و يا با آلمان . مادهء نهم مطابق پيشنهاد روس در مسئله تخليه ايران لازم است با خود ايران اتفاق عليحده حاصل گردد مادهء دهم مطابق پيشنهاد آلمان طرفين كه مستقلا شراكت در امضاى اين قرارداد متاركه دارند داخل مذاكرات در باب صلح ميشوند اعتراض و پيشنهادى در اين ماده از طرف روسها نشده است گويا مقصود از مادهء دهم اين است كه پس از متاركه بلافاصله بين طرفين شروع بمذاكرات صلح شود غير از دو مادهء فوق الذكر 9 ماده ديگر راجع بمسائل نظامى است و از نقطه‌نظر سياسى اهميتى ندارد بقيه پروتوكول هنوز بدست نيامده است در خاتمه معروض ميدارد كه امضاى اين پروتوكول باوجود اتفاقيكه در غالب ماده‌ها چنان كه در مادهء نهم راجع بايران حاصل شده منوط به نتيجه مذاكراتى است كه پس‌فردا 26 صفر در قلعه برست لىتوسك بين دله‌گاسيون طرفين مجددا شروع خواهد شد . »\r\n\r\nطهران وزارتخارجه تلگراف رمز مورخه صفر 1336 نوامبر 1917\r\n« از قراريكه خود چكين بفدوى اظهار ميداشت حكم مأموريت مشار اليه كه دو سه روز قبل از انقلاب آخرى براى امضاء از وزارتخارجه بقصر زمستانى فرستاده بودند معلوم نيست چه شده است گويا جزو ساير كاغذها كه در قصر بودند از ميان رفته است چون اين حكم در روزنامه سنا منتشر نشده مأموريت مشار اليه رسميتى پيدا نكرده است بعقيده فدوى اگرچه چكين آدم خوش‌خلقى به نظر مىآيد و سفارت ژاپون هم از او تعريف مىكند بهتر است آگرمان عجالة داده نشود و مسئله مسكوت‌عنه بماند خصوصا كه چكين از طرف دولت موقتى كه اكنون متفرق است نامزد شده بود و حكومت حاضر هم از طرف دول خارجه حتى دول بيطرف تا حال شناخته نشده و بنابراين حق تعيين نمايندگان خود را در خارجه ندارد در اين صورت معلوم نيست سفارت اين آگرمان را بنام كدام دولت تقاضا مىنمايد گذشته از آن ممكن است در آتيه اين انتخاب دولت موقتى سابق اصلا تصويب نشود چنان كه مأموريت خود اتر به پورتاغال كه رسمى شده بود موقوف و اسم مشار اليه جزو صورت اسامى تمام ساير وزراى مختار روس و غالب اجزاء وزارت خارجه كه برحسب حكم رسمى دولت حاضر معزول هستند قيد است و در واقع دولت ميتواند اتر را برسم كورتوازى در ظاهر وزيرمختار و در باطن فقط نماينده منافع اتباع روس در ايران بشناسد و از دخول در مذاكرات پوليتيك با كمال نزاكت و با ملاحظه باريكى موقع اجتناب نمايد . »\r\n\r\nطهران وزارت خارجه تلگراف رمز مورخه صفر 1336 نوامبر 1917\r\n« چون امروز ميبايست مجلس مؤسسان افتتاح شود و برحسب حكم شوراهاى كوميسرها افتتاح نشد فرق مختلفه مخالفين حكومت حاضره دستجاتى مركب از طبقات تجار و مالكين و مستخدمين دولتى و ادارات و بانكها و غيره مرتب در كوچه‌ها نمايش داده تفصيل با پست . »\r\n\r\nطهران وزارتخارجه تلگراف رمز مورخهء اول ربيع الاول 1336 دسامبر 1917\r\n« ديروز 29 صفر ساعت هشت شب متاركه جنگ در فرونت بسته شد شرايط قطعى و تفصيل آن در ثانى با تلگراف عرض خواهد شد . »\r\n\r\nطهران وزارت خارجه تلگراف رمز مورخه ربيع الاول 1336 دسامبر 1917\r\n« دولت حاضره استقلال فنلاند را قبول كرد و عجالة فقط دولت سويد حكومت جديد فنلاند را شناخته و نماينده سياسى تعيين كرده است . »\r\n\r\nطهران وزارتخارجه تلگراف رمز مورخه ربيع الاول 1336 دسامبر 1917\r\n« 81 زيارت مراسله به چندين سفارت‌خانه ديگر هم فرستاده نشده و از طرف آنها اقدامى در اينباب به عمل نيامده درهرحال چون هيچيك از دول حتى دول بيطرف دولت حاضره را نشناخته و هيچگونه با آنها روابط ندارند در صورتى كه دولت عليه در شناسائى آنها پيش‌قدمى نمايد مثل اين خواهد بود خود را در رديف دول مركزى كه داخل مذاكرات با آنها شده‌اند گذاشته باشد بعقيده فدوى در شناسائى آنها نبايد عجله شود خاصه كه ما فوق استفادهء كه ممكن است از آنها برده شده است مثل مسئله الغاء قرارداد 1907 و احضار قشون روس از ايران كه يكى از شرايط متاركه جنگ است حال بسته براى مبارك است تفصيل با پست عرض شده است . »\r\n\r\nطهران وزارتخارجه تلگراف رمز ربيع الاول 1336 دسامبر 1917\r\n« عطف 234 و 237 قرارداد و شرايط متاركه بين طرفين بسته و امضا شد و مدت امتداد آن از چهارم دسامبر الى اول ژانويه 1917 روسى است . راجع بايران عوض مادهء نهم در مادهء دوازدهم قيد شده و عين ترجمه آن از قرار ذيل است : طرفين بلافاصله پس از امضاى اين قرارداد شروع بمذاكرات صلح كرده و حاضر بودن خود را در اخراج قشون خود از ايران اظهار ميدارند براى حل جزئيات مسئله اين اخراج قشون و همچنين براى تأمين اصول فوق الذكر فرمانرواى عالى قشون روس و عثمانى فورا داخل مذاكره با دولت ايران ميشوند انتها چون گويا قرارداد بدوا به زبان آلمانى مسوده شده انشاء\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nآن به زبان روسى خيلى بد شده است درهرحال به خوبى مفهوم است كه قرار شده بلافاصله با دولت عليه داخل مذاكرات براى اخراج قشون خود بشوند چون شناسائى حكومت حاضر بطوريكه در تلگراف رمز نمره 239 عرض شده است و مجددا در نمره 243 عرض مىكند خيلى مشكل است و موقع حكومت در داخله روسيه هم متزلزل و معلوم نيست تا چه وقت دوام نمايد و قفقازيه هم از اطاعت بحكومت حاضر امتناع ورزيده بعقيدهء فدوى لازم است خود دولت عليه بدون فوت وقت بهر وسيله كه ممكن باشد اقدامات در اجراى فورى مادهء دوازدهم نمايد و در صورتى كه صلاح بدانند اگر بتوسط سفارت ايران در برلن اصرار در تسريع اين امر بشود خيلى مفيد خواهد بود بژنرال قونسولگرى ايران در تفليس تلگراف كردم نقطه‌نظر شوراى محلى قفقاز و نظريات رياست قشون آنجا را در باب تخليه فورى ايران معلوم و به وزارت عليه امور خارجه فورا تلگراف نمايد . »\r\n\r\nطهران وزارتخارجه تلگراف رمز مورخهء ربيع الاول 1336 دسامبر 1917\r\nديروز از طرف كوميسرياى امور خارجه براى اطلاع سفارت‌خانه‌هاى دول متفقه و بيطرف اعلاميهء رسمى در جرايد درج شده كه مضمون آن از قرار ذيل است : بعضى سفارتخانه‌ها از امضاى تذاكر چاپارهاى ديپلماتيك كوميسرياى ملى امور خارجه امتناع ورزيده و عدم شناسائى شوراى كوميسرياى ملتى را به سمت حكومت رسمى دليل ميآورند چون مسئله شناسائى فقط معنى صورت ظاهر را دارد حكومت شورى به اين مراسم جزئى ديپلوماتيكى كمال بىاعتنائى را دارد درهرحال عدم شناسائى نمىتواند اسباب انكار وجود خود حكومت شورى شود و باينكه اشاره ميكنند حكومتى كه شناخته نشده حق چاپار مخصوص را ندارد بىماخذ است خاصه كه حكومت شوروى نه فقط داشتن روابط ديپلوماتيكى را با حكومتهاى رسمى دول خارجه بلكه با فرق سوسيال رولوسيونرهاى آن دول كه نيز ساعى و درصدد انفصال جبرى حكومت‌هاى حاضره ممالك متبوعه خودشان ميباشند لازم ميداند و در خاتمه بايد خاطرنشان شود كه سفارتخانه‌هاى فوق الذكر اين پوليتيك عدم شناسائى را كه اتخاذ كرده‌اند خيلى يك طرفى مجرى مىدارند چنان كه براى عبور چاپارهاى خودشان و غيره لاينقطع صدور انواع و اقسام اجازه‌ها و شهادت‌نامه‌ها را از كميسرياى امور خارجه تقاضا ميكنند و چون اين ترتيب غيرقابل تحمل است كوميسر امور خارجه حكم كرده است كه من‌بعد هيچ قسم ورقه عبور صادر نشود و كلية به نمايندگان سفارتخانهائيكه هم خود را مصروف توليد انواع و اقسام اشكالات براى حكومت شورى كرده‌اند هيچ‌گونه تسهيلات نشود آنها مضمون و سبك تحرير اعلانيه فوق الذكر حتى در سفارتخانهاى بيطرف بخصوص قسمت راجع به تحريك بعضى فرق پليتيكى ممالك خارجه ضد حكومت‌هاى خودشان اثر خيلى بدى بخشيده ديروز در سفارت انگليس نمايندگان خارجه براى مسئله امضاى تذاكر چاپارهاى حكومت حاضره روسيه جمع شده و بالاخره تصميم گرفته شد سه نفر از اعضاى غيررسمى سفارتخانهاى متفقه و بيطرف نزد تروتسكى فرستاده شود تا از مشار اليه توضيحات خواسته و شايد ترتيبى براى عبور چاپارها گذاشته شود قرار شد هر جوابى تحصيل شد بدول متبوعه خود اطلاع بدهيم به نظر فدوى بالاخره سفارتخانها مجبور از دادن تذكره بچاپارهاى روس خواهند شد زيرا كه غير از اين ترتيب خودشان هم از فرستادن چاپار محروم خواهند بود و حتى از مخابره تلگرافات هم ممكن است روسها امتناع نمايند ولى باوجود اينكه در اين موقع سفارتخانها مجبور شده‌اند تا اندازه مستقيما اگرچه بتوسط مأمورين غيررسمى داخل مذاكرات با كوميسر امور خارجه بشوند در هرحال مسئله شناسائى حكومت كوميسرها كما فى السابق معوق و پيشرفت ندارد و بهبودى در روابط با متفقين بخصوص با انگليس مشاهده نمىشود دول بيطرف هم باوجود سعى در حفظ منافع خود باز از شناسائى حكومت حاضره خوددارى ميكنند و علت عمده آن همان حكم نسخ حقوق تملك شخصى است كه بلااستثناء براى تمام دول غيرقابل تحمل مىباشد قرار است در ثانى هم جلسه كورديپلوماتيك براى طرح مسئله املاك غيرمنقوله اتباع خارجه متفقين روسيه منعقد شود غالب دول راجع باملاك اتباع خود عهدنامه‌جات مخصوص با روسيه دارند ولى دولت عليه غير از عهدنامه تركمان‌چاى كه در آنجا فقط حقوق تملك روسها در ايران قيد شده است عهدنامهء ديگرى ندارد معلوم است فدوى در حفظ منافع و حقوق هموطنان لازمه دقت را خواهد كرد اگر اولياء دولت دستور العمل مخصوص هم در اينباب لازم ميدانند مستدعى است فورا تلگراف بفرمايند .\r\n\r\nطهران وزارتخارجه تلگراف رمز مورخ ربيع الاول 1336 دسامبر 1917\r\n105 زيارت مجلسى كه در سفارت سوئد منعقد شد براى گرفتن تصميم در طرز نوشتن و تحرير جواب مراسلهء كميسر امور خارجه بود چون به اين سفارت مراسلهء نوشته نشده بود فدوى در آن مجلس حضور نداشت حاصل كردن مراسله خيلى سهل است ولى چون به عقيده فدوى وصول اين مراسله براى دولت عليه ميتوانست توليد مشكلات نمايد فدوى برعكس از نرسيدن مراسله خيلى خوشوقت بود در تلگراف 226 / 239 / 241 / 242 علت را مفصلا معروض داشته باز هم عرض مىكند دولت حاضره را هيچ يك از دول حتى بيطرف نشناخته و با آنها هيچ قسم روابط ندارند بعقيده فدوى دولتعليه نبايد در شناختن آنها پيش‌قدمى نمايد خاصه كه دول متفقه مخصوصا دولت انگليس تنفر برضد آنها\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nدارند و اغلب ايالات داخله روسيه هم آنها را نشناخته و حكومتهاى محلى تشكيل داده‌اند و بعضى از آنها مانند اوكرانى و دون با قشون آنها در نزاع هستند معلوم نيست كدام طرف پيش برد و كلية دوام حكومت كوميسرياى ملتى خيلى مظنون است از طرف ديگر دولتعليه ما فوق استفاده كه ممكن است از آنها برده مثل مسئله اخراج قشون روس از ايران كه يكى از شرايط صلح است و اعلان رسمى حكومت حاضره در نسخ كليه قراردادهائيكه سابقا بسته شده پس قرارداد 1907 هم جزو آنها است و حتى شايد در موقع بتوان بواسطه اين اعلانيه قائل بالغاء قرارداد تركمان‌چاى كه مفاد آن منافى با اصول دموكراتيك است شد حال بسته برأى اولياء دولتعليه است كه البته مصالح مملكت را بهتر ميدانند مستدعى است در صورتى كه راى اولياء دولت عليه براى شناسائى حكومت حاضره علاقه بگيرد فدوى را با تلگراف مطلع فرمايند تا حكومت شوراى كوميسرياى ملتى را شناخته رسما در مسائل ايران با آنها داخل مذاكرات شود فدوى مطمئن است كه ما فوق مساعدت و حتى مواعيد و ضمانت‌هاى كتبى از آنها تحصيل نمايد ولى مشكل است از نقطه‌نظر بين المللى تعهدات حكومت حاضره اعتبارى داشته باشند و ممكن است در آتيه توليد مشكلاتى براى ايران نمايد كه اصلاح آن غيرممكن باشد منتظر دستور العمل صريح قطعى در اين خصوص مىباشد .\r\n\r\nطهران وزارت خارجه تلگراف رمز مورخ ربيع الاول 1336 دسامبر 1917\r\nعطف 235 امروز كه براى تحصيل بعضى اطلاعات و توضيحات فرزانه آتاشهء اين سفارت را كه ضمنا نايب ژنرال قونسولگرى پطروگراد است بطور غيررسمى مثل اينكه از طرف ژنرال قنسولگرى است بكوميسرياى امور خارجه فرستادم معلوم شد حكومت حاضره مصمم شده از طرف خود نماينده به سمت وزيرمختارى بايران بفرستد و مسيو برواين يكى از ژنرال قنسول‌هاى دولت سابق را كه فقط با دو سه نفريكه از اعضاء وزارت خارجه مطيع حكومت حاليه است مأمور كردند ولى آگرمان براى مشار اليه نخواسته كه چون اين سفارت مانند ساير سفارتخانها روابط با حكومت حاضره ندارد فدوى در اينباب هيچ اقدامى را صلاح ندانسته و منتظر جواب تلگراف رمز 239 خواهد بود در صورتى كه دولت عليه پيروى سبك ساير دول را بنمايد يعنى اجتناب از شناسائى شود بعقيده فدوى چون موقع دولت عليه خيلى باريك است و سبك رفتار ساير دول بيطرف را نميتواند به كلى سرمشق خود قرار بدهد خاصه كه پروگرام حكومت حاضره باندازهء مفيد به حال ايران است كه نمىتوان از آن صرف‌نظر كرد پس صلاح است از پذيرائى نماينده حكومت شورى علنا امتناع نشود و مقتضى است نماينده حكومت حاضر هم پذيرفته شود و مسيو اتر هم برسم كورتوازى باشد چنان كه قبل از استعفاى پادشاه يونان در لندن و پاريس و پطروگراد دو نفر وزيرمختار يونان بود يكى از طرف پادشاه ديگرى از طرف وينزلوس ممكن است دولت عليه هم همين قسم رفتار نمايد كه نه اسباب رنجش دول متفقه شده زيرا كه آنها هنوز نمايندگان دولت موقتى سابق روس را مىشناسند و نه از پذيرائى مسيو براوين امتناع كرده باشند كه موجب كدورت حكومت كوميسرهاى ملتى فراهم شود .\r\n\r\nطهران وزارت خارجه تلگراف رمز مورخهء ربيع الاول 1336 دسامبر 1917\r\n« از قراريكه در ضمن مذاكرات استنباط شد در خصوص اجراى مادهء دوازدهم متاركه جنگ راجع به تخليه ايران اينجا خيال دارند بدوا با انگليس هم در اينباب داخل مذاكره شوند اگرچه ظن قوى ميرود رضايت و يا عدم رضايت انگليسها شرط احضار قشون نخواهد بود ولى كلية ميخواهند از نقطه‌نظر متفقين راجع بمتاركه جنگ مطلع شوند در باب پليتيك مسائل ايران ميگويند منتظر نتيجه مذاكرات براوين با اولياء دولت عليه و نظريات او خواهند بود عجالة تكليف فدوى خيلى مشكل است و چون موقع بىاندازه مهم و باريك است مستدعى است عطف‌نظر به تمام تلگرافهاى فدوى از به دو انقلاب بالشويك‌ها تا امروز فرموده تصميمى در چگونگى روابط با دولت حاضر گرفته و بفدوى دستور العمل قطعى كافى مرحمت فرمايند در صورتى كه شناسائى رسمى را در حاليه غيرممكن بدانند ممكن است شناسائى غيررسمى يعنى روابط كارى  officieux  بشود آنوقت فدوى با وسايلى ميتواند اقدامات نمايد كه مراسلهء راجع بمعرفى شوراى كوميسرهاى ملتى به اين سفارت نوشته شود و فدوى در جواب بنويسد كه مضمون آن را باولياء دولت عليه معروض داشت و عجالة خوشوقت است داخل روابط كارى بشود اگرچه ساير سفارتخانها تاكنون روابطشان منحصر به ترتيبى است كه در تلگرافهاى 216 ، 218 ، 221 ، 223 ، 243 عرض شده است چنان كه ملاحظه ميفرمائيد غالب مكاتبات با سفارتخانها بوسيلهء مطبوعات است . »\r\n\r\nطهران وزارت خارجه تلگراف رمز 250 مورخه ربيع الاول 1336 دسامبر 1917\r\nشوراى كوميسرها سفارت آمريك را متهم بهمدستى و مساعدت با ژنرال كالدين كرده و بعضى نوشتجات رؤساى اداره صليب احمر آمريك را به صاحبمنصبان روس بدست آورده در جرايد منتشر كرده‌اند اگرچه از مضمون آنها رابطه صاحبمنصبان آمريكائى با كالدين ثابت نميشود ولى موقع سفارت مزبور بااين‌حال در مقابل افكار عامه خيلى مشكل شده است .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\nطهران وزارتخارجه تلگراف رمز ربيع الاول 1336 دسامبر 1917\r\n« عطف 249 دلگاسيون صلح عوض نهم در يازدهم ربيع الاول 1336 جلسهء دوم را نمودند كنت چرنين از طرف دلگاسيون‌هاى دول اتحاد چهارگانه يادداشتى قرائت كرده مبنى بر اينكه اصول دكلاراسيون ميتواند اساس مذاكرات صلح عادلانه كه مكرر دول و ملل آنها تكليف و پيشنهاد نموده بشود دلگاسيونها حاضراند صلح فورى عمومى بدون الحاق جبرى و غرامت جنگى بنمايند و نقطه‌نظر دلگاسيون روسيه را كه دوام جنگ فقط براى تصرف اراضى قابل تقبيح است اولياء امور دول مزبور كرارا در نطقها و پروگرامهاى خود اشاره و هم‌عقيده هستند و اين‌كه همواره مدنظر اولياء امور اتحاد چهارگانه بوده و حالا تصميم خود را براى امضاء عهد صلح با شرايط فوق الذكر كه بطور تساوى و بلااستثناء براى تمام دول مخاصم عادلانه است و به اين جنگ خاتمه خواهد داد تبليغ ميكنند ولى بايد بطور واضح اشعار نمود كه اين پيشنهادات روسيه در صورتى ميتوانستند مجرى شوند كه ساير دول مخاصم هم بلااستثناء و بدون عذر متعهد شوند شرايطى كه براى تمام ملل عموميت دارند منظور داشته باشند البته دول چهارگانه نميتوانند بدون اينكه متفقين روسيه اين شرايط را قبول نمايند و بدون هيچ بهانه صادقانه آنها را بموقع اجراء بگذارند فقط خودشان تعهدات قبول نمايند نكات فوق الذكر را مدنظر گرفته راجع به پيشنهاد شش‌گانه دلگاسيون روسيه هم ميدانند اظهارات ذيل را بنمايند : اولا اتحاد چهارگانه قصد الحاق جبرى اراضى كه در اين موقع جنگ تصرف شده ندارند در باب قشونيكه حاليه در آن اقامت دارد در عهدنامه صلح قرارى داده خواهد شد اگر قبلا اتفاقى در اخراج قشون مزبور از نقاط مختلفه حاصل نشده باشد ثانيا اتحاد چهارگانه قصد سلب استقلال پليتيكى از مللى كه در جنگ از آن استقلال محروم شده‌اند ندارد ثالثا تعلق حيات ملل كوچك بيك دولتى به عقيده دول اتحاد چهارگانه نمىشود بطريق قانون بين المللى حل شود در اين مسئله بايد هردولتى با اتفاق ملت خود به ترتيبى كه در قوانين مشروطه آندولت منظور شده است تصميم بگيرد رابعا همچنين بموجب اظهارات اولياى امور دول اتحاد چهارگانه حفظ حقوق استقلال داخلى اقليت قسمت مهم قوانين مشروطه است كه در فوق ذكر شد و دول چهارگانه اين مسئله را در صورت امكان بموقع اجراء خواهند گذاشت خامسا دول اتحاد چهارگانه مكرر اشاره كردند بامكان امتناع دول مخاصم از اخذ غرامت جنگ و بموجب آن هريك از دول مخاصم خودشان متحمل مخارج اتباع خود كه اسير شده‌اند و خسارت‌هائيكه در خاك خود وارد شده نموده تكليف دولت روس در تشكيل يك سرمايهء بين المللى براى مقاصد فوق الذكر فقط در صورتى ممكن است مطرح مذاكره شود كه ساير دول مخاصم هم تا انقضاء مدت معين شركت در مذاكره صلح نمايند سادسا از ميان دول اتحاد چهارگانه فقط آلمان صاحب كولونى است و از طرف دلگاسيون آلمان با موافقت تمام با پيشنهاد روس اعلان مىشود عودت كولونىهاى آلمان كه در اين جنگ جبرا از او گرفته شده مهم‌ترين قسمت تقاضاهاى دولت آلمان است و بهيچوجه دولت آلمان نميتواند صرف‌نظر نمايد و همچنين تقاضاهاى روسيه در تخليه فورى اين قبيل اراضى كه در تصرف طرف مقابل است موافق است با مقاصد آلمان تكليف روسيه راجع به ترتيب بموقع اجرا گذاشتن حقوق استقلال داخلى در كولونيها گذشته از دلايلى كه در فوق ذكر شد در حاليه عملا غيرممكن است وقتى كه در كولونيهاى آلمان مشاهده مىشود كه بومىها باوجود اشكالات زياد و عدم امكان فتح با دشمنى كه همواره وسايل تقويت خود را از راه دريا و در سخت‌ترين موقع تا مرگ باوفا بآلمان مانده‌اند دليل حق‌شناسى و ميل بومىها در متعلق بودن به آلمان‌هاست مواد شش‌گانه كه از طرف دلگاسيون روس و انگليس تكليف شده آنچه كه راجع بروابط ثروتى است دلگاسيونهاى دول چهارگانه كه هميشه از فشار ثروتى نسبت بملل ديگر خوددارى كرده‌اند تمجيد و تصديق ميكنند كه روابط ثروتى و تجارتى بايد موافق منافع مللى كه آن روابط را خواهند داشت باشد مسيو يوفه رئيس دلگاسيون روس در جواب اظهارات دلگاسيونهاى دول چهارگانه رضايت روسيه را از اينكه اصول صلح دموكراتيك روسيه را دول چهارگانه در مدنظر گرفته‌اند و از اينكه دول مزبور خيال الحاق و تصرف خاكى و سلب استقلال پليتيكى هيچيك از ملل را ندارند بيان داشته ولى اشاره نموده است كه اصول صلح بدون الحاق خاكى در مادهء سيم خيلى محدود است و ماده پنجم راجع بغرامت جنگى مبهم معهذا از آن جائى كه پيشنهادات دلگاسيون روس را دلگاسيونهاى دول چهارگانه قابل قبول براى اساس مذاكرات شمرده‌اند با وصف بعضى اختلافات\r\nدلگاسيون روس لازم ميداند اظهار دارد كه قبول اصولى دكلاراسيون روس و اتباع دول مزبور از مقاصد تعرضى امكان شروع فورى مذاكرات براى صلح عمومى را ميدهد بنابراين دلگاسيون روس تكليف مىكند ده روزه قطع مذاكرات شود تا ساير دول مخاصم كه تابحال در اين مذاكرات شركت نداشته‌اند بتوانند بطور كافى با اصول اين صلحيكه تكليف مىشود آشنا شوند و پس از انقضاء اين ده روزه مذاكرات صلح مجددا شروع خواهد شد اعم از اينكه ساير دول مخاصم به اين مذاكرات ملحق شوند يا نه . »\r\n\r\nطهران وزارت خارجه تلگراف رمز مورخه ربيع الاول 1336 دسامبر 1917\r\n« ديروز چون غفلة دستجات مختلفه سربازها به تمام بانكهاى خصوصى ريخته اغلب روساء را توقيف و بانكها را\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nتصرف نمودند امروز معلوم شد كه اقدام برحسب دستور العمل حكومت حاضره بوده است و حكمى هم صادر شده كه عمليات بانكى من بعد از مختصات و مونوپول بانك دولتى است و تمام بانكهاى خصوصى من‌بعد منضم ببانك دولتى مىشود خرج و دخل آنها را بانك دولتى قبول مىكند و منافع مشتريهاى كوچك بانكها كاملا تامين مىشود علاوه بر حكم فوق الذكر حكم ديگرى مبنى بتوقيف سكه و شمش و تفتيش صندوقهاى آهنى مردم كه در بانك‌ها اجاره ميكنند نيز صادر شده معلوم است اين اقدام حكومت اثرات خيلى بدى بخشيده و مردم در اضطراب و هيجان هستند انتها اداره مركزى بانك استقراض و شعبه آن را در پطروگراد به كلى بسته‌اند معلوم نيست چه وقت باز شود . »\r\n\r\nطهران وزارت خارجه تلگراف رمز ربيع الاول 1336 دسامبر 1917\r\n« شرايط متاركه جنگ و وضع سفارت روس و تعيين نماينده را در ضمن تلگرافهاى 233 / 234 / 235 / 246 / 247 نموده‌اند معروض داشته و منتظر دستور العمل و جواب آن تلگرافات مىباشد مستدعى است قدغن فرمايند بعرايض تلگرافى فدوى مراجعه و امر صادر فرمايند در هرحال عجالة بطور مستقيم و غيررسمى مشغول تهيه زمينه براى مذاكرات است و اميدوار است موفق بانجام اوامر اولياى دولت بوده نتيجه را در ثانى بعرض مىرساند در خاتمه معروض ميدارد كه دقيقهء از طرف سفارت غفلت نشده و همه روزه راپورتهاى تلگرافى و كتبى عرض مىشود اگر تلگرافخانه مخابره نكرده و راه‌ها مسدود است فدوى نميتواند مسئوليت آن را به عهده بگيرد على الخصوص كرارا اين سفارت لزوم تعيين چاپار مخصوص را عرض و استدعا كرده است . »\r\n\r\nطهران وزارت خارجه تلگراف رمز ربيع الاول 1336 دسامبر 1917\r\n« از وضع گزارشات اينجا در ضمن راپورتهاى تلگرافى معروض داشته با ترتيبات حاليه و خطرات جانى كه هر دقيقه براى هريك از اعضاء اين سفارت است چون موقع باريك همگى براى خدمت به وطن از جان گذشته و از هيچ قسم فداكارى خوددارى نداريم استدعا داريم اولا طورى بفرمايند كه قوت لا يموت را بتوانيم تهيه كنيم اكنون ماه پنجم است حقوق اعضاء اين سفارت عقب افتاده فدوى هم متجاوز از پنج ماه است كه سفارت را اداره مىكند فقط براى يك ماه حقوق پيشنهادى رسيده تابحال هرچه به امين ماليه نوشته بىثمر مانده حالا اگر هم بخواهد وجهى بفرستد تمام بانكها بسته و غيرممكن است فورا چهارهزار و نهصد و هشتاد و سه تومان و سه قران مقررى عقب‌افتاده سفارت و اعضاء را تا اول جدى بسفارت لندن حواله فرمايند كه از آنجا رسيد آن را به اين سفارت تلگراف كنند و ترتيب و حمل آن را اينجا فدوى درست مىكند منتظر جواب فورى اين تلگراف است و الا مجبور كردن اعضاء با اين فلاكت در ماندن اينجا بىحقوق از عهده فدوى خارج است . »\r\n\r\nطهران وزارت خارجه تلگراف رمز مورخه ربيع الاول 1336 دسامبر 1917\r\n« امروز مراسله ذيل از كميسرياى ملى امور خارجه به اين سفارت رسيده به وزيرمختار ايران از طرف كميسر ملتى براى كارهاى خارجه اطلاع ميدهيم كه موافق قرارداديكه روسيه با آلمان و اطريش و عثمانى و بلغار در برست 15 / 3 دسامبر 1917 بسته بموجب مادهء 13 قرارداد دول متعاهده بلافاصله پس از امضاى اين قرارداد متاركه شروع بمذاكرات صلح خواهند نمود و حاضر بودن اخراج قشون از ايران اظهار ميدارند براى حل جزئيات مسئله اخراج قشون و همچنين براى تأمين اصول فوق الذكر رياست فرماندهى عالى قشون روس و عثمانى فورا داخل مذاكرات با دولت ايران ميشوند فلهذا شوراى كميسرهاى ملتى رضايت خود را در افتتاح فورى مذاكرات با ايران در باب اخراج قشون خود از خاك ايران بيان ميدارند مشروط بر اينكه دولت عثمانى مادهء فوق را منظور بدارد و از دولت ايران انتظار اقدامات را در اين راه دارند جوابى كه فدوى به اين مراسله دادم از اينقرار است : بموجب مراسله ذيل مورخهء امروز كميسرهاى ملى امور خارجه تكليف خود ميدانم مسبوق سازم دولت عليه از آن جائى كه در موقع خود از مضمون مادهء دوازدهم قرارداد متاركه كه در تاريخ دوم دسامبر 1917 در برست بسته و مضمون آن در فوق ذكر شده اطلاع بهمرسانيده مرا مأمور كرده داخل مذاكرات با مأمورين روس كه داراى اختيارات لازمه براى دخول در اين مذاكرات باشند براى اخراج قشون روس از حدود ايران بشوم و موافق تلگرافيكه از طهران به اين سفارت رسيده در همين موقع دستور العملهائى به همين مضمون به سفير كبير ايران در اسلامبول براى دخول در مذاكرات در باب تخليه خاك ايران از قشون عثمانى با بابعالى داده شده است در ضمن اينكه مراتب فوق را باستحضار مىرساند امضاءكننده ذيل خواهشمند است كه او را در اقل مدت از روز و ساعتى كه مذاكرات راجع به تخليه ايران از قشون روس ممكن است شروع بشود مسبوق سازند سواد مراسله مصحوب چاپار پست تقديم عجالة مشغول تهيه زمينه براى مذاكرات در باب تحصيل مراسلهء رسمى در الغاء قرارداد يكهزار و نهصد و هفت و موقوفى قزاقخانه و بعضى تحديدات در عمليات بانك استقراضى مىباشد چون شوراى كميسرها اصرارى در شناسائى رسمى ندارند لهذا مسئله و اساس روابط سهل‌تر شده و اميدوار است\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nبوسايلى مقاصد موافق دلخواه اولياى امور حاصل شود فردا تروتسكى را ملاقات خواهد كرد نتيجه مذاكرات با تلگراف عرض مىشود و از راه مطبوعات همه قسم انتشارات مىشود . »\r\n\r\nطهران وزارت خارجه تلگراف رمز مورخهء ربيع الاول 1336 دسامبر 1917\r\n« تروتسكى در مطبوعات بيان‌نامهء راجع بقطع ده روزه مذاكرات صلح مندرج و اشعار داشته حالا كه دول چهارگانه حاضر بودن خود را در تخليه بلژيك و صربى و غيره در صورت صلح عمومى اظهار كرده‌اند ديگر دول متفق نمىتوانند بگويند جنگ براى استخلاص دول مزبور مينمايند و بايد بطور آشكار و واضح پروگرام صلح خود را اعلان نمايند اگر آنها هم مثل ماها استقلال مللى را كه در تحت تسلط دول چهارگانه است تقاضا ميكنند آيا از طرف خودشان حاضرند حقوق استقلال بايرلاند و مصر و هندوستان و ماداگاسكار و هند و چين بدهند چنان كه روسيه انقلابى به فنلاند و اوكرانى و روسيه سفيد و غيره استقلال داد در خاتمه اضافه مىكند در هرحال اگر در ظرف اين ده روزه دول متفقه ميل خود را در شركت بمذاكرات صلح اظهار و شرايط صلح خود را اعلام كردند در يكى از ممالك بيطرف مذاكرات صلح عمومى شروع خواهد شد و الا در غير از اين ترتيب روسيه داخل مذاكرات براى صلح جداگانه خواهد شد . »\r\n\r\nطهران وزارت خارجه تلگراف رمز مورخهء ربيع الاول 1336 دسامبر 1917\r\n« در ضمن شرايط صلحيكه آلمان‌ها بروسها پيشنهاد كرده‌اند چنان كه در تلگراف آشكار 987 معروض شد مسئله تخليه قشون از نقاطى كه در تصرف آلمانهاست مشروط بر اينكه روسيه از حالا قبول نمايد كه ملل مزبور رأى جدا شدن از روسيه را داده‌اند ولى روسها اين پيشنهاد را قبول نكرده‌اند و تكليف كرده‌اند كه قشون آلمان خاك روسيه را تخليه نمايد و در عوض روسها متعهد ميشوند اراضى كه در اطريش و عثمانى و ايران در دست آنهاست تخليه نمايند فدوى فورا بوسايل و وسايط مشغول اقدامات شده كه اسم ايران از اين شرط خارج شود مسلم است داخل كردن ايران در اين شرط فقط بواسطه بىاطلاعى و بىبصيرتى حكومت حاضره روسيه در امور خارجه و كليه عدم اطلاع در امور مملكت‌دارى و غيره است زيرا كه ايران بىطرف را چگونه مىتوانند جزو دول مخاصم محسوب دارند چگونگى را در ثانى معروض ميدارد . »\r\n\r\nطهران وزارتخارجه تلگراف رمز مورخهء ربيع الاول 1336 دسامبر 1917\r\n« عطف 253 پس از آنكه موفق به تحصيل مراسله كه در 255 عرض شده است گرديد ديروز تروتسكى را ملاقات و نتيجه مذاكرات اين شد امروز در روزنامه شوراى كارگران و سربازان كه روزنامه رسمى حكومت حاليه است و غالب مكاتبات بسفارت‌خانها بوسيلهء آنروزنامه مىشود در جواب مراسلهء فدوى و تقاضاهائيكه شفاها كرده است شرح ذيل را كه كشفا هم بفرانسه تلگراف شده است بامضاى تروتسكى نوشته‌اند : در اين خصوص من تصور ميكنم لازم است اولا تهيه يك ترتيب كلى براى اخراج قشون روس از ايران در اقل مدت و تكليف كردن به عثمانى بتوسط دولت ايران و مستقيما بتوسط دلگاسيون عثمانى در برست در موافق كردن ترتيب تخليه قشون عثمانى با ترتيب تخليه قشون روس ثانيا فورا شروع كردن باخراج آن دستجات قشونى كه در نقاطى هستند كه از نقطه‌نظر جنگى اهميتى ندارند و فقط وسيله براى تصرف خاك ايران بودند ثالثا احضار كردن از ايران هيئت نظامى خودمان را كه در آنجا به سمت مشاقى قزاقخانه هستند رابعا تعيين فورى كميسرها نزد مأمورين روس براى توضيح دادن بقشون مقيم ايران پليتيك عمومى در روسيه و معنى پليتيك جديد بين المللى كه اساس آن احترام به حقوق ملل ديگر است اعم از قوت و يا ضعف آنها و ضمنا وظيفه اين كميسرها در نمودن تدابير و اقدامات براى اينكه ساكنين ايران مورد تعديات و ظلم از طرف قسمت قشونى كه جاهل هستند نشوند خامسا اقدامات فورى براى اينكه در تهيه آذوقه به جهت قشونى كه عجالة در خاك ايران ميمانند طورى شود كه حتى المقدور باهالى ايران كمتر صدمه برسد خواهشمندم هرچه زودتر اطلاع بدهيد چه اقدام عملى را شما براى انجام مراتب فوق ممكن ميدانند در اين كار بايد فوق العاده عجله شود تا به آن ظلمهائى كه حكومت‌هاى امپراطورى و بورژوازى روسيه بملت ايران ميكردند قطعا خاتمه داده شود . عجالة چنان كه ملاحظه ميفرمايند يك قسمت از مقاصد مهم دولت عليه در شرف انجام است اگرچه آنچه كه بعقل قاصر فدوى ميرسد جواب لازم را خواهد داد ولى مستدعى است فورا در باب پنج مطالب فوق نظريات و ملاحظات اولياى دولت عليه را تلگراف فرمايند . به عقيده فدوى در مادهء اول بايد از دولت عثمانى هم تعهدات لازمه تحصيل شود كه معطلى فقط در حاليه همين مسئله است و فدوى را بفوريت از اقدامات اسلامبول مستحضر فرمايند و الا فدوى هيچگونه مسئوليت در عدم تخليه ايران از قشون روس نخواهد داشت در مادهء دوم چنان كه ملاحظه ميفرمايند موفق شدم قسمتى از قشون بدون هيچ شرطى فورا از ايران مراجعت نمايند و باركان حرب در اين باب دستور العمل و احكام لازم صادر شده در مادهء سوم صاحبمنصبان روس كه در قزاقخانه هستند به كلى احضار شده‌اند و باركان حرب حكم اجراى اين امر صادر شده به عقيدهء فدوى دولت عليه بدون معطلى فورا ميتواند عذر صاحبمنصبان مزبور را خواسته و تقاضا نمايد كارها را فورا برئيس ايرانى تحويل بدهند معلوم است مانعى در موقوفى قطعى قزاقخانه ديگر نيست\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nو اگر در اين مسئله تأخير شود موقع ديگرى بدست نخواهد آمد در مادهء چهارم احكام لازمه در تعيين كميسرها براى جلوگيرى از تعديات قشون روس صادر شده و مشغول تعيين هيئات آن ميباشند در مادهء پنجم اوامر لازمه صادر شده كه در تهيه آذوقه براى قشون احتياجات اهالى را هم مدنظر گرفته باشند در خاتمه هم چنان كه ملاحظه ميفرمايند يك نوع ترميمى از رفتار روسها بالنسبه بايران شده است مسئله مهمى كه فدوى اكنون مشغول مذاكره است تحصيل سند كتبى براى الغاء قرارداد 1907 و ضمايم ثانوى آن مىباشد و همچنين در امعان نظر در عهدنامه تركمان‌چاى مستدعى است اولياى دولت عليه نظريات خود را در تغييراتيكه در عهدنامه تركمان‌چاى بايد داده شود تلگراف فرمايند و فدوى به كلى اميدوار است بر اينكه اين سفارت بانجام اين خدمت هم نايل شود متأسفانه معلوم مىشود زحمات اين سفارت بواسطه بىترتيبى تلگرافخانه و شايد هم كمپانى هند و اروپا عمدا تلگرافات اين سفارت را نمىرساند بهدر ميرود چنان كه مادهء متاركه جنگ راجع به تخليه ايران را فدوى از تاريخ 24 صفر و بعد هم چندين دفعه تكرار كرده و وزارت امور خارجه در تلگراف 11 ربيع الاول 121 - اشاره باخبار سفارت برلن ميفرمايند تلگرافات وزارت جليله هم خيلى بىترتيب و مغلوط ميرسد چنان كه تلگراف 127 زودتر از تلگرافات 115 و 116 و 119 كه فقط 20 ربيع الاول مىباشد رسيده است . »\r\n\r\nطهران وزارت خارجه تلگراف رمز مورخه ربيع الاول 23 دسامبر 1917\r\n« عطف 257 عثمانيها هم پيشنهادى در باب صلح كرده‌اند قسمت راجع بايران از قرار ذيل است : دولت امپراطورى عثمانى و دولت جمهورى روس متعهد ميشوند استقلال و تماميت خاكى و ترقيات آزادانه ايران را بشناسند دولتين متعاهدتين تمام قراردادهاى سابق بين المللى را كه به قصد ايجاد منطقه نفوذ و منافع خصوصى در ايران بسته شده لغو اعلان ميكنند هردو دولت قشون خود را از خاك ايران اخراج ميكنند و با دولت ايران اتفاق حاصل خواهند نمود براى ترتيبات تخليه قشون و همچنين براى تأمين ضمانت كه از طرف ساير دول هم استقلال و تماميت و ترقيات آزادانه ايران شناخته شود . پيشنهاد صلح عثمانيها مطرح مذاكره دلگاسيونها نشده و اهميتى ندارد ولى بعقيده فدوى انشاء و مضمون آن طورى است كه باستقلال ايران برميخورد على الخصوص كه براى تحصيل سند در الغاء قرارداد 1907 مشغول اقدامات هستم وعدهء صريح گرفتم كه سند كتبى در اين باب بدهند در اين صورت احتياجى بوساطت يك دولت خارجى نيست در خصوص پيشنهاد روسها كه تخليه ايران را مشروط به تخليه اراضى خود كرده‌اند فدوى قول صريح گرفته كه اين شرط موقوف شود و دليل قوى كه فدوى اظهار نموده اينكه ايران بيطرف است و ثانيا تخليه ايران در قرارداد متاركه شرط شده و مسئله تمام شده است . »\r\n\r\nطهران وزارت خارجه تلگراف رمز مورخه ربيع الاول 1336 دسامبر 1917\r\n« عطف 261 چون بانك استقراضى بسته و حكومت حاضره نميتواند مقررى براوين را برساند از اين سفارت خواهش كرده كه دولت عليه بمشار اليه صدوسى هزار منات بدهد و اينجا در عوض اين مبلغ بسفارت تسليم شود مستدعى است فورا تلگراف فرمايند چه جواب بدهم . »\r\n\r\nطهران وزارت خارجه تلگراف رمز مورخهء ربيع الاول 1336 دسامبر 1917\r\n« جواب 121 متعاقب 253 مسيو براوين ويس قنسول سابق روس در خوى به سمت مأمور مختار كميسر ملى امور خارجه عازم طهران شده ضمنا دستور العمل دارد كه كارهاى سفارت را تحويل بگيرد ولى مشكل است كه وزيرمختار و اعضاء سفارت روس كارها را بمشار اليه تحويل بدهند درهرحال اين مسئله راجع بخودشان ولى ورود براوين بطهران وسيله براى روابط با حكومت حاضره را تواند داد و نظريات اين سفارت در باب سبك رفتار با مشار اليه در تلگراف 247 عرض شده است ضمنا لازم است اضافه نمايد كه حكومت حاضره مانند براوين مأمورى در استكلم هم دارد اگرچه رسما شناخته نشده ولى تمام كارها بتوسط او انجام ميگيرد . »\r\n\r\nطهران وزارت خارجه تلگراف رمز مورخه ربيع الاول 1336 دسامبر 1917\r\n« عطف 258 ديروز با چند نفر از نماينده‌هاى كوميسريات امور خارجه برياست معاون كوميسر امور خارجه كه مخصوصا براى مذاكرات با فدوى معين شده‌اند جلسه داشته و ترتيب بموقع اجرا گذاشتن يادداشت تروتسكى راجع به تخليه خاك ايران از قشون روس مطرح و قرار شد از كميسر ملى نظامى كه در واقع وزير جنگ است مطالب ذيل درخواست شود : اولا دستور العمل فورى در تهيه نقشه تخليه خاك ايران از كليهء قشون روس بمأمورين مربوطه داده شود به اين معنى كه بدوا در نقاط سرحدى ايران دور روسيه آنها را جمع نمايند بطوريكه منافع پليتيك حكومت حاضره هم منظور گردد و رسانيدن آذوقه آنها از روسيه ممكن شود و نيز تقاضا شده است كه دستجات قشونيكه براى عوض كردن سربازهاى فرونت ايران و سربازهاى مقيم خاك ايران كه در روسيه تشكيل شده بودند در روسيه توقف نمايند . ثانيا احضار فورى دستجات قوائيكه از نقطه نظامى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاهميتى ندارد و فقط وسيله براى اجراى مقاصد در الحاق خاك ايران بودند . ثالثا احضار فورى صاحبمنصبان قزاقخانه و تحويل امورات قزاقخانه بمأمورينى كه دولت عليه تعيين خواهد كرد . رابعا از آن جائى كه بواسطه خشكسالى رسانيدن آذوقه از عهدهء اهالى ايران خارج است خواهش شده كه ادارهء تهيه آذوقه قشون در قفقازيه اين مسئله را به عهده بگيرد و در اينباب فدوى هم وعده داده كه از طرف دولت عليه لازمه مساعدت در وسايل حمل و نقل آذوقه به نقاط دوردست خواهد شد لذا مستدعى است اولياى دولت از حالا در فكر اجراى اين وعده فدوى باشند امروز سواد مراسلهء كه بكوميسر نظامى نوشته شده و داراى مواد فوق الذكر است براى اطلاع از كوميسريات امور خارجه فرستاده‌اند كلية بايد گفت كه كوميسريات امور خارجه در كارهاى ايران منتهاى مساعدت و همراهى را دارد و در اين موقع اولياى دولت عليه خيلى دقت بفرمايند و باهالى و مخصوصا بايلات بهر وسيله كه مقتضى ميدانند خصوصا بتوسط مطبوعات حالى نمايند كه روسيه حاليه صادقانه خيرخواه استقلال ايران است تا اتفاقات نظير وقايع اخير آستارا رخ ندهد و موفقياتيكه در اجراى مقاصد اولياى دولت حاصل شده بهدر نرود اينجا هم براى جلب افكار عامه در مسئله ايران همه قسم انتشارات در روزنامجات مىشود .\r\n\r\nطهران وزارت خارجه تلگراف مورخه ربيع الاول 1336 دسامبر 1917\r\n« دو روز است دلگاسيون صلح با رياست خود تروتسكى به برست عازم شده و مذاكرات صلح برطبق اصوليكه سابقا عرض كردم تجديد گرديد . »\r\n\r\nطهران وزارت خارجه تلگراف رمز مورخه ربيع الاول 1336 دسامبر 1917\r\n« ديروز برطبق و تقريبا به مضمون مراسله وزارت خارجه بسفارت روس مورخه 7 ذيحجه 1335 نمرهء 12035 / 4440 يادداشتى بكوميسر امور خارجه تروتسكى نوشته و كميساريات با چاپار مخصوص خود به برست نزد مشار اليه فرستاد چون بدوا هم شفاها در اين باب مذاكرات و زمينه حاضر شده اميدوارم جواب مساعد تحصيل شود . »\r\n\r\nطهران وزارت خارجه تلگراف رمز مورخه ربيع الثانى 1336 دسامبر 1917\r\nديروز كنت ميرباخ رئيس دلگاسيون آلمان كه براى مسئله تبديل اسراى جنگى در پطروگراد جلسه دارند بعنوان ديدن نزد فدوى آمده ضمنا از اقدامات اين سفارت در اجراى مادهء دوازدهم متاركه جنگ از طرف روسها جويا شده و فدوى براى او مراسلاتيكه ردوبدل شده و در ضمن تلگرافات رمز 245 / 258 / 263 كه بوزارت جليه عرض شده است قرائت و نيز سوادى هم از آنها بمعزى اليه داده كه از مواعيد روسها و از موقعيت اين سفارت در اينباب كاملا مستحضر شود مشار اليه اظهار داشت خلاصه آنها را بدولت خود راپورت خواهد داد . از قرار بعضى اطلاعاتيكه فدوى تحصيل كرده سالار معظم ( نظام السلطنه سناتر فعلى ) و ميرزا قاسمخان تبريزى و ميرزا احمد خان از اسلامبول به برلن آمده كه بهمراهى وحيد الملك و تقىزاده در برلن و برست ليتوسكى در مسائل ايران اقدامات نمايند اگرچه مشار اليهم جز وطن‌پرستى و خدمت به وطن غرض ديگرى ندارند بعقيده فدوى اقدامات جداگانه دستجات مختلف بدون يك پروگرام معينى كه برطبق دستور العمل سفارتخانهاى دولت عليه باشد ممكن است نتيجه برعكس ببخشد بعقيده فدوى تعيين يك دلگاسيون رسمى مركب از چندين نفر از ديپلوماتهاى خوب مانند جناب آقاى مشير الدوله و چند نفر ديگر مقصود از اشخاصى است كه كارير را پيموده‌اند براى مطرح كردن تدبيرات در اجراى موفقياتيكه در اسلامبول و برلن و پطروگراد تحصيل شده خيلى واجب و تأخير در اين كار اسباب ندامت خواهد شد زيراكه تمام دول ذينفع كه الان مشغول مذاكرات هستند دلگاسيون‌هائى برياست اولين رجال دولتى خود معين كرده‌اند چنان كه آلمان كولمان وزير امور خارجهء خود را و اطريش كنت چرنين وزير خارجه و عثمانى طلعت پاشا صدراعظم خود را معين كرده است انتها اينجا در خيال هستند در خود طهران كنفرانسى عبارت از نمايندگان دولت عليه و دولتين روس و عثمانى براى مسائل موجود تشكيل بدهند ولى تصميم قطعى هنوز گرفته نشده چگونگى را در ثانى معروض ميدارد .\r\n\r\nطهران وزارت خارجه تلگراف رمز مورخه ربيع الثانى 1336 - 2 ژانويه 1918\r\n« شب اول ژانويه روسى شوراى كوميسرهاى ملى وزيرمختار با رئيس مسيون نظامى رومانى را توقيف و در قلعه پيروپول حبس نمودند لهذا لهذا ديروز اول ژانويه تمام كورديپلوماتيك در منزل سفير كبير آمريكا كه شيخ السفرا است مجلسى داشته نتيجه اين شد كه از طرف عموم نمايندگان خارجه مراسلهء پروتست به رياست كوميسرها نوشته شد و تمام نمايندگان سياسى متفقين و بيطرفها نزد لنين رفته مراسلهء مزبور را به او دادند و سفير كبير آمريكا بنام عموم نمايندگان شفاها هم پروتست كرد لنين جوابا اظهار داشت چون در رومانى يك ديويزيون روس را خلع اسلحه كرده و آذوقه آنها را هم توقيف كرده‌اند و كميسر دولت حاضره را حبس نموده‌اند باينواسطه دولت تصميم گرفته وزيرمختار رومانى را توقيف كند پس از مذاكرات زياد نمايندگان سياسى فقط موفق شدند كه لنين وعده كرد كه اين مسئله را در شوراى كوميسرها مطرح مذاكره نموده و ديشب ميبايست جواب بدهد ولى تاكنون كه 24 ساعت از وعده ميگذرد هيچ جوابى نرسيده است و وزير\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمختار هنوز در حبس است ممكن است اين واقعه اسباب وقوع جنگ بين روسيه و رومانى گردد و نيز احتمال ميرود در صورت جواب نامساعد سفارتخانهاى دول متفقه از روسيه خارج شوند و حتى ممكن است دول بيطرف هم بواسطه هتك احترام بيك نفر مأمور سياسى و نقض حقوق بين المللى از آنها پيروى نمايند مستدعى است احتياطا دستور العمل در اينباب بفدوى مرحمت فرمايند منتظر جواب فورى اين تلگراف ميباشم انتها ضمنا مسئله غارت سفارت كبراى ايطاليا كه پريشب اتفاق افتاده به لنين در همان مجلس شفاها پروتست شد الآن خبر رسيد كه وزيرمختار رومانى را خلاص و فردا در سفارتخانه آمريكا باز جلسه خواهد بود چگونگى در ثانى عرض مىشود .\r\n* * * سيد ضياء الدين طباطبائى در موقع اقامت خود در روسيه پيرامون علل حقيقى انقلاب تعمق نموده و اخيرا عقايد خويش را به اين مضمون از خامه به نامه آورده است :\r\n\r\n[ نامهء سيد ضياء الدين طباطبائى پيرامون علل حقيقى انقلاب در روسيه 
  ]\r\n« مهمترين حادثه جهانى قرن اخير تحول بىسابقه عظيمى است كه در كشور پهناور روسيه بوجود آمده كه روش زندگى و طرز تفكر و كليهء شئون ملل و اقوامى كه در كشور پهناور روسيه اقامت دارند تغيير داده و مؤثر در نظام اجتماعى و روابط بين المللى گرديد و هنوز عامل اصلى در مجموع صف‌آرائى و اتحاديه‌هاى سياسى و نظامى دنياى كنونى مىباشد .\r\nدر علل پيدايش انقلاب روسيه و تغيير رژيم آن اغلب نويسندگان و مورخين و متفكرين معاصر كتابها نوشته‌اند و هميشه موضوع بحث و تفسير و انتقاد نويسندگان و سياستمداران شاخص جهان بوده و مسلم است كه علل حقيقى ظهور كمونيسم و پيشرفت حكومت شوراها را در كشور روسيه بايد در مجموع وقايع و حوادث يكقرن آن كشور و خصائل روحى و نژادى ملتهاى تابعه و بيش از همه در روش خاندان سلطنتى روسيه و دستگاه حاكمه جستجو نمود .\r\nمعهذا فهرست سلسله علل و عوامل و مقدماتى كه سبب پيدايش وقايع 26 فوريه 1917 شده و منجر بسلطه كمونيستها گرديد بنحو اختصار بشرح زير است :\r\nنخست عوامل اصلى انقلاب كه مهمترين آنها چهار امر بوده است .\r\n1 - روش امپراطور روسيه و رفتار دربار سلطنتى و عمال آنها - مردم روسيه از ادامه جنگ خسته شده بودند ، فقر و بدبختى به منتها درجه رسيده سربازان در ميدانهاى جنگ فاقد وسيله و مردم در عقب جبهه محروم از تمام وسائل زندگى شده بودند . امپراطور روسيه با متفقين خود تعهد كرده بود كه جنگ را ادامه دهد مگر آنكه انقلاب داخلى و افكار عمومى مردم روسيه كه ممكن است منجر به طغيان شود وضع ديگرى را ايجاب نموده و دولت را مجبور به ترك مخاصمه سازد . لذا دربار روسيه براى پايان دادن بجنگ متمايل بايجاد انقلاب معتدلى بود تا آن را بهانه اقدام به صلح و ترك خصومت قرار دهد و بدينجهت معتقد به مدارا و مماشات با انقلابيون بود . - مظالم عمال دربار و دستگاه حاكمه هم مردم را مستعد طغيان ساخته و لذا با مختصر مسامحه زمينه توسعهء انقلاب فراهم بود . فقط يك شخصيت مؤثر مانع گسيختن رشته انتظام و سبب اعتدال امور گرديده بود و آن نيكلا نيكلاويج عموى امپراطور بود كه از لايقترين و متنفذين رجال و افسران دولت روسيه بود و بواسطه قدرت و توانائى خود از سوء اداره حتى الامكان جلوگيرى ميكرد و مشكلات داخلى را با نيروى عقل و تدبير و شهامت خود حل مينمود . نيكلا نيكلاويج مانع نفوذ سياستهاى خارجى بود و عقيده داشت دولت روسيه بايد سياست مستقلى داشته باشد . به همين جهت مورد حسد و خصومت امناء دولت و عمال سياستهاى خارجى بود و پيوسته درصدد بودند كه او را از كار بر كنار سازند . موقعيت راسپوتين هم در وضع دربار و قضاوت اطرافيان دربار مؤثر گرديده بود - در مورد راسپوتين و فعاليت او گفتارهاى اغراق‌آميز زيادى نشر يافته كه با حقيقت منطبق نميباشد و آثار و اماراتى بر صحت آن نيست و قدر متيقين اين است كه راسپوتين واقعى غير از راسپوتين افسانهء است كه تير تهمت بر شهرت غيرواقع او افزود تا جائى كه او را به كشتن داد .\r\nملكه روسيه كه بانوى فهميده و عفيفه و خداپرستى بود به فرزند خود الكساندرويچ ( وليعهد ) علاقهء مفرطى داشت ، وليعهد به علت ضعف مزاج و ابتلاء به بيمارى هموفيلى ( سرعت جريان خون ) موجب ناراحتى و ملالت دائم خاطر ملكه روسيه گرديده بود - توجه يكنفر از روحانيون كليساى ارتودوكس بنام راسپوتين در بهبود نسبى وليعهد مؤثر گرديد و بدينجهت مورد اعتماد خاص ملكه قرار گرفت و داراى نفوذ فوق العادهء شد . راسپوتين براى دستگيرى از فقرا ، طبقه متمكن و اغنيا را زياد سرزنش مينمود و سعى داشت از توانگران پول بستاند و بمستمندان تقسيم كند ؛ راسپوتين مخالف جنگ و طرفدار صلح با آلمان بود و به همين سبب او را متهم بهمكارى آلمان نمودند بدينجهات راسپوتين محسود همكاران و مبغوض اغنيا و توانگران و مورد خصومت و دشمنى طرفداران ادامه جنگ قرار گرفته بود .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nاز طرفى تمام بانوان و رجال كشور براى مزيد تقرب بدربار براى جلب توجه و لطف راسپوتين ساعى بودند و مخالفين براى قطع نفوذ و طرد راسپوتين او را بعناوين مختلف متهم ساخته و حتى رابطه او را با دربار بعلاقه جنسى و مسائل غيراخلاقى مرتبط ساختند تا هم موجب كسر حيثيت راسپوتين شوند و هم دربار را لكه‌دار سازند . اين اتهامات كم‌كم سبب بغض شديد مصادر امور نسبت براسپوتين و تنظيم توطئه بر عليه او گرديد . در حقيقت شكست راسپوتين بدانجهت شد كه تكريم و تجليل از او بمراتب بيش از ارزش وجودى و مقام روحانى او بود .\r\n2 - احزاب مختلف روسيه - همه درصدد طغيان و انقلاب برآمدند كه مهمترين آنها بشرح زير بودند :\r\nنيهيليست‌ها - سوسيال رولوسيونرها - سوسياليست‌ها ( منشويك ) - بولشويك‌ها - حزب معتدل دموكرات ( طرفدار دوما ) . احزاب از سوءاداره داخلى و فساد دربار و مصائب دامنه‌دار جنگ خسته شده ميخواستند بوسيله انقلاب وضع تغيير كند و بدوران سيه‌روزى مردم پايان دهند . در اين ميان دو نظريه وجود داشت ؛ احزاب افراطى مثل سوسيال رولوسيونرها و منشويك ميخواستند انقلاب شديدى بوجود آيد كه يكسره تحولى پديد آيد و وضع تغيير كند . حزب دموكرات و سوسياليستها ميخواستند بوسيله انقلاب اقتدارات امپراطور را محدود سازند و كار را بدست دوما ( مجلس مقننه روسيه ) بدهند . اين دسته‌هاى دوم با متفقين همكارى نزديك مينمودند و متفقين انتظار داشتند با سلطه اين احزاب و پيشرفت انقلاب ثبات وضعى پديد آيد و بر مقاومت دولت روسيه افزوده شود و بتوانند با ادامه كمك و مساعدت خود وضع ارتش روسيه را در جبهه جنگ پايدار سازند .\r\n3 - دولت آلمان بوسيله آلمانيهاى مقيم روسيه و مؤسسات اقتصادى و بانكى و تجارتى و دستگاه جاسوسى خود اغلب درباريان روسيه را بدام آورده و جمعى از رجال و مقامات را تحت نفوذ قرار داده و ساعى بود كه بوسيله انقلاب امپراطور را از اصرار بحفظ قول خود در مقابل متفقين منصرف ساخته و مجبور سازد كه مستقلا با آلمان در مقام صلح برآيد تا در جبهه روسيه جنگ پايان يابد .\r\n4 - متفقين - انگلستان و فرانسه چون احساس كردند كه دولت روسيه و امپراطور متمايل به صلح گرديده‌اند درصدد برآمدند بوسيله انقلاب اختيارات امپراطور را محدود ساخته و حزب معتدلى حكومت را در دست بگيرد و بجنگ ادامه دهد تا دولت آلمان بتواند در جبهه غرب فارغ البال پيش رود . اين علل و عوامل زمينه پيدايش انقلاب را فراهم آورده و تحريك مينمود . در اين ضمن وقايعى صورت گرفت كه موجب شروع انقلاب گرديد كه مهمتر از همه مقدمات ذيل مىباشد :\r\n1 - تغيير نيكلا نيكلايويچ - مخالفين نيكلا نيكلايويچ موفق شدند كه او را از پطرگراد بيرون كنند و با انتصاب نامبرده به سمت فرمانفرماى قفقاز نظم داخلى كشور گسيخته شد و جريان كارهاى دربار و دولت بر محور منظم و منطقى سارى نبود و ضعف نفس و عدم لياقت امپراطور و سوءاستفاده درباريان موجب اختلال وضع و ازدياد عدم رضايت مردم گرديد ؛ دزدى و رشاء در همه كارها جريان داشت و كسى نبود كه مانع اين بىنظمى گرديده يا به شكايات مردم برسد ، مواد غذائى و سيورسات به ميدان جنگ نميرسيد در ميان تمام طبقات يك فرسودگى و خستگى پيدا شده و همه در آرزو و انتظار تغيير و تحولى بودند .\r\n2 - مرگ راسپوتين - توطئه‌كنندگان موفق شدند راسپوتين را بقتل برسانند و مرگ راسپوتين بزرگترين ضربه روحى براى خانواده امپراطور بود و بر فعاليت تمام طبقات از طرفداران و مخالفين جنگ افزوده گرديد و همه درصدد جنبش و نهضت و قيامى برآمدند .\r\n3 - نفوذ نيهيليست‌ها و منشويك‌ها در ارتش .\r\nوفور گرسنگى سبب شده بود كه افراد ارتش هم حس وفادارى به امپراطور و نظام عمومى را فراموش كرده و آمادهء دلسوزى براى مردم و هم‌نوع خود شده بودند و پيوسته احزاب افراطى نفوذ خود را ميان سربازان توسعه داده آنها را براى طغيان و مخالفت آماده ميساختند . در ماه فوريه 1917 وضع خواربار شهر به جائى رسيده بود كه در شدت سرماى زمستان پطرگراد مردم از نيمه‌شب در صفوف مقابل نانوائى جا ميگرفتند تا روز بتوانند سهميهء خود را بدست آورند . همه مردم پطرگراد در اين گفتگو بودند كه چه واقعهء پيش ميآيد و كى بايد منتظر بروز حادثه بود .\r\nروز 21 فوريه 1917 سى هزار نفر از كارگران كارخانجات از گرسنگى و فقدان آذوقه و كمى مزد در كوچه‌هاى پطروگراد به راه افتادند و شعار آنها اين بود كه نان ميخواهيم . « نان ميخواهيم » در حقيقت شعار همهء مردم بود كه از زبان اعتصاب‌كنندگان شنيده ميشد .\r\nروز 22 فوريه كارگران ديگر و محافظين برق و آب شهر به آنها پيوستند بدين جهت شيرها آب نداشت و چراغها خاموش و برق تعطيل شد و شماره نمايش‌دهندگان به صد هزار نفر رسيد .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nروز 23 فوريه ساير طبقات مردم همه به نمايش‌دهندگان پيوستند و همه كارها تعطيل شد .\r\nروز 25 فوريه دانشجويان دانشكده‌ها تفنگ بدست گرفته در كوچه با افراد پليس ميجنگيدند و نيروهاى انتظامى فلج گرديد . روز 26 فوريه امپراطور ثبات وضع و اعاده امنيت را غيرممكن ديده استعفا داد و حكومت انقلابى زمام را بدست گرفت و مركز قدرت و حكومت مجلس دوما شد . جريان انقلاب بر خلاف انتظار متفقين بود زيرا متفقين نتوانستند براى استقرار وضع كمك كنند و رشتهء كارها از نفوذ آنها بيرون شد .\r\n4 - واگون مرموز - در بحبوحه حوادث روسيه در اواسط ماه مه يك واگون بلنده ( مهر و موم شده ) محتوى سى نفر مسافر از سويس حركت كرد و بدون توقف در آلمان يا سوئد در خاك فنلاند سرحد روسيه مسافرين خود را پياده كرد ؛ مسافرين لنين و همراهان او بودند .\r\nپطروگراد از ورود پيشوايان كمونيسم مطلع شد و دستور جلوگيرى داد ولى مامورين در مرز نبودند و همه‌كار خود را ترك گفته و فرار كرده بودند . لنين و همراهان بدون مانع خود را بپطروگراد رساندند و در محله كارگران دفتر كار خود را تشكيل دادند و شروع به تبليغ كردند .\r\nآقاى كرسنكى كه زمام امور در دست او بود با آنكه خود را مصمم جلوه ميداد ولى نتوانست تصميم قاطعى اتخاذ كند و گارد محافظ پطروگراد هم متلاشى شده بود ، معهذا ممكن بود با تمام اين احوال لنين و همراهان او از بين بروند ولى تروتسكى با يك ديويزيون خود به لنين پيوست و شهامت و كاردانى و تدبير و جسارت تروتسكى سبب شد كه نامبرده برسى ديويزيون پطروگراد مسلط شد و حزب كمونيست حكومت را در دست گرفت و جريان امور بر وفق نقشه لنين پيش رفت . »\r\n* * * نظام السلطنه ما فى ( محمد عليخان ) وزير و سناتر\r\n\r\n[ عهدنامهء متاركهء جنگ 
  ]\r\nبيش از هر امرى صلح جداگانه روسيه با آلمان در اوضاع ايران تأثير آنى داشت خاصه با صراحتى كه در مادهء دهم متاركه جنگ برست ليتوسك راجع به تخليهء خاك ايران گنجانيده شده بود . چنان كه قبلا مذكور افتاد مساعى سيد حسن تقىزاده و حسينقليخان نواب و محمد عليخان نظام السلطنه و وحيد الملك شيبانى نزد اولياء لشگرى و كشورى آلمان قرين موفقيت شده و نمايندگان تام الاختيار آلمان در برست توانستند نظريه خود را به نمايندگان تام الاختيار روسيه بقبولانند . قرارداد متاركه مورد تصويب كنگره سويت با 784 رأى موافق در مقابل 261 رأى مخالف واقع شد و تروتسكى در اقليت افتاد .\r\nنظر باينكه ماده دهم آن قرارداد براى ايران مژدهء حيوةبخشى دربر داشت و استقلال حقيقى و كامل كشور ما را تضمين مينمود عينا به نقل آن ميپردازيم :\r\n« فرماندهان كل قشون عثمانى و روس اساس آزادى و استقلال و تماميت خاك ايران را مبنى قرار داده حاضرند قشون خود را از ايران بيرون ببرند . فرماندهان مذكور هرچه زودتر با دولت ايران داخل مذاكرات ميشوند كه جزئيات امر تخليه را تصفيه و ساير امورى را كه براى انجام اساس مزبور ضرور است مقرر دارند . »\r\nدر باب مادهء دهم عهدنامه متاركه جنگ ، تقىزاده بنابر تقاضاى جريدهء نرد دويچه آلگماينه زايتونگ مقالهء به رشته تحرير آورد كه در شماره 23 دسامبر 1917 آن روزنامه درج شد و ما ترجمهء مقاله را ذيلا نقل مينمائيم :\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nتخليه ايران يك قدم بسوى استقلال حقيقى\r\nغره ربيع الاول 1336 در تاريخ ايران مانند 9 محرم 1335 براى لهستان يك روز سعادتى خواهد ماند .\r\nدر هردو روز دولت آلمان كه مدعيان « آزادى ملل ضعيف » او را بخيالات جهانگيرى متهم ميسازند قدمى بزرگ براى استقلال و آزادى دو مملكت قديم برداشت . از ابتداى جنگ دولت آلمان هميشه اثبات كرده كه وى عمل را بر قول ترجيح ميدهد ايران كه يكى از مسلم‌ترين نمونه مليت ترديدناپذير و هم قديم‌ترين ملت از ملل متمدنه دنياى كهن است هرگز طرف توجه « علمداران اصول مليت » نشد . از اين مملكت تاريخى كه هم عصر اسپارت و آتن قديم است و تا امروز در ميان امواج شرقى و غربى ملل جهانگير مليت خود را با وحدت و تجانس كاملا حفظ كرده است نه تنها در نقطهاى پىدرپى سه ساله رجال « آزادىطلبان » و پهلوانان اصول مليت در نصف كرهء غربى ذكرى از آن نشد بلكه دولت بريطانى با تزار روس همدست شده و در 11 محرم 1334 بقية السيف آن مملكت را نيز ميان خود مخفيانه تقسيم كردند . آنها كه از براى بلژيك و منتنگرو و صربستان كه تاريخ استقلال آنها بقرنى نميرسد ادعاى مدافعه ميكردند و حتى ملتهاى از ميان رفته را استقلال مىبخشودند بىشرمانه ايران و يونان دو نمونه شرقى و غربى قديم‌ترين مليت دنياى متمدن را زجركش و خفه ميساختند .\r\nفتوحات معجزنماى آلمان در شرق باعث سرنگون شدن رژيم تسارى شده و انقلاب روس اصول مليت را با حقيقت و صميميتى فزونتر از متحدين غربى آن دولت اعلان كرد .\r\nدولت آلمان كه از ابتداى جنگ همواره اظهار حسن‌نيت خود را درباره استقلال تام و آزادى ايران بقول و عمل مكررا اظهار كرده بود و باعث اميد و سپاسگذارى ملت ايران شده بود دوستى خود را بآزادى ايران عملا اثبات كرد و اينك آزادىطلبى حقيقى آن دولت را در ماده دهم از عهدنامه متاركه جنگ با روس مىبينيم . غره ربيع الاول بايد يك عيد ملى بماند در اين روز به همه بيحسابيها و مظالمى كه در 9 سال اخير از طرف قشون روس در ايران به عمل آمده كه داستان بىپايان آن را بيك كلمه زجركش و مثله اختصار توان كرد خاتمه داده شده است .\r\nقشون روس در 15 آپريل 1909 از جلفا در گذشته و بعنوان حمايت اتباع روس موقتا داخل ايران شده اين وظيفه « موقتى » پس از 9 سال تمام نشد كه سهل است دامنه وسعت آن تا نقاط جنوبى ايران مركزى هم رسيد در اواخر جمادى الاخره 1327 بعنوان احتياط و اجتناب از خطر حمله بختياريها و مليون بطهران قشونى از باكو بانزلى و رشت تا قزوين فرستاده شد . كمى بعد در استرآباد و مشهد و مازندران نيز قشون روس وارد شد و اينك اصفهان پايتخت قديم ايران در ايران مركزى و تمام ولايات غربى ايران نيز در تحت تصرف قشون آن دولت است . از عهدنامه‌هاى مخفى منتشره در پطرزبورك معلوم مىشود كه مدعيان آزادى ملل خيال داشته‌اند بعد از جنگ يكباره كار ايران را ختم كنند و « منطقه بيطرف » را نيز ميان خود قسمت نمايند .\r\nبلى اين همه ناحقى و مصائب كه در عهد آخر بايران وارد شده بود پايانى ميبايست داشته باشد . عدل الهى بمكر و غدر بايستى خاتمه بدهد و بايستى معلوم شود كه حيله و دروغ هرقدر با شدت تكرار و با تشكيلات منظم در دنيا بسط داده شود حقيقت روزى از پس پرده درآمده همه آن دستگاهها را به مثل تار عنكبوت پاره و بر طرف مىكند موافقت آلمان برفع امتيازات خارجيها در مقابل قانون مملكتى ( كاپيتولاسيون در عثمانى و با اعلان حسن‌نيت درباره آزادى ايرلند و استقلال بخشيدن بلهستان و شرط كردن تخليه ايران از قشون خارجى با افشاى عهدنامهاى مخفى در پترسبورگ دستگاه تزوير را اگر بهم نزند و اگر باز جمعى گول حرفهاى خوش‌ظاهر « علمداران » آزادى را بخورند ديگر چيزى آنها را متقاعد نخواهد كرد .\r\nگمان ميكنم ترجمانى كل ملت ايران را كرده باشم اگر تشكرات صميمى تمام ملت خودم را بدولت آلمان و متحدين او از اين نعمت ابراز كنم و بگويم كه ملت ما هيچ وقت حقشناسى اين نيكى را فراموش نخواهد كرد .\r\nتخليه ايران از قشون خارجى اول قدمى است كه در راه استقلال كامل ايران برداشته شد ، لكن براى آنكه ايران واقعا آزاد و حقيقة داراى تمام حقوق استقلالى خود باشد لازم است كه اين قدم را قدمهاى ديگر در پى آيد .\r\nاولا لازم است تخليه ايران بمعنى تام و كامل به عمل آيد نه جزئى يعنى بايد آن دسته‌هاى كوچك نظاميان خارجه هم كه مدتها بعنوان دروغين « محافظين قونسولخانها » در بعضى از قونسولخانهاى خارجه نگاهداشته ميشد و در حقيقت پيش‌قراول استيلاى نظامى بود كه هر وقت ميخواستند بتدريج زياد ميكردند نيز عودت داده شود و يك فرد نظامى خارجه در ايران نماند .\r\nثانيا قشون انگليس و ملاحان آن دولت نيز كه در ولايات جنوبى و بنادر ايران رحل اقامت انداخته‌اند و بهانهء ظاهرى آنها دائما فقط خوف از نفوذ و خطر روس بود نيز « ايران بيطرف » را كاملا تخليه كنند كه حقيقت\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nادعاهاى طرفدارى استقلال ايران كه آن دولت هميشه ميكرد بفعل و ثبوت برسد و ثانيا مهمتر از همه آنست كه قيودات و امتيازاتى كه بموجب آنها بتدريج ايران را مغلول و مقيد داشته و درصدى نود حقوق استقلالى آن را روس و انگليس سلب كرده و ايرانرا مانع از هرگونه حركت و ترقى شده‌اند باطل و زايل گردد و دست و پاى ايران كاملا از اين زنجيرها آزاد شود .\r\nتا قشون خارجه ايرانرا تخليه كند دولت ايران بايد قواى نظامى كافى در ولايات خود فورا تدارك كند كه نظم و امنيت را كاملا حفظ كند و هيچگونه دل‌واپسى باقى نگذارد براى ايجاد يك قوه نظامى منظم صاحب‌منصبان اروپائى لازم است كه تاحال دولت ايران از آزادى استخدام آنها از ذى الحجه 1329 به اين طرف بدبختانه محروم است .\r\nبراى نگاهدارى آن قوه نظامى كه واجب واجبات است پول نقد لازم است كه شايد از اول امر لازم شود كه به قرض از خارجه تدارك شود در صورتى كه از سال 1318 به اين طرف اين حق از دولت ايران مسلوب شده و هكذا صدها حق ديگر كه شرح آنها در اينجا لازم نيست و بدون آنها اصلا اساس آزادى و استقلال معنى ندارد و عملا هم نگاهدارى آنها امكان‌پذير نيست .\r\nلكن قسمت اول و آخر ماده دهم متاركه كه دول متحدين مركزى و روس « آزادى و استقلال و تمامى خاكى » ايران را مبناى سياست قرار داده و علاوه‌بر تخليه ايران ميخواهند با دولت ايران داخل مذاكره شده و ( ساير وسايلى را كه براى انجام اساس مذكور ضرورى خواهد بود ) تصفيه نمايند اميد قوى ميدهد كه مقصود نه تنها تخليه ايران از قشون خارجى بلكه استقرار اصول آزادى و استقلال كامل ايران است .\r\nحالا ميبايد ديد آيا انگلستان هم اين مملكتى كه خود را وطن آزادى مينامد نيز حسن‌نيت خود را عملا اظهار و اثبات كرده و بدولت روس و آلمان تأسى نموده پيروى اصول سابق الذكر را خواهد كرد و فورا قشون خود را كه پس از عقب كشيدن عثمانى و روس دليلى براى ماندن آنها در ايران نيست پس خواهد برد و برفع قيودات مخل باستقلال و آزادى ايران كه هميشه درباره آنها عقب نماندن از روس را دليل مجبوريت خود پيش ميآورد موافقت خواهد كرد يا نه . اينك موقع امتحان ادعاها تقىزاده )\r\nبعقيدهء روزنامهء كاوه محك امتحان انگليس مندرجات مقالهء پرتلبيس جريدهء تايمس لندن مورخهء 19 دسامبر 1917 است كه در ترجمهء مادهء دهم عهدنامه متاركه نص عبارت را بطور صراحت تحريف كرده يعنى جملهء\r\n« اساس آزادى و استقلال و تماميت خاك ايران بيطرف را مبنى قرار داده الخ . » بدينگونه تغيير ميدهد « اساس آزادى و استقلال و تماميت خاك قسمت بيطرف ايران را مبنى قرار داده . . . الخ . » معلوم است با گنجاندن تنها كلمه « قسمت » در ميان جملهء مذكور معنى بچه اندازه تغيير ميابد بلكه اصلا به كلى ضد مقصود را مىرساند . ماده دهم متاركه‌نامه صراحة حاكى آزادى و استقلال و تماميت خاك تمام ايران است و در حقيقت ناسخ عهدنامه انگليس و روس 1325 راجع بايران است چه شناختن استقلال تام و تمام ايران از طرف دولت روس مستلزم نسخ منطقه نفوذ آن دولت در ايران مىباشد كه با اساس استقلال به كلى منافى بود در صورتى كه ترجمه روزنامه « تايمس » بهيچ‌وجه من الوجوه اين معانى را نميرساند .\r\nعلاوه بر تحريف مزبور روزنامه « تايمس » در جمله آخر ماده نيز تغييراتى داده است به اين معنى كه عبارت « ساير وسايل را كه براى انجام اساس مذكور در فوق ضرورى است » بدين طور ترجمه مينمايد : « و هم‌چنين انجام ضمانت اساس مذكور و بعض وسائل ضروريه ديگر » و با اين جزئى تحريف آشكار است كه مقصود را تا بچه درجه سست نموده است . اين گونه تحريفات از جرائد ائتلاف تازگى ندارد و مخصوصا از طرف « تايمس » كه دشمنى آن با آمال ايران مشهود و قديمى است و در اين مورد نخواسته بگذارد كه ماده مذكور اثرات خود را در ميان آزادىطلبان صميمى انگليس ببخشد و با تحريفات جزئى به مقصود شوم خويش نايل گرديده است . و عجب آن‌كه روس ايران را آزاد ميخواهد و استقلال آن را ميشناسد و انگليسها كه هميشه سنگ حمايت و دلسوزى ملل ضعيف را به سينه ميزنند و مخصوصا مدتى با وعده‌هاى گرم و نرم گوش ايرانيان را پر نموده بودند امروز چشم ديدن فرمان آزادى ايران را هم ندارند و بدون بيم و خجالت در آن تحريفاتى مينمايند كه جاودان اسباب سيه‌روئى خود آنها خواهد شد .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nميهن‌پرستان ايرانى مقيمين خارجه مراقب كليهء تحولات بين المللى بوده و هيچ فرصتى را براى دفاع از حيثيت ايران از دست ندادند ، من‌جمله چون از هيئت اجتماعيون هلند و اسكانديناو در بيان‌نامهء كه در اوايل محرم درباره مقاصد خود و شرايط صلح نشر كرده بود درباره ايران فقط بذكر لزوم مذاكره در باب استقلال اقتصادى تنها اكتفا نموده بود لهذا نماينده مليون ايران در استكولم سيد محمد على جمال‌زاده اعتراض‌نامهء در 16 محرم 1336 نوشته و بدان هيئت فرستاد كه صورت آن در شماره‌هاى 17 محرم روزنامهاى سوئدى « آفتن بلادت » و « نياوا كيلكلت آلهامبرا » طبع و در بعض روزنامهاى ديگر نيز ذكرى از آن شده است .\r\nاعتراض‌نامه مذكور اولا دلايلى چند براى آنكه استقلال اقتصادى براى يك مملكتى نه فقط ناكافى بلكه غيرقابل اجرا هم هست آورده سپس بذكر منافع و فوايدى كه در وجود يك ايران بالتمام مستقل براى دنيا و آتيه صلح مستمر آن ملحوظ است پرداخته و پس از اظهار حيرت و تأسف از آنكه روسيه باوجود آنكه تا ديروز باعث اغلب سيه‌روزيهاى ايران بود امروز در جزو شرايط صلحى كه بتوسط اسكو بالف نماينده دسته كاركنان و سربازان در تاريخ 4 محرم بهيئت متفقين كه ميبايستى در پاريس برپا شود فرستاد استقلال تام و تمام ايران را در تحت ماده دهم از شرايط اساسى صلح قرار ميداد و حال آنكه هيئت اجتماعيون كه آنهمه دعوى عدالت‌پرورى و مساوات و آزادىطلبى دارد از استقلال سياسى ايران هيچ سخنى نرانده و از خطرات سياسى و طمع‌كارى انگليس در آسياى غربى و آرزوهاى ملت ايران نامى نياورده است .\r\nاعتراض‌نامهء جمال‌زاده به اين جمله ختم مىشود :\r\n« ملت ايران جز آزادى و استقلال كه از جمله مشروع‌ترين حقوق وى است و بدان سزاوارى كامل دارد آرزوئى ندارد و تمام قصد وى اينست كه آزاد و آسوده خدماتى را كه در گذشته بتمدن و ترقى نوع بشر نموده ادامه داده و از پرتو سعى و كوشش و هوش فطرى خود گنج‌هاى پربهاى ديگرى بسرمايه معنوى نوع بشر افزوده و در طريق صلح و رفاه و ترقى نشو و نما نمايند . »\r\nچون اين فصل گنجايش شرح كليهء حوادث انقلاب روس را ندارد ما از ذكر بعضى وقايع غيرمهمه صرف‌نظر ميكنيم و در خاتمه موضوع حبس مأمورين دولت شاهنشاهى در روسيه را از زبان حسن فرزانه نايب سوم سفارت ايران نقل مينمائيم :\r\n« در اثر توقيف چند نفر از مأمورين رسمى دولت سويت بوسيلهء نظاميان انگليس در خراسان شورويها عكس العمل تندى نشان داده اقدام به دستگيرى و حبس شارژه‌دافر ايران اسد بهادر در پطروگراد و جنرال قونسول ايران مبصر روشنى در حاجى طرخان و قونسول شاهنشاهى داود پناه‌پور در قفقازيه نمودند .\r\nچنان كه بخاطر دارم سه ساعت بعد از ظهر بود كه در منزل اسد بهادر تازه از سر ناهار برخاسته بوديم اسد خان شخصى بسيار خوش‌مشرب و مهمان‌نواز بود و باوجود محدوديت اعتبار پذيرائى سفارتخانه همواره سفرهء گشاده داشت و غالبا محمد على مقدم و من با عده ديگر از دوستان در منزل او دعوت ميشديم . بلافاصله پس از صرف ناهار دربان سفارت اطلاع داد كه يكنفر افسر چكا ( مخفف كميسيون فوق العاده مبارزه با مخالفين انقلاب و مرتجعين ) با آقاى شارژه‌دافر كار دارد .\r\nحاجت به تذكار نيست كه در آن موقع عمليات شديد چكا توليد بيم و هراس در عامه نموده بود لذا خانم اسد بهادر كه اصلا لهستانى و از اوضاع زمان انقلاب اطلاع كامل داشت با نگرانى فوق العاده بجاى شوهر خود نزد افسر چكا رفت و بعد از چند لحظه با ناراحتى بيشترى مراجعت كرده گفت افسر مزبور ميگويد مأموريت مخصوصى دارد كه بايد به شخص شارژه‌دافر ابلاغ كند . ناچار اسد بهادر شخصا به همراهى اينجانب در دفتر كار خود مأمور چكا را پذيرفت افسر مزبور اظهار داشت « برحسب امر رفيق لنين صدر كميسرهاى ملى دولت كارگران و دهاقين روسيه مأمورم اسد بهادر شارژه‌دافر ايران را به مسكو ببرم » فرصت جمع‌آورى اوراق روى ميز و تغيير لباس را هم به اسد خان نداده او را با اسكورت چهار نفر سالدات دژبان با خود به مسكو بردند .\r\nسه روز از اين قضيه گذشت ، ما باوجود تلاش بسيار نتوانستيم پى بسرنوشت اسد بهادر ببريم و از محل توقيف وى خبرى بدست بياوريم ، كاركنان كميسارياى خارجه هم از موضوع اظهار بىاطلاعى ميكردند تا بالاخره روز\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nچهارم بوسيلهء چند تن از ايرانيان ميقمين مسكو دانستيم كه شارژه‌دافر ايران در زندان كاخ كرملين محبوس است .\r\nدر آن موقع ارتباط تلگرافى با دنياى خارج از روسيه مقطوع بود و براى مخابره با ايران مجبور بوديم به سويد برويم لهذا راجع به موضوع ما نحن فيه تلگرافات رمزى از استكلم به طهران و پاريس مخابره شد . روز بعد باتفاق ليلى خانم زوجهء اسد بهادر عازم مسكو شديم و در يكى از اطاقهاى زندان كرملين مشار اليه را با حضور افسر كشيك ملاقات كرديم و برحسب تذكر آن افسر مذاكرات كوتاهى به زبان روسى به عمل آمد ، معلوم شد تا آن تاريخ از اسد خان استنطاقى ننموده و فشارى هم به او وارد نساخته فقط خواسته بودند معاملهء به مثل كنند » .\r\nاكنون به نقل سه سند رسمى كه در باب توقيف مأمورين ايران و انحلال سفارت شاهنشاهى در روسيه بدست ما رسيده است ميپردازيم و فصل را پايان ميدهيم :\r\n\r\n[ اسنادى در باب انحلال سفارت شاهنشاهى در روسيه 
  ]\r\nقونسولگرى دولت عليه ايران در حاجى طرخان مورخه دويم شهر ربيع الاول 1337 نمره 2439\r\n\r\nمقام رفيع سفارت سنيه دولت عليه در پطروگراد\r\nخبر ناگوار توقيف حضرتعالى را در روزنامهاى مسكو مورخه 22 ماه نوامبر ملاحظه نمود واقعا درجه تحير و تأسف خود را نميتواند بيان نمايد مثلى است مشهور ميگويند\r\n خطا كرد در بلخ آهنگرى * به ششتر زدند گردن مسگرى \r\nمعاملات دهشت‌انگيز حكومت حاضره گويا به اين ميزان بوده است روزنامه‌هاى مسكو 26 ماه نوامبر باينجا رسيده و 27 ماه مزبور در موقعى كه بنده در سر نهار بودم يك دفعه ده نفر سالدات با تفنگ و يكنفر نماينده از طرف كميسيون فوق العاده وارد اطاق نهار شده و چون سه چهار نفر هم مهمان بودند پرسيد قونسول كيست جواب دادم كه قونسول من هستم مشار اليه اظهار نمود كه برحسب حكم كميسيون فوق العاده شما حبسيد پرسيدم علت حبس چيست جوابداد كه چون انگليسها در ايران سه نفر از نمايندگان حكومت حاضره را حبس كرده‌اند لذا برحسب امر مركز تمام مأمورين ايران حبس شده و ما دامى كه آنها را در ايران خلاص نكرده‌اند ما هم شماها را خلاص نخواهيم كرد و اظهار نمود كه تمام اجزاى قونسولگرى هم بايد حبس بوده و قونسولگرى را تحرى نمائيم بنده ( ماندات ) امر كميسيون فوق العاده را مطالبه كردم نشان داد چون تنها در خصوص حبس بنده امر داده شده بود در خصوص تحرى قونسولگرى و توقيف اجزاء پروتست كردم و با تلفون با رئيس كميسيون فوق العاده سؤال و جواب شد جواب دادند كه بايد همه توقيف بشويد و علت گرفتارى شما را در اينجا بشما اعلان مينمائيم بهرحال قونسولگريرا تماما تحرى كردند گويا طلا نقره و پول جستجو مينمودند چيزى پيدا ننمودند مگر دو عدد طپانچه كهنه كه مال فراشها بود آنها را برداشتند بعد تمام اطاقهاى قونسولگرى را مهروموم نمودند دفترخانه را هم جستجو نموده چيزى پيدا نكرده آنجا را نيز مهروموم كردند بعد بنده را و كوكاسيان آواكاى قونسولگريرا كه جوان قابل ايرانى است و در آنموقع با بنده نهار صرف ميكرد و فعلا هشت ماهست در قونسولگرى خدمت مينمايد توقيف كرده تحت الحفظ بكميسيون فوق العاده آوردند در آنجا كراسيس رئيس كميسيون فوق العاده جوابا اظهار كرد كه چون انگليسها در ايران سه نفر از نمايندگان حكومت بالشويكها را گرفته‌اند اينست برحسب امر مركز كميسيون فوق العاده بطور گرو ما را حبس مينمايد و عجالة اطاق عليحده بما داده مىشود و اگر بخواهم اجازه ميدهند كه تلگراف بطهران و ساير جاها نمايم ما دو نفر را بعد از اين مذاكرات به يك اطاق تاريك بردند كه ابدا اثاثيه نداشت بالاخره يك تخت چوبى آوردند و دو صندلى و نصف‌شب فقط يكعدد شمع آورده سوزاندند روز بعد نه كسى را نزد بنده گذاشتند و نه بنده را خواستند روز 29 نوامبر برحسب اقداماتيكه از طرف تجار شده بود اداره نظامى بحرى در حاجى ترخان از كميسيون فوق العاده استخلاصى بنده را درخواست نموده بودند آنبود همانروز بنده را با واهان كوكاسيان از توقيف خلاص كردند و آمده مهروموم درها را برداشتند فقط بعضى اشياء و اسباب از اطاق نهارخورى دزديده شده بود و مقدارى هم از ارزاق قونسولگرى دزديده بودند و بعلاوه از اين بنده جبرا كاغذ گرفتند كه از حاجى\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nطرخان به جائى حركت ننمايم تفصيل را لازم ديده بعرض رسانيد اينك سواد امر توقيف بنده را لفا تقديم مينمايم و استدعا دارم در اين باب هرچه زودتر تعليمات لازمه مرحمت فرموده امر لازم در حفظ مقام قونسولگرى از مركز صادر بفرمايند كه اولا التزامى كه از بنده گرفتند اعاده بدهند و ثانيا نسبت بقونسولگرى اين گونه تجاوزات از طرف بعضى ادارات محلى وارد نشود زيرا قونسولگرى براى حفظ حقوق و شئونات خود وسيله و رسيله عليحده در دست ندارد مگر اينكه حكومت محليه مقام و حقوق اين قونسولگرى را حفظ نمايد در اين باب هرچه زودتر منتظر تعليمات است و اگر اجازه بدهيد براى راپورتهاى شفاهى چند روزى آمده شرفياب شده مسائل جارى را كه توسط پست غيرممكن است عرض شود بعرض برساند . الامر العالى مطاع كريم »\r\nقونسولگرى دولت عليه ايران در حاجى طرخان مورخه 28 شهر قوس 1337 نمره 2477\r\n\r\nمقام رفيع سفارت سنيه دولت عليه در پطروگراد\r\nدر خصوص اينكه كميسيون فوق العاده حربى اينجا در مسئله گرفتارى نمايندگان حكومت حاضره روسيه در ايران از طرف انگليسها بنده را توقيف نموده و دو روز نگه داشتند و بعد از وسايط مختلفه و مداخله بعضى دواير رسمى محلى بنده را خلاص نموده و التزامى هم گرفته‌اند كه بجاى عليحده از حاجى ترخان حركت ننمايم در ضمن عريضه قبل عرض كرده و بوسيله رايكنين تقديم نموده بودم همچنين در خصوص تشكيل پارتى ايرانيان شرح مفصلى عرض نموده بودم استدعا دارم اولا در خصوص اعاده التزام و ثانيا حفظ مقام قونسولگرى از مقامات عاليه اوامر لازمه صادر بفرمايند كه با اين وضع هر روز احتمال مخاطره در كار بوده و بديهى است با اين حال كار كردن خيلىخيلى مشكل و بلكه غيرممكن است و همانطور كه استدعا نموده بودم بنده را براى پيشنهادى بعضى راپورتها اگر احضار بفرمائيد بهتر است و در اين صورت هم بايد از مركز باسم حكومت اينجا و مأمورين عرض راه امر لازم صادر گردد كه اسباب زحمت در راه فراهم ننمايند بهرحال منتظر امر مبارك است . الامر مطاع كريم مبصر الملك »\r\n18 سپتامبر 1919 مطابق 22 ذىحجه 37 - 28 سنبله 1298\r\n\r\nآقاى وزير مقيم\r\nنظر باينكه اوضاع روسيه فعلا غيرمعين و داشتن سفارتى در پطروگراد يا سوئد براى دولت عليه جز توليد خرج فايده ديگر ندارد بدين جهت تا روشن شدن اوضاع و تعيين تكليف دولت فعلا سفارت خود را در پطروگراد از تاريخ بيستم سپتامبر هذه السنه منحل مينمايد بنابراين جنابعالى و ساير اعضاء سفارت مزبوره فعلا از مشاغل خود معاف و بايد منتظر تعيين تكليف از طرف وزارتخارجه باشيد مقررى عقب‌افتاده جنابعالى و ساير اجزاء سفارت قريبا تهيه و كارسازى خواهد گرديد مراتب در اينجا بآقاى ميرزا محمد عليخان نايب سفارت ابلاغ گرديد جنابعالى نيز بوسايلى كه بايد بساير اجزاى سفارت اطلاع خواهيد داد براى حفظ منافع اتباع و محافظين دفاتر سفارت وجود يكنفر در پطروگراد لازم است و ممكن است صدر را كما فى السابق در پطروگراد باقى گذاشت و ترتيبى اتخاذ كرد كه حقوق مشار اليه مرتبا برسد . فيروز »\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nكابينه‌هاى متوالى\r\nبعد از كابينهء وثوق الدوله كه بر اثر عواقب انقلاب روسيه سقوط كرد پنج كابينه تا آخر جنگ عمومى روى كار آمد ؛ علاء السلطنه دو مرتبه بطور توالى به تشكيل حكومت توفيق يافت ، پس از آن عين الدوله ، سپس مستوفى الممالك و بالاخره وثوق الدوله مجددا برياست دولت منصوب گرديد و در عهد او متاركهء جنگ در 11 نوامبر 1918 به امضاء رسيد .\r\nما اسامى اعضاء هريك از كابينه‌هاى فوق را با تصريح تاريخ روز معرفى ذيلا مينگاريم و بدنبال آن از روى يادداشت‌هاى روزانهء خود وقايع هفده ماهه را بدون بسط مقال مذكور ميداريم :\r\n1 - معرفى كابينه علاء السلطنه روز 14 شعبان 1335 قمرى - 15 جوزا 1296 - 5 ژون 1917\r\nعلاء السلطنه رئيس الوزراء و وزير امور خارجه\r\nمستوفى الممالك وزير بىوزارتخانه با قبول مسئوليت مشترك دولت\r\nمشير الدوله وزير جنگ\r\nمؤتمن الملك وزير فوائد عامه و تجارت\r\nمحتشم السلطنه وزير ماليه\r\nمستشار الدوله وزير داخله\r\nحكيم الملك وزير معارف و صنايع مستظرفه\r\nممتاز الدوله وزير عدليه\r\nنصر الملك وزير پست و تلگراف\r\n2 - معرفى كابينه مجدد علاء السلطنه روز 23 محرم 1336 قمرى - 18 عقرب ئيلان‌ئيل - دهم نوامبر 1917\r\nعلاء السلطنه رئيس الوزراء و وزير امور خارجه\r\nمشير الدوله وزير جنگ\r\nمؤتمن الملك وزير علوم و تجارت و فوائد عامه\r\nقوام السلطنه وزير داخله\r\nمستشار الدوله وزير پست و تلگراف\r\nممتاز الدوله وزير ماليه\r\nنصر الملك وزير عدليه\r\n3 - معرفى كابينه عين الدوله روز ششم صفر 1336 قمرى - 30 عقرب ئيلان‌ئيل - 21 نوامبر 1917\r\nعين الدوله رئيس الوزراء\r\nمستوفى الممالك وزير مشاور\r\nمشير الدوله وزير جنگ\r\nمؤتمن الملك وزير فوائد عامه و تجارت\r\nعلاء السلطنه وزير امور خارجه\r\nوثوق الدوله وزير علوم و اوقاف\r\nقوام السلطنه وزير داخله\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمخبر السلطنه وزير عدليه\r\nامين الملك وزير پست و تلگراف\r\nمشار الملك وزير ماليه\r\n4 - معرفى كابينهء مستوفى الممالك روز سوم ربيع الثانى 1336 - 27 جدى ئيلان‌ئيل - 17 ژانويه 1918\r\nمستوفى الممالك رئيس الوزراء و وزير داخله\r\nمشير الدوله وزير جنگ\r\nمؤتمن الملك وزير علوم و اوقاف\r\nمخبر السلطنه وزير عدليه\r\nمخبر الملك وزير ماليه\r\nمشاور الممالك وزير امور خارجه\r\nسردار اسعد وزير پست و تلگراف\r\nمعين الوزاره وزير فوائد عامه\r\n5 - معرفى كابينه صمصام السلطنه 19 رجب 1336 قمرى - 11 ثور 1297 شمسى - اول مه 1918\r\nصمصام السلطنه رئيس الوزراء و وزير داخله\r\nحكيم الملك وزير علوم و اوقاف\r\nمشاور الممالك وزير امور خارجه\r\nمشار السلطنه وزير پست و تلگراف\r\nامير مفخم وزير جنگ\r\nنصر الملك وزير عدليه\r\nمعين الوزاره وزير تجارت و فوائد عامه\r\nمشار الملك وزير ماليه\r\n6 - معرفى كابينه وثوق الدوله 29 شوال 1336 قمرى - 15 اسد 1297 شمسى - هفتم اوت 1918\r\nوثوق الدوله رئيس الوزراء و وزير داخله\r\nمشاور الممالك وزير امور خارجه\r\nنصرة الدوله وزير عدليه\r\nمشار الملك وزير ماليه\r\nنصير الدوله وزير علوم و اوقاف\r\nدبير الملك وزير تجارت و فوائد عامه\r\nسردار همايون كفيل وزارت جنگ\r\nمحاسب الممالك كفيل وزارت پست و تلگراف\r\nصمصام السلطنه بختيارى ( نجفقلى ) رئيس الوزراء\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nيادداشتهاى روزانه\r\n\r\n19 شعبان 1335 - دهم ژون 1917\r\nامروز كنت لگوتتى وزيرمختار اطريش اعتبارنامه خود را از طرف شارل فرانسوا ژزف امپراطور جديد اطريش - هنگرى بحضور شاه تقديم داشت .\r\n\r\nشنبه 25 شعبان 1335 - 16 ژون 1917\r\nمحتشم السلطنه وزير ماليه در ضمن صحبت گفت برحسب پيشنهاد مستوفى الممالك دو روز قبل در جلسه هيئت وزراء به قرائت مكاتباتى كه سابقا بين سيد ضياء الدين و معين الوزاره رئيس كابينه وزارت امور خارجه ردوبدل شده بود مبادرت شد و مقرر گرديد كميسيونى در وزارت خارجه برياست معين الوزاره تشكيل و كليه مسائل مربوطه به انقلاب روسيه مورد مذاكره و مداقه واقع شود و اقدام لازم و مقتضى به عمل آيد .\r\n\r\nيكشنبه 26 شعبان 1335 - 17 ژوئن 1917\r\nقراردادى كه در كابينه اخير وثوق الدوله با خوشتاريا منعقد شده و در پيرامون آن هياهوى بسيار در مطبوعات و محافل ملى برپا گرديده بود و دولت وقت در استتار مواد قرارداد اصرار داشت اينك متن آن بشرح ذيل در جرايد طهران انتشار يافت :\r\nسيد ضياء الدين طباطبائى رئيس الوزراء ( بعد از جنگ رياست دولت را با اختيارات ديكتاتورى بوسيلهء كودتا قبضه كرد )\r\n« بين دولت شاهنشاهى ايران بنمايندگى حضرت اشرف آقاى وثوق الدوله رئيس الوزراء و وزير امور خارجه از يك طرف و مسيو آكاكى مقودريچ خوشتاريا تبعه روسيه از طرف ديگر مواد و شرايط ذيل مقرر گرديد :\r\n1 - دولت ايران امتياز مخصوص و منحصر كشف استخراج تمام معادن و مواد معدنى ولايات كنونى گيلان و مازندران و استرآباد و ولايت اردبيل را به مسيو خوشتاريا واگذار مينمايد .\r\nمعادن آهك و سنگ آهك و سنگ گچ و رمل و خاك رست و مرمر و سنگ بنا و گل چينى و نمك و طلا و نقره و جواهرات و نفت ولايات گيلان و مازندران و استرآباد و ولايت اردبيل و همچنين گوگرد در ولايات مزبوره و كليه معادن كه سابقا امتياز آنها داده شده و اكنون در تحت استخراج منظم مىباشد يا اينكه استفاده از آنها بواسطه كيفيات و علل مندرجه در امتيازنامه‌هاى معادن مزبوره به عهدهء تأخير افتاده است از اين امتياز صريحا مستثنى است .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nمعادن دولتى كه در اراضى ولايات مذكوره فوق واقع بوده و بموجب قراردادهائى كه قبل از كنترات به اجاره رفته‌اند پس از ختم مدت اجاره بدارنده اين امتياز واگذار خواهد شد معذلك صاحب امتياز حق دارد در خصوص اشغال معادن مزبوره قبل از انقضاء مدت با مستأجرين تراضى حاصل نمايد مشروط بر اينكه تمام تعهداتى را كه اين اشخاص بموجب كنترات دارند صاحب امتياز مزبور نيز متقبل شود .\r\n2 - در ظرف ده سال تفتيش و تجسس كه در ماده 12 مقرر شده است صاحب امتياز نقشه موقعيت معادنى را كه كشف كرده يا برطبق اين امتياز ميخواهد استخراج نمايد بدولت عليه تقديم خواهد داشت نقشه‌جات مزبور لااقل بمقياس يك ده هزارم ترسيم شده و داراى علائم لازمه خواهند بود كه از روى آنها بتوان مواقع معادن فوق الذكر را در روى اراضى به سهولت تعيين نمود .\r\n3 - دولت ايران براى هريك از طرفين خط سير اجمالى راه‌آهن ماوراء ايران صريحا از اين امتيازنامه منطقه مجزا مينمايد . حدود اين منطقه در هريك از طرفين خطآهن مزبور از ده فرسخ تجاوز نخواهد كرد .\r\n4 - دولت ايران به صاحب اين امتياز حق بناى شوارع و خطوط آهن و پل و مغازه و خط تلفون و تأسيسات براى تهيه و ترتيب مواد معدنى و تلمبه و قنوات و حجارى و سدود و آب‌انبارها و كارخانجات و منازل داده و عموما اجازهء هرگونه ابنيه و تأسيساتيرا كه براى استخراج سهل و مقرون بصرفه معادن مذكوره در اين كنترات ضرور باشد بمشار اليه اعطا مينمايد بديهى است كه كليهء اين مؤسسات يا ابنيه منحصرا براى حوائج استخراجات معادن مزبوره استعمال شده و مخصوصا طرق و خطوط تلفونى يا تأسيسات ديگر براى خدمات عمومى اعم از اينكه در مقابل وجه يا بلاعوض باشد به كار نخواهد رفت و همچنين مسلم است در موارد فورى و استثنائى مخصوصا در مواقعيكه موضوع راجع به نظم عمومى باشد صاحب امتياز بايد اجازه دهد كه براى خدمات رسميه مأمورين رسمى از شوارع و طرق ديگر مجانا عبور كرده و بوسيله خطوط تلفون پيغامات دولتى را مخابره نمايند بدون اينكه منافع صاحب‌امتياز از اين باب دچار خسران و ضرر گردد .\r\n5 - اراضى متعلقه بدولت كه ممكن است براى استخراج معادن و مؤسسات مذكوره در ماده چهار فوق لازم باشد چنانچه اراضى فوق الذكر جزو موقوفات باشد با مساعدت و همراهى دولت عليه بصاحب‌امتياز تا مدتى كه اين امتياز را داراست اجاره داده مىشود واضح است كه مساجد و اماكن مقدسه با كليه مضافات و متعلقات آنها در دايره كه شعاعش دويست متر باشد به هيچ وجه در منطقه استخراجات و عمليات اين امتيازنامه قرار نخواهد گرفت .\r\n6 - گذشته از حقوق و عوارض مصرحه در مواد 8 و 9 و 10 و 11 و 13 و 19 و 18 دارنده اين امتياز متعهد است از بابت هر جريبى كه ده هزار متر مربع باشد يك تومان ماليات بپردازد ولى مشار اليه از پرداخت كليه حقوق گمركى ماشين‌آلات و ابزار و ملزوماتيكه حتما براى استخراجات معادن راجعه به اين امتياز ضرور است معاف خواهد بود با وجود اين صاحب امتياز يا قائم‌مقامهاى او بايد اظهارنامه حمل اشياء وارده را با قيد مقدار و قيمت مصرف و مقصد تسليم اداره گمرك نمايد اظهارنامه‌ها را اداره گمركات تفتيش و در ماده آنها مقررات قانونى نظامنامه جاريه خويش را بموقع اجرا خواهد گذاشت .\r\n7 - ادويه و البسه و ماكولات و مشروباتيكه براى هيئت مستخرجين معادن لازم باشد و اثاثيه علاوه بر آنچه براى دوائر ضرورى است جزو معافياتى كه در ماده شش مذكور شده نميباشد .\r\n8 - امتيازنامه حاضره با اين اجازه به مسيو خوشتاريا داده شده است كه براى خود شريك گرفته يا شركتى براى اجراى مطالعات و تفتيشات مقدماتى راجع باستفاده واقعى از معادن تشكيل دهد پس از آن صاحب‌امتياز حقوقى را كه بموجب اين امتياز دارد بيك شركت سهامى كه از طرف دولت شناخته شده باشد واگذار و آن شركت مكلف خواهد بود تمام مواد و شرايط آن را مجرى دارد شركت مزبور بايد لااقل چهار سال بعد از تاريخ امضاى قرارداد تشكيل شود .\r\n9 - لااقل يك ماه پس از تشكيل قانونى شركت مذكوره در ماده هشت صاحب‌امتياز تأسيس آن را بدولت خبر داده نظامنامه آن را تقديم و ضمنا مبلغ پانصد هزار فرانك اسهام باسم دولت با قيد اين كه مبلغ آنها كاملا پرداخته شده بدولت عليه خواهد داد .\r\n10 - براى اينكه امتياز حاضره حقيقتا به موقع استفاده گذارده شود شركت مزبور حق دارد قسمت‌هاى اراضى منضمه در اين امتيازنامه را به اشخاص يا شركت‌هاى سهامى اجاره و واگذار نموده يا به ترتيب ديگر قرارى با اشخاص يا شركتهاى سهامى بدهد شركت فوق الذكر مجاز است حقوق خود را كاملا يا جزوا به اشخاص يا شركت‌هاى مزبوره انتقال دهد مشروط بر اينكه مشار اليهم متقبل شوند مواد و شرايط اين امتيازنامه را بمورد اجرا گذارند كليه قراردادها\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nو كنتراتهائى كه صورت ميگيرد و همچنين تشكيل قانونى هر شركتى كه براى عمل و استفاده از اين امتيازنامه ايجاد مىشود بدولت ايران اخطار خواهد شد .\r\n11 - هر شخصى يا شركتى كه براى استخراج قسمتهاى مختلف معادن مذكوره در اين امتياز قائم‌مقام صاحب امتياز شود بايد در ماه دوم تأسيس قرارداد شركت خويش را در وزارت فوايد عامه ثبت و مبلغ پانصد تومان از بابت حق تصديق رسمى به آن وزارت‌خانه بپردازد .\r\n12 - هر معدنى كه در ظرف مدت ده سال پس از مبادله اين قرارداد استخراج نشود جزو اين امتيازنامه نبوده و دولت عليه ميتواند امتياز آن را از نو اعطا نمايد .\r\n13 - پس از تشكيل شركت مذكوره در ماده هشت ساليانه از طرف اين شركت‌ها يا هريك از شركت‌ها و دستجات مستخرجه مالياتى معادل صدى چهارده از كليه منافع خالص در ظرف سال قبل حاصل شده تأديه خواهد شد مشروط بر اينكه معادن مزبوره در اراضى متعلقه به اشخاص متفرقه استخراج شده باشد چنانچه استخراج در املاك دولتى صورت گرفته باشد صدى هيجده از منافع خاص كه در سال قبل حاصل شده بدولت عليه عايد خواهد گرديد اختلاف بين اين دو تعرفه مالياتى براى رفع خسارت منصفانه از اشخاص متفرقه‌ايست كه در اراضى آنها صاحب‌امتياز استخراج معادن مينمايد حداقل اين حق الخساره صدى چهار است مجموع منافع خاص كه بطريق ادارى پس از تفتيش صورت حسابها معين مىشود عبارت از عايداتى است كه اضافه بر مخارج تأسيس و استهلاك و استخراج سال قبل از سنه‌ايكه ماليات به آن تعلق ميگيرد حاصل شده باشد .\r\n14 - جز در مواردى كه وجود رؤساى فنى يا متخصص ضرور باشد صاحب‌امتياز نميتواند جز از عملجات و كارگران تبعه ايران كسى را به كار وادارد .\r\n15 - مرافعات حقوقى و تجارتى كه در ضمن استفاده معادن بين اتباع خارجه و اتباع ايران توليد شود برطبق اصول و قواعدى كه بموجب معاهدات مقرر است رسيدگى شده و مسلم است در دعاوى مزبوره حق استيناف نيز باقى خواهد بود در مواردى كه اختلاف بين دو نفر تبعه ايران باشد تنها قوانين مملكتى مجرى خواهد بود .\r\n16 - براى تأمين نظم و امنيت در نقاط استخراج دولت شاهنشاهى عده مأمورين مخصوص معين نموده و مخارج آنها را خود به حساب صاحب‌امتياز خواهد پرداخت جنحه و جنايات برطبق قوانين جاريه تعقيب و محاكمه خواهد شد .\r\n17 - دولت عليه با تمام قواى مشروعه و قانونى خود در تسهيل عمليات و استفاده از اين امتياز كوشيده مخصوصا بمأمورين محلى امر خواهد كرد كه باعمال صاحب‌امتياز مساعدت و از آنها حمايت نمايند .\r\n18 - دولت عليه حق دارد براى حفظ حقوق و منافع خويش و اطمينان از اينكه صاحب‌امتياز يا قائم‌مقام‌هاى او بشرايط اين امتياز رفتار نموده‌اند در هر موقع تفتيش و نظارت لازمه به عمل آورده بعلاوه دولت شاهنشاهى كميسرى انتخاب خواهد كرد كه تمام اطلاعات لازمه و ممكنه را بصاحب‌امتياز داده براى پيشرفت آن مقصود بهترين طريقه مشى را به مشار اليه ارائه نمايد قدر اقل مواجبى كه صاحب‌امتياز علاوه بر مخارج مسافرت به كميسر مزبور خواهد داد شش هزار تومان است .\r\n19 - دوره اين امتياز از تاريخ مبادله آن به مدت هفتاد سال تعيين شده است پس از انقضاء اين مدت كليه معادن و طرق و راه‌آهن و خطوط تلفن و عموما تمام ابنيه و تأسيسات و كليه اراضى و اموال منقوله و غيرمنقوله كه متعلق باستفاده از اين امتياز باشد مجانا و بلاعوض و بدون اينكه مرهون و يا مستحقا للغير باشد ملك طلق دولت عليه خواهد بود .\r\n20 - ربع اسهام هر شركتى را كه موافق مقررات اين امتيازنامه تشكيل مىشود بايد در موقع انتشار لااقل مدت ششماه در تهران به اختيار خريداران اتباع ايران بگذارند .\r\n21 - در مقابل هر تخلفى كه مندرجات مواد 2 و 3 و 4 و 6 و 8 و 9 و 10 و 11 و 13 و 14 و 20 بشود جريمه معادل ده هزار تومان حقا به صاحب‌امتياز تعلق گرفته و در صورتى كه خلاف تكرار بشود جريمه مضاعف خواهد شد امتناع از پرداخت جريمه و استنكاف از متابعت با مقررات و شرايط اين امتياز ميتواند بطلان آن را فراهم آورد .\r\n22 - چنانچه بين دولت عليه و صاحب‌امتياز در موضوع تأويل و اجراى مواد اين امتياز اختلافى حاصل شود اختلافات مزبوره به دو نفر حكم كه يكى از طرف دولت عليه و ديگرى از طرف صاحب‌امتياز تعيين شده باشد رجوع خواهد شد .\r\nدر صورت عدم موافقت حكمين مزبوره در مسائل مختلف فيها حكم ثالثى كه دولت عليه و صاحب‌امتياز بالاتفاق تعيين نموده باشند مأمور حل و تسويه گرديده و رأى او قاطع و استيناف‌ناپذير خواهد بود .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n23 - اين امتيازنامه به زبان فرانسه مرقوم و ترجمه آن به فارسى نوشته شده ليكن در صورت اختلاف تنها نسخه فرانسه طرف اعتبار خواهد بود . »\r\n\r\nدوشنبه 27 شعبان 1335 - 18 ژون 1917\r\nامروز موقع انعقاد سلام ژنرال سايكس انگليسى و معاونش با لباس رسمى حضور يافته و در كنار ژنرال مايدل رئيس قزاقخانه ايستادند . چون مشاركت صاحب منصبان انگليسى در چنين مراسمى برسميت شناختن پليس جنوب را متضمن بوده عدهء از جوانان آزاديخواه و وطن‌پرست نزد علاء السلطنه رئيس الوزراء رفته و شديدا به اين عمل اعتراض نمودند .\r\n\r\nسه‌شنبه 28 شعبان 1335 - 19 ژون 1917\r\nبمناسبت ورود محبوسين فارس دكتر ملك‌زاده و منتصر الدوله و ياور فتحعلى خان و شانزده نفر ديگر ، عدهء كثيرى از طهران تا شاه‌آباد باستقبال رفته با اجلال و تكريم فوق العاده آنها را تا منزل دكتر حسين خان احياء السلطنه مشايعت نمودند .\r\n\r\nپنجشنبه 15 رمضان 1335 - 5 ژويه 1917\r\nامروز فن اتر وزيرمختار روس وارد طهران شد .\r\nحشمت الدوله والاتبار به حكومت گيلان منصوب گرديد .\r\n\r\nپنجشنبه 6 شوال 1335 - 26 ژويه 1917\r\nبانك شاهنشاهى اعلاميه زير را صادر كرد :\r\n« نظر به قلت و كمى اجزاى اروپائى بانك بسبب جنگ بين المللى دفتر بانك شاهنشاهى بازار از روز دوشنبه سيم شهر شوال 1335 بسته خواهد شد تا اخطار ثانوى داده شود و تمام كارهاى آن دفتر در بانك مركزى توپخانه انجام داده خواهد شد . »\r\n\r\nيكشنبه 16 شوال 1335 - 5 اوت 1917\r\nمستر نيو مستشار انگليسى وزارت تلگراف بر خلاف مقررات ادارى و مواد كنتراتى كه در نهم شوال 1329 از مجلس گذشته بوسيله تحريكات اجزاى تلگرافخانه در اين ايام به خيال گرفتن اختيارات فوق العاده از وزير افتاده اعضاء را بعنوان درخواست اضافه حقوق ميشوراند تا بدينوسيله اختياراتيكه ناقض مواد كنترات مصوبه از مجلس است تحصيل نمايد بدينواسطه مورد حملهء جرائد واقع شده است .\r\nاز سفارت روس به وزارت امور خارجه مراسلهء ارسال شده مبنى بر اينكه جنرال شاه نظراف فرمانده قشون متوقف روس در قزوين براى استرداد اموال مسروقه بعضى اقدامات نموده از قزوين تا انزلى را مستحفظ و مراقب گذاشته كه از سالداتهائيكه مراجعت مينمايند تفتيش كنند تا هرگاه اشياء غارتى نزد آنها كشف شد گرفته به قزوين بفرستند .\r\n\r\nيكشنبه 30 شوال - 20 اوت 1917\r\nحقوق يك برج وزراء مطابق بودجه سنه قبل از قرار هزار تومان صادر و بتوسط اداره تابعه داده شده است ؛ مؤتمن الملك وزير فوائد عامه و تجارت مبلغ پانصد تومان آن را رد كرده و اظهار داشت كه حقوق وزراء بموجب قانون مصوب مجلس شوراى ملى پانصد تومان است .\r\n\r\nپنجشنبه 4 ذيقعده - 24 اوت 1917\r\nمسيو دفلين پيشكار ماليه آذربايجان كه فرار نموده بود دستگير و در كارگزارى توقيف گرديد .\r\n\r\nسه‌شنبه 9 ذيقعده 1335 - 29 اوت 1917\r\nبارن چركاسف قونسول روس در كرمانشاه نطقى در مجلس عمومى در حضور رؤساى عشاير ايران و ژنرال باراتف و نمايندهء دولت ايران و نمايندگان دولت انگليس و نمايندگان كميته و صاحب‌منصبان و سربازان و نمايندگان فرقه دمكرات ايران بمضمون زير ايراد كرد :\r\nآقايان محترم ، خيلى مفتخرم از اينكه نائل شده‌ام بيك مأموريت عالى از طرف نماينده دولت ملى روس مأمور دربار اعليحضرت قدر قدرت شهريارى سلطان احمد شاه قاجار خلد اللّه ملكه و با كمال صميميت و يگانگى تشكرات و تبريكات\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nنامتناهى حقيقى ايشان را تقديم بدارم براى موفقيت اين جلسه تاريخى كه مركب است از آقايان محترمين عقلاى كرمانشاه عشاير غيور و اشراف حزب ايران زيرا اين جلسه يكى از جلسات نامى و مفيدى است كه در ايران ديده مىشود و اين را ميتوان عيد بزرگى خواند كه در اين موقع ابتدا مىشود تاريخ جديد حقيقى كامل كه عبارت از دوستى قلبى و اتحاد صميمى بين رؤساى عشاير كه باعث ترقى و استقلال ملت خواهد بود و براى سعادت دولت بهيه مقيم دربار ايران كمال رضايت و خشنودى حاصل شده است از راپورتهاى آقاى كلنل زاخارچنكو و قونسولگرى كرمانشاه مبنى بر درك كردن و ملتفت شدن اهالى و عشاير غيور است از آزادى خويش و آزادى تمام ملت كبيره و صغيره و دوستى حقيقى كه خوشبختانه در ايجاد آن بين عشاير و نظاميان روس كه متأسفانه موقتا و مجبورا در سرحد ايران هستند خواهند داشت و خود را در تحت اطمينان صادقانه و دوستى و يگانگى حسن‌ظنى با غايت اطمينان خواهند نمود و در خاتمه اين اظهارات رسمى كه به مأموريت مقيم كرمانشاهان از طرف دولت بهيه ملى روس عرض كردم خود را مجاز دانسته و چند كلمه اضافه كرده و عرض ميكنم با يك دنيا مسرت و خوشوقتى تشكر ميكنم از پذيرائى باشكوه و مهربانى با صميميت و محبتهاى برادرانه و همراهى كه آقايان رؤساى عشاير از ژنرال باراتف و هموطنان من و از نمايندگان محترم متفق دولت بريطانياى كبير و از شخص خود من نموده‌اند و هرچه فكر ميكنم زياده بر اين از تقديم تشكر زبان خود را قاصر و از تلافى كردن غير از اين خود را عاجز ميدانم و عرض من هميشه برحسب وظيفه انسانيت بوده خود را از طرفداران آزادىخواهان و مساوات‌طلبان و حريت‌جويان تمام ملل دانسته و بنابراين هركس كه براى اين مقصد عالى و عمل مقدس و كار نيك اين هيئت حاضر شده و همراهى نمايد هميشه او را برادر دانسته و با همان نظر اخوت به او نگاه خواهم كرد حاليه خواهش من را بايد بدانيد كه من يك تكيه‌گاه دائم و هم‌خيال و صحيح و نماينده يكدولت وفادار و كمك خوبى براى انجام مقاصد ملى و مدافعه وطن شما كه عزيز و حقيقى است هستم زنده باد ملت و دولت ايران زنده باد رؤساى عشاير ايلات غربى ايران زنده باد هم‌عقيده ما زنده باد ژنرال باراتف\r\nتقىزاده و وحيد الملك تلگرافى از برلن به رئيس‌جمهور اتازونى مستر ويلسن مخابره نموده مبنى بر اينكه رئيس محترم جمهور دولت متحده امريكا كرارا در بيانات رسمى خود طرفدارى دول و ملل ضعيفه را گوشزد عالميان نموده‌اند و در اين موقع كه دست تطاول قشون متفقين در قسمتهاى شمال غربى و جنوبى ايران دراز است و سكنه آن مملكت دچار تضييقات و فشارهاى سياسى و اقتصادى هستند عطف توجه شما را به ترميم اين خرابيها و تطاولات نامشروع طلب ميداريم .\r\nاز طرف روسها در همدان اعلان زير صادر شد :\r\n« حسب الحكم فرمانده كل اردوى دولت بهيه روس اعزامى خط ايران قراردادى كه در كنگره قشون قفقاز راجع به اساس اتحاد بين قشون روس و اهالى ايران داده شده اعلان ميگردد شعبه نظامى در كنگره قفقاز قطعيات خود را بطريق ذيل اعلان مىكند : اردوى انقلابى روس با يكدنيا افتخارى كه از بدست آوردن آزادى حاليه دارد مشغول به تشكيل دادن يك دولت دموكراسى است كه به كلى برضد رفتار و سياست دولت سابق به هيچ‌وجه قصدى در تصرف خاك ديگرى ندارد . چون شخصا در عرصه استقلال تمام ملتهاى عالم است لهذا دوست ندارد مداخله نمايد در امور داخلى هيچ مملكتى و اين است كه به هيچ‌وجه مانع براى اساس تشكيلات جديد ايران نخواهد بود و بلكه بالعكس از روى صميميت اظهار ميدارد كه كليه موانع كه اثرات پليتيك حكومت سابقه بود كه منجر به بىاعتمادى و دشمنى فيما بين ايران و روس شده بود آن موانع را از راه برداشته كه در آينده مانعى براى اظهار صميميت و دوستى فيما بين دموكراسى روس و ايران باقى نماند .\r\n3 - راجع به حركت انقلابى در ايران اين شعبه كه نماينده اردوى روس در كنگره قفقاز است اعتمادى قوى دارد از وقتى كه ملت روس از شكنجه رژيم سابق نجات يافته و بناى صميميت را نسبت بملت نجيب ايران اظهار و مرعى داشت يقين دارد كه در قلب دموكراسى ايران هم اثرات انعكاس اين صميميت هويدا خواهد شد و نيز اين اردوى انقلابى اعتماد قوى دارد كه دموكرات با تميز و بامعرفت ايران بطورى جديت و سعى خواهد نمود و نسبت باردوى روس كه موقتا و برحسب اجبار سياسى و پيش‌آمد جنگ بين المللى به خاك بيطرف ايران آمده است هيچ قوه قادر وارد آوردن خساراتى بر وى نباشد .\r\nرئيس اركان حزب ژنرال مابورينشكى . »\r\n\r\nجمعهء 12 ذيقعده 1335 - 31 اوت 1917\r\nژنرال باراتف و رئيس بانك انگليس و روس كه از همدان به كردستان رفته بودند وارد همدان شدند .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nدر قزوين اوضاع از پيش هم خرابتر است شب و روز هيچكس تأمين جانى ندارد ديشب سالداتها پشت كاروانسرائى را شكافتند و از حجره رضوى مبلغ زيادى پول برداشت نمودند . انگليسها در يزد و كرمان افسر استخدام مينمايند ولى در اصفهان كوشش آنان مواجه با شكست شده است .\r\nضياء الواعظين كه از آزادىخواهان بنام فارس و مدتى در زندان قوام الملك بود بتهران وارد شد .\r\nژنرال باراتف پس از ورود به همدان نطق زير را ايراد كرد :\r\nبعد از مفارقت سه ماه و نيم از خاك ايران برحسب ارادهء حكومت موقتى دولت عظيم و آزاد روسيه ثانيا امر به مراجعت اين‌جانب و تجديد قيادت كردن هموطنان عزيز نظاميان اردو و بدست گرفتن انتظامات احوال عمومى مساوات و برابرى فيما بين افراد نظاميان و ملت مجيد و نجيب ايران صادر شد در اين مدت سه ماه و نيم مفارقت از ايران آنى از نظر محو و فراموش نشده آن مشايعات قبلى و محبت‌انگيز كه نسبت به اين‌جانب از طرف حكام و رؤساى ادارات و طبقهء روحانيون و ساير اهالى و اصناف كرمانشاه - همدان - قزوين به عمل آمد اظهار توجه و آن احساسات قلبى كه از طرف عموم طبقات براى مشايعت اينجانب به ظهور رسيده بود به خوبى نشان داد كه مدت يك سال و نيم خدمت و تمام مجاهدات اينجانب براى رفاه و آسودگى احوال عمومى ملت نجيب ايران با مساعدت افراد شجاع و نظاميان دولت بهيه بطورىكه در نظر داشتم پيش رفت نموده است و در اين مسافرت و دورى از خاك ايران همه وقت آن منظر مشعشع را پيش نظرم مجسم نموده و قلب خود را مملو از يك روح جديدى ميديدم اكنون كه به ايران مراجعت نمودم مجددا آن خاطره يكسال و نيم قبل را تجديد و بلكه بهتر از اول اعاده خواهم كرد و براى نايل شدن به اين مقصود به همان جادهء اولى خواهم رفت و يقين است كه قزاق و سالدات از پيش سعى و جهد براى پيشرفت اين مقصود و محافظه نمودن جان و مال و ناموس و حقوق ملى اين ملت نجيب را خواهند داشت شخص متمدن آزاد بايد تمام اهل عالم را به چشم آزاد بنگرد يقين دارم كه ملت نجيب ايران در موقعى كه اين قول را بفعل مجرى داشته به بينند نسبت باحساسات قلبى كه دارند بماها نزديك آمده و در رفع همه نوع احتياجات ما كمك و مساعدت خواهند كرد و با كمال اين دوستى فيما بين دولت ايران و روسيه افراد نظاميان دولت روس الى آخر و انتهاى جنگ بين الملل در فرونت ايران باقى خواهند ماند . من يقين دارم صاحب‌منصبان و قزاق و سالدات زمانىكه بروسيه مراجعت مينمايند همه وقت اين رشته محبت و الفت فيما بين را با ملت نجيب ايران به نظر آورده متذكر شده و هيچ وقت فراموش نخواهند كرد انشاء اللّه نظر به محبت قلبى كه نسبت به قزاق و سالدات‌هاى خودم و عموم ملت نجيب ايران دارم از حق تعالى پيشرفت اين مقاصد و استحكام الفت و مودت فيما بين را درخواست مينمايم .\r\n\r\n5 شنبه 18 ذيقعده 1335\r\nدر جواب يادداشت دولتهاى روس و انگليس كه چند روز قبل بدولت ايران تسليم كرده بودند و تقاضاى اخذ حقوق كمسيون مختلط را نموده و ضمنا اظهار داشته بودند كه اگر قبول نشود ببانك‌ها حواله حقوق اعضاء داده خواهد شد ، دولت ايران اظهار داشته‌اند كه كمسيونى چون در بين نبوده ما حقوق اعضاء آن را نخواهيم داد و چون حقا مادام كه جنگ باقى است وجه استمهال بايد داده شود عين پول خودمان را كه از گمركات عايد مىشود دريافت و به تسعير ليره كه مبالغ خطيرى تفاوت عمل آن و سبب ضرر دولت است راضى نميشويم .\r\nژنرال ساكس به مناسبت جنگى كه چندى قبل در دره سپيد بوقوع پيوسته بود حكمى صادر نموده كه اشياء غارت شده و غنائم جنگى را به عنوان اموال مسروقه آنچه برده تسليم كنسولگرى انگليس كنند كه از همانجا به صاحبانش داده شود و وقتى كه مالى در خارج شهر استرداد مىشود حتى الامكان بايد بتوسط صاحب‌منصبان انگليس به اتفاق مأمور ايرانى كار فيصله يابد .\r\n\r\n5 شنبه 9 ذيحجه 1335 - 25 سپتامبر 1917\r\nبعد از آنكه قزاقها سه نفر صاحب‌منصب اطريشى را بانضمام نماينده حكومت دامغان دستگير نمودند ، مشير الدوله وزير جنگ رئيس بريگاد قزاق را احضار و توضيح خواست كه به حكم كى مأمورين به اين امر خلاف قانون مبادرت ورزيده‌اند و فورا اوامر لازم دائر به آزادى صاحب‌منصبان مزبور صادر كرد .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nيكشنبه 26 ذيحجه - 14 اكتبر 1917\r\nشريف الدوله بنى آدم به سمت جنرال قونسول دولت ايران در تفليس منصوب گرديد .\r\n\r\n5 شنبه 30 ذيحجه 1335 - 18 اكتوبر 1917\r\nدوازده مفصلة الاسامى نفر ذيل به سمت نمايندگى مجلس انتخاب شدند :\r\n1 - مستوفى الممالك / 7747 / رأى\r\n2 - تقىزاده / 6615 / رأى\r\n3 - سليمان ميرزا / 6483 / رأى\r\n4 - مخبر السلطنه / 5273 / رأى\r\n5 - مشير الدوله / 4752 / رأى\r\n6 - صمصام السلطنه / 3855 / رأى\r\n7 - مساوات / 3700 / رأى\r\n8 - مؤتمن الملك / 3481 / رأى\r\n9 - حكيم الملك / 3270 / رأى\r\n10 - تنكابنى / 3206 / رأى\r\n11 - نواب / 3172 / رأى\r\n12 - تدين / 3052 / رأى\r\n\r\nپنجشنبه 14 محرم الحرام 1336 - نوامبر 1917\r\nسردار اسعد بختيارى ( حاجى على قلى خان ) وفات كرد و مرگ او در ميان طبقات مختلف مردم طهران خاصه در بين آزاديخواهان تأثير عميق بخشيد و توليد احساسات دردناكى نمود .\r\n\r\nچهارشنبه 20 محرم 1336 - 7 نوامبر 1917\r\nبمناسبت رحلت سردار اسعد امروز سه ساعت قبل از ظهر عده كثيرى از شاهزادگان و علماء و سفراء و معاريف به موجب كارتهاى مخصوص به امضاء مستوفى - الممالك در عمارت آن مرحوم حاضر شدند .\r\nصمصام السلطنه از نمايندگان متفقين و سردار بهادر از نمايندگان متحدين كه هريك بزبانى تأثرات خود را اظهار ميداشتند پذيرائى نمودند و از طرف عموم سرداران و رؤساى ايل بختيارى قدردانى نسبت باحساسات ملى ابراز گرديد . پس از ختم مراسم پذيرائى جنازه را چند نفر از خوانين سردوش گرفته و حركت دادند ، شاهزادگان و رجال در پشت‌سر توپ حامل جنازه حركت كردند و بعنوان احترامات نظامى يك تير توپ انداخته شد .\r\nحاجى على قلى خان سردار اسعد بختيارى\r\nمطبوعات ايران در رثاء سردار اسعد مقالات مفصلى نشر داده خدمات برجستهء وى را مدح كردند ، جريدهء كاوه منطبعهء برلن نيز آرتيكل جامعى در اينباب برشتهء تحرير آورده كه عينا نقل مىشود :\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nزندهء جاويد\r\nاز ضايعات بزرگ ايران وفات مرحوم حاج عليقلى خان سردار اسعد بختيارى است كه با كمال تأسف در جرايد ايران خوانده شد كه در دهه ثانى ماه محرم 1336 درگذشت . در تاريخ انقلاب ايران فقط چهار و پنج نفر بيش مرد با قيمت به تمام معنى ديده نميشود ؛ سردار اسعد و يفرم خان از ايران و شوستر آمريكائى مثالهاى درخشندهء تاريخ ما هستند . سردار اسعد از اشخاص بزرگى است كه از كوهستان ايران به عمل آمده و باعث روسفيدى نژاد ايرانى گشته در اين زمان كه در مملكت ما فساد اخلاق در بزرگان آن ملك اسباب اين همه سرافكندگى براى اشخاص بيدار و آبرومند مملكت است وجود اشخاص درست و عالى همت و وطن‌دوست از آن طبقه حكم يك معجزهء را دارد و سردار اسعد مرحوم يكى از آن معجزات باهره بود كه به پاكى و درستى و باشرفى و وطن‌پرستى ممتاز بود حاج عليقلى خان پسر سوم حسينقلى خان ايلخانى بختيارى است كه در شعبان 1299 كشته شد . حاج عليقلى خان بعد از فوت پدر سالها با برادر بزرگ خودش اسفنديار خان سردار اسعد در اصفهان محبوس بودند تا بعدها خلاص شدند و بطهران آمدند و بستگى بميرزا على اصغر خان امين السلطان پيدا كردند . بعد از وفات اسفنديار خان حاج عليقلى خان ملقب بسردار اسعد شد و مدتى در پاريس اوقات خود را گذراند . در سال 1336 جمعى از مشروطه‌خواهان ايرانى كه فرارى بودند در پاريس بسردار اسعد نزديك شدند و كم‌كم بتأثير مجاورت و معاشرت آنها سردار اسعد مايل شد كه اوضاع استبدادى را در ايران برانداخته باسترداد مشروطيت كمك كند در نتيجه تبليغات مشار اليه انقلاب اصفهان و هجوم بختياريها بدانجا در ذى الحجه 1336 به عمل آمد . بعد از افتادن اصفهان بدست بختياريها سردار از راه محمره عازم ايران شد و پس از رسيدن بچارمحال بختيارى تدارك اردوكشى بطهران را ديده در جمادى الثانيه آنسال با قواى خود رو بطهران آورده بعد از فتح طهران تاريخ حيات سردار اسعد با تاريخ سياسى ايران توام است زيرا مشار اليه از پيشروان عمدهء حركات ملى بود . از سه چهار سال باينطرف بدبختانه مشار اليه از قوهء باصره محروم شد كم‌كم فالج نيز شده و از خانه بيرون نميرفت ولى تمام وقت خود را صرف نشر علم و معرفت ميكرد .\r\nاز جمله آثار آنمرحوم كتاب تاريخ بختيارى است « * » كه در زمره مهمترين كتب معدودى حساب مىشود كه در زمانهاى اخير در ايران نشر شده باشد . فرستادن جوانهاى بختيارى را نيز براى تحصيل بفرنگستان از جمله اعمالى است كه ترقىخواهى مشار اليه مرحوم را به خوبى مىرساند . ملت ايران هميشه حق‌شناس و سپاسگذار خدماتى كه وى بايران نموده خواهد بود .\r\n\r\nغره ربيع الاول 1336 قمرى - 16 دسامبر 1917\r\nتلگراف رمز حسينقلى خان نواب وزيرمختار ايران مقيم آلمان بدولت رسيد :\r\n« قرارداد متاركه جنگ با روس امضاء شد . بمساعى آلمان روس و عثمانى متعهد شده‌اند قشون خود را از ايران خارج نمايند در باب استقلال ايران هم از دولت روس تعهداتى گرفته‌اند . منتظرم مراسلهء رسمى آلمان بسفارت برسد مضمون را تلگراف نمايم .\r\nحسينقلى نواب »\r\n\r\nيكشنبه 15 ربيع الاول 1336 - 30 دسامبر 1917\r\nايران در پارلمان انگليس\r\nوزير امور خارجه دولت بريطانياى كبير در جواب سؤال يكى از وكلاى پارلمان انگلستان در مسئله ايران انتشارات پطروگراد را در باب جنوب ايران تكذيب نموده ميگويد هيچ‌وقت با حكومت گذشته روس چنين قرار نداده بوديم منطقه بىطرفى را كه معاهده هزار و نهصد و هفت بين دولتين روس و انگليس در باب مسائل ايران بسته شده به منطقه نفوذ انگليس ضميمه شود . و هم‌چنين تكذيب مينمايد كه تأسيس پليس جنوب براى اين بوده كه تملك و غصب اين قطعه را اثبات نمايد و علاوه مىكند كه فقط قوه و استعداد لازم بود تا اعادهء امنيت در نقاط جنوب ايران برقرار شود و برقرارى امنيت از عهده حكومت ايران خارج بود وجود يك چنين قوهء را در جنوب ايران نبايد تصور بكنند براى تملك و تصرف اين قطعه بود ما هيچ‌وقت از پليتيك معروف حكومت امپراطورى خود منحرف نشده‌ايم ( آن پليتيك دوستى نسبت به دولت ايران است نه لطمه باستقلال و تماميت ايران )\r\n\r\n\r\n","description":"","footnote":"\r\n( * ) مقصود همان كتاب تاريخ بختيارى است كه از محفوظات سردار اسعد اقتباس و بقلم ملك المورخين نگارش يافته\r\n","page_name":" 488 ","page_number":488},
  {"content":"\r\n\r\n\r\n5 شنبه 19 ربيع الاول 1336 - 3 ژانويه 1918\r\nمراسلهء زير را صدراعظم آلمان به وزيرمختار دولت ايران مقيم برلين نوشته است :\r\n« نظر باصل آزادى و استقلال و مصونيت خاك ايران بيطرف فرماندهان كل قشون عثمانى و روس حاضرند كه قواى خود را از ايران مراجعت دهند و براى تصفيهء جزئيات راجع به تخليهء ايران و ساير اقداماتيكه براى تأمين اصل فوق الذكر ممكن است ضرورت پيدا كند بلافاصله با دولت ايران داخل مذاكره خواهند شد . »\r\n\r\nيكشنبه 29 ربيع الاول 1336 - 13 ژانويه 1918\r\nترجمهء مقالهء اساسى جريدهء تركى تفسير افكار مورخهء تشرين اول رومى 1333 منطبعهء اسلامبول ذيلا نقل مىشود :\r\n« هرچند مدتى است كه راجع بايران زياد صحبت نميشود ولى اين سكوت دليل بر آن نيست كه ايران اهميت موقع و وضعيت خود را در اين حرب عمومى گم كرده باشد بلكه اهميت استقلال و استقبالش بيش از پيش شكلهاى مهمى به خود گرفته است كه در موقع صلح عمومى ايران آن موقع مهمى را كه لايق و سزاوار است اشغال خواهد كرد و برادران دينى ايرانى ما از مشاهدهء خلاصى و نجات وطن خويش بسى مسرور و شادكام خواهند گشت و ممنونيت ما هم از اين نتيجهء مسعوده كه حقيقة به قدر خود آنها مىباشد به خوبى آشكار و هويدا است تماميت و استقلال ايران هم در ميان همان مقاصد مقدسهء ما كه براى حصول به آن همه فداكارى و جان‌بازى نموده‌ايم داخل مىباشد ايران تمام مستقل جزء شرايط مهمه مطلوبه ما خواهد بود و عدهء از ذوات ايرانيه كه در تعقيب مساعى خويش از براى انجام مقاصدشان تا به وطن عثمانيان مسافرت فرموده‌اند از طرف دولت ما نسبت به آنها هم مىبينيم و مىشنويم كه از بروز و اظهار اخلاص و محبت شايسته و لايقه دريغ نگرديده است و از اين بابت هم جداگانه ممنون ميشويم خلاصى و استقلال ايران كه تا اين حد نزد ما مطلوب است گمان ميكنيم لازم بشرح و توضيح نباشد اولا ايران يك دولت مسلمان است و اين رابطه دينى و دوستى است و همين علت رابطه دينى ما را درهرحال مجبور بمعاونت ايران مينمايد اين مسئله از بديهيات است كه در ميان مقاصد ما در اين حرب كه استقلال ايران اهميت درجهء اول خود را ظهور خواهد كرد در اين عصر دول مجبورند كه خط حركت خود را موافق حسيات ملت خويش قرار دهند ملت ايران هم استقلال و آزادى ميخواهد براى ما غيرممكن است كه از هيچ يك از هيئت دولت ايران رفتارى را بر خلاف اين آرزوى ملت قبول نمائيم اين حرب عمومى بر روى خط قبول اساسى حيات ملل و اداره كردن خويشتن جريان گرفته است حقيقة در آتيه نظاره كردن بملت عثمانى و ايرانى كه دو دست‌به‌دست هم داده شروع انكشاف مقاصد آزادانه خود مينمايند چقدر شيرين و تا چه اندازه روحانى است و يك تماشاى كامل تشكيل خواهد نمود . »\r\nميرزا محمود خان جم ( مدير الملك ) كه بعدها مكرر وزير و سفير كبير و استاندار و وزير دربار و سناتر و نخست‌وزير شد\r\n\r\nيكشنبه 6 ربيع الثانى - 20 ژانويه 1918\r\nمستوفى الممالك رئيس الوزراء جديد را ملاقات نموده در ضمن صحبت راجع به يكنفر صاحب‌منصب فرانسوى كه وارد اروميه شده و بكمك متنفذين محل مشغول تشكيل پليس شمال گرديده سئوال كردم گفت اطلاع مستقيمى به من نرسيده اما چون ميرزا محمود خان دبير سفارت فرانسه طرف اعتماد كامل است با نفوذى كه او در شخص وزيرمختار دارد يقينا مانع خواهد شد كه از طرف فرانسويان اقدامى مخل به امنيت ايران به عمل آيد معذلك مراتب را تلگرافا از والى آذربايجان استعلام خواهم كرد .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n« ابلاغيه سفارت انگليس - اين اواخر در مطبوعات نوشته شده كه اعراب قراولان انگليس را از نجف خارج نموده و قشون انگليس بقاع متبركه را بمبارده كرده‌اند سفارت انگليس در اين خصوص تحقيق كرده و معلوم شده است كه اين اخبار كذب مىباشد »\r\n\r\nچهارشنبه نهم ربيع الثانى 1336 - 4 دلو 1296 - 23 ژانويه 1918\r\nچندى بود منافع سفارت آلمان در غياب وزيرمختار آلمان بر عهدهء سفارت اسپانى محول شده بود امروز مسيو زمر به سمت نمايندگى دولت آلمان معرفى و بيرق آلمان را بالاى سفارتخانه برافراشتند .\r\n\r\n13 ربيع الثانى 1336 8 دلو 1296 - 27 ژانويه 1918\r\nقبل از ظهر مسيو زمر به سمت نمايندهء رسمى سفارت آلمان نزد رئيس الوزراء رفته و خود را معرفى نمود و چون مصادف با جشن سال تولد امپراطور آلمان بود امروز عصر هيئت دولت و عدهء از رجال معروف براى تبريك بسفارت آلمان آمدند .\r\nامروز مسيو براوين وزيرمختار دولت بلشويك روسيه بطهران وارد شد و تصميم گرفت روز بعد در مجمع فرقه دمكرات حضور بهم رساند . اينك اعلاميه آن مجمع :\r\n« چون جناب مسيو براوين نمايندهء محترم دولت بلشويك اطلاع دادند كه روز سه‌شنبه پانزدهم ربيع الثانى ( فردا ) چهار ساعت بعد از ظهر به مجمع فرقه دمكرات تشريف خواهند آورد لذا بعموم هم‌مسلكان محترم اطلاع داده مىشود يكساعت قبل از موقع مقرر در مجمع حضور بهم رسانده براى پذيرائى جناب ايشان حاضر باشند . از طرف اداره مجمع »\r\n\r\n14 ربيع الثانى 1336 - 28 ژانويه 1918\r\nدر موقع جشن سال پنجاه و نهم تولد امپراطور آلمان هيئت وطن‌پرستان ايرانى مقيم برلن منتشركنندگان روزنامه « كاوه » تلگراف تبريكى بحضور اعليحضرت امپراطور فرستادند كه ترجمهء آن از قرار ذيل است :\r\n« اعليحضرت ويلهلم دوم امپراطور آلمان و پادشاه پروس - در موقع پنجاه و نهمين عيد ولادت آن اعليحضرت هيئت وطن‌پرستان ايرانى مقيم برلن تهنيات خود را با كمال فروتنى تقديم ميدارد . در اين روز ميمون شكوفه‌هاى شادى و اميد در دل و جان هر ايرانى شگفته ميگردد بخصوص كه دولت امپراطورى بمناسبت دوستى مشهور آن اعليحضرت نسبت بشرق محبت و بستگى خود را دربارهء ايران بتازگى نه قولا بلكه فعلا ثابت داشت . اميد است كه عمر و دولت اعليحضرت امپراطورى پايدار بماند و از پرتو همراهى پربهاى اعليحضرت مسئله آزادى ملل پايان مباركى بيابد تقىزاده »\r\nچند روز بعد جواب امپراطور بتوسط فن لان گوورت  Von Languert  مستشار وزارت امور خارجه و اصل گرديد . اينك ترجمهء جواب :\r\n« آقاى سيد حسن تقىزاده وكيل مجلس شوراى ملى ايران مفتخرا مأموريت دارم كه در مورد تبريك‌نامه تلگرافى كه بمناسبت جشن تولد اعليحضرت امپراطور و پادشاه فرستاده بوديد تشكرات امپراطورى را خدمت جنابعالى تقديم نمايم . لانگورت »\r\n14 ربيع الثانى 1336 - نهم دلو 1296 - 28 ژانويه 1918 .\r\n« ابلاغيهء وزارت امور خارجه - بطوريكه رسما بوزارت امور خارجه اطلاع رسيده است كليهء قشون روس خاك ايرانرا ترك نموده بروسيه مراجعت خواهند كرد و از طرف مقامات مربوطه براى جلوگيرى از پارهء اتفاقات ناگوار كه ممكن است بواسطهء حركت عدهء زيادى از قشون رويداده حتى المقدور اقدامات كافيه به عمل خواهد آمد كه اين مراجعت با بهترين شكلى صورت گيرد .\r\nامضاء وزارت امور خارجه »\r\nلرد كرزن در جواب سؤالات لرد لامينگتون راجع بمعاهدهء 1907 چنين گفت :\r\n« همانطور كه لرد لامينگتون تصور مىكند مسئله مهم است ليكن مشتبه نشود كه مقصود از انعقاد اين معاهده ورود لطمه بتماميت و استقلال ايران نبوده بلكه غرض خاتمه دادن برقابت دولتين روس و انگليس در ايران بوده است . خواه اين معاهده خوب باشد يا بد همينقدر است كه مقصود اصلى را كه از انعقاد آن در نظر داشته‌اند انجام داده است اگرچه جمعى بودند كه در هر فرصت بدولت ايران حالى ميكردند معاهدهء مزبور با آنكه مندرجاتش مجالى از براى توهم سوءقصد نميگذارد با روح خصمانه نسبت بايران منعقد شده و باستقلال سياسى و تماميت ملكيهء ايران لطمه مىزند . اين نوع عقايد هيچوقت اساسى نداشته و حاليه بجدىترين طرزى آن را تكذيب مينمايم و تغييرات بزرگى كه در روسيه رخ داده فرصت خوبى بدولت اعليحضرت داده كه صميميت و حسن‌نيت خود را ظاهر سازد . چون دولت ثابتى در روسيه وجود نداشته نتوانسته‌ايم با روسيه در اين موضوع مذاكرات كنيم ولى بدولت ايران اطلاع داديم كه اين معاهده ملغى و موقوف الاجراء است و به مجرد اينكه دولت ثابتى در روسيه تشكيل شود حاضر خواهيم بود كه داخل در تجديد نظر با آنها شويم . »\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nدوشنبه 6 جمادى الاولى 1336 - 29 دلو 1296 - 17 فوريه 1918\r\n« ابلاغيه وزارت امور خارجه چون از مجارى مختلفه از وزارت امور خارجه مبنى بر جريان اوضاع حاضره دائر بمناسبات خارجى سؤالاتى شده است براى اطلاع خاطر عموم بوسيلهء اين مختصر خلاصهء گذارشات جاريه را توضيح ميدهد : پس از تشكيل كابينه حاضر دائر باظهاراتى كه از سفارت دولت اعليحضرت پادشاه انگلستان مشعر بموافقت و مساعدت اولياى امور آندولت نسبت بايران ميشد وزارت امور خارجه داخل در مذاكرات گرديده و در خلال اين مذاكرات مراسلهء از سفارت معزى اليها بوزارت امور خارجه و اصل گرديد كه اولياى دولت اعليحضرت پادشاه انگلستان موافق اصول بيطرفى خالص حاضر هستند كه از حال در باب ايجاد قواى متحد الشكل بعد از اختتام جنگ در تحت تعليم صاحبمنصبان اروپائى كه با موافقت اولياى دولت انگليس انتخاب شوند داخل در مذاكرات گردند . چون مدلول مراسلهء مزبور بر وفق منظور اولياى دولت ايران نبود چه از يكطرف تفويض قواى مسمى به پليس جنوب را ببعد از جنگ تعليق و از طرف ديگر انتخاب صاحب‌منصبانرا منوط به رضايت اولياى دولت انگليس نموده بود و اولياى دولت ايران نظر بوظيفهء كه در حفظ تماميت ارضى و استقلال مملكت ايران و رعايت بيطرفى كامل دارند ناچار بايراد جواب گرديده نظريه خود را در خصوص تشكيل قواى متحد الشكل در تمام مملكت بسفارت فخيمه انگليس اشعار و در ضمن مواد پنجگانه ذيل انجام منظورات و مقاصد حقه خود را تقاضا نمودند :\r\n1 - مساعدت در تخليه ايران از قواى خارجه و تفويض قشون مسمى به پليس جنوب به اين دولت .\r\n2 - الغاء عهدنامه 1907 و رفع اثرات اولتيماتوم 1911 كلية .\r\n3 - قبول مشاركت نمايندهء دولت ايران در كنفرانس صلح .\r\n4 - تجديد نظر در تعرفه گمركى .\r\n5 - پرداخت كليهء فاضل عايدات گمركات و اقساط گذشته و آينده مراتوريم بدون هيچ شرط .\r\nپس از ارسال مراسله مزبور چندين مرتبه در تعقيب اين مقصود مذاكرات به عمل آمده جناب وزيرمختار انگليس تقاضاى دولت عليه را بلندن مخابره و از قرار معلوم خودشان نيز در انجام تقاضاهاى مزبور نظر موافق داشته‌اند و فعلا براى جواب قطعى منتظر دستور العمل دولت متبوعه خود ميباشند و در جريان مذاكرات وزارت امور خارجه از حصول موافقت در مسائل جاريه هنوز مأيوس نيست . وزارت امور خارجه »\r\n\r\nچهارشنبه هشتم جمادى الاولى 1336 - اول حوت 1296 - 19 فوريه 1918\r\nخبر دستگيرى شاهزادهء سليمان ميرزا از طرف انگليسها چنان احساسات را برانگيخت كه سيل اعتراض عمومى از هر جانب سرازير شد و كميتهء دموكرات بنمايندگى ساير احزاب بيانيهء زير را صادر نمود :\r\n« در موقعى كه زمامداران سياست انگليس در مقابل افكار عمومى دنيا مواعيد صريحه در مراعات بيطرفى و استقلال ايران ميدهند ، در هنگامىكه عناصر ملى ايران منتظر تجديد حسن مناسبات انگليس و ايران بوده وزارت خارجه ما هنوز در انتظار سياست مساعدت‌كارانه انگليس از اظهار يأس خوددارى مىنمايند و با يك عالم تأسف خبر دستگيرى شاهزادهء سليمان ميرزا نماينده ملى ايران از طرف نظاميان انگليس مانند صاعقه در نظر آزاديخواهان ايران جلوه‌گر مىشود . كميته تهران فرقه دمكرات ايران كه كاملا علاقه‌مند به بيطرفى كامل ايران مىباشد برضد اين اقدام حق‌شكنانه كه يكنفر نمايندهء ملى و ليدر آزاديخواهان ايران در داخل اين مملكت مستقل بيطرف از طرف مأمورين انگليس دستگير شده با تمام قواى اعتراض و اظهار تنفر كرده و از هيئت دولت جدا تقاضاى اقدام در استخلاص فورى معزى اليه مىنمايد . كميته تهران فرقه دمكرات ايران »\r\n\r\nدوشنبه 13 جمادى الاولى 1336 - 6 حوت 1296 - 24 فوريه 1918\r\nدعوت به اجتماع\r\n« بنام عظمت و ابهت ملت ايران سه ساعت بغروب روز پنجشنبه 16 جمادى الاول 1336 در ميدان توپخانه بر عليه تجاوزات جابرانه و حق‌شكنانه دولت انگليس كه استقلال وطن و شرافت ملى ما را دستخوش هوى و هوس خود قرار داده يك ميتينگ عالى و باشكوه از طرف عموم طبقات و احزاب سياسى داده خواهد شد . در اين ميتينگ ملت ايران با يك متانت جبلى مقاومت اخلاقى خود را در مقابل اين اقدامات جانيانه ظاهر و آشكار خواهد كرد .\r\nاز طرف نمايندگان كليه احزاب سياسى و طبقات مختلف ملت »\r\n\r\n15 جمادى الاولى 1336 - 8 حوت 1296 - 26 فوريه 1918\r\nابلاغيهء زير از طرف سفارت كبراى عثمانى در جرائد طهران انتشار يافت :\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n« نمايندهء محترم هيئت مهاجرين ايران كه قبل از شروع مذاكرات متاركه بين روس و عثمانى باسلامبول آمده بودند پس از استحضار از قرارداد دولت عثمانى راجع به تأمين حريت و استقلال تام و تماميت ملكيه ايران و همچنين براى عرض تشكر از نطق شاهانه كه در روز افتتاح مجلس مبعوثان دربارهء ايران قرائت فرموده بودند به مجلس ملى و هم بمجلس اعيان تشريف برده برؤساى مجلسين اظهار تشكر نموده‌اند و نيز نمايندهء هيئت محترم مهاجرين بحضور مبارك حضرت پادشاهى تشرف جسته و از اينكه در ماده دهم معاهده‌نامه متاركهء جنگ دولت عثمانى نيات و آمال خالصانهء خود را نسبت بايران عملا بموقع اثبات رسانيده است عرض شكران و امتنان نموده‌اند و در جواب اظهار تشكر نمايندهء هيئت مهاجرين خليل بيك وكيل وزير امور خارجه چنين بيان نموده است :\r\n« خواستن استقلال و تماميت ايرانى كه با ما برادر و همسايه است و ترقى و مصونيت آن‌كه عين شرائط اساسى ما است يك مسئله طبيعى و منافع اساسيش از ايجابات آن محسوب ميگردد و ما براى مدافعه از استقلال خود داخل اين حرب شديم و بقدرى علائق مادى و معنوى دولت و ملت ما بسته بايران است كه هرگاه از اين جنگ عمومى بدون تأمين استقلال تام ايران خارج شويم نميتوانيم براى خودمان اين استقلال را استقلال تام محسوب داريم » و حضرت صدراعظم طلعت پاشا هم عين اين احساسات را تكرار و نيز علاوه فرموده‌اند كه سعادت و مصونيت ايران براى ما فقط يك وظيفهء سياسى نيست بلكه يك وظيفهء معنويه محسوب ميگردد و حضرت انور پاشا هم فرموده‌اند كه دولت عثمانى براى خير و سلامت ايران از هيچ چيز دريغ نخواهد نمود . »\r\n\r\n16 جمادى الاولى 1336 - 9 حوت 1296 - 28 فوريه 1918\r\nامروز سه ساعت بعد از ظهر جمعيت كثيرى بالغ بر چندين هزار نفر مركب از نمايندگان احزاب سياسى و محصلين و كسبه بازار با بيرقهاى ملى در ميدان توپخانه گرد آمده بعنوان ميتينگ بر عليه عمليات انگليسها شروع به نطق‌هاى پرحرارتى نمودند در آن حين از طرف وزارت داخله مراسلهء سفارت انگليس خطاب به وزارت امور خارجه به اداره‌كنندگان ميتينگ ابلاغ و تمنى شد از ادامه ميتينگ خوددارى كنند تا دولت با سفارت انگليس داخل مذاكره گردد و نتيجه باستحضار عامه برسد . ترجمهء مراسلهء سفارت ذيلا نقل مىشود :\r\n« چون به اطلاع سفارت انگليس رسيده كه بواسطهء سوءتفاهم معلوم مىشود سياست دولت انگليس نسبت بايران مورد سوءظن بعضى احزاب ايران شده است لهذا سفارت اعليحضرت پادشاه انگلستان مايل است دولت عليه ايران را مستحضر سازد كه سياست دولت انگليس نسبت بدولت ايران كاملا از روى دوستى است و سفارت انگليس حاضر است فورا با دولت عليه ايران براى ترتيب دوستانه در مسئله قشون جنوب و احضار قشون انگليس از ايران بطورىكه مستلزم مصالح دولتين بوده باشد داخل مذاكره گردد ساير مسائل معوقه فيما بين دولتين نيز دوستانه در تحت مداقه خواهد آمد . »\r\nدر تعقيب مراسلهء فوق سفارت انگليس ابلاغيه به اين مضمون صادر نمود :\r\n« سفارت انگليس مشاهده مينمايد كه بعضى از جرائد محلى مينويسند كه انگليسها سعى دارند قشونى در قزوين تحت فرماندهى صاحب‌منصبان انگليسى تشكيل دهند و ديگر اينكه غله سال آتيه را پيش‌خريد مينمايند . سفارت انگليس اظهار ميدارد كه اين اخبار به كلى كذب و بىمأخذ است . »\r\n\r\n19 جمادى الاولى 1336 - 12 حوت 1296 - 3 مارس 1918\r\nامروز ابلاغيه زير از طرف سفارت روس در مطبوعات طهران انتشار يافت :\r\n« براى استحضار عموم و رفع سوءتفاهم سفارت اعلام ميدارد :\r\nاولا تا در روسيه حكومت مركزى كه مقبوليت عامه داشته و متكى بارادهء اكثريت اهالى باشد تشكيل نشود سفارت روس هيچكس را محق نميداند كه اظهاراتى از طرف تمام روسيه بنمايد حتى خود را هم به اين رويه اساسى ملزم ميداند .\r\nثانيا حاليه سفارت حافظ كليهء امور و منافعى است كه از طرف دولت قانونى كه تمام روسيه پس از انقلاب آن را پذيرفته بودند به او سپرده شده است و خود را موظف ميداند كه اين امانت را تا زمان تجديد تشكيل حكومت مركزى فوق الذكر حفظ و اداره كند مراتب عمليات خود را هم به همان حكومت تقديم خواهد داشت .\r\nثالثا بديهى است سفارت در تمام عمليات خود اصول آزادى و احترام بحقوق ملل را كه از ابتداى رولوسيون روسيه اعلام نموده بود دستور خود قرار خواهد داد .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nرابعا بطورىكه گفته شد فعلا حكومت مركزى در روسيه وجود ندارد و تا تعيين تصميمات مجلس مؤسسان عمومى نواحى روسيه كه مجاور ايران ميباشند موقتا ادارهء مستقلهء داخلى تشكيل داده‌اند و نظر به ارتباط نواحى مزبوره با ايران سفارت روس در طهران با آنها روابط كاملهء كارى را حفظ نموده از مساعدت آنها استفاده و اختيارات آنها را در امور داخلى تصديق مينمايد .\r\nخامسا قونسولگرىهاى روس در ايران كه تحت ادارهء سفارت ميباشند با اصول فوق الذكر موافق و بادامهء خدمات خود اشتغال دارند چنان كه تمام نمايندگان ديپلوماسى روسيه هم كه در خارجه هستند محض حفظ منافع تمام روسيه بر خود فرض ميدانند كه در مأموريت خويش باقى باشند . »\r\n\r\n22 جمادى الاولى 1336 - 15 حوت 1296 - 6 مارس 1918\r\nسفارت كبراى عثمانى امروز بعنوان ابلاغيه ترجمه سرمقالهء جريدهء اقدام اسلامبول مورخهء 28 كانون اول را در مطبوعات طهران نشر داد :\r\n« اخراج انگليسها از ايران بالفعل لازم است و در اينخصوص دولتى كه بيشتر ميتواند يارى نمايد دولت همجوار عثمانى و بواسطهء منافع مشتركهء دول مربع است . امروز هم ما و هم ايران يك مسئله را بايد بيش از همه‌چيز تمنى بنمائيم و آن مسئله اين است كه در مقابل رقباى همجوار بىامان خود ما هردو دولت بىاندازه قوت‌مند گرديم كه اولا ايران براى خودش و بعد براى ما و متفقين ما بتواند امداد نمايد . بناء عليه ايران در جبران و تلافى مافات بايد بر خلاف سابق جدا كار كند و به طرز ديگرى رفتار نمايد ، حقيقة اگر با يك عزم قوى و يك ارادهء قطعيه قيام به اقدام نمايد مسلما ميتواند تغيير فوق العاده حاصل كند . ما در جوار خود موفقيت يك ايران تازهء پرقوتى را كه بتواند محافظهء استقلال و ترقى خود را بنمايد طالب و خواهان ميباشيم . گمان نميكنم در دنيا هيچ دولتى باشد كه براى دولت همسايهء خود تا ايندرجه مثل ما نيكخواه بوده باشد . »\r\nوزارت امور خارجه در تحت فشار افكار عمومى ، يادداشت سفارت انگليس مورخ 28 جمادى الاولى را بمضمون ذيل انتشار داد :\r\n« بطورىكه اولياء دولت ايران مسبوق هستند دولت اعليحضرت پادشاه انگلستان هميشه اوضاع ايران را در تحت نظر و توجه صميمانه داشته در اين اواخر علنا موافقت خود را در موضوع استقلال ايران اظهار داشته‌اند سفارت انگليس برحسب دستور العمل دولت خود اخيرا چندين دفعه با دولت عليه ايران مذاكرات دوستانه نموده و تنها چيزى كه خواهش شده اين بود كه حسيات دوستانهء خود را كلية نسبت به مصالح انگليس ابراز و اظهارات اولياء دولت انگليس را بطوريكه بايد محل توجه قرار دهند و براى حفظ ايران از تجديد اتفاقاتى كه از عمليات پائيز و زمستان 1915 بحصول پيوست و امروز نيز همان مخاطرات به خوبى مشهود است جلوگيرى نمايند و بالاخره نظر به مصالح فوق العاده دولت همجوار انگلستان در جنوب و بملاحظهء هرج‌ومرجى كه بواسطهء فقدان قواى منظم ممكن است بظهور رسد دولت عليه قشون جنوب را بطورىكه حال تشكيل يافته تا آخر جنگ رسما بشناسد و در مقابل دولت اعليحضرت پادشاه انگلستان حاضر هستند كه مساعدت مالى وافرى به دولت عليه نموده و براى ايجاد قواى متحد الشكلى پس از اتمام جنگ براى تمام مملكت كه بالاخره قشون جنوب به آن منضم گردد در تحت صاحب‌منصبان خارجه كه در خصوص مليت آنها بعد از اين بايد بين دولتين موافقت حاصل شود كمك و مساعدت نمايند و قرارداد انگليس و روس مورخهء 1907 را موقوف الاجرا بدانند تا پس از تشكيل دولت منظم در روسيه براى الغاء آن رسما با دولت ايران وارد مذاكره شوند ضمنا اولياء دولت انگليس حاضر هستند كه ابطال شناسائى قرارداد مزبور را از طرف دولت ايران قبول نمايند و تغيير تعرفه گمركى را با ايران پذيرفته و برحسب ميل اولياء دولت ايران در هر كنفرانس بين المللى كه نمايندگان دول غيرمتخاصم شركت نمايند نمايندگان ايران نيز مشاركت داشته باشند . اين پيشنهادات هنوز به حال خود باقى و تاكنون از طرف اولياء دولت عليه پذيرفته نشده از طرف ديگر اغتشاش در حالت شدت و عثمانيها در نقاط مختلفهء غربى آذربايجان وارد شده و جنگليها تقريبا ارتباط فيما بين انزلى و پايتخت را قطع و ويس قونسول انگليس و رئيس بانك شاهنشاهى را توقيف كرده‌اند و در واقع شمال غربى ايران از بحر خزر تا سرحد عثمانى مغشوش و براى عبور و مرور خصم باز است و اين اقدامات كه معابر شمالى را فراگرفته و روزبروز نيز كسب شدت و وخامت مينمايد پايتخت ايران را دچار مخاطره ساخته است لهذا اولياء دولت انگليس بر خلاف ميل خود درصدد برآمده‌اند كه از اين اتفاقات كه دولت ايران نميتواند يا نميخواهد جلوگيرى نمايد خود شخصا جلوگيرى به عمل آورند و بنابرين تصميم كرده‌اند از سرحد عثمانى استعداد كافى به شمال غربى ايران اعزام دارند ؛ توسعهء عمليات استعداد مزبور منوط به اثرات و نتايج حاصله از اين اقدام و قدرتى است كه اولياء دولت عليه به كار خواهند برد . اولياء دولت انگليس با كمال صداقت\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nاعتراف مينمايند كه اين ترتيب موقتى بوده و حتى القوه سعى و اهتمام خواهند داشت از هر چيزى كه مخالف استقلال و تماميت ارضى ايران و مداخله در امور داخلهء مملكت باشد احتراز جويند و قشون انگليس بمحض اينكه اوضاع اجازه دهد و در هر صورت در ختم جنگ احضار خواهد شد . »\r\n\r\n26 جمادى الاولى 1336 - 10 مارس 1918\r\nمسيو براوين وزيرمختار دولت بلشويك روسيه شرح ذيل را بضميمهء دو تلگراف و اصل از انزلى به جرائد پايتخت ارسال داشت :\r\n« اينكه من راضى نشدم عدهء از گارد احمر قشون دولت جمهورى روس بتهران بيايد فقط بنا به خواهش عدهء از وطن‌پرستان ايرانى بود كه من كاملا به صميميت آنها اطمينان دارم كه وطن خودشان را دوست دارند . براوين\r\nاز انزلى - اتر - سودابه مسيو براوين . كميتهء انقلابى فرونت ايران بشما حكم مىكند سفارت روس را فورا به مسيو براوين تحويل دهيد اگر به حكم شوراى كميسرهاى ملى و به حكم اين تلگراف اطاعت ننمائيد مجبوريم اقدامات جدى كنيم . چلاپين\r\nاز انزلى مسيو براوين ، به اين زودى در رشت و انزلى و ساير نقاط ايران كه مأمورين اطاعت به كميته‌هاى ملى نكنند عوض خواهند شد و اين‌كه اتر و بستگانش اطاعت نميكنند و ضديت دارند راپورت داده مىشود به مركز انقلابى نظامى بادكوبه . چلاپين »\r\n\r\n5 جمادى الاخره 1336 - 27 حوت 1296 - 18 مارس 1918\r\nامروز وزارت امور خارجه مراسلهء زير را در جواب يادداشت سفارت انگليس ارسال داشت :\r\n« در ضمن اظهار امتنان از تجديد اطمينان اولياى دولت اعليحضرت پادشاه انگلستان در رعايت استقلال ايران اشعار ميدارد كه اولياى دولت عليه هميشه در حفظ بيطرفى ساعى بوده و وخامتى را كه از حضور قشون اجنبى متصور بوده پيش‌بينى كرده‌اند و به همين جهت از ابتداى جنگ براى وقايهء بيطرفى و جلوگيرى از مصائب وارده بايران احضار قشون روس را تقاضا نمودند ولى متأسفانه با اين نظريه دولت ايران كه متضمن منافع دولتين روس و انگليس هم بود موافقت به عمل نيامد و از نتيجه عمليات تجاوزكارانه دول متخاصمه حوادث 1915 اتفاق افتاد . اولياء دولت عليه اميدوار بودند پس از رجعت قشون روس كه اول دفعه به نقض بيطرفى ايران مبادرت كرده بود مىتوانند بيطرفى ايران را محفوظ دارند ولى نظاميان انگليس بر خلاف مواعيد مصرحهء قطعيهء اولياى آن دولت دائر باستقلال و بيطرفى ايران همان تجاوزات و مداخلات را تعقيب و اينك نيز سفارت اعليحضرت پادشاه انگلستان تصميم اعزام قواى جديد را به اين مملكت اطلاع ميدهند . نظر باينكه اين تجاوزات و تقاضاى شناختن قواى مسمى به پليس جنوب كه در واقع قواى خارجى بشمار ميآيد تا ختم جنگ مصائب چندين سالهء ايران را تجديد و استقلال و بيطرفى اين مملكت را تهديد مينمايد اولياى دولت عليه باينگونه اقدامات قويا پرتست نموده توجه اولياى دولت انگلستان را بنتايج وخيمهء اين تصميمات جلب و هرچه زودتر احضار قواى انگليس را ميخواهند .\r\nدر موضوع ساير مسائل مطروحه بين دولتين از موافقت دولت انگليس راجع بابطال شناسائى قرارداد 1907 از طرف دولت ايران از حالا و همچنين راجع به تجديد نظر در تعرفهء گمركى اظهار تشكر مىشود ولى در موضوع صاحب‌منصبان خارجه براى تشكيل قواى متحد الشكل در تمام مملكت كه مليت آنها را موكول به تصميم دولتين نموده‌اند اولياى دولت ايران اين شرط را ناقض حقى ميدانند كه با ابطال شناسائى اثرات اولتيماتوم 1911 دارا هستند اينكه مشاركت ايران را در كنفرانس صلح بشراكت ساير دول بيطرف موكول نموده‌اند با مصائب و خساراتى كه از عمليات نظامى دول متخاصمه به اين مملكت وارد آمده اولياى دولت عليه نميتوانند ايران را در رديف ساير دول بيطرف قرار دهند به اين جهت خود را در شركت به كنفرانس محق دانسته انتظار دارند مشاركت ايران موكول به اين شرط نباشد .\r\nدر مسئله واقعهء ويس قونسولگرى و رئيس بانك شاهنشاهى مقيمين رشت اولياى دولت عليه با اظهار تأسف از بروز اين واقعه به اين نكته اشارت مىبرند كه مسئوليت حقيقى اين اتفاق ناگوار را متوجه به نظاميان انگليس ميدانند كه در حال بيطرفى ايران نواب سليمان ميرزا و همراهان او را دستگير نمودند . در موضوع مساعدت مالى اولياى دولت ايران اظهار امتنان مينمايند از اينكه خواسته‌اند وجوهى كه حقا عايد دولت ايران ميگردد از طرف بانك شاهنشاهى بوزارت ماليه پرداخته شود . »\r\n\r\n14 جمادى الاخره 1336 - 6 حمل 1297 - 27 مارس 1918\r\nبمناسبت عيد نوروز تلگراف ذيل از طرف امپراطور آلمان به سلطان احمد شاه قاجار مخابره گرديد :\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n« اعليحضرت شاهنشاه ايران در ضمن بيان تبريكات صميمانه در موقع عيد نوروز با نهايت مسرت خاطر آن اعليحضرت را مستحضر ميدارم در عهدنامهء صلحى كه در تاريخ سوم ماه جارى در برست ليتوسك بين آلمان و اطريش و مجارستان و بلغار و عثمانى با دولت روسيه منعقد شده است دول خمسه مزبوره رسما متعهد شده‌اند استقلال سياسى و اقتصادى و تماميت ملكيه ايران را محترم شمارند . ويلهلم »\r\nتلگرافى قريب به همين مضمون نيز از طرف محمد رشاد سلطان عثمانى بشاه رسيد .\r\n\r\n23 رجب 1336 - 15 ثور 1297 - 5 مه 1918\r\nوزيرمختار روسيه بلشويك مراسلهء ذيل را بوزارت خارجه ارسال داشت :\r\n« ادارهء جليلهء وزارت امور خارجه ، در اين اواخر جمعيت فوق العادهء از افراد نظامى روس همه قسم در طهران ديده مىشود و باز از قرارى كه مسموع مىشود بقيهء قشون روس عبارت از قزاقها و صاحب‌منصب و ژنرال‌هاى آنها در قزوين معطل شده‌اند و گويا درصدد تكميل نقشهء خصوصى هستند . بنابراين به اطلاع آن وزارت جليله مىرساند كه توقف آن قشون در خاك ايران و نقشهء كه آنها در نظر دارند ابدا به دولت جمهورى روسيه مربوط نيست ؛ بديهى است افراد قشون مزبور دستور العملى از مراكز ديگرى به غير از مركز جمهورى روسيه دارند براوين »\r\nجرائد قفقاز كه امروز بطهران رسيده متن قراداد متاركهء جنگ بين روسيه و متحدين اروپاى مركزى را انتشار داده‌اند . قرارداد مزبور مشتمل بر چهارده فصل در سوم مارت 1918 در برست ليتوفسك به امضاء رسيده و در فصل هفتم آن چنين تصريح شده است :\r\n« دولت ايران و دولت افغانستان بايد مستقل بوده و ضميمهء هيچ دولت ديگرى نگردند و دول امضاكنندگان صلح موظفند كه استقلال سياسى و اقتصادى و تماميت مملكتى ايران و افغانستان را محترم شمارند . »\r\n\r\nغرهء شعبان 1336 - 22 ثور 1297 - 12 مه 1918\r\nدر طى يك نامه خصوصى كه چهل سال قبل سيد حسن تقىزاده از آلمان بعنوان آقا شيخ ابراهيم زنجانى نگاشته نصايحى بهموطنان خويش داده كه گوئى امروز از بالاى تريبون مجلس سنا بايرانيان خطاب كرده است . ما عين نامه را كه براى هركس مخصوصا براى ارباب جرائد درس عبرتى بشمار ميرود ذيلا نقل مينمائيم :\r\n« بعد از عنوان و مقدمه - مخلص كاملا از اوضاع ايران اطلاع نميتوانم پيدا كنم مگر گاهى كم‌وبيش به روايات شفاهى مسافرين كه آن هم در اين وقت نادر است روزنامه‌هاى ايران هم كه باينجا نميرسد و اگر گاهى شمارهء از راه سويس يا سويد بدست مىآيد تك و توك و خيلى غيرمرتب است و افسوس كه دوستان همت نميفرمايند كه از طريق سويد مرتبا برسانند تا بصيرتى در اوضاع داخلى كاملا بدست آيد . به همين ملاحظات از اوضاع داخلى و خصوصى هيچ حكمى نميتوانم بدهم ليكن مختصرا آنچه از جرائد و نشريات ميفهمم اين است كه هموطنان ما در تجربهء سياسى هيچ پيش نرفته‌اند و تاريخ ده سال اخير تجربهء لازمه ياد نداده تا مختصر فرجهء براى ايران پيدا مىشود آن را به قيل‌وقال بىمعنى و جنگ و جدل لاطائل صرف ميكنند و رو به بلوغ و رشد چنان كه لازم است نرفته‌اند ؛ بدترين دليل اين معنى جرائد ايران است كه با حرف‌هاى پوچ و فضاحىهاى شخصى و داستان‌هاى مهمل كه به درد هيچكس نميخورد ايرانى را پيش ملل سرافكنده ميكنند . بعقيدهء مخلص اوضاع جرائد بهترين آئينه براى عقل سياسى و رشد مملكت است و ميترسم اگر از روى همين ميزان بسنجيم ايران از حبشه و بخارا نيز سرافكنده‌تر باشد و دليل ما در دفاع از رشد سياسى ايران و استحقاق استقلال ملى در مجامع خارجه كند و بىاثر گردد . چه ميشد اگر جمعى از آگاهان روزنامه ترتيب داده و بىآنكه خود را هر روزه مجبور به پر كردن ستون‌هاى دراز ببينند مقاله كمتر مينوشتند و اعلانهاى متضمن مقاله يا مكتوب و رد و بحث هم كه از اختراع روزنامه‌نگارى ايران است قبول نميكردند ؛ فقط اخبار ايران مختصرا و به صحت با عبارات ساده خالى از تعبيرات فرنگى و عبارات غليظ عربى مينوشتند بعلاوه اخبار دنيا را بطور اختصار و بعضى اطلاعات مفيدهء ساده علمى مندرج داشته شعرنويسى در روزنامه را هم كم ميكردند .\r\nبدبختانه روزنامه‌هاى ايران در عبارت و انشاء هم خيلى ضايع شده‌اند و روزبروز يك فارسى عجيبى متولد مىشود كه اهل لسان از فهميدن آن قاصر ميشوند . زبان فارسى بعقيدهء مخلص در نشريات ايران بسيار ضايع شده و يك مخلوط عجيبى از عبارات من درآورده و ترجمهء تحت اللفظى جمله‌هاى فرنگى و اصطلاحات و كلمات بىحد و حساب تركى اسلامبولى است .\r\nبارى از اين مطلب بگذريم اينك كه روزنهء تازهء براى آزادى و استقلال ايران باز شده و اميد جزئى براى باز آمدن آب رفته بجوى پيدا شده خوب است اوقات خود را صرف مطالب مهمه بكنيم و عقلا و دانايان و مجربين\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nاز هياهوى جاهلانه كنار گيرند و در پى اساسيات باشند . بعقيده مخلص اساسىترين چيز فعلا اين است كه دولت ايران با كمال عجله مستشاران ماليه و صاحب‌منصبان براى تشكيل نظام و قراسوران و نظميه از خارجه بياورد و براى قادر شدن به اين مقصود در اين موقع بايد كمال سعى را از راه سياسى بنمايد كه حقوق مسلوبهء خود را در آزادى حق استخدام از خارجه و حق دادن امتيازات بخارجه و حق تعرفهء گمركى به دلخواه و حق تشكيل قشون و حق محاكمه داخله و خارجه بطور متساوى و غيره بدست بياورد و استرداد كند . براى اين مقصود لازم است اشخاص خبير و جدى پرشور به پطرسبورگ و ساير نقاط اروپا بفرستند و فرصت را فوت نكرده با كمال عجله و فوريت مأمورين تعيين كنند و از صرف پول كلى در اين راه بدون حد مضايقه نكنند ؛ به پطرسبورگ بايد سفير قابلى بفرستند با اجزاى قابل زياد . ولى بايد عرض كنم كه هيچيك از اين منظورات ممكن و ميسر نخواهد شد و بلاشك فرصت گرانبها فوت خواهد شد اگر وزراى ايران هركدام بيش از دو سه ماه در مسند نمانده و هيئت وزراء پشت‌سرهم تغيير كند .\r\nاين يكى از بدترين امراض است ، گمان ميكنم هر هيئتى كه از تربيت‌شدگان و برآوردگان عهد مشروطيت در سر كار باشند بايد به آنها تقويت كرد تا مدتى مديد بمانند و حتى وزراء تبديل شغل هم نكنند تا اساسيات كار را اتمام و انجام بدهند و الا جنگ و جدل پارتىهاى سنگلج و چاله‌ميدان به قدر طنين ذباب در موقع ايران در عالم خارجى محل اعتناء نيست و تأثيرى ندارد اين عريضه را كه باختصار از يك محل ييلاقى در حوالى شهر در سدن پايتخت دولت ساكس ( كه براى استراحت چهار روزه در موقع عيد ميلاد مسيح و تعطيل باينجا آمده‌ام ) عرض ميكنم با سلام قلبى و تجديد ارادت صميمى و سلام به همه دوستان ختم ميكنم . دست شما را ميبوسد سيد حسن تقىزاده »\r\n\r\n2 شنبه نهم شعبان 1336 - 30 ثور 1297 - 20 مه 1918\r\nسفارت آلمان اعلاميهء زير را بجرائد طهران ارسال داشت :\r\n« در طى مذاكرات صلح در برست‌لى توسك ، تروتسكى كميسر امور خارجه روسيه اظهار داشت كه مشار اليه مايل است مظالمى كه از طرف حكومت سابق روسيه بايران بيطرف وارد آمده مخصوصا مورد توجه قرار داده و در جبران آنها اقدام نمايد فن كولمان وزير امور خارجه آلمان بيانات مشار اليه را بحسن قبول تلقى كرده و اظهار داشت دول اروپاى مركزى همواره با يك صميميت مخصوصى خواهان آزادى ملت قديم التمدن ايران بوده و هيچ آرزوئى ندارند جز اينكه ايرانيان در آتيه از فشارهاى خارجى رهائى پيدا كرده و تمدن ملى خود را آزادانه تعقيب نمايند . بنابر اخبار واصله از سفارت كبراى آلمان مقيم پطرزپورغ تروتسكى كميسر امور خارجه بشارژه‌دافر ايران در آنجا كتبا و شفاها اطلاع داده است كه حكومت روسيه معاهدات روس و انگليس مورخه 31 اوت 1907 راجع بايران را ملغى و كان لم يكن ميداند . محل مهر سفارت امپراطورى آلمان »\r\n\r\nجمعه 27 شعبان 1336 - 17 جوزا 1297 - 7 ژوئن 1918\r\nسفارت انگليس ابلاغيه ذيل را منتشر ساخت :\r\n« از قرار تلگرافى كه از مأمور سياسى انگليس مقيم بغداد رسيده در نجف اشرف اشرار و قاتلينى كه مصدر شرارت شده بودند محاكمه شده يازده نفر باعدام و هفت نفر باخراج بلد و سه نفر به تبعيد محكوم گرديدند و در سىام ماه مى در طلوع آفتاب بمجازات رسيدند . پس از اين مقدمه مأمور سياسى مشار اليه بديدن آقاى آقا سيد محمد كاظم يزدى ميروند معزى اليه از مأمور سياسى مزبور پذيرائى صميمانه نموده و از اين اقدام اظهار رضايت و امتنان مينمايند .\r\nدر عصر همان روز مجلسى از نمايندگان مشايخ و علماء و اعيان نجف در خانه كليددار در حضور مأمور سياسى انگليس براى اظهار تشكر از اعادهء نظم و امنيت در آن شهر مقدس قديمى و رفع اغتشاش تشكيل يافته شمشير قيمتى برسم قدردانى از اين اقدام به كاپيتان بالفور صاحب‌منصب سياسى هديه مينمايند . »\r\n\r\n4 شنبه نهم رمضان 1336 - 29 جوزا 1297 - 19 ژوئن 1918\r\n« ابلاغيه مسيو براوين - جمهوريت فدرالى شورائى روسيه استقلال دولت عليه ايران را محترم ميداند و نبايد خاك ايران را ميدان اقدامات جنگى خود سازد يا اسباب خونريزى ملت ايران را فراهم بياورد بنابراين قزاقهاى كلنل بىچاركوف را كه دوازدهم ژون در منجيل و رودبار فدويان و غازيان استقلال ايران را بقتل ميرسانيدند جزو قواى مؤتلفين ندانسته رسما آنها را داوطلب و زرخريد نقشهء جهانگيرى انگليس ميگويد . ن . ز . براوين آگنت ديپلوماتيك مملكت جمهورى روسيه در ايران . »\r\n\r\n5 شنبه دهم رمضان 1336 - 30 جوزا 1297 - 20 ژوئن 1918\r\nمسيو براوين مجددا اعلاميهء بمضمون ذيل نشر داد :\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n« راجع بابلاغيه سفارت امپراطورى آلمان در خصوص اينكه مطابق نقشجات انگلستان جنوب ايران در تحت رياست و نيابت سلطنت شاهزادهء فرمان‌فرما صورت استقلال داخلى به خود گيرد ، دوستدار بنام جمهوريت فدرالى شوراى روسيه لامحاله توجه عامه ايرانيان را در اين موقع جلب و خاطر اهالى اين مملكت را به اين مسئله احاطه ميدهد ملت انقلابى روسيه منتظر است كه برادر عزيز او ملت همجوارش ايران حاضر شود كه استقلال و تماميت وطن خود را از فشار و تعديات كاپيتاليزم و امپرياليزم خارجه دفاع نمايد . »\r\n\r\nجمعه 11 رمضان 1336 - 31 جوزا 1297 - 21 ژوئن 1918\r\nابلاغيه سفارت انگليس بتاريخ روز گذشته :\r\n« در خصوص خبر مندرجه در جريده ايران در طى ابلاغيه سفارت آلمان مبنى بر اينكه در خصوص استقلال داخلى فارس و جنوب ايران پيشنهادى به عمل آمده است سفارت انگليس خبر مزبور را تكذيب نموده و اظهار ميدارد كه از طرف قونسول انگليس در شيراز ابدا چنين پيشنهادى نشده است سفارت انگليس 20 ژون 1918 »\r\n\r\n1 شنبه 13 رمضان 1336 - 2 سرطان 1297 - 23 ژوئن 1918\r\nابلاغيه مجدد سفارت آلمان بشرح زير نشر يافت :\r\n« سفارت انگليس تكذيب موضوعى را كه سفارت امپراطورى آلمان اين چند روزه راجع به نيت و تصميم دولت اعليحضرتى بريتانيا در اعلان استقلال داخلى جنوب ايران نشر و اشاعت داد حتم و واجب پنداشت .\r\nعليهذا سفارت امپراطورى آلمان با نهايت اجبار خود را ملزم ديد ذخيرهء را كه در اين قضيه تاكنون در نهانى محفوظ داشته بود بالمآل ابراز نموده و براى ثبوت مطلب ترجمهء يادداشتى را كه در تاريخ 5 ژون از مسيو ( اسكت ) مستشار سفارت انگليس بعنوان ( سير والتربارنلو ) اتاشه همين سفارت‌خانه رسيده براى استحضار خاطر عامه منتشر سازد « وزيرمختار از شما متمنى است كه در دفترخانه خودتان به آقايان اهميت عدم اظهار و اختفاى پيشنهاد تلگراف صبح ( كاف ) را اگر ديده‌اند - در خصوص فرمانفرما و اعلان استقلال جنوب ايران بفهمانيد . اگر دشمنان ما از اين مسئله چيزى بشنوند اهميت و وجهه را به آن اسناد داده و اظهار خواهند نمود كه زمينه تقسيم و تجزيهء ايران را تهيه مىكنيد » يادداشت مزبور كه خود ناطق قضيه است هرگونه شبههء از اطراف حقيقت مندرجات ابلاغيه اخير سفارت امپراطورى آلمان بر طرف ميسازد شك و ترديدى نيز در نيات و تصميمات دولت اعليحضرتى نسبت به ايران باقى نمىگذارد طهران 21 ژون 1918 . كفيل سفارت امپراطورى آلمان در طهران زمر »\r\n\r\n1 شنبه 27 رمضان 1336 - 26 سرطان 1297 - 7 ژوئن 1918\r\nبالاخره سفارت انگليس در ضمن ابلاغيه ذيل به تصحيح اظهارات سابق پرداخت :\r\n« در شماره 260 جريده ايران مورخه جمعه 18 رمضان - 7 سرطان - 28 ژوئن 1918 ترجمهء ابلاغيه سفارت انگليس مندرج بود . چون ترجمه مزبور كه از طرف اداره روزنامه شده كاملا صحيح نبود لهذا در سفارت انگليس ترجمه شده و از اين قرار است : چون سفارت آلمان مأخذ اظهاراتى را كه بسفارت اعليحضرت پادشاه انگلستان نسبت داده شده بود كه مىخواهند در جنوب ايران حكومت مستقلى برپا نمايند مكشوف داشته‌اند لهذا سفارت اعليحضرت پادشاه انگلستان لازم مىداند كه بوسيله اظهار مختصرى از چگونگى واقعه رفع اين جعليات بيهوده را بنمايد .\r\nچنين پيشنهادى در شيراز بقونسول اعليحضرت پادشاه انگلستان شده بود و در پيشنهاد مزبور فرمانفرما را براى حكومت آتيهء موهومى شخص مناسبى ديده بودند و قونسول مشار اليه معمولا اين مطلب را بسفارت اطلاع داده بود چون اين مسئله مستقيما با سياست دولت اعليحضرت پادشاه انگلستان كه كرارا اظهار داشته‌اند استقلال و مصونيت مملكت ايران را محترم شمارند مخالف بود برحسب لزوم فورا رد شد . »\r\n\r\n2 شنبه 6 شوال 1336 - 24 سرطان 1297 - 15 ژوئن 1918\r\nابلاغيه سفارت امپراطور آلمان راجع بمرام مقطوع دول مركزى دربارهء ايران :\r\n« بموجب دستور العمل دولت متبوعهء خود اظهار ميدارد كه در همان حين كه عساكر عثمانى وارد خاك ايران مىشدند وزارت امور خارجه آلمان باز بوسيلهء يادداشتى سفارت شاهنشاهى ايران را در برلن مستحضر ساخت كه ورود قشون عثمانى در اراضى ايران تنها موقت و مطلقا از نقطه‌نظر نظامى است و محققا دخول قواى ترك بايران موجب خطر سكنه و يا لطمه در اصل مصونيت و احترام تماميت ممالك ايران مصرحه فصل هفتم عهدنامهء ( برست ليتوسك ) نميشود . اساس پليتيك دولت امپراطورى آلمان و همانطور متحدين او در مقابل ايران مبنى بر شناسائى استقلال و مصونيت تمامى ايران است . كفيل سفارت امپراطورى آلمان در تهران زمر »\r\n\r\n","description":"","footnote":"","page_name":" 497 ","page_number":497},
  {"content":"\r\n\r\n\r\nسه‌شنبه 21 شوال 1336 - 7 اسد 1297 - 30 ژويه 1918\r\nسه روز قبل هيئت وزراء با يك تصميم متهورانه اقدام به لغو كليهء امتيازات و معاهدات نموده عين تصويب‌نامهء كه در اينباب صادر شده نظر باهميت تاريخى آن ذيلا نقل ميگردد :\r\n« محل شير و خورشيد - نمره 546 مورخه 21 شوال المكرم 1336 قمرى\r\nنظر بر اينكه معاهدات و مقاولات و امتيازاتى كه از يكصد سال باينطرف دولت استبدادى روس و اتباع آن از ايران گرفته‌اند تماما يا در تحت فشار و جبر و زور و يا بوسيلهء عوامل غير مشروعه از قبيل تهديد و تطميع بر خلاف صلاح و صرفهء مملكت و ملت ايران شده است ؛\r\nنظر بر اينكه دول معظمه دنيا از ابتداى جنگ حاضر ، حفظ و رعايت مختاريت و استقلال اقتصادى و سياسى ملل ضعيفه را بوسائل متنوعه گوشزد جهانيان نموده و مينمايند ؛\r\nنظر بر اينكه دولت جديد روسيه ، آزادى و مختاريت تامه ملل را مقصد و آرزوى خود قرار داده بالخاصه الغاى امتيازات و عهودى را كه از ايران تحصيل كرده‌اند از مجارى رسمى و غيررسمى بدفعات اعلام كرده است ؛\r\nنظر بر اينكه امتيازات و عهدنامجات و مقاولات مزبوره علاوه بر اينكه در تحت فشار و زور بر عليه مصالح مملكت اخذ و آنهائيكه بعد از اعلان مشروطيت ايران بر خلاف نص صريح قانون اساسى مملكت تحصيل شده است يا بموقع اجراء گذارده نشده و يا به ترتيب خيلى ناقص اجراء و مخالف مواد مصرحه آنها رفتار شده نه‌تنها حقوق معينه دولت استيفا نگشته بلكه با نقل و انتقال و يا سوء استعمال مدلول آنها غالبا بهانه‌هاى مضر سياسى و اقتصادى بر ضرر استقلال دولت و حوائج ملت اتخاذ شده است ؛\r\nو بالجمله نظر بر اينكه دولت و ملت ايران هم حق دارد مثل ساير دول و ملل عالم از منابع ثروت و آزادى طبيعى خود استفاده نمايد ، لهذا هيئت دولت در جلسه شنبه چهارم برج اسد 1297 شمسى مطابق هيجدهم شوال المكرم 1336 الغاى كليه عهدنامجات و مقاولات و امتيازات فوق الذكر را قطعا تصميم و مقرر ميدارد كه وزارت جليله امور خارجه مأمورين و نمايندگان دول خارجه مقيمين دربار ايران و سفراى دولت عليه مقيمين خارجه را از مفاد اين تصميم مستحضر داشته و وزارت جليلهء فوائد عامه و تجارت و فلاحت بوسايل مقتضيه براى استحضار عموم اعلان نمايد . »\r\n\r\n23 شوال 1336 - 9 اسد 1297 - اول اوت 1918\r\nدر تعقيب تصويب‌نامهء فوق هيئت وزراء به منظور لغو كاپيتولاسيون تصويب‌نامهء ديگرى صادر كرد كه عينا درج مىشود :\r\n« نظر بتصويب‌نامهء مورخ 18 شوال 4 برج اسد 1297 ، نظر بر اينكه در اجراء تصويب نامهء مزبوره محاكمات وزارت امور خارجه بايد موقوف و رسيدگى بدعاوى واقعه بين اتباع خارجه و اتباع ايران در محاكمات عدليه موافق قوانين مملكتى به عمل بيايد هيئت وزراء بنا به پيشنهاد وزارتين عدليه اعظم و خارجه مقرر ميدارند :\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nماده اول - در وزارت عدليه كميسيونى در تحت رياست آقاى ذكاء الملك منعقد خواهد شد مركب از اشخاص ذيل :\r\nذكاء الملك فروغى كرارا وزير و سفير كبير ، نمايندهء مجلس ، وزير دربار و نخست‌وزير بود\r\nمسيو پرنى مستشار عدليه ، آقاى منصور السلطنه ، آقاى ظهير الملك ، آقاى ساعد الملك\r\nماده دوم - كميسيون مزبور در بودجه و پرسنل محاكمات وزارت امور خارجه\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nو كارگذارىها مداقه لازم به عمل آورده وسائل نقل و تحويل آنها را به حوزهء قضائيه تسهيل خواهد نمود .\r\nمنصور السلطنه عدل حقوق‌دان معروف\r\nماده سوم - در صورتى كه كميسيون مذكور در مادهء اول نسبت برسيدگى بدعاوى كه فعلا در محاكمات وزارت خارجه مطرح است نظريات مخصوصى داشته باشد نظريات خود را بوزارت عدليه پيشنهاد خواهد نمود . »\r\n\r\nسه‌شنبه 28 شوال 1336 قمرى - 14 اسد 1297 شمسى - ششم اوت 1918\r\nامروز تشييع رسمى از جنازهء كنت لگوتتى وزيرمختار اطريش و مجارستان كه روز 25 شوال در نتيجهء بيمارى پيچش خونين در عمارت ييلاقى بدرود زندگانى گفته بود به عمل آمد . در مقابل سفارتخانه و در خط عبور افراد نظامى و قزاق و امنيه و پليس با دستهء موزيك صف كشيده وثوق الدوله رئيس الوزراى جديد باتفاق وزير دربار و شاهزادهء شهاب الدوله و ساير رجال معروف نشسته در وسط مسيو پرنى  Perny  اطراف او حاجى سيد نصر اللّه تقوى و جواد عامرى و استادان فرانسوى لوسويور و لنكل دوفورويل و دوفوست و مرل ، نشسته روى زمين و ايستاده از معاريف دكتر متين دفترى و نصر اللّه انتظام و دكتر سجادى و گلشائيان و سعيد نفيسى و مشرف نفيسى و محمود هدايت و على اكبر دفترى\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nو رؤساى وزارتخانه‌ها و اعضاء رسمى سفارت عثمانى و آلمان و اطريش و اسپانى جنازه را كه روى توپ قرار داده و با گل و شمشير و نشانهاى مختلف پوشيده شده بود تا نمازخانهء كاتوليك پياده مشايعت كردند .\r\n\r\n5 شنبه 30 شوال 1336 - 8 اوت 1918\r\nدر اجراء تصويب‌نامهء مورخ نهم اسد ، كميسيون مأمور مطالعه در امر كاپيتولاسيون نظريات خود را طى راپورت ذيل به اطلاع دولت رسانيد :\r\n« راپورت كميسيون مورخه 18 اسد\r\nمقام منيع هيئت محترم وزراء عظام دامت شوكتهم\r\nكميسيون منعقد بموجب تصويب‌نامه مورخه نهم برج اسد تحت نمره 567 پس از مطالعه و تبادل افكار لازم دانست كه فقرات ذيل را بعرض هيئت دولت رسانيده كسب تكليف نمايد :\r\nنظر باينكه تصويب‌نامه نهم برج اسد مبنى بر تصويب‌نامه چهارم اسد است و از ظاهر مدلول تصويب‌نامه مزبوره چنين مستفاد مىشود كه دولت معاهداتى را كه با دولت روس دارد الغاء نموده و از عهود با سائر دول ذكرى نشده است ولى در تصويب‌نامه نهم اسد مذكور است كه رسيدگى بدعاوى واقعه بين اتباع خارجه و اتباع ايران بايد موافق قوانين مملكتى به عمل بيايد و بدين واسطه محاكمات خارجه بايد بعدليه منتقل شود . از اين‌رو كميسيون لازم دانست اين فقره را خاطرنشان نمايد كه دولت ايران با بسيارى از دول خارجه عهدنامه‌هاى مخصوص دارد كه در جميع آن‌ها ذكر شده است كه دولت ايران با آنها معاملهء كه با دول كاملة الوداد مينمايد خواهد كرد و در بعضى از آن معاهدات از قبيل عهدنامه آلمان و اطريش و اسپانى تصريح شده بر اينكه محاكمه اتباع خارجه با حضور و مداخلهء نمايندهء آنها خواهد شد . در اين صورت بعد از الغاء معاهده تركمان‌چاى دول كاملة الوداد دولت آلمان و اطريش و اسپانيا خواهند بود و ساير دول نيز تقاضا خواهند داشت كه با اتباع آنها مانند اتباع اطريش و آلمان و اسپانيا رفتار شود و تا وقتى كه دولت عليه عهدنامه‌هاى مزبوره را الغاء ننموده البته بايد با تقاضاى آنها موافقت كند و براى اينكه تمام عهدنامه‌ها الغاء شود دولت بايد اين فقره را به همه دول اعلان كند لكن هرگاه اين اقدام را مقتضى نميداند ترتيب از اين قرار خواهد بود كه نسبت باتباع دولت روس كه عهدنامه‌هاى او را دولت الغاء كرده است از اين به بعد دعاوى راجعهء به آنها بعدليه رجوع شود بدون اينكه نسبت باتباع دولت روس امتياز و معافيتى منظور گردد نسبت باتباع عثمانى هم‌چون بموجب عهدنامه‌هائى با آن دولت ترتيب معامله متقابله موجود است و دولت عثمانى هم اعلان الغاء كاپيتولاسيون‌ها را نموده است ميتوانيم بدون اشكال همين معامله را با اتباع عثمانى نيز بنمائيم اما ساير دول از حيث معاهدات دو طبقه ميباشند در عهدنامه بعضى از آنها مذكور است كه هر وقت يكى از طرفين بخواهد عهدنامه را فسخ كند بايد به طرف ديگر اعلام و در اين صورت تا مدت دوازده ماه ديگر عهدنامه كه ابطال آن اعلام شده است بقوهء خود باقى خواهد بود . پس نسبت به اين دول طريق اقدام اين است كه دولت عليه فسخ عهدنامه‌هاى با آنها را اعلام كند و دوازده ماه بعد از اعلانها عهدنامه‌هاى مزبوره را منفسخ بداند .\r\nنسبت بدول ديگر كه معاهدات آنها مدت ندارد فسخ آنها موقوف بمذاكرات با آن دول خواهد بود و اين نكته را لزوما خاطرنشان مينمايد كه چون اكثر دعاوى كه در محاكمات وزارت خارجه رسيدگى مىشود راجع باتباع روس و عثمانى است و دعاوى راجعه باتباع ساير دول قليل و نادر الوقوع است و پس از اينكه دعاوى اتباع روس و عثمانى به محاكم عدليه مراجعه شد براى محاكم وزارت خارجه چندان كارى باقى نميماند معهذا چون تصميم هيئت دولت سابق نسبت به مطالب معروضه فوق صريح و جامع نيست كميسيون از هيئت محترم دولت تمنى دارد كه از جهات مزبوره تكليف را روشن فرمايند تا در انجام امرى كه رجوع بكميسيون شده است نقطهء نظر دولت از هر حيث معلوم باشد اين راپورت باكثريت چهار نفر از پنج نفر اعضاء كميسيون تقديم مىشود . ذكاء الملك »\r\n\r\n5 ذى القعده 1336 - 21 اسد 1297 - 13 اوت 1918\r\nدر جواب راپورت كميسيون فوق الذكر امروز امريهء وثوق الدوله رئيس الوزراء بمضمون ذيل صادر گرديد :\r\n« مورخه 21 اسد - نمره 627\r\nجناب مستطاب اجل اكرم آقاى ذكاء الملك دام اقباله - راپورت مورخه 18 اسد و اصل و در هيئت وزراء مطرح مذاكره و مداقه واقع شد اينك عقيدهء دولت را به آن كميسيون محترم تبليغ مينمايم كه در خصوص انتقال محاكمات ما بين اتباع روس و ايران كه بموجب تصويب‌نامهء 4 اسد صريحا الغاء شده و در خصوص محاكمات ما بين اتباع عثمانى و ايران كه نظر به شرط معامله متقابله با آن دولت نظر بالغاء كاپيتولاسيون از طرف دولت معزى اليها بايد به محاكم داخلى رجوع شود لازم است كميسيون بفوريت ترتيب انتقال محاكمات اتباع آن دو دولت را از محكمهء\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nوزارت خارجه و كارگذاريها به حوزه‌هاى قضائيه و همچنين تكليف دعاوى را كه در جريان است در نظر گرفته راپورت خود را به هيئت دولت بدهند كه بعد از مداقه در هيئت وزراء تعليمات لازمه به مأمورين داده شود اما راجع به محاكمات ما بين اتباع ايران و ساير دول كه در راپورت كميسيون تشريح و تشقيق شده است با اينكه بطورىكه اشاره شده است پس از انتقال محاكمات اتباع روس و عثمانى به محاكم داخله محاكمات اتباع ساير دول از حيث كميت داراى آنقدرها اهميت نيست كه محتاج به يك تأسيس قضائى جداگانه باشد و بعلاوه عهدنامه‌ها وجود محكمهء مخصوص را براى آنها ايجاب نمىنمايد معذلك دولت تصميم كرده است كه اين موضوع را در كميسيون بزرگ‌ترى كه اعضاء آن كميسيون محترم هم در آن عضويت خواهند داشت مطرح مباحثه قرار داده ترتيبى كه موافق با مصالح مملكت و حسن جريان امور باشد اتخاذ نمايند . بنابراين هيئت دولت انتظار دارند هرچه زودتر راپورت كميسيون در مسائل اولى به هيئت دولت ابلاغ شود »\r\n\r\n11 ذى القعده 1336 - 27 اسد 1297 - 19 اوت 1918\r\nمستشار الدوله نامهء خصوصى از پرنس ارفع الدوله از اروپا دريافت داشته كه در ضمن آن اقدام دليرانهء دولت را مبنى بر نسخ معاهدات و الغاء پرنس ميرزا رضا خان ارفع الدوله وزير عدليه در آغاز جنگ بزرگ\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nكاپيتولاسيون تقديس نموده و اين عمل را موجب سربلندى ايرانيان مقيمين خارجه دانسته بود . مستشار الدوله گفت شايد به همين جرم به خدمت ما خاتمه داده شده باشد !\r\nارفع الدوله در ابتداى جنگ وزير عدليه بوده و با مستشار الدوله همكارى صميمى ميكردند او پس از سقوط كابينهء علاء السلطنه باروپا مسافرت نموده و در كاخ تاريخى خود در موناكو اقامت گزيد اما هيچوقت از سرنوشت ايران غافل نماند .\r\n* * * ما در فصل مخصوص به هيئت‌هاى اعزامى به افغانستان ( صفحه 58 ) راجع به مأموريت هنتيگ و نيدرماير در سال دوم جنگ بطور تفصيل بحث نموده‌ايم ، در پايان سال چهارم جنگ نيز آلمانها هيئتى برياست ليتن به طرف ايران اعزام داشتند كه نظر به تصادف با اعلان متاركه از نيمهء راه بآلمان معاودت نمود . اينك جزئيات مربوط به آن هيئت بقلم شخص ليتن از لحاظ خوانندگان ميگذرد :\r\n« وضع ايران در ماه سپتامبر 1918 با سالهاى قبل مخصوصا با سال 1916 بسيار فرق كرده قواى ترك حملهء روسها را كه در ماه مارس 1916 در ايران شروع شده و تا همدان و كرمانشاهان پيشروى كرده بود جلوگيرى نموده و در ماه اوت 1916 حملهء متقابلهء ترك نيروى روس را عقب زده و همدان مجددا بدست نظاميان ترك افتاد . اواخر سال 1917 آنچه در دست تركها بود از كف رفت و انگليسها كه از ماه مارس 1917 شروع بحمله كرده بودند بغداد را از تركها گرفته و قواى خود را از راه - تيكريت ، كركوك ، رواندوز پيش راندند بعوض در بهار و تابستان سال 1918 عساكر عثمانى در قفقازيه پيشرفتهائى كرده باطوم ، اردهان و قارس را اشغال كرده و حتى در سپتامبر 1918 بادكوبه را كه چندى قبل انگليسها گرفته بودند به تصرف درآوردند . چون در ماه ژوئن 1918 عثمانيها تبريز را اشغال كرده بودند ديگر مانعى براى آمدن آلمانها به تبريز نبود و ميتوانستند قنسولخانه آلمان را در آنجا مجددا افتتاح نمايند نادلنى كه در سال 1917 به سمت وزيرمختارى آلمان براى ايران تعيين شده و در كرمانشاه اقامت داشت ببرلن مراجعت كرده و در قسمت سياسى وزارت خارجه مشغول بود مجددا نظر داشت با مقام وزيرمختارى بايران بيايد و به اين منظور گارد محافظى بعده نود نفر تشكيل داده همچنين دستگاه مفصل بىسيم با شصت نفر عضو تهيه شده بود كه همراه نادلنى بايران بيايند ولى بعدا منصرف شدند و نادلنى نيامد .\r\nو وسترو قنسول آلمان در تبريز تقاضاى مرخصى كرده بود و دولت آلمان اينجانب ليتن را با همان تشكيلاتى كه نادلنى براى خود در نظر گرفته بود ( يعنى با گارد محافظ و دستگاه بىسيم ) مأمور كرد به تبريز بروم و بعد از ورود من و وسترو از مرخصى استفاده نمايد - آقايان رويتر و لوبه برياست دستگاههاى بىسيم و نايب اول تافل به سمت رياست گارد محافظ انتخاب شده بودند - ولفينگر كه سابقا در طهران و تبريز كار كرده بود نيز در گارد محافظ عضويت داشت ، دكتر بكر كه سابقه خدمت در مريضخانه دولتى طهران داشت و در اكسپديسيون هنتيگ هم سابقا عضويت داشت به سمت دكتر اين قسمت تعيين شده ساير اعضاى گارد محافظ هم با كمال دقت از اشخاص بصير و مطلع انتخاب شده و اغلب اشخاصى بودند كه در ايران سابقه داشتند .\r\nتمام اين عده گارد محافظ با تفنگ و مسلسل مسلح بودند و نارنجك و مواد محترقه كافى همراه داشتند و آذوقه سه ماه نيز براى آنها تهيه شده بود يك دستگاه بزرگ بىسيم و دو دستگاه كوچك كه با اتومبيل حمل ميشد نيز همراه ما بود ، زين و يراق تهيه شده ولى قرار بود در ايران اسب خريدارى شود .\r\nجهت خريد مواد اوليه در ايران چندين نفر تاجر آلمانى همراه ما آمدند از قبيل آقايان گروب شوبرت ياكوبى و ويكن هويزر و چندين نفر ديگر نمايندگان كمپانيهاى مهم و اعضاى جديد آلمانى براى قنسولگرى تبريز و برادر آقاى تقىزاده نمايندهء مجلس نيز به سمت منشى قنسولگرى انتخاب و اعزام شد همچنين 12 نفر تاتار كه اسير جنگى بودند بما پيوستند . ما جمعا 593 صندوق وجه نقد داشتيم كه چهار مليون قران نقره كه قيمت آن 1600000 مارك طلا بود 4780 ليره طلا داشتيم ( تقريبا بيست هزار كيلو وزن نقره‌ها و طلاها بود ) بعلاوه تجاريكه همراه ما بودند مبالغ زيادى وجه نقد و طلا و اموال قيمتى با خود داشتند - قيمت كليه وجوه نقد و اموال ما بر بيست مليون مارك طلا بالغ ميگرديد . تهيه اين وسائل از چندين ماه قبل شروع شده بود و روز هشتم سپتامبر 1918 همه‌چيز آماده بود و ستاد قواى عثمانى هم اجازه دادند كه ما به تبريز عزيمت نمائيم .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nروز 21 اكتبر 1918 ساعت 8 بعد از ظهر اكسپديسيون ما از برلن با قطار راه‌آهن حركت كرد اين قطار 38 واگون داشت . واقعا اكسپديسيون بسيار كاملى بود و تجربيات سابق همه بنفع اين اكسپديسيون به كار ميرفت معذلك هيچ وقت بايران نرسيد .\r\nقطار ما بسيار آهسته حركت ميكرد و حال آنكه قطارهاى مسافربرى كه اغلب ديرتر از ما به راه افتاده بودند از جلوى ما ميگذشتند زيرا اگر آنها آهسته حركت ميكردند موجب شكايت مسافرين ميشد ولى ما چون نظامى بوديم حق اعتراض نداشتيم . روز 29 اكتبر 1918 از راه بوداپست وارد بخارست شديم ولى يك افسر جزء مانع حركت ما شد و اظهار داشت محمولات ما بايد از طرف مقامات نظامى بامر ژنرال ماكنزن فرمانده عالى آلمان در رومانى توقيف شود . اين ناحيه فوق العاده از فرونت جنگ دور بود زيرا در جنوب رومانى رودخانه دانوب و در جنوب دانوب بلغارستان و در جنوب بلغارستان فرونت سالونيك واقع شده بود . زنهاى آلمانى اينجا ديگر پرستار مرضى نبودند بلكه بيشتر كمك بامور ارتشى ميكردند و اغلب افسران يك منشى زن داشتند . بعدا من با يك ماژر روبرو شدم كه او نيز جدا عقيده داشت لوازم و محمولات ما مخصوصا مسلسل‌ها و دستگاههاى بىسيم براى ارتش آنجا فوق العاده مورد احتياج مىباشد و بايد توقيف بشود . وقتى من به اين ماژر اعتراض كردم كه او بهيچوجه حق امر و نهى به من ندارد زيرا من تحت امر وزارت امور خارجه آلمان ميباشم مرا نزد افسرى هدايت كردند كه رئيس قسمت سياسى ژنرال ماكنزن در سفارت آلمان مقيم بوخارست بود و خوش‌بختانه با من آشنائى قديمى داشت با كمك اين افسر توانستيم بعد از دو روز معطلى با محمولات خويش به طرف درياى سياه مسافرت خود را ادامه دهيم روز اول نوامبر 1918 وارد شهر « برايلا » در ساحل درياى سياه شويم در اينجا بما اظهار داشتند شما با كشتى « گرگور » روز بعد ميتوانيد باطوم برويد اين كشتى يك بريگاد سوار باويرى را از قفقاز به اين بندر آورده بود ما با افسران اين بريگاد مذاكرات مفصلى كرديم و اطلاعاتى از وضعيت قفقاز كسب نموديم شب سوم نوامبر 1918 اين كشتى مجددا افراد بريگاد را سوار كرده و قدرى دور تر از بندر لنگر انداخت در اين موقع شنيديم كه عثمانيها درصدد هستند با متفقين قرارداد آتش‌بس منعقد نمايند روز سوم نوامبر 1918 بما گفتند شما نميتوانيد با كشتى گرگور به طرف باطوم حركت نمائيد بلكه بايد تا روز ششم نوامبر توقف كرده با كشتى ديگرى مسافرت نمائيد شب با يكى دو نفر افسر آلمانى مأمورين آن محل صحبت و شكايت كردم كه سه روز است من با محمولات خود در اين بندر معطلم و به من ميگويند تا ششم نوامبر هم بايد منتظر شوم گفتم من فردا نزد ژنرال ماكنزن در بخارست اعتراض به عمل خواهم آورد در جواب به من اظهار شد تصور نميكنيم ديگر شما كشتى پيدا كنيد كه از اينجا به باطوم حركت نمائيد زيرا « ما اينجا را تخليه مينمائيم » در اين موقع من بيكى از همراهان خود دستور دادم فورا وسيله عودت محمولات را به بوخارست فراهم نمايد و خودم روز 4 نوامبر 1918 ببوخارست حركت كردم كه در موقع ورود محمولات آنجا باشم ساعت سه بعد از ظهر روز چهارم نوامبر وارد شدم و در ساعت چهار و نيم بعد از ظهر تلگراف زير از وزارت امور خارجه بعنوان اينجانب رسيد :\r\n« خواهشمندم از مسافرت صرف‌نظر نمائيد اعضاى گارد محافظ و دستگاههاى بىسيم را بنظاميان آلمان در بوخارست تحويل دهيد و منتهاى جديت را بنمائيد كه نقره‌هائى را كه همراه داريد صحيح و سالم با خود ببرلن بياوريد و يا به محل مطمئنى براى حفاظت بسپاريد و خود شما با دكتر بكر و در وفل و كاپ مراجعت نمائيد . »\r\nبوسيله مأمورين سياسى ارتش بوزارت خارجه جواب دادم براى من غيرممكن است گارد محافظ و ساير محولات را تحويل كس ديگرى كنم دستور اكيد صادر شود كه منتهاى جديت و همكارى را با ما بنمايند تا كليه محولات به همان ترتيبى كه بسته شده است ببرلن عودت داده شود و تحويل وزارت امور خارجه آلمان گردد - چون مطلع شدم كه محولات را با قطار از بندر برايلا به شهر ستينيا فرستاده روز پنجم نوامبر شخصا به ستينى حركت كردم در اين موقع مطلع شدم كه در بندر بايلا قواى نظامى اطريش هنگرى نشانهاى خود را باستثناى نشان صليب آهن آلمان از لباسشان كنده‌اند و مليتهاى مختلف كه در لباس ارتش بوده‌اند يعنى چك‌ها و هنگرىها نشان متحد الشكل كلاه خود را كنده و نشانى برنگ مخصوص مليت خودشان به سينه آويخته‌اند . در واگون سربازان هنگرى ميخواستند مرا از اطاق خارج نمايند وقتى من به زبان آلمانى شروع بداد و فرياد كردم و چون اونيفرم پروس داشتم قدرى ساكت شدند ولى باز سخنان نيش‌دارى ميزدند كه من اعتنائى نكردم و خود به چشم خويش ديدم كه يك خانم پرستار هنگرى نوار سياه و زرد علامت اطريش را از بازوى خود باز كرده و از پنجرهء واگون بدور انداخت و يك علامت هنگرى روى سينه خود نصب نمود .\r\nتا روز ششم نوامبر 1918 دائما مشغول بودم شايد واگن محمولات را كه در محل ديگرى موسوم به پلوشتى متوقف بود حركت بدهيم ولى موفق نشدم و به همين جهت آقاى دروفل را ببوخارست فرستادم و خودم\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nشخصا نزد محمولات ماندم تا خبرى از بوخارست برسد . در روز هشتم نوامبر آقاى دروفل نامهء محرمانه توسط مصدرش از بوخارست به اين مضمون براى من فرستاد « بموجب اخبارى كه هنوز كاملا محرمانه نگاهداشته‌اند معلوم مىشود در آلمان شمالى انقلاباتى روى داده است بيش از اين نميخواهند به من اطلاعى بدهند »\r\nروز نهم نوامبر 1918 طبق تقاضاى كليه افسران و همراهان مخصوصا تجاريكه با ما بودند خود من شخصا به بوخارست حركت كردم تا وسائل مسافرت آقايان را فراهم نمايم - در وفل به پلوشتى مراجعت كرد در به دو ورود آقاى كاپيتن تروميك وعده داد همه‌گونه اقدام مؤثر براى حمل محمولات به ستينى خواهد نمود .\r\nروز يكشنبه دهم نوامبر 1918 بخارست وضعيت مخصوصى داشت افسران رومانى با اونيفرم و شمشير در خيابانها ديده ميشدند ، پيام پادشاه رومانى را بملت خود بدر و ديوارهاى شهر چسبانده در عمارت فرماندهى آلمان جوش‌وخروش فوق العاده مشاهده ميشد دوسيه‌ها را آتش ميزدند از لوله‌هاى بخارى دود سياه غليظى خارج ميشد . من تا نزديكى ارگان حرب فلد مارشال مكنزن رفتم كه اقدامى براى كار خود و همراهانم بنمايم ، در آنجا با كمك يكى از دوستان به من وعده دادند لكوموتيوى تحت اختيار من بگذارند ، بعد كه بقسمت سياسى فرماندهى مراجعه كردم مطلع شدم كه اين قسمت از بخارست خارج مىشود و به هرمان اشتادت ميرود همچنين مطلع شدم دولت رومانى اولتيماتوم داده است كه قواى آلمان تا ساعت سه بعد از ظهر روز يازدهم نوامبر ( يعنى فردا ) بخارست را تخليه نمايند - يكى از افسران فرماندهى را ملاقات كردم او اعلاميه زير را تسليم اين‌جانب نمود :\r\n« كليهء فرماندهان و رؤساى مستقل‌ها مراتب زير را بافسران و افراد خود اطلاع دهند\r\nرفقا :\r\nاعليحضرت قيصر ويلهلم دوم از تخت و تاج سلطنت استعفا كردند ، ايشان اميدوارند كه بدين وسيله در انجام صلح تسريع نمايند يك هيئت نيابت سلطنت زمام امور مملكت را فعلا عهده‌دار شده است طبق امر فرمانده عالى قواى ما رومانى را تخليه و به وطن خود مراجعت خواهيم كرد ، با رعايت ديسيپلين كامل كه در سرباز آلمانى وجود دارد اين عمل به خوبى انجام خواهد شد . ژنرال فلد مارشال مكنزن »\r\nپس از دريافت اعلاميه باز شروع بتعقيب مقصود خود يعنى بدست آوردن لكوموتيو نمودم و بالاخره ابلاغ كتبى از افسر مربوطه صادر كرده بآقاى ياكوبى رئيس تجارتخانه پتاك كه جزو همراهان و در شهر پلوشتى بانتظار اقدامات من بود تلفنا اطلاع دادم بهر قيمتى شده لكوموتيو را گرفته وسايل حركت محمولات را فراهم نمايد خودم با آخرين قطار سريع السيرى كه از بوخارست حركت ميكرد ساعت 9 بعد از ظهر به طرف پلوشتى عزيمت نمودم بمحض ورود مشاهده كردم كه آقاى ياكوبى با منتهاى كوشش لكوموتيو را تهيه كرده و محمولات را در آن گذارده است و عازم حركت بود كه منهم به آنها ملحق شده و به طرف سرحد رومانى رهسپار شديم . روز 11 نوامبر 1918 تيتو عدهء همراهان خود را به صف كرده و اعلاميه فلد مارشال مكنزن را برايشان قرائت نموده . همگى عقيده داشتند كه قيصر براى اينكه ملت آلمان با شرائط مساعدى صلح كند اين فداكارى را كرده و از تخت و تاج آلمان استعفا نموده است .\r\nروز دوازدهم نوامبر ساعت يك بعد از ظهر بسرحد رومانى رسيديم در اين محل خانواده‌هاى آلمانى معطل ترن بودند و بهيچ‌وجه كمكى نداشتند واگونهاى نظامى ابدا جا نداشت فقط واگون ما ميتوانست عدهء از آنها را همراه بياورد و تا حدى كه جا بود عدهء زيادى را سوار واگون خودمان كرديم . خانواده‌هاى آلمانى فوق العاده ترس و وحشت داشتند از اينكه رومانىها انتقام گذشته را از آنها بكشند آذوقهء كه بما دستور داده شده بود در مراجعت معدوم نمائيم و معدوم نكرده بوديم فوق العاده براى ما و خانواده‌هائيكه همراه خود آورديم نافع بود بطوريكه مقدار زيادى آرد و روغن با خود ببرلن برديم . روز 13 نوامبر 1918 ساعت دو بعد از ظهر وارد شهر هرمان اشتادت ( هنگرى ) شديم در اينجا من خود را فورا بفلد مارشال مكنزن معرفى كردم . فلد مارشال به من دستور داد بدون درنگ به طرف آلمان حركت نمايم و محمولات خود را ببرلن برسانم . ضمن صحبت اظهار داشت من تا آخرين سرباز آلمانى از اين شهر عبور نكند حركت نخواهم كرد ( همين كار را هم كرد و بالاخره شخصا گرفتار و اسير شد ) در روزهاى 14 و 15 و 16 نوامبر از شهرهاى هنگرى گذشته در هرجا صحبت از اين بود كه در ايستگاه بعدى توقيف خواهيم شد و محمولات را خواهند گرفت ولى هيچ اتفاقى نيفتاد در هنگرى روزنامه‌هاى آلمانى رسيد و وقايع را بتفصيل خبر داده بود منجمله خبر حركت قيصر ويلهلم بهلند و انقلاب در آلمان همه ما را متأثر كرد . در روز 17 نوامبر ساعت يازده صبح وارد شهر گرسنهء وين شديم در هنگرى ما آذوقه فوق العاده زياد همه جا ديديم و گله‌هاى بزرگ گاو گوسفند به چشم همه مسافرين مىخورد و در مقابل پرداخت وجه همه‌چيز قابل خريدارى بود خصوصا روغن و نان و گوشت خوك چيزهائى كه در آلمان در سالهاى اخير فقط شنيده ميشد ولى ديده نميشد در وين دسته‌هاى\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nزن و بچه در ايستگاه مطالبه نان ميكردند و حتى به گوش خود شنيدم كه ميگفتند « سربازان عزيز آلمانى ما گرسنه هستيم » در وين قدرى مطلع شدم كه نظر بانقلابات در چكوسلواكى عبور قطار راه‌آهن از پراك به سمت شمال خالى از اشكال نبود به همين جهت از راه ليپسيگ عازم برلن شديم در ليپسيگ باز موضوع خلع سلاح ما پيش‌آمد ولى گروه سربازانيكه با ما بودند به هيچ وجه توجهى به اين مطلب نكرده و كرارا جوابهاى بسيار تند و زننده و سخت بمأمورين خلع سلاح دادند ، جزو مأمورين خلع سلاح يك گروهبان پيروز دو سرباز بسيار جوانى را ديدم كه تفنگهاى خود را طورى بدوش انداخته بودند كه لوله تفنگ رو به زمين بود اين رويه ميفهماند كه همه كارها روى ديگرى به خود گرفته و مثل سابق نيست ؛ تصور ميكردند كه تغيير حكومت و انقلاب بايد موجب واژگون كردن تمام مقررات و دستوراتى شود كه براى حسن اداره و نظام آرتش وضع گرديده بود .\r\nدر هرحال پس از چند دفعه برخورد به سربازان و جواب دادن به آنها ساعت ده بعد از ظهر وارد برلن شديم و در همان ساعت 503 صندوق نقره و طلائى كه همراه داشتيم فورا تحويل ريشبانك داده و دستگاههاى بىسيم را بمأمورين مربوطه تسليم كردم تجاريكه همراه ما بودند نيز تمام طلا و ساير اموالى كه با خود داشتند باماكن خاطرجمعى حمل كردند . زحمات و مراقبت‌هاى نايب اول ولفينگر در حسن اداره و حفاظت اين ثروت كه يك سكه نقره و طلا مفقود نشد فوق العاده مورد تقدير واقع گرديد .\r\nاين بود شرح اكسپديسيون ديگرى كه دولت امپراطورى آلمان در آخرين مراحل جنگ 1918 - 1914 به طرف ايران فرستاد ولى تا ساحل درياى سياه جلوتر نرفته و بشرح بالا مجبور بمراجعت به آلمان شد .\r\n* * * بعد از جنگ مسيو ليتن ديگر نتوانست بايران بيايد زيرا اسمش در ليست سياه منظور شده بود و از اينجهت همواره عقدهء در دل داشت . چون اسامى عدهء زيادى از مأمورين سياسى و نظامى آلمان در آن ليست مذكور شده ما ذيلا بدرج آن مبادرت ميورزيم :\r\nليست سياه آلمانهاى مقيمين ايران كه از طرف متفقين به دولت شاهنشاهى تحميل شد تا از ورود مجدد آنها به خاك ايران جلوگيرى به عمل آيد\r\n\r\n","description":"","footnote":"","page_name":" 506 ","page_number":506},
  {"content":"\r\n . \r\n","description":"","footnote":"","page_name":" 507 ","page_number":507},
  {"content":"\r\n\r\n\r\nجمعه ششم ذى الحجه 6 - 21 سنبله 1297 - 13 سپتامبر 1918\r\nگراندوك ديمترى ويج كه بواسطه قضيه قتل راسپوتين از روسيه مهاجرت و چندى بانگلستان مسافرت كرده در آنجا نيز مورد تهديد واقع شده بود چندى قبل بايران مسافرت و در سفارت انگليس اقامت داشت اكنون كه مارلينگ وزيرمختار سابق باتفاق چرچيل احضار شده‌اند گراندوك نيز عزم سفر نموده روز سه‌شنبه بهمراهى آن دو با اتومبيل به طرف قزوين حركت نمودند .\r\nبمناسبت عزيمت گراندوك از طرف بعضى از صاحبمنصبان روسى قزاقخانه مجلس ميهمانى مفصلى در باغ سردار معتضد روز سه‌شنبه منعقد و از مستر مارلينگ و مسيو اتر نيز دعوت شده با حضور تمام صاحب - منصبان روسى قزاقخانه و صاحبمنصبان داراى ابو ابجمعى ايرانى در سر ميز پذيرائى به عمل آمد و در پايان ضيافت گراندوك از پيش‌آمدهاى روسيه اظهار تأثر نموده متذكر گرديد كه مجبورا لباس نظام روسيه را از خود دور كرده و لباس انگليسى در بر نموده ضمنا اظهار اميدوارى كرد كه طولى نكشد و به وطن خويش معاودت نمايد .\r\n\r\nدوشنبه 9 ذى الحجه 1336 - 24 سنبله 1297 - 16 سپتامبر 1918\r\nشب گذشته وثوق الدوله رئيس الوزراء در منزل شخصى شام توديعى بافتخار مارلينگ وزيرمختار انگليس با حضور وزراء و نمايندگان سياسى متفقين داد . امشب نيز نصرة الدوله وزير عدليه به همين مناسبت دعوتى در باغ ييلاقى فرمانيه به عمل آورده است . سرپرستى كاكس وزيرمختار جديد انگليس هم كه امروز وارد طهران شده در ضيافت امشب فرمانيه دعوت دارد ( روى نشسته هنوز دست به مىبردنا ! )\r\nآزاديخواهان ايرانى با يك حس قبل الوقوع ورود كاكس را بفال بد گرفته حوادث مشئومى را انتظار ميكشيدند ، بدبختانه اين پيش‌بينى در سال بعد به تحقق پيوست و قرارداد 1919 يعنى ورقهء اسارت و تحت الحمايگى كشور شاهنشاهى به امضاء رسيد . شرح مبارزات نگارنده باتفاق عدهء از جوانان وطن‌خواه بر عليه قرارداد مزبور چون بعد از جنگ به عمل آمد در اين كتاب مذكور نميشود و فقط بدرج عين آن سند منفور از حيث اهميت تاريخى اكتفا ميورزيم :\r\n« نظر بروابط دوستى و مودت كه از سابق بين دولتين ايران و انگلستان بوده است و نظر به اعتقاد كامل به آنكه مسلما منافع مشتركه و اساسى هردو دولت در آتيه تحكيم و تثبيت اين روابط را براى طرفين الزام مينمايد و نظر بلزوم تهيه وسايل ترقى و سعادت ايران به حد اعلى بين دولت ايران از يك طرف و وزيرمختار اعليحضرت پادشاه انگلستان بنمايندگى از دولت خود از طرف ديگر مواد ذيل برقرار ميگردد :\r\n1 - دولت انگلستان با قطعيت هرچه تمامتر تعهداتى را كه مكرر در سابق براى احترام استقلال مطلق و تماميت ايران نموده است تكرار مينمايد .\r\n2 - دولت انگلستان خدمات هر عده مستشار متخصص را كه براى لزوم استخدام آنها در ادارات مختلفه بين دولتين توافق حاصل گردد بخرج دولت ايران تهيه خواهد كرد - اين مستشارها با كنترات اجير و به آنها اختيارات متناسبه داده خواهد شد كيفيت اين اختيارات بتوافق بين دولت ايران و مستشارها خواهد بود .\r\n3 - دولت انگليس بخرج دولت ايران افسران و ذخائر و مهمات سيستم جديد را براى تشكيل قواى متحد الشكل نظامى كه دولت ايران ايجاد آن را براى حفظ نظم در داخله و سرحدات در نظر دارد تهيه خواهد كرد . عده و مقدار ضرورت افسران و ذخائر و مهمات مزبور بتوسط كميسيونى كه از متخصصين انگليسى و ايرانى تشكيل خواهد شد و احتياجات دولت را براى تشكيل قوه مزبور تشخيص خواهند داد معين خواهد شد .\r\n4 - براى احتياجات نقدى لازمه جهت اصلاحات مذكوره در ماده 2 و 3 اين قرارداد دولت انگلستان حاضر است كه يك قرض كافى براى دولت ايران تهيه و يا ترتيب انجام آن را بدهد تضمينا اين قرض باتفاق نظر دولتين از عايدات گمركات با عايدات ديگرى كه در اختيار دولت ايران باشد تأمين مىشود تا مدتى كه مذاكرات استقراض مذكوره خاتمه نيافته دولت انگلستان به منظور مساعده وجوه لازمه كه براى اصلاحات مذكوره لازم است خواهد رساند .\r\n5 - دولت انگلستان با تصديق كامل احتياجات فورى دولت ايران به تدارك وسايل حمل و نقل كه موجب تأمين و توسعه تجارت و جلوگيرى از قحطى در مملكت مىباشد حاضر است كه با دولت ايران موافقت نموده اقدامات مشتركه ايران و انگليس را راجع به تأسيس خطوط آهن و يا اقسام ديگر وسايل نقليه تشويق نمايد . در اين باب بايد قبلا مراجعه به متخصصين شده و توافق بين دولتين در طرحهائى كه مهمتر و مفيدتر باشد حاصل شود .\r\n6 - دولتين توافق مينمايند در باب تعيين متخصصين طرفين براى تشكيل كميته‌اى كه تعرفه گمركى را مراجعه و تجديد نظر نموده و با منافع مملكتين و تمهيد و توسعه وسايل ترقى آن تطبيق نمايد . پايان »\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n« مراسله ضميمه قرارداد خطاب به وثوق الدوله - جناب مستطاب اجل اشرف افخم اميدوارم كه حضرت اشرف در دوره زمامدارى با موفقيت خودتان در امور مملكت ايران يقين كرده‌ايد كه دولت اعليحضرت پادشاه انگلستان هميشه سعى نموده است كه آنچه در قوه دارد كابينه حضرت اشرف را براى اينكه از يكطرف اعاده نظم و امنيت را در داخله مملكت تكميل و از طرف ديگر روابط صميمانه بين دولتين ايران و انگليس محفوظ باشد تقويت نمايد براى ابراز جديد اين احساسات كه همواره مكنون خاطر كابينه لندن بوده است من حالا اجازه دارم كه به حضرت اشرف اطلاع دهم كه در موقع امضاى قراردادى كه مربوط به رفرم‌هائى است كه كابينه حضرت اشرف اجراى آن را در نظر گرفته‌ايد دولت اعليحضرت پادشاه انگلستان حاضر خواهند بود با دولت عليه ايران براى اجراى تقاضاهاى ذيل موافقت نمايند .\r\n1 - تجديدنظر در معاهدات حاضره بين دولتين\r\n2 - جبران خسارات وارده ( مادى ) بر مملكت ايران بواسطه دول مخاصم ديگر\r\n3 - اصلاحات خطوط سرحدى ايران در نقاطى كه طرفين آن را عادلانه تصور نمايند .\r\nانتخاب ترتيب قطعى و وسايل مقتضيه تعقيب مقاصد فوق در اولين موقع امكان موضوع مذاكره بين دولتين خواهد گرديد . موقع را براى اينكه احترامات فائقه خود را به حضرت اشرف تقديم نمايم مغتنم ميشمارم امضاء سرپرسى كاكس »\r\n\r\nيكشنبه 29 ذى الحجه الحرم 1336 - 13 ميزان 1297 - ششم اكتبر 1918\r\nعبيد اللّه افندى شهبندر عثمانى چندى قبل بتوسط عمال انگلستان در طهران دستگير و تحويل مقامات نظامى انگليس قزوين شده بود در نتيجهء اقدامات وثوق الدوله رئيس الوزراء قرار شد بكارپرداز ايران مقيم بغداد تسليم گردد ، اينك تلگرافى از كارپرداز مزبور و از شخص عبيد اللّه افندى بدولت رسيده خواهش كرده‌اند وسائل حركت او بمصر و از آنجا به خاك عثمانى فراهم شود .\r\n\r\nچهارشنبه دوم محرم 1337 - نهم اكتبر 1918\r\n« ابلاغيه سفارت فرانسه ، دول آلمان و اطريش و عثمانى متاركه جنگ فورا تقاضا و پيشنهاد سابق ويلسن رئيس جمهورى آمريكا را مبناى اساس مذاكرات صلح قبول نموده‌اند . ششم اكتبر 1918 »\r\n\r\n11 محرم الحرام - 25 ميزان 1297 - 18 اكتبر 1918\r\nديشب وزيرمختار ايطاليا كنت آريوابنه به علت نامعلومى انتحار كرد . براى اقامهء مراسم تعزيت عدهء از وزراء و معاونين و اعضاء ادارات دولتى در نمازخانه كاتوليك حاضر شدند . ( عكس اين وزيرمختار در صفحه 161 گراوور شده است )\r\n\r\nچهارشنبه 16 محرم 1337 قمرى - 30 ميزان 1297 - 23 اكتبر 1918\r\nدر تكذيب شايعات منتشره وزارت امور خارجه اقدام به صدور ابلاغيهء ذيل نمود :\r\n« بيانيه وزارت امور خارجه\r\nاين اواخر چنين شايع شده بود كه دولت انگليس در نظر دارد در صورت قبول صلح از طرف دولت عثمانى قرارهائى راجع به آذربايجان با دولت معزى اليها بدهند . اگرچه دولت ايران به صحت اين شايعه اطمينان نداشت معهذا براى مزيد اطمينان در مقام تحقيق برآمده و اينك اولياء دولت انگليس چه در لندن و چه در طهران كتبا اطمينان ميدهند كه تابحال مذاكره و پيشنهادى در اين موضوع نشده و در هر صورت اين مسئله غيرقابل وقوع خواهد بود . »\r\n\r\nيكشنبه 27 محرم 1337 - 11 عقرب 1297 - 3 نوامبر 1918\r\nدر باب متاركه جنگ با عثمانى دو ابلاغيه زير يكى از طرف سفارت انگليس و ديگرى از طرف سفارت فرانسه در طهران انتشار يافت :\r\n« ابلاغيه سفارت انگليس\r\nبرطانياى عظمى و مملكت عثمانى با يكديگر معاهدهء متاركه جنگى امضاء كردند ، شرائط اين متاركه بعدها بطبع خواهد رسيد . مخاصمات در ظهر سى و يكم اكتبر موقوف شد .\r\n( لندن - يكى از شرائط متاركه جنگى كه فيما بين دول متفقه و مملكت عثمانى بسته شد تهيه تخليهء فورى اراضى ايران از قواى عثمانى است . اين قوى بآنطرف حدودى كه قبل از جنگ معين بود خواهند رفت . )\r\nسفارت انگليس »\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n« ابلاغيه سفارت فرانسه\r\nپاريس 31 اكتبر - متاركهء جنگ بين متفقين و عثمانى امضاء گرديد . شروط مهم آن اين است كه كشتىهاى جنگى متفقين براى رفتن به درياى سياه آزاد باشند و قلاع دارد انل و بسفور به تصرف متفقين داده شده و تمام اسراء جنگى متفقين را فورا دولت عثمانى مرخص نمايد . فرمانده كل اطريش نيز از فرمانده ايطاليا متاركهء جنگ خواسته ولى قواى ايطاليا با جديت تمام تفوق نظامى خود را تعقيب مينمايند . سفارت فرانسه »\r\n\r\nدوشنبه 6 صفر 1337 - 19 عقرب 1297 - 11 نوامبر 1918\r\nبفرمان شاه امروز مجلسى در دربار براى شور در اوضاع بين المللى منعقد گرديد و رجال مفصلة الاسامى در جلسه حضور يافتند :\r\nشعاع السلطنه ، عين الدوله ، مستوفى الممالك ، مشير الدوله ، مؤتمن الملك ، وثوق الدوله رئيس الوزراء ، صمصام السلطنه ، صارم الدوله ، نصرة الدوله ، مشاور الممالك ، حاجى محتشم السلطنه ، ممتاز الدوله ، شهاب الدوله ، حكيم الملك ، مشار الملك ، نصير الدوله وزير معارف ، دبير الملك وزير فوائد عامه ، حاجى مخبر السلطنه ، سپهدار اعظم ، ذكاء الملك ، قوام الدوله ، نصر الملك ، مخبر الملك ، مشار السلطنه ، علاء الملك ، سردار محتشم بختيارى ، حاجى ميرزا احمد خان مشير اعظم ، امين الملك ، ممتاز الملك ، سردار همايون كفيل وزارت جنگ ، ميرزا حسين خان ( علاء ) . »\r\n\r\n7 صفر 1337 - 20 عقرب 1297 - 12 نوامبر 1918\r\nهر لحظه كه به پيروزى متفقين نزديك‌تر ميشويم بطور محسوس اقتدار كابينهء وثوق الدوله رو به افزايش ميرود و آثار ديكتاترمنشى نمودار ميگردد .\r\nاينك نمونهء قدرت‌نمائى دولت از ابلاغيه زير آشكار مىشود :\r\n« نظر باينكه بملاحظهء تعزيه‌دارى و احترام ماه محرم دستور العمل‌هائى بادارهء نظميه داده شده بود كه در اجراى مواد حكومت نظامى و ممانعت از اجتماعات و عبور و مرور بعد از ساعات معينه در شب تا اندازهء مسامحه و ارفاق كنند كه اشكالى در اداى مراسم تعزيه‌دارى توليد نشده باشد متأسفانه عناصر مختلف شهرى اين مداراى دولت را سوء استعمال نموده و اجتماعات بعنوان حزب و فرقه دايم در تزايد بوده و وسيلهء توليد اختلاف و نفاق و نشريات فسادآميز و اعادهء هرج‌ومرج و بىترتيبى امور ميشوند .\r\nنظر باينكه اولياى دولت با عطف‌نظر توجه به وضعيات عمومى از حيث سياست خارجى و داخلى لزوم وحدت‌نظر و جلوگيرى از هر قسم تشتت و اختلافى را واجب و براى موقعيت امروزه اين رويه را مسئله حياتى و اولين قدم پيشرفت مقاصد بزرگ پوليتيكى ميدانند ، لهذا بادارهء نظميه اوامر لازمه صادر گرديد در اجراى مواد حكومت نظامى با كمال دقت مراقبت نموده و بموجب اين بيان‌نامه خاطر اهالى را مستحضر ميداريم كه در رعايت قانون نظامى و مقررات آن نهايت سعى و اهتمام را بنمايند و پارهء اقدامات را ترك نموده پيرامون فساد نگردند زيرا كه مسئوليت دولت مخصوصا در اين موقع مهم مستلزم جوگيرى و سياست سخت و قوى خواهد بود . وثوق الدوله »\r\n\r\nنهم صفر 1337 قمرى - 22 عقرب 1297 شمسى - 14 نوامبر 1918\r\nخبر متاركه جنگ يا بعبارة اخرى شكست قطعى آلمان كه از سه روز قبل روى لبها ميگذشت و قلوب ميهن‌پرستان ايران را از اندوه و ملال مالامال ساخته بود امروز به شكل اعلاميه سفارت فرانسه در طهران بظهور پيوست ؛ ترجمهء آن ذيلا بطبع ميرسد :\r\n« ابلاغيه سفارت فرانسه - پاريس 11 نوامبر ، ترك مخاصمه با آلمان امروز صبح ساعت پنج امضاء و عمليات جنگى در ساعت يازده موقوف گرديد . مدت اين ترك مخاصمه سى روز و شروط آن بقرار ذيل است :\r\nتخليه بلژيك و فرانسه و الزاس‌لورن در عرض دو هفته ؛ تسليم كردن پنجهزار توپ كه اول شروع به تحويل دادن توپهاى قلعه كوب شود ؛ دادن سى هزار ميترايوز و سه هزار مين ،\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nتسليم كردن دو هزار آتروپلان ، پنج هزار لكوموتيف ، ده هزار اتوموبيل ، يكصد فروند كشتى تحت البحرى ، هشت كروازر و شش در دنوت ، اسلحه چين كردن بقيه بحريه آلمان ؛ اشغال ساحل يسار رود رن بتوسط قواى متفقين ، تخليه و بيطرف كردن يك مقدار اراضى بعرض سى كيلومتر در ساحل راست رود رن ؛ دادن تمام راه‌آهن و كارخانجات و ابنيه مختلفه آلمان به تصرف متفقين بدون عيب ؛ استرداد طلائى كه از بلژيك و از رومانى آلمانها برده‌اند ؛ ابطال عهدنامجات برست ليتوسك و بوخارست و آزاد كردن محبوسين جنگى متفقين بلاعوض .\r\nاين شروط توسط مسيو كلمانسو صدراعظم فرانسه بمجلس مبعوثان و مسيو پيشون وزير خارجه بمجلس سنا ابلاغ گرديد . شهر پاريس را آئين بسته و بشاشت عمومى غيرقابل تقرير است . يك تورپيور فرانسه با يك تورپيور انگليسى وارد اسلامبول شدند .\r\nپاريس 13 نوامبر 1918 - امپراطور اطريش و اغلب سلاطين آلمان از سلطنت مستعفى قيصر در خاك هلاند پناهنده و مكان وليعهد آلمان هنوز معلوم نيست .\r\nسفارت فرانسه »\r\n* * * پس از انتشار خبر متاركه و اعتراف آلمانها بر اينكه جنگ را باخته‌اند وضع وطن‌خواهان ايرانى كه داراى احساسات ژرمانوفيلى بودند روزبروز بوخامت ميگرائيد مخصوصا موقعيت شخص نگارنده هر آن سخت‌تر ميشد تا جائى كه مورد سوءقصد واقع گرديد و مرتكبين با اسلحه پنهانى در زير پيراهن دستگير شدند اما بلافاصله اداره نظميه در نتيجه فشار بعضى سفارتخانه‌هاى متفقين آنها را رها ساخت . براى نگارنده آخر الدواء استعفاء از عضويت سفارت آلمان بود . اين اقدام اضطرارى در تاريخ 21 نوامبر يعنى ده روز بعد از متاركه جنگ به عمل آمد و مسيو زمر كفيل سفارت آلمان خواهىنخواهى استعفاء را قبول كرد و علت آن را به برلن گزارش داد . اكنون در پايان كتاب متن استعفاءنامه و پاسخ سفارت آلمان را كه در جرايد طهران منعكس گرديد بعنوان آخرين سند نقل مينمائيم و از چشم خطاپوش خوانندگان عزيز تمناى اغماض از نقائص متاع محقر خود داريم و بيقين ميدانيم كه من صنف فقد استهدف :\r\nنقل از جريدهء « ايران » شماره 334 مورخه يكشنبه 19 صفر 1337 قمرى مطابق 2 قوس 1297 شمسى مطابق 24 نوامبر 1918\r\nواردات ادارى\r\nاز طرف آقاى مورخ الدوله\r\nآقاى مدير ! امور شخصى راجعه بافراد را بنده اساسا لايق درج در جرائد - كه بايد حاوى مطالب عام المنفعه - باشند - نميدانم ، ولى در اين مورد مخصوص چون موضوع مربوط باخلاق عمومى است از جنابعالى خواهش ميكنم مقرر فرمائيد شرح ذيل را براى اطلاع عامه در شمارهء فردا مندرج دارند :\r\nتقريبا سه هفته قبل جمعى از مليون به منزل مخلص تشريف آورده در باب پيش‌آمد صلح و لزوم اغتنام از موقع بياناتى فرمودند ، چند روز بعد همان آقايان بعلاوه عدهء ديگر در خانهء شخص محترمى كه از رؤساى احرار شمرده مىشود گرد آمده و مخصوصا يكنفر از صاحب‌منصبان ادارهء نظميه را اطلاع داده بودند كه شاهد مذاكرات واقع شود . با اينكه در آن دو مجلس صحبتى بر عليه هيچيك از مقامات خارجى و داخلى به عمل نيامد متأسفانه معدودى از معاندين بنده كه تغيير حوادث دنيا آنها را جسور كرده است متشبث به جعل مطالبى با شاخ و برگ‌هاى زياد شده و در بعضى از سفارت‌خانه‌هاى متفقين الغاء شبهات نموده‌اند .\r\nبراى آنكه آخرين حربه را از دست دشمنان خود كه غالبا دشمنان مملكت شناخته شده‌اند بيرون\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nآورده نگذارم عضويت مرا در سفارت آلمان هر روزه وسيله تفتين و افساد تازهء قرار دهند از شغل خود قبل از انقضاء مدت صرف‌نظر كرده و ترجمهء شرحى را كه در اين خصوص به مسيو زمر كفيل سفارت آلمان نوشته‌ام و جوابى كه از ايشان رسيده است ضميمه ميكنم زياده تصديع نميدهم 18 صفر 1338 مورخ الدوله .\r\n« طهران بتاريخ 21 نوامبر 1918\r\nآقاى كفيل نظر به عللى كه شايد نزد شما مكتوم نيست متأسفانه بايد اظهار نمايم كه از اين تاريخ ببعد ديگر نخواهم توانست خدمات منشىگرى اول سفارت آلمان را مداومت دهم .\r\nچون مدت كنترات من در آخر ماه دسامبر ( 39 روز ديگر ) منقضى مىشود يقين دارم به من حق خواهيد داد كه از حالا دست از خدمت كشيده با فراغت خاطر در مقام تحصيل شغل ديگرى برآيم .\r\nلطف نموده مراتب فوق الذكر را به اطلاع وزارت امور خارجه رسانيده و احترامات ممتازهء مرا بپذيريد .\r\nامضاء : احمد على\r\nمؤلف كتاب\r\nطهران بتاريخ 21 نوامبر 1918\r\nآقا\r\nدر جواب مراسلهء كه لطفا بتاريخ امروز بعنوان من مرقوم داشته‌ايد با كمال افتخار خاطرنشان ميكنم كه چون از عللى كه موجب تصميم شما بر عدم مداومت در خدمت منشىگرى اول سفارت آلمان شده است بىاطلاع نيستم مع التأسف يقين دارم كه نخواهم توانست از نيت شما مبنى بر ترك مقامتان جلوگيرى به عمل آورم .\r\nاين موقع را مغتنم شمرده بهترين تشكرات خود را از بابت خدمات صادقانهء كه از به دو ورود تا امروز نسبت بسفارت آلمان نموده‌ايد بشما اظهار ميدارم .\r\nلطف نموده صميمىترين ادعيهء مرا براى آتيهء خودتان بپذيريد و احترامات ممتازه را قبول نمائيد\r\nزمر\r\n( محل مهر سفارت آلمان )\r\nپايان كتاب\r\nنقشه شماره 1\r\nابتكار و ترسيم سرلشگر حسن ارفع\r\nايران در سال 1293\r\n1 - قسمت سايه‌دار برنگ زرد مناطقى را نشان ميدهد كه در سال 1293 شمسى يعنى در ابتداى جنگ اول جهانى تابع نفوذ دولت مركزى نبودند و به شكل نيمه‌مستقل از طرف سرحدداران و يا رؤساى عشاير و حكام محلى اداره ميشدند .\r\n2 - خطوط آبى حدود مناطق نفوذ روس در شمال و انگليس را در جنوب شرقى نشان ميدهد كه بموجب قرارداد 1907 بين دولتين روس تزارى و بريطانيا تعيين گرديده بود .\r\n3 - علائم گرد برنگ آبى پادگانهاى بيگانه را در ايران مشخص مينمايد . ( عمودى روس - افقى انگليس و متقاطع عثمانى ) .\r\n4 - مناطق سايه‌دار برنگ قرمز نواحى فاقد امنيت را در 1293 نشان ميدهد .\r\n5 - خطوط برنگ قرمز جاده‌هاى اتومبيل‌رو آنزمان را مشخص مينمايد .\r\nنقشه شماره 2\r\nابتكار و ترسيم سرلشگر حسن ارفع\r\nايران بين 1293 و 1298 خاتمه جنگ\r\n1 - مناطق سايه‌دار زرد حداكثر اراضى متصرفى ارتش‌هاى روس را مجسم مينمايد .\r\n2 - مناطق سايه‌دار سبز حداكثر مناطق متصرفى ارتش عثمانى را تعيين مىكند .\r\n3 - مناطق سايه‌دار قرمز نواحى اشغالى ارتش بريطانيا را نشان ميدهد .\r\n4 - رنگ بنفش خطوط سير هيئت‌هاى تبليغاتى و عملياتى آلمانى را در سراسر كشور ايران مجسم مىكند .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nفهرست مندرجات\r\nموضوع صفحه\r\nديباچهء مؤلف 5\r\nمقدمه كتاب ( آغاز جنگ بين الملل - مقايسهء دو جنگ ) 9\r\nنظر قهقرائى به سالهاى قبل از شروع جنگ 13\r\nتاجگذارى 18\r\nكابينهء علاء السلطنه 21\r\nشروع فعاليت سفارت آلمان 39\r\nكابينهء مستوفى الممالك 46\r\nتقىزاده عازم برلن 55\r\nهيئت‌هاى اعزامى بافغانستان 58\r\nنظرياتى راجع بافغانستان بقلم نيدرماير 66\r\nفتواى جهاد 70\r\nنقض بيطرفى ايران 89\r\nافتتاح مجلس سوم 101\r\nصاحبمنصبان خارجى 105\r\nيادداشتهاى روزانهء من 132\r\nموضوع صفحه\r\nكابينهء مشير الدوله 153\r\nكابينهء عين الدوله 171\r\nكابينهء مستوفى الممالك 197\r\nمهاجرت 237\r\nكابينهء فرمانفرما 276\r\nدنبالهء يادداشتهاى روزانه در حكومت فرمانفرما 313\r\nكابينهء سپهسالار 327\r\nنهضت جنگل 383\r\nكابينهء وثوق الدوله 397\r\nكميتهء مجازات 416\r\nجنبش انقلابى هند 431\r\nانقلاب روسيه 443\r\nكابينه‌هاى متوالى علاء السلطنه ، عين الدوله ، مستوفى الممالك ، وثوق الدوله 479\r\nآخرين يادداشت‌هاى روزانه 480\r\n\r\nفهرست تصاوير\r\nتصوير صفحه\r\nآريو ابنه وزيرمختار ايطاليا 161\r\nآصف السلطنه دولو 158\r\nآهى ( مجيد ) 454\r\nابلاغيه كميته دفاع ملى 253\r\nاتر وزيرمختار روس 447\r\nاتر وزيرمختار روس 145\r\nاجداد نگارنده 7\r\nاحتساب الملك 228\r\nتصوير صفحه\r\nابو الفتح‌زاده 417\r\nاديب پيشاورى 402\r\nاسد بهادر 452\r\nانصارى ( دكتر م . ا . ) 441\r\nاعتماد مقدم 109\r\nاكونور قونسول انگليس 80\r\nارفع الدوله ( پرنس ) 502\r\nاسفنديارى ( محتشم السلطنه ) 48\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nتصوير صفحه\r\nاسفنديارى ( عباس ) 49\r\nاتر وزيرمختار روس در ميان اعضاء سفارت 174\r\nاعتلاء السلطنه 209\r\nامين الملك ( دكتر اسمعيل خان مرزبان ) 179\r\nاعتمادى ( نصر الدوله ) 175\r\nاقبال السلطنه ماكوئى و سالار بيات ماكو 132\r\nامير بهادر 348\r\nاقبال الدوله غفارى 306\r\nارباب كيخسرو شاهرخ 294\r\nاورنگ 265\r\nاعتماد الدوله قراگزلو 265\r\nامير حشمت نيسارى 248\r\nباغشاه 159\r\nبوشهر 78\r\nبوريس ( گراندوك ) 400\r\nبامداد ( ميرزا محمد عليخان ) 228\r\nبهرام ميرزا مسعود 345\r\nباراتف در حضور سپهسالار 335\r\nپاكلوسكى وزيرمختار روس 40\r\nپاكه مستشار بلژيكى 177\r\nپليس جنوب ( افسران ايرانى و انگليسى ) 127\r\nپليس جنوب ( برياست كلنل هاورگلى ) 128\r\nپليس جنوب ( افسران ) 129\r\nپرنى مستشار عدليه 500\r\nپاخينانف 183\r\nتقىزاده 55\r\nتنگستانى 88\r\nجم ( ميرزا محمود خان ) 489\r\nجنگل ( محل اجتماع نهضت ) 387\r\nجشن تاجگذارى 20\r\nجشن تاجگذارى 23\r\nجشن تاجگذارى ( طاق نصرة ) 25\r\nتصوير صفحه\r\nجشن تاجگذارى 27\r\nجنرال قونسول روس در تبريز با صاحبمنصبان روسى 134\r\nچرچيل ( جرج ) 382\r\nحكيم الملك 212\r\nحاج آقا شمس الدين مجتهد عراقى 259\r\nحشمت الدوله والاتبار 162\r\nحاج آقا شيرازى پشت تريبون 142\r\nحاج سيد نصر اللّه تقوى 139\r\nخليلى ( عباس ) 71\r\nدماوند 196\r\nدولت‌آبادى ( حاجى ميرزا يحيى ) 243\r\nدولت‌آبادى ( حاج ميرزا عليمحمد ) 267\r\nذكاء الملك فروغى 499\r\nراسپوتين 446\r\nزمرو وزيرمختار اسپانى 203\r\nرويس وزيرمختار آلمان با اعضاء سفارت 39\r\nرويس ( پرنس ) وزيرمختار آلمان 165\r\nرژه قزاق در حضور شاه و نايب السلطنه 125\r\nزاخارچنكف ( در ميان صاحبمنصبان قزاقخانه ) 125\r\nزره‌پوش روسى 319\r\nزمر ( رودلف ) 277\r\nسپهدار تنكابنى و سردار اسعد بختيارى 19\r\nسردار اسعد بختيارى 487\r\nسفراء خارجه در ايام تاجگذارى 30\r\nسلطان احمد شاه در تخت سلطنت 21\r\nسپهدار اعظم ( فتح اللّه اكبر ) 181\r\nسعد الدوله 163\r\nسالار الدوله قاجار 150\r\nسردار رشيد 136\r\nسالداتهاى روسى در باغ قزوين 271\r\nسالار لشگر 270\r\nسفارت روس در زرگنده 325\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nتصوير صفحه\r\nسپهسالار اعظم با وزراء 327\r\nسليمان ميرزا 291\r\nسلطان احمد شاه در طالار بلديه لندن 34\r\nشاه و وليعهد قاجار در كلاس درس 32\r\nشهاب الدوله 189\r\nشريف الدوله بنى آدم 148\r\nشيرازى ( آية إله عظمى ) 72\r\nشرى لكمانياتيلاك 432\r\nشيخ الرئيس قاجار 244\r\nشاهزاده عبد العظيم 240\r\nشيبانى ( حبيب اللّه خان ) 107\r\nشعاع السلطنه قاجار 14\r\nشوشتر خزانه‌دار امريكائى در ميان وكلاء 11\r\nشريعت‌زاده رفيع ( قايم‌مقام الملك ) 322\r\nشيخ خزعل سردار ارفع 318\r\nصاحب‌اختيار غفارى 224\r\nصولت الدوله قشقائى 82\r\nصاحب‌منصبان قزاق 126\r\nصديق اعلم 373\r\nصارم الدوله 365\r\nصمصام السلطنه بختيارى 480\r\nصور اسرافيل ( ميرزا قاسم خان ) 263\r\nسيد ضياء الدين طباطبائى 481\r\nضيافت در سفارت اطريش 37\r\nطباطبائى ( آقا ميرزا سيد محمد مجتهد ) 247\r\nطباطبائى ( ميرزا محمد صادق ) 242\r\nطاق بستان 251\r\nظهير الاسلام 336\r\nظل السلطان قاجار 226\r\nعلاء ( معين الوزاره ) 215\r\nعين الدوله 171\r\nعبده ( شيخ محمد ) 144\r\nتصوير صفحه\r\nعمارت نظام الملك 141\r\nعلاء السلطنه 90\r\nعضد السلطان قاجار 259\r\nعضد السلطنه قاجار 269\r\nعضد الملك نايب السلطنه 18\r\nعاصم بيك سفير كبير عثمانى 323\r\nفيروز ( محمد حسين ميرزا سرلشگر ) 54\r\nفيروز ( محمد حسين ميرزا سرلشگر ) و پرنس پاله ) 53\r\nفرزانه وزيرمختار ايران در اسپانى 203\r\nفرزانه ( حسن ) 455\r\nفولكه ( كلنل سويدى ) 108\r\nفخر الدوله 366\r\nفرمانفرما 276\r\nفرخ ( معتصم السلطنه ) 257\r\nفرزين 283\r\nقوام السلطنه 182\r\nقوام الملك 211\r\nقوام الدوله 180\r\nقم 238\r\nكاردرف با اعضاء سفارت آلمان 45\r\nكمال الملك 33\r\nكاردرف شارژه‌دافر آلمان 219\r\nكاكس وزيرمختار انگليس و ژنرال ديكسن 130\r\nكاسا كوفسكى ( ژنرال ) 120\r\nكارلبرگ ( كلنل سويدى ) 111\r\nكالسكهء سلطنتى 101\r\nكالدول وزيرمختار امريكا 94\r\nكاراستاوتس وزيرمختار روس در ميان اعضاء سفارت 91\r\nكامران ميرزا نايب السلطنه 370\r\nكاشف السلطنه 328\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nتصوير صفحه\r\nكوچك خان ( ميرزا ) و دكتر حشمت 383\r\nگيلهامر وزيرمختار آلمان فدرال 43\r\nگيلهامر سفير كبير آلمان فدرال 44\r\nگلستان ( قصر ) 29\r\nگلرپ سويدى در ميان افسران ژاندارمرى 110\r\nگرانمايه ( مويد السلطنه ) 277\r\nلگوتتى ( كنتس ) دختر وزيرمختار اطريش 37\r\nلوله نفت 207\r\nلياخف ( كلنل ) 121\r\nلكنت وزيرمختار فرانسه 93\r\nليلى خانم اسد بهادر 453\r\nلالاجيات رانى 434\r\nمفتاح ( جواد ) 59\r\nمستوفى الممالك 46\r\nمحمد عليشاه و وليعهد 35\r\nممتاز السلطنه 223\r\nمديران جرائد روسى 205\r\nمفخم الدوله ( پرنس اسحق خان ) 194\r\nمشاور الممالك انصارى 191\r\nمدرس 176\r\nمهندس الممالك غفارى 172\r\nموثق الدوله ( مغرور ميرزا ) 164\r\nمارلينگ وزيرمختار انگليس 161\r\nمرنار خزانه‌دار كل 154\r\nمشير الدوله پيرنيا ( سه عكس مختلف ) 152\r\nمدرسهء ايران و آلمان 144\r\nميرزا سليمان خان ميكده 143\r\nمؤتمن الملك پيرنيا 138\r\nملك‌زاده ( دكتر مهدى ) 79\r\nمانتويچ مؤسس قزاقخانه 119\r\nمونته فورته رئيس نظميه 114\r\nمحمد تقى خان ( كلنل ) 111\r\nتصوير صفحه\r\nمدرسهء ژاندارمرى 110\r\nمخبر السلطنه هدايت و برادران 99\r\nمعاون الدوله غفارى 96\r\nمستشار الدوله 266\r\nمشير الملك وزيرمختار ايران در لندن 232\r\nمعير الممالك 231\r\nمرنار بلژيكى و ساير مستشاران در ميان رؤساء ماليه 10\r\nممتاز الملك 351\r\nمنصور السلطنه عدل 500\r\nممتاز الدوله 330\r\nمرتضى قليخان بختيارى 304\r\nمختار السلطنه غفارى 302\r\nمشار الدوله حكمت 299\r\nماشاء اللّه خان كاشانى 300\r\nمايدل ( ژنرال بارن ) 124\r\nميرزا محسن مجتهد 419\r\nمشكوة الممالك 417\r\nمنشىزاده 416\r\nمنته فورته ( آنتوان ) 408\r\nمسجد ميرچخماق 353\r\nمقدم ( محمد على ) 454\r\nمؤلف كتاب 512\r\nنظام السلطنه ما فى 473\r\nنيكلاى دوم امپراطورى روس 443\r\nناصر السلطنه 354\r\nنزهت بيك شارژه‌دافر عثمانى 241\r\nنظام السلطنه و رؤساى مهاجرين 297\r\nنظام الملك 140\r\nنواب ( سيف اللّه خان ) 79\r\nناصر ديوان و فرزندش 77\r\nنواب ( حسينقليخان ) 57\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nتصوير صفحه\r\nنيدرماير در لباس عشايرى 60\r\nنبيل الدوله 56\r\nنمازخانه كاتوليك در جشن ازدواج 38\r\nناصر الملك نايب السلطنه 29\r\nنصرة السلطنه قاجار 222\r\nوليعهد ( محمد حسن ميرزا ) 146\r\nواسموس در لباس اروپائى 84\r\nوحيد الملك شيبانى 47\r\nويلهلم دوم امپراطور آلمان 403\r\nوثوق الدوله 397\r\nوستداهل رئيس نظميه 116\r\nتصوير صفحه\r\nوادبولسكى ( پرنس ) با عده زن و مرد 123\r\nوادبولسكى ( پرنس ) 122\r\nهارديال 436\r\nهيئت وزراء مهاجرين 290\r\nيفرم رئيس نظميه 115\r\nيالمارسن رئيس تشكيلات ژاندارمرى 106\r\nيالمارسن در ميان افسران ژاندارمرى 106\r\nيالمارسن ( ژنرال سوئدى ) 105\r\nيمين الملك حسابى 352\r\nيمين الممالك 273\r\nيمين الدوله قاجار 269\r\nطبع كتاب\r\nبتاريخ 26 اردىبهشت 1336 مطابق 16 مه 1957\r\nدر چاپخانهء بانك ملى ايران خاتمه پذيرفت\r\nزحمات فوق العاده رؤساء و كاركنان آن مؤسسه و مساعدت دوست گرامى سيد جلال الدين گوشه‌شايان تقدير و امتنان است\r\n\r\n","description":"","footnote":"","page_name":" 517 ","page_number":517},
  {"content":"\r\n . \r\n\r\n","description":"","footnote":"","page_name":" 518 ","page_number":518}
  ]