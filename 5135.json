[
  {"content":"\r\nمجموعه تاريخ ايران\r\n16\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد يازدهم\r\nترجمهء\r\nابوالقاسم پاينده\r\nانتشارات اساطير\r\n32\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد يازدهم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ سوم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد يازدهم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nآبان ماه 1353\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\nبسم الله الرحمن الرحيم\r\n\r\n)\r\n\r\nخلافت ابو العباس ، عبد الله بن محمد بن على بن عبد الله بن عباس\r\nسخن از سبب خلافت ابو العباس : آغاز آن چنان كه گويند از پيمبر خدا بود صلى الله عليه و سلم كه به عباس بن عبد المطلب خبر داد كه خلافت به اعقاب وى مىرسد و فرزندان وى پيوسته در انتظار آن بودند و ميان خودشان دربارهء آن سخن داشتند .\r\nرشيد بن كريب گويد : ابو هاشم سوى شام رفت و محمد بن على بن عبد الله بن عباس را بديد و گفت : « اى پسر عمو ، دانشى به نزد من هست كه پيش تو رها مىكنم و هيچ كس را از آن خبردار مكن ، اين كار كه كسان اميد آن مىدارند ، ميان شماست . » گفت : « مىدانم ، مبادا كسى اين را از تو بشنود . » خالد بن عجلان گويد : وقتى ابن اشعث مخالفت آورد و حجاج بن يوسف به عبد الملك نوشت ، عبد الملك كس به طلب خالد بن يزيد فرستاد و به دو خبر داد كه گفت : « اگر شكاف از سيستان است مايه نگرانى تو نباشد ، اگر از خراسان بود مىبايد بيمناك باشيم . » جبلة بن فروخ تاجى گويد : امام محمد بن على بن عبد الله بن عباس گفت : « ما\r\n","description":"","footnote":"","page_name":" 4613 ","page_number":4},
  {"content":"\r\nرا سه وقت مقرر هست : مرگ طغيانگر ، يزيد بن معاويه ، و انقضاى يكصد سال ، و فتنهء افريقيه ، در آن وقت دعوتگرانى سوى ما دعوت مىكنند ، آنگاه ياران ما از مشرق بيايند و اسبانشان به مغرب رسد و آنچه را ستمگران در آنجا گنج كرده‌اند برون آرند . » گويد : وقتى يزيد بن ابى مسلم در افريقيه كشته شد و بربران بشوريدند ، محمد ابن على يكى را سوى خراسان فرستاد ، و به دو دستور داد سوى شخص مورد رضايت دعوت كند و از كسى نام نبرد .\r\nخبر محمد بن على و خبر دعوتگرانى را كه به خراسان فرستاد از پيش آورده‌ايم ، پس از آن محمد بن على در گذشت و پسر خويش ابراهيم را جانشين كرد . ابراهيم بن محمد ، ابو سلمه ، حفص بن سليمان وابستهء سبيع ، را به خراسان فرستاد و همراه وى به نقيبان خراسان نامه نوشت كه نامه هاى وى را پذيرفتند و ابو سلمه ميان آنها بماند ، سپس پيش ابراهيم بازگشت\r\nكه او را پس فرستاد و ابو مسلم را نيز همراه وى كرد . كار ابو مسلم و خبر وى را از پيش ياد كرده‌ايم ، پس از آن نامه اى كه ابراهيم در جواب نامهء ابو مسلم به دو نوشته بود و دستور داده بود هر كه را در خراسان به عربى سخن مىكند بكشد ، به دست مروان افتاد و به عامل خويش در دمشق نوشت كه به يار خويش در بلقا بنويسد كه سوى حميمه رود و ابراهيم بن محمد را بگيرد و به نزد وى روانه كند .\r\nعثمان نوادهء عمار بن ياسر گويد : در حميمه به نزد ابو جعفر بودم محمد و جعفر ، دو پسرش ، نيز با وى بودند ، داشتم آنها را مىرقصانيدم كه به من گفت : « چه مىكنى ؟ مگر نمىبينى كه در چه حاليم ؟ » گويد : نظر كردم و فرستادگان مروان را ديدم كه ابراهيم بن محمد را مىجستند .\r\nگفتم : « بگذار سوى آنها روم . »\r\n","description":"","footnote":"","page_name":" 4614 ","page_number":5},
  {"content":"\r\nگفت : « تو كه پسر عمار ياسرى از خانهء من بيرون شوى ! » گويد : وقتى نماز صبح به سر رفت درهاى مسجد را گرفتند و گفتند : « كسانى كه با آنها هستند ايمن باشند ، ابراهيم بن محمد كجا است ؟ » گفتند : « اينك اوست » ، پس او را بگرفتند .\r\nگويد : مروان به آنها دستور داده بود ، ابراهيم را بگيرند و وصف او را همانند ابو العباس گفته بود كه در كتابها يافته بود كه بنى اميه را خواهد كشت و چون او را پيش مروان بردند گفت : « اين مطابق وصفى كه با شما گفته بودم نيست . » گفتند : « يكى را مطابق وصفى كه گفته بودى آنجا ديديم ، » مروان آنها را به طلب وى فرستاد كه خبرشان دادند و سوى عراق گريزان شدند .\r\nعلى بن موسى به نقل از پدرش گويد : مروان بن محمد يكى را سوى عراق فرستاد كه ابراهيم بن محمد را پيش وى آرد و وصف وى را براى فرستاده بگفت .\r\nفرستاده برفت و چنان ديد كه وصف ، وصف ابو العباس ، عبد الله بن محمد بود . و چون ابراهيم نمودار شد و ايمنى يافت ، به فرستاد گفتند : « دستور دربارهء ابراهيم به تو داده‌اند و اين عبد الله است . » و چون اين ، براى وى آشكار شد ، ابو العباس را رها كرد و ابراهيم را بگرفت و ببرد .\r\nموسى گويد : من و كسانى از بنى عباس ، و وابستگانشان ، با وى برفتيم ، ابراهيم روان شد ، كنيز فرزند دارش كه دلبستهء وى بود همراهش بود ، به دو گفتيم : « فقط يكى از پى تو آمده ، بيا او را بكشيم و به كوفه پناه بريم كه شيعيان ما هستند . » گفت : « هر چه خواهيد كنيد . » گفتيم : « صبر كن تا به راهى برسيم كه سوى عراق مىرود . » گويد : پس برفتيم تا به راهى رسيديم كه به طرف عراق انشعاب مىيافت و راهى ديگر سوى جزيره مىرفت و در منزلى جاى گرفتيم . و چنان بود كه وقتى ابراهيم\r\n","description":"","footnote":"","page_name":" 4615 ","page_number":6},
  {"content":"\r\nمىخواست بخوابد ، به سبب حضور كنيز فرزنددار خويش به يكسو مىرفت . براى كارى كه دربارهء آن\r\nاتفاق كرده بوديم پيش وى رفتيم و او را بانگ زديم ، برخاست كه بيايد . كنيز فرزند دارش در او آويخت و گفت : « هرگز در چنين وقتى برون نمىشدى ، براى چه مىروى ؟ » گويد : ابراهيم با وى سخن گونه گون گفت ، اما نپذيرفت تا وقتى كه خبر را با وى بگفت .\r\nكنيز گفت : « ترا به خدا قسم او را مكش كه خاندان خويش را به شئامت مىكشى ، اگر او را بكشى مروان هيچكس از خاندان عباس را در حميمه زنده نميگذارد ، » و از او جدا نشد تا سوگند ياد كرد كه چنين نكند . آنگاه سوى ما آمد و خبر را با ما بگفت كه گفتيم : « تو بهتر دانى . » عبد الحميد بن يحيى ، دبير مروان گويد : به مروان بن محمد گفتم : « از من بدگمانى ؟ » گفت : « نه . » گفتم : « چنان مىبينم كه كار وى بر تو غلبه مىيابد به او زن بده و از او زن بگير ، اگر غلبه يافت ميان خويشتن و او پيوند نسبى بسته اى كه با وجود آن آشفته نمىشوى و اگر با او بر آمدى ، خويشاوندى وى ترا خوار نميكند . » گفت : « واى تو اگر مىدانستم اين كار به دو مىرسد سوى او مىشتافتم ، اما اين كار از آن وى نيست . » گويند : وقتى ابراهيم بن محمد را گرفتند كه پيش مروان ببرند و كسان خاندانش به بدرقهء او رفتند از مرگ خويش خبرشان داد و دستورشان داد كه با برادرش ابو العباس ، عبد الله بن محمد ، سوى كوفه روند و شنوا و مطيع وى باشند .\r\nوصيت خويش را با ابو العباس كرد و وى را جانشين خويش كرد .\r\nراوى گويد : پس ابو العباس با كسانى از مردم خاندانش كه با وى بودند و\r\n","description":"","footnote":"","page_name":" 4616 ","page_number":7},
  {"content":"\r\nاز جمله عبد الله بن محمد و داود و عيسى و صالح و اسماعيل و عبد الله و عبد الصمد ، همگان پسر على ، و يحيى بن محمد و عيسى بن موسى و عبد الوهاب و محمد ، هردوان پسر ابراهيم ، و موسى بن داود و يحيى بن جعفر بن تمام ، سوى كوفه روان شد . در ماه صفر آنجا رسيدند كه ابو سلمه آنها را در محلهء بنى داود در خانهء وليد بن سعد ، وابستهء بنى هاشم ، جاى داد و تا حدود چهل روز كارشان را از همه سرداران و شيعيان مكتوم داشت و چنان كه گفته‌اند وقتى خبر مرگ ابراهيم بن محمد به دو رسيد مىخواست كار را به خاندان ابو طالب انتقال دهد .\r\nابو السرى گويد : امام با كسانى از مردم خاندان خويش به كوفه آمد و آنجا نهان شدند . ابو الجهم به ابو سلمه گفت : « امام چه كرد ؟ » گفت : « هنوز نيامده . » و چون ابو الجهم در كار پرسش اصرار ورزيد گفت : « پرسش بسيار مىكنى ، اكنون وقت قيام وى نيست . » گويد : چنين بود تا وقتى كه ابو حميد ، خادم\r\nابو العباس را به نام سابق خوارزمى بديد و دربارهء يارانش از او پرسيد كه به دو گفت : « آنها در كوفه‌اند اما ابو سلمه مىگويد نهان بمانند . » پس او را به نزد ابو الجهم برد كه خبر آنها را با وى گفت . ابو الجهم ، ابو حميد را همراه سابق فرستاد كه محل آنها را در كوفه بدانست آنگاه بازگشت و بيامد . ابراهيم بن سلمه كه با آنها بوده بود نيز با وى بيامد و ابو الجهم را از منزلشان و اينكه امام در محلهء بنى اود جاى دارد خبر داد و گفت كه وقتى به كوفه آمدند امام كس پيش ابو سلمه فرستاده و صد دينار از او خواست كه نداد .\r\nگويد : پس ابو الجهم و ابو حميد و ابراهيم سوى موسى بن كعب رفتند و حكايت را با وى بگفتند و دويست دينار براى امام فرستادند . آنگاه ابو الجهم پيش ابو سلمه رفت و دربارهء امام از او پرسيد كه گفت : « اينك وقت قيام او نيست ، زيرا هنوز واسط گشوده نشده . » گويد : ابو الجهم پيش موسى بن كعب رفت و به دو خبر داد و متفق شدند كه امام\r\n","description":"","footnote":"","page_name":" 4617 ","page_number":8},
  {"content":"\r\nرا ببينند ، پس موسى بن كعب و ابو الجهم و ابراهيم بن سلمه و عبد الله طايى و اسحاق ابن ابراهيم و عبد الله بن بسام و ابو حميد ، محمد بن ابراهيم ، و سليمان بن اسود و محمد بن - حصين پيش امام رفتند .\r\nگويد : ابو سلمه خبر يافت و در بارهء آنها پرسيد كه گفتند : « براى حاجتى سوى كوفه رفته‌اند . » جمع به نزد ابو العباس رفتند و بر او وارد شدند و گفتند : « كدام يك از شما عبد الله بن محمد ، پسر زن حارثيه است ؟ » گفتند : « اين . » گويد : پس سلام خلافت به دو گفتند . آنگاه موسى بن كعب و ابو الجهم بازگشتند . ابو الجهم ديگران را گفت كه به نزد امام بماندند ابو سلمه كس به طلب ابو الجهم فرستاد و گفت : « كجا بودى ؟ » گفت : « پيش امامم رفته بودم . » ابو سلمه سوى آنها رفت و ابو الجهم به ابو حميد پيغام داد كه ابو سلمه سوى شما آمده ، بايد وقتى به نزد امام مىرود تنها باشد . و چون ابو سلمه به نزد آنها رسيد ، نگذاشتند كسى با وى وارد شود و او به تنهايى برفت و به ابو العباس سلام خلافت گفت . پس از آن ابو العباس به روز جمعه بر يابويى ابلق برون شد و با كسان نماز كرد .\r\nابو عبد الله سلمى گويد : وقتى ابو سلمه به ابو العباس سلام خلافت كرد ، ابو حميد به دو گفت : « به كورى چشم تو اى كسى كه . . . لك مادرش را مكيده است . » و ابو العباس به دو گفت : « آرام باش . »\r\nگويند : وقتى با ابو العباس بيعت كردند و به منبر رفت ، بالاى آن ايستاد ، داود ابن على نيز بالا رفت و پايين تر از او ايستاد ابو العباس سخن كرد و گفت : « حمد خداى را كه از روى بزرگوارى اسلام را براى خويش برگزيد و آن را حرمت داد و بزرگ داشت و براى ما برگزيد و به وسيلهء ما تأييد كرد و ما را اهل و پناه و قلعهء آن كرد كه به\r\n","description":"","footnote":"","page_name":" 4618 ","page_number":9},
  {"content":"\r\nكار اسلام قيام كنيم و از آن دفاع كنيم و نصرت آن كنيم و كلمهء تقوى را بر ما مقرر كرد و آن را خاص ما كرد و ما را اهل آن كرد و خويشاوندى و نزديكى پيمبر خدا را خاص ما كرد و ما را از پدران وى پديد آورد و از شجرهء وى برويانيد و از منبع وى جدا كرد ، وى را از ما كرد و رنج ما را بر وى گران كرد [ 1 
  ] او را دلبستهء ما كرد ، و نسبت به مؤمنان مهربان و رحيم . و ما را در قبال اسلام و مسلمانان به مقامى و الا نهاد ، و بر اين قرار كتابى بر مسلمانان نازل فرمود كه بر آنها خوانده شود و او گويندهء عزيز در قرآن محكم منزل خويش فرمود :\r\n« * ( إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً 33 : 33 ) * . » [ 2 
  ] يعنى : حق اينست كه خدا مىخواهد ناپاكى را از شما اهل اين خانه ببرد و پاكيزه تان كند ، پاكيزهء كامل .\r\nو نيز فرمود : « * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ في الْقُرْبى 42 : 23 ) * . » [ 3 
  ] يعنى : بگو من از شما براى پيغمبرى مزدى بجز مودت خويشاوندان نمىخواهم .\r\nو نيز فرمود : « * ( وَأَنْذِرْ عَشِيرَتَكَ الأَقْرَبِينَ 26 : 214 ) * . » [ 4 
  ] يعنى : و خويشان نزديكت را بترسان .\r\nو نيز فرمود : « * ( ما أَفاءَ الله عَلى رَسُولِه من أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى 59 : 7 ) * . » [ 5 
  ] يعنى : هر چه خدا از اموال مردم اين دهكده ها عايد پيمبر خويش كرده خاص خدا و پيمبر و خويشاوندان وى و يتيمان است .\r\nو نيز فرمود : « * ( وَاعْلَمُوا أَنَّما غَنِمْتُمْ من شَيْءٍ فَأَنَّ لِلَّه خُمُسَه وَلِلرَّسُولِ وَلِذِي الْقُرْبى وَالْيَتامى 8 : *\r\n\r\n","description":"","footnote":"\r\n[ 1 
  ] اشاره به آيه 128 سوره برائت : لَقَدْ جاءَكُمْ رَسُولٌ من أَنْفُسِكُمْ عَزِيزٌ عَلَيْه ما عَنِتُّمْ 9 : 128 .\r\n[ 2 
  ] احزاب ( 33 ) آيه 32\r\n[ 3 
  ] سوره شورى ( 42 ) آيه 22\r\n[ 4 
  ] سوره شعراء ( 26 ) آيه 214\r\n[ 5 
  ] حشر ( 59 ) آيه 7\r\n","page_name":" 4619 ","page_number":10},
  {"content":"\r\n» [ 1 
  ] يعنى : بدانيد كه هر چه غنيمت گيريد پنچ يك آن از خدا و پيغمبر و خويشان او و يتيمان است .\r\nو او جل ثناءه فضيلت ما را معلوم مسلمانان داشت و حق ما و دوستيمان را بر آنها واجب كرد و نصيب ما را از غنيمت بيشتر كرد كه نسبت به ما حرمت و تفضل كرده باشد و خداى داراى تفضل بزرگ است . سباييان گمراه پنداشته‌اند ، ديگران به كار رياست و سياست [ 2 
  ] و خلافت از ما محقترند ، روهايشان زشت باد .\r\nاى مردمان ، براى چه و چرا ؟ در صورتى كه خدا كسان را به وسيلهء ما از پس ضلالتشان هدايت كرد و از پس جهالتشان بصيرت داد و از پس هلاكتشان نجات بخشيد و به وسيلهء ما حق را نمودار كرد و باطل را نابود كرد و تباهيشان را به صلاح برد و زبون را رفعت داد و نقص را به كمال برد و پراكندگى را به فراهمى آورد ، تا كسان در كار دين و دنياشان از پس دشمنى به الفت و نيكى و\r\nمساوات باز رفتند و در كار آخرتشان « برادران شدند بر تختها رو به روى هم ، [ 3 
  ] » خدا اين را به محمد عطا كرد صلى الله - عليه و سلم و منت و نعمت وى كرد و چون خداى او را به نزد خويش برد ، يارانش پس از وى به اين كار قيام كردند و « كارشان ما بينشان به شورى بود » [ 4 
  ] ، ميراث اقوام را به تصرف آوردند و در كار آن عدالت كردند و آن را به جايى كه بايد ، نهادند و به اهلش دادند و از آن سبكبار برون شدند ، آنگاه بنى مروان به پا خاستند و آن را ربودند و ميان خويش دست به دست بردند و خاص خويش كردند و به اهلش ستم كردند ، خداى مدتى مهلتشان داد تا وى را به خشم آوردند و چون به خشمش آوردند به دست ما از آنها انتقام گرفت و حق ما را پسمان داد و به وسيلهء ما امتمان را دريافت و نصرت ما را عهده\r\n\r\n","description":"","footnote":"\r\n[ 1 
  ] سوره انفال آيه 41\r\n[ 2 
  ] كلمهء متن\r\n[ 3 
  ] إِخْواناً عَلى سُرُرٍ مُتَقابِلِينَ 15 : 47 سوره حجر آيه 47\r\n[ 4 
  ] وَأَمْرُهُمْ شُورى بَيْنَهُمْ 42 : 38 سوره شورى آيه 37\r\n","page_name":" 4620 ","page_number":11},
  {"content":"\r\nكرد و به كار ما پرداخت تا به سبب ما بر كسانى كه در اين سرزمين زبون شده بودند منت نهد [ 1 
  ] ، به ما ختم كرد چنان كه به ما آغاز كرده بود ، و من اميدوارم كه از جايى كه خير سوى شما آمده ، ستم نيايد و از جايى كه صلاح سوى شما آمده فساد نيايد و توفيق ما اهل بيت به وسيلهء خداست .\r\n« اى مردم كوفه ، شما مورد محبت و مودت ماييد ، شما آن كسانيد كه ستم ستمگران از اين كار منحرفتان نكرد و تغيير نيافتيد ، تا روزگار ما را دريافتيد و خداى دولت ما را بياورد . شما به وسيلهء ما از همهء مردم نيكروز تريد و پيش ما از همگيشان محترمتر ، مقرريهايتان را يكصد درم افزودم ، آماده شويد كه من خونريز رسمشكنم و انقلابى نابودى آور . » گويد : وى تب داشت ، تبش شدت يافت و بر منبر نشست .\r\nگويد : داود بن على بالا رفت و بر پله هاى منبر پايين تر از وى نشست و گفت : « حمد خداى ، سپاس او مىداريم ، سپاس او مىداريم ، سپاس او مىداريم ، كه دشمن ما را هلاك كرد و ميراث پيمبرمان محمد را ، صلى الله عليه و سلم سوى ما بگردانيد ، اى مردم اكنون ظلمات از دنيا بر خاست و پردهء آن برداشته شد و زمين و آسمانش روشنى گرفت ، خورشيد از طلوعگاه بر آمد و ماهتاب از محل تابش بتابيد ، حق به جاى خويش باز آمد به خاندان پيمبرتان كه با شما رئوفند و رحيم و عطوف .\r\n« اى مردم ، به خدا ، ما به طلب اين كار بر نياميديم كه نقره يا طلا بيندوزيم ، نهر نمىكنيم و قصر بنيان نمىكنيم ، قيام ما از آن رو بود كه حق ما را ربوده بودند ، به خاطر پسر عموهاى خويش خشم آورده بوديم و وضع شما بر ما ناگوار بود و گران كه بر بسترهاى خويش از وضع شما بىخواب بوديم\r\nو رفتار بد بنى اميه را منفور داشتيم كه با شما خشونت مىكردند و زبونتان مىداشتند و غنيمت و حقوقتان را خاص كسان كرده بودند ، به تعهد خداى تبارك و تعالى و تعهد پيمبر خدا صلى الله عليه و سلم و تعهد عباس كه خدايش رحمت كند پيمان مىكنيم كه ميان شما مطابق آنچه خدا نازل كرده حكم كنيم و به كتاب\r\n\r\n","description":"","footnote":"\r\n[ 1 
  ] اشاره به آيه چهارم سوره قصص ، وَنُرِيدُ أَنْ نَمُنَّ عَلَى الَّذِينَ اسْتُضْعِفُوا في الأَرْضِ 28 : 5 .\r\n","page_name":" 4621 ","page_number":12},
  {"content":"\r\nخداى عمل كنيم و با عامه و خاصه به روش پيمبر خداى صلى الله عليه و سلم رفتار كنيم ، هلاكت ، هلاكت از آن بنى حرب بن اميه و بنى مروان باد كه به روزگار خويش دنيا را بر آخرت و خانهء فنا را بر خانهء بقا مرجح داشتند ، مرتكب گناهان شدند و با مردمان ستم كردند ، حرمتها را شكستند و در حريمها دويدند ، در رفتارشان با بندگان و روششان در ولايتها به ستم گراييدند ارتكاب گناه و خطا را خوش داشتند ، در راه معاصى چميدند و در عرصه هاى گمراهى دويدند ، خداى مىكشدشان كه از كيد وى ايمن بودند اما عذاب خداى شبانگاه كه خفته بودند بر آنها فرود آمد و حكايتها شدند و پراكنده شد و لعنت بر قوم ستمگر باد . خداى ما را بر مروان ظفر داد كه ( شيطان ) غرور آور او را نسبت به خدا مغرور كرده بود ، عنان دشمن خداى رها شده بود و به سر در آمد . دشمن خداى پنداشته بود كه به وى دست نخواهيم يافت ، دستهء خويش را بانگ زد و خدعه هاى خويش را فراهم كرد و دسته هاى سوار به كار انداخت ، اما پيش روى و پشت سر و به راست و به چپ خويش از كيد و شدت و عذاب خداى چندان ديد كه باطل وى را نابود كرد و ضلالتش را به پستى كشانيد و عزت و حرمت ما را تجديد كرد و حق و ميراثمان را به ما پس داد .\r\n« اى مردم ، امير مؤمنان كه خدايش نصرتى بزرگ دهد ، از پس نماز به منبر رفت كه نخواسته بود به گفتار جمعه چيزى را جز آن بياميزد و از آن پس كه در سخن پيش رفته بود شدت تبش از اكمال سخن باز داشت ، براى سلامت امير مؤمنان دعا كنيد كه خدا به جاى مروان دشمن خدا و خليفهء شيطان و پيرو سفلگان كه زمين را از پس صلاح به فساد كشانيدند و دين را تغيير دادند و حريم مسلمانان را شكستند ، به جاى وى جوان پير نماى و آرام روشن را آورد كه از اسلاف نيكو كار نيك روش خويش تبعيت مىكند . آنها كه با نشانه هاى هدايت و طرق پرهيزكارى زمين را از پس فساد به صلاح آوردند . » گويد : و كسان بانگ به دعا برداشتند .\r\n","description":"","footnote":"","page_name":" 4622 ","page_number":13},
  {"content":"\r\nآنگاه گفت : « اى مردم كوفه به خدا ما پيوسته مظلوم و حق باخته بوديم تا خداى ، شيعيان خراسان را به ما داد و به وسيله آنها حقمان را تجديد كرد و حجتمان را آشكار كرد و دولتمان را غلبه داد\r\n) و چيزى را كه منتظر و نگران آن بوديد به شما وانمود و خليفه اى از خاندان هاشم ميان شما آورد و به سبب وى روهايتان را سپيد كرد و بر مردم شام ظفرتان داد و قدرت را به شما انتقال داد و اسلام را نيرو بخشيد و به سبب امامى كه وى را عدالت داده و سرپرستى نكوست بر شما منت نهاد . چيزى را كه خدا به شما داده با سپاسدارى فراگيريد و پاى بند اطاعت ما باشيد و به فريب خويشتن مپردازيد كه كار ، كار شماست ، هر خاندانى را شهرى هست و شما شهر ماييد .\r\n« بدانيد كه از پس پيمبر خداى ، صلى الله عليه و سلم ، خليفه اى جز امير مؤمنان على بن ابى طالب و امير مؤمنان عبد الله بن محمد ( و با دست به ابو العباس اشاره كرد ) بر اين منبرتان بالا نرفته است ، بدانيد كه اين كار ميان ما هست و برون نمىشود ، تا ن را به عيسى بن مريم صلى الله عليه تسليم كنيم . ستايش خداى را ، پروردگار جهانيان ، بر آنچه به ما داد و به ما سپرد . » گويد : آنگاه ابو العباس فرود آمد ، داود بن على پيشاپيش وى بود تا وارد قصر شد و ابو جعفر را نشانيد كه در مسجد از كسان بيعت بگيرد . و او همچنان بيعت گرفت تا نماز پسينگاه را با آنها بكرد و چون شب تاريك شد برفت .\r\nگويند : داود بن على و پسرش موسى كه به عراق بودند يا به جاى ديگر ، به آهنگ شراة بيرون شده بودند ، ابو العباس كه به آهنگ كوفه مىرفت در دومة الجندل به آنها رسيد كه برادرش ابو جعفر ، عبد الله بن محمد ، و عبد الله بن على و عيسى بن موسى و يحيى بن جعفر بن تمام بن عباس و گروهى از غلامانشان نيز با وى بودند .\r\nداود به آنها گفت : « آهنگ كجا داريد و حكايت چيست ؟\r\nابو العباس : حكايت خودشان را با وى بگفت كه آهنگ كوفه دارند كه در\r\n","description":"","footnote":"","page_name":" 4623 ","page_number":14},
  {"content":"\r\nآنجا قيام كنند و كار خويش را نمودار كنند .\r\nداود گفت : « اى ابو العباس ، به كوفه مىروى در صورتى كه پير بنى مروان ، مروان بن محمد با مردم شام و جزيره در حران است و ناظر عراق است . پير عرب ، يزيد ابن عمر بن هبيره نيز با نيروى عمدهء عرب در عراق است ! » ابو الغنائم [ 1 
  ] گفت : « هر كه به زندگى دلبسته باشد ذليل شود ، و شعر اعشى را به تمثيل خواند به اين مضمون :\r\nاز مرگى كه قرين زبونى نباشد « و جان ، كوشش خويش را كرده باشد « چه باك ! » راوى گويد : داود به موسى پسر خويش نگريست و گفت : « به خدا پسر عمويت راست گفت ، با وى مىرويم كه يا با عزت زندگى كنيم ، يا محترمانه بميريم . » گويد : عيسى بن موسى\r\nوقتى برون شدن آنها را از حميمه به آهنگ كوفه ياد مىكرد مىگفت : « آن گروه چهارده نفرى كه از خانهء خويش و از نزد كسانشان به طلب هدفهاى ما برون شدند ، همت بلند و جانهاى بزرگ و دلهاى قوى داشتند . » سخن از باقيماندهء خبر حوادثى كه به سال صد و سى و دوم بود .\r\n\r\nاكمال سخن در بارهء سبب بيعت با ابو العباس ، عبد الله بن على ، و كار وى\r\nابو جعفر گويد : از پيش آنچه را راويان در بارهء ابو العباس آورده‌اند ياد كرديم و اينك آنچه را در بارهء كار وى و ابو سلمه و اينكه چگونه خلافت به ابو العباس رسيد آورده‌اند ياد مىكنيم ، از اين قرار كه وقتى ابو سلمه خبر يافت كه مروان بن -\r\n\r\n","description":"","footnote":"\r\n[ 1 
  ] در متن ، چاپ اروپا و قاهره ، چنين است اما مطمئنا ابو العباس درست است . م .\r\n","page_name":" 4624 ","page_number":15},
  {"content":"\r\nمحمد ، ابراهيم را كه او را امام مىگفتند بكشته در كار دعوت به سوى فرزندان عباس تغيير راى داد و به خاطر گرفت كه براى كسى جز آنها دعوت كند . و چنان بود كه وقتى ابو العباس به كوفه آمده بود ابو سلمه وى را با كسانى از خاندانش كه همراه وى آمده بودند ، در خانهء وليد بن سعيد در محلهء بنى اود جاى داده بود ، و وقتى از ابو سلمه در بارهء امام مىپرسيدند مىگفت : « شتاب مياريد . » راوى گويد : ابو سلمه در اردوگاه خويش در حمام اعين بود و پيوسته كار وى بدين گونه بود . تا ابو حميد به آهنگ بازار برون شد ، و خادم ابراهيم را به نام سابق - خوارزمى بديد و او را بشناخت كه در شام پيش آنها مىرفته بود ، به دو گفت : « امام ابراهيم چه شد ؟ » سابق به دو خبر داد كه : « مروان به خدعه او را بكشت و ابراهيم به برادر خويش ابو العباس وصيت كرده و او را جانشين خويش كرده كه به كوفه آمده و بيشتر خاندانش با وى هستند . » ابو حميد از سابق خواست كه وى را به نزد آنها ببرد .\r\nسابق گفت : « وعدهء من و تو فردا در همين جا » كه نمىخواست بىاجازه شان به آنها رهنمون شود .\r\nابو حميد ابو العباس و خاندانش برد ، و چون به نزد او وارد شد پرسيد .\r\nكدامشان خليفه است ؟\r\nداود بن على گفت : « اين امام و خليفهء شماست » و به ابو العباس اشاره كرد كه ابو حميد به وى سلام خلافت گفت و دو دست و دو پايش را ببوسيد و گفت : « دستور خويش را با ما بگوى » و در بارهء امام ابراهيم به وى تسليت گفت .\r\nگويد : و چنان بود كه ابراهيم بن سلمه ناشناس وارد اردوگاه ابو سلمه شد و پيش ابو الجهم رفت و از او اطمينان گرفت . آنگاه به دو خبر داد كه فرستادهء ابو العباس\r\n","description":"","footnote":"","page_name":" 4625 ","page_number":16},
  {"content":"\r\nو خاندان اوست و نام كسانى را كه با آنها بودند و محلشان را به دو خبر داد\r\nو اينكه ابو العباس او را پيش ابو سلمه فرستاده بود و صد دينار از او خواسته بود كه به كرايه شترانى كه بر آن آمده بودند به شتربان دهد ، اما ابو سلمه نداده بود .\r\nگويد : ابو حميد نيز پيش ابو الجهم رفت و وضع آنها را با وى بگفت . آنگاه ابو الجهم و ابو حميد با ابراهيم بن سلمه ، نبرد موسى بن كعب رفتند و ابو الجهم خبر را با آنچه ابراهيم بن سلمه گفته بود براى وى نقل كرد .\r\nموسى بن كعب گفت : « اين دينارها را با شتاب پيش وى فرست ، » و او را روانه كرد .\r\nابو الجهم بازگشت و دينارها را به ابراهيم بن سلمه داد و وى را بر استرى نشانيد و دو كس را با وى همراه كرد كه وارد كوفه شدند .\r\nگويد : وقتى در اردوگاه شايع شد كه مروان بن محمد ، امام را كشته ، ابو الجهم به ابو سلمه گفت : « اگر امام كشته شده باشد ، از پس وى برادرش ابو العباس خليفه و امام است . » ابو سلمه گفت : « اى ابو الجهم ، ابو حميد را از رفتن به كوفه بازدار كه مردمى شايعه پراكن و مفسدند » .\r\nگويد : شب بعد ابراهيم بن سلمه بنزد ابو الجهم و موسى بن كعب رفت و پيامى از ابو العباس و مردم خاندان وى به آنها رسانيد ، و همان شب پيش سرداران و شيعيان رفت كه در خانهء موسى بن كعب فراهم آمدند . عبد الحميد بن ربعى و سلمه بن محمد و عبد الله طايى و اسحاق بن ابراهيم و شراحيل و عبد الله بن سام از آن جمله بودند با سرداران ديگر كه در بارهء رفتن پيش ابو العباس و مردم خاندان وى مشورت كردند و روز بعد نهانى برفتند و وارد كوفه شدند . پيشوايان قوم موسى بن كعب و قوم موسى بن كعب و ابو الجهم و ابو حميد محمد بن ابراهيم كه برفتند تا به خانهء وليد ابن سعد رسيدند و به نزد آنها وارد شدند .\r\nموسى بن كعب و ابو الجهم گفتند : « كدامتان ابوالعباسيد ؟ » به ابو العباس اشاره\r\n","description":"","footnote":"","page_name":" 4626 ","page_number":17},
  {"content":"\r\nكردند كه به دو سلام گفتند و در بارهء امام ابراهيم به وى تسليت گفتند و سوى اردوگاه بازگشتند اما ابو حميد و ابو مقاتل و سليمان بن اسود و محمد بن حسين و محمد بن حارث و نهار بن حصين و يوسف بن محمد و ابو هريره ، محمد بن فروخ ، را به نزد آنها به جا نهادند .\r\nگويد : ابو سلمه كس فرستاد و ابو الجهم را پيش خواند كه به دو گفته بود كه سوى كوفه مىرود و گفت : « ابو الجهم كجا بودى ؟ » گفت : « به نزد امامم رفته بودم » ، آنگاه ابو الجهم برون شد و حاجب بن صندان را خواست و او را سوى كوفه فرستاد و گفت : « برو و به ابو العباس سلام خلافت گوى »\r\nو به ابو حميد و يارانش پيام داد كه اگر ابو سلمه پيش شما آمد ، بايد تنها وارد شود ، اگر وارد شد و بيعت كرد ، كه بايد بكند ، و گر نه گردنش را بزنيد .\r\nگويد : چيزى نگذشت كه ابو سلمه پيش آنها رسيد و تنها وارد شد و به ابو العباس سلام خلافت گفت . ابو العباس به دو گفت سوى اردوگاه خويش باز گردد ، كه همان شب بازگشت .\r\nگويد : صبحگاهان كسان سلاح برداشته بودند وصف بسته بودند كه ابو العباس قيام كند ، پس وى با كسانى از مردم خاندانش كه همراهش بودند بر نشستند و وارد قصر امارت كوفه شدند . به روز جمعه دوازده روز رفته از ماه ربيع الاخر .\r\nگويد : پس از آن ابو العباس از دار الاماره وارد مسجد شد و بالاى منبر رفت و حمد خدا گفت و ثناى او كرد و از عظمت پروردگار تبارك و تعالى سخن آورد و از فضيلت پيمبر صلى الله عليه و سلم گفت و خلافت و وراثت را كشانيد تا به خود او رسيد و مردم را وعدهء نكو داد آنگاه خاموش شد .\r\n","description":"","footnote":"","page_name":" 4627 ","page_number":18},
  {"content":"\r\nسپس داود بن على سخن كرد ، وى بر منبر سه پله پايينتر از ابو العباس بود ، حمد خدا گفت و ثناى او كرد و بر پيمبر صلى الله عليه و سلم صلوات گفت ، آنگاه گفت : « اى مردم ، به خدا ما بين شما و پيمبر خدا صلى الله عليه و سلم خليفه اى جز على ابن ابى طالب و امير مؤمنان ، همين كه پشت سر من است ، نبوده . » گويد : آنگاه فرود آمدند ، ابو العباس برون شد و در حمام اعين اردو زد ، در اردوگاه ابو سلمه كه با وى و در جاى وى بود و پرده اى ميانشان بود ، در آن وقت حاجب ابو العباس عبد الله بن بسام بود ، عموى خود داود بن على را بر كوفه و سرزمين آن گماشت ، عبد الله بن على عموى ديگر خويش را سوى ابو عون بن يزيد فرستاد ، برادرزادهء خويش عيسى بن موسى را سوى حسن بن قحطبه فرستاد كه ابن هبيره را در واسط در محاصره داشت ، يحيى برادرزادهء عباس را نيز سوى حميد بن قحطبه فرستاد كه در مدائن بود ، ابو اليقظان نوادهء عمار بن ياسر را سوى بسام بن ابراهيم فرستاد كه در اهواز بود ، سلمة بن عمرو را نيز سوى مالك بن طريف فرستاد .\r\nگويد : ابو العباس چند ماه در اردوگاه ببود ، آنگاه حركت كرد و در مدينة - الهاشميه كه در قصر كوفه بود ، جاى گرفت ، پيش از آن با ابو سلمه سر گران شده بود و اين عيان شده بود .\r\nدر اين سال مروان بن محمد بر ساحل زاب هزيمت شد .\r\n\r\nسخن از خبر نبرد زاب كه با مروان ابن محمد بود و سبب چگونگى آن\r\nابو صالح مروزى گويد : قحطبه ، ابو عون ، عبد الملك بن يزيد ازدى را از نهاوند به شهرزور فرستاد كه عثمان بن سفيان را بكشت ، و در ناحيهء [ 1 
  ] موصل ببود ، و\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4628 ","page_number":19},
  {"content":"\r\nچون مروان از كشته شدن عثمان خبر يافت ، از حران حركت كرد ، در اثناى راه در جايى فرود آمده بود و پرسيد : « نام اين منزل چيست ؟ » گفتند : « بلوى . » گفت : « نه ، علوى [ 1 
  ] است و بشرى . » گويد : پس از آن به رأس العين رفت ، پس از آن به موصل رسيد و بر كنار دجله فرود آمد و خندقى بكند ، ابو عون سوى او رفت و بر كنار زاب فرود آمد ، ابو سلمه ، عيينة بن موسى ، و منهال بن قيان و اسحاق بن طلحه را سوى ابو عون فرستاد ، هر كدام با سه هزار كس ، و چون ابو العباس بيامد سلمة بن سلمة بن محمد را فرستاد با دو هزار كس ، و عبد الله طايى را با هزار و پانصد كس ، و عبد الحميد بن ربعى طايى را نيز با دو هزار كس و داس بن نضله را با پانصد كس .\r\nگويد : پس از آن ابو العباس گفت : « از مردم خاندان من كى به مقابلهء مروان مىرود ؟ » عبد الله بن على گفت : « من . » گفت : « به بركت خداى روان شو . » گويد : عبد الله بن على روان شد و پيش ابو عون رسيد ، ابو عون سرا پردهء خويش را براى وى خالى كرد و هر چه را آنجا بود براى وى واگذاشت عبد الله بن - على ، حياش حبيب طايى را بر نگهبانان خويش گماشت نصير بن محتفز را نيز بر كشيكبانان خويش گماشت .\r\nگويد : ابو العباس موسى بن كعب را با سى كس بر اسبان بريد ، سوى عبد الله ابن على فرستاد و چون دو روز از جمادى الاخر سال صد و سى و دوم برفت عبد الله بن - على سراغ گدارى گرفت كه گدارى را در زاب به دو نمودند پس به عيينة بن موسى بگفت كه با پنجهزار كس عبور كرد و به اردوگاه مروان رسيد و با آنها نبرد كرد تا شب در آمد و آتش براى آنها بالا بردند كه از همديگر جدا شدند . عيينه بازگشت و از\r\n\r\n","description":"","footnote":"\r\n[ 1 
  ] از علو به معنى بالا ، كه از كلمه بلوى فال بد زده بود . م .\r\n","page_name":" 4629 ","page_number":20},
  {"content":"\r\nگدار سوى اردوگاه عبد الله بن على عبور كرد .\r\nگويد : صبحگاهان مروان پل زد و پسر خويش عبد الله را فرستاد كه پايينتر از اردوگاه عبد الله على خندقى بكند ، عبد الله بن على ، مخارق بن غفار را با چهار - هزار كس فرستاد كه روان شد و در پنج ميلى اردوگاه عبد الله بن على توقف كرد .\r\nعبد الله بن مروان ، وليد بن معاويه را فرستاد كه با مخارق مقابله كرد . در آن روز ياران مخارق هزيمت شدند و به اسارت افتادند و جمعى از آنها كشته شد .\r\nوليد اسيران را پيش عبد الله بن مروان فرستاد و عبد الله آنها را با سرها پيش مروان فرستاد . مروان گفت : « يكى از اسيران را پيش من آريد . » گويد : مخارق را پيش مروان بردند ، وى مردى لاغر بود ، به دو گفت : « تو مخارقى ؟ » گفت : « نه ، يكى از مملوكان اردوگاهم . » گفت : « مخارق را مىشناسى ؟ » گفت : « آرى . » گفت : « در اين سرها بنگر ، او را مىبينى ؟ » مخارق به يكى از سرها نگريست و گفت : « اينست . » يكى كه با مروان بود ، وقتى مخارق را ديد ، و او را نمىشناخت ، گفت : « خدا ابو مسلم را لعنت كند كه اينان را به مقابلهء ما آورده كه به كمك آنها با ما نبرد كند . » على به نقل از پيرى از مردم خراسان گويد : مروان گفت : « اگر مخارق را ببينى مىشناسى ؟ ميگويند ميان سرهاييست كه پيش ما آورده‌اند . » گفت : « آرى . » گفت : « سرها را به او نشان بدهيد . » گويد : پس نظر كرد و گفت : « گمان دارم فرار كرده است » ، پس مروان او را\r\n","description":"","footnote":"","page_name":" 4630 ","page_number":21},
  {"content":"\r\nرها كرد .\r\nوقتى خبر هزيمت به عبد الله بن على رسيد ، موسى بن كعب به دو گفت : « پيش از آنكه هزيمتيان به اردوگاه رسند و آنچه بر مخارق گذشته معلوم شود ، سوى مروان حركت كن . » پس عبد الله بن على ، محمد بن صول را پيش خواند ، او را بر اردوگاه گماشت و حركت كرد . ابو عون بر پهلوى راست وى بود . مروان بن وليد ، بر پهلوى چپ وى بود ، سه هزار كس از سرخ پوشان [ 1 
  ] با وى بودند بعلاوه دو كانيان و صحصحيان و راشديان .\r\nگويد : وقتى دو سپاه تلاقى كرد ، مروان به عبد العزيز بن عمر بن عبد العزيز گفت : « اگر امروز آفتاب بگشت و آنها با ما نبرد نكردند ما كسانى خواهيم بود كه خلافت را به عيسى بن مريم تسليم مىكنيم ، و اگر پيش از زوال خورشيد با ما نبرد كردند انا لله و انا اليه راجعون . » گويد : مروان كس پيش عبد الله بن على فرستاد و تقاضاى متاركه كرد .\r\nعبد الله بن على گفت : « ابن زريق دروغ گفت آفتاب به زوال نرود مگر آنكه وى را پايمال اسبان كنم ان شاء الله . » مروان به مردم شامى گفت : « بايستيد و با آنها نبرد آغاز مكنيد . » و آفتاب را مىنگريست . وليد بن معاوية بن مروان كه شوهر دختر مروان بود حمله برد كه مروان خشمگين شد و او را دشنام داد . ابن معاويه با مردم پهلوى راست نبرد آغازيد . ابو عون سوى عبد الله بن على عقب نشست . موسى بن كعب به عبد الله گفت : « كسان را دستور بده كه پياده شوند . » و ندا داده شد : زمين ، زمين . كسان پياده شدند\r\nو نيزه ها را بالا بردند و زانو زدند و با آنها نبرد كردند . مردم شامى عقب رفتن آغاز كردند گويى مىخواستند\r\n\r\n","description":"","footnote":"\r\n[ 1 
  ] كلمهء متن : محمره .\r\n","page_name":" 4631 ","page_number":22},
  {"content":"\r\nبروند . عبد الله چند قدم برفت و مىگفت : « خدايا تا كى در راه تو كشته شويم . » آنگاه بانگ زد : « اى مردم خراسان ، اى خونيهاى ابراهيم ، اى محمد ، اى منصور . » و نبرد در ميانه شدت گرفت .\r\nمروان به مردم قضاعه گفت : « پياده شويد . » گفتند : « به بنى سليم بگو پياده شوند . » كس پيش سكسكيان فرستاد كه حمله بريد . گفتند : « به بنى عامر بگو حمله برند . » كس پيش مردم سكون فرستاد كه حمله كنند ، گفتند : « به مردم غطفان بگو حمله برند . » به سالار نگهبانان خويش گفت : « پياده شو . » گفت : « نه ، به خدا خودم را هدف نمىكنم . » گفت : « به خدا با تو بدى مىكنم . » گفت : « به خدا خوش داشتم كه قدرت اين كار را داشتى . » گويد : پس از آن مردم شام هزيمت شدند و مروان هزيمت شد و پل را ببريد .\r\nكسانى كه آن روز غرق شدند از كشتگان بيشتر بودند . ابراهيم بن وليد بن عبد الملك از جمله غرقشدگان بود .\r\nگويد : عبد الله بن على بگفت تا بر رود زاب پل بستند و غرقشدگان را برون آوردند كه ابراهيم بن وليد از آن جمله بود . عبد الله بن على گفت : « و چون دريا را براى شما بشكافتيم و نجاتتان داديم و فرعونيان را غرقه كرديم و شما مىنگريستيد [ 1 
  ] » گويد : عبد الله بن على هفت روز در اردوگاه خويش بماند ، يكى از فرزندان\r\n\r\n","description":"","footnote":"\r\n[ 1 
  ] « وَإِذْ فَرَقْنا بِكُمُ الْبَحْرَ فَأَنْجَيْناكُمْ وَأَغْرَقْنا آلَ فِرْعَوْنَ وَأَنْتُمْ تَنْظُرُونَ 2 : 50 » سورهء بقره آيه 47\r\n","page_name":" 4632 ","page_number":23},
  {"content":"\r\nسعيد بن عاص به سرزنش مروان شعرى گفت به اين مضمون :\r\n« فرار مروان را رها نكرد و به دو گفتم « ستمگر شتر مرغى شد كه همه كار او فرار است « اين فرار و ترك شاهى چيست كه وقتى « آرامش از تو برفت نه دين ماند و نه حرمت « وقر پروانه داشت و عقوبت فرعون « و اگر بخشش او را مىخواستى « سگى بود كه وصول بوى آسان نبود . » گويد : عبد الله بن على خبر فتح و فرار مروان را براى امير مؤمنان نوشت و اردوگاه مروان را با هر چه در آن بود به تصرف آورد و سلاح و مال بسيار در آن يافت ، زن آنجا نيافتند مگر كنيزى كه از آن عبد الله بن مروان بود .\r\nگويد : وقتى نامهء عبد الله بن على پيش ابو العباس رسيد دو ركعت نماز كرد سپس گفت :\r\n« و همين كه طالوت سپاهيان را برون برد ، گفت : « خدا شما را به جويى امتحان مىكند ، هر كه از آن بنوشد از من نيست و هر كه از آن نخورد از من است مگر آن كس كه با دست خويش كفى بر گيرد . و از آن ، جز اندكيشان ، بنوشيدند و همين كه او با كسانى كه ايمان داشتند ، از جوى بگذشت ، گفتند : امروز ما را طاقت طالوت و سپاهيان وى نيست . آنها كه يقين داشتند به پيشگاه پروردگار خويش مىروند گفتند :\r\nبسيار شده كه گروهى اندك به خواست خدا ، بر گروهى بسيار غلبه يافته و خدا پشتيبان صابران است و چون با جالوت و سپاهيانش روبرو شدند گفتند : پروردگارا صبرى به ما ده و قدمهايمان را استوار ساز و بر گروه كافران فيروزمان كن . پس به خواست خدا شكستشان دادند و داود و جالوت را بكشت و خدايش پادشاهى و فرزانگى داد و آنچه\r\n","description":"","footnote":"","page_name":" 4633 ","page_number":24},
  {"content":"\r\nمىخواست به او بياموخت . » [ 1 
  ] و بگفت تا بهر يك از كسانى كه در آن نبرد حضور داشته بودند ،\r\nپانصد بدهند و مقرريشان را به هشتاد بالا برد .\r\nعبد الرحمان بن اميه گويد : وقتى مردم خراسانى با مروان تلاقى كردند هر تدبيرى مىكرد مايهء خلل و تباهى بود .\r\nگويد : شنيدم روزى كه هزيمت شد ايستاده بود و كسان نبرد مىكردند ، پس بگفت تا مقدارى مال بياوردند و به كسان گفت : « ثبات كنيد و نبرد كنيد كه اين مال از آن شماست . » و كسان بنا كردند از آن بر مىگرفتند . به دو پيغام دادند كه كسان به مال پرداخته‌اند و بيم داريم آن را ببرند و او كس پيش پسر خود عبد الله فرستاد كه : « با ياران خويش به عقب اردوگاهت برو و هر كه را از اين مال بر گرفته بكش و مانعشان شو .\r\nگويد : عبد الله با پرچم ياران خويش پشت بكرد ، كسان گفتند : « هزيمت ! » و هزيمت شدند .\r\nابو الجارود سلمى به نقل از مردم خراسانى گويد : « بر ساحل زاب با مروان مقابل شديم ، مردم شامى به ما حمله آوردند ، گفتى كوههاى آهن بودند ، زانو زديم و نيزه ها را بالا برديم كه پشت بكردند ، گويى ابرى بودند ، و خداى ما را بر آنها مسلط كرد . به هنگام عبور ، پل مجاورشان ببريد ، يكى از مردم شامى بر آن بماند ، يكى\r\n\r\n","description":"","footnote":"\r\n[ 1 
  ] فَلَمَّا فَصَلَ طالُوتُ بِالْجُنُودِ ، قال : إِنَّ الله مُبْتَلِيكُمْ بِنَهَرٍ ، فَمَنْ شَرِبَ مِنْه فَلَيْسَ مِنِّي ، وَمن - لَمْ يَطْعَمْه فَإِنَّه مِنِّي ، إِلَّا من اغْتَرَفَ غُرْفَةً بِيَدِه ، فَشَرِبُوا مِنْه إِلَّا قَلِيلًا مِنْهُمْ ، فَلَمَّا جاوَزَه هُوَ وَالَّذِينَ آمَنُوا - مَعَه قالُوا لا طاقَةَ لَنَا الْيَوْمَ بِجالُوتَ وَجُنُودِه . قال الَّذِينَ يَظُنُّونَ أَنَّهُمْ مُلاقُوا الله كَمْ من فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ الله وَالله مَعَ الصَّابِرِينَ . وَلَمَّا بَرَزُوا لِجالُوتَ وَجُنُودِه قالُوا رَبَّنا أَفْرِغْ عَلَيْنا صَبْراً وَثَبِّتْ أَقْدامَنا وَانْصُرْنا عَلَى الْقَوْمِ الْكافِرِينَ ، فَهَزَمُوهُمْ بِإِذْنِ الله وَقَتَلَ داوُدُ جالُوتَ وَآتاه الله الْمُلْكَ وَالْحِكْمَةَ وَعَلَّمَه مِمَّا يَشاءُ 2 : 249 - 251 ( بقره آيه 248 تا 251 )\r\n","page_name":" 4634 ","page_number":25},
  {"content":"\r\nاز ما سوى وى رفت كه شامى او را بكشت . يكى ديگر رفت كه او را نيز بكشت تا سه كس را كشت . يكى از ما گفت : « شمشيرى بر اين و سپرى استوار براى من بجوييد . » كه بداود داديم و سوى شامى رفت . شامى ضربتى به دو زد كه با سپر دفع كرد و پاى شامى را با شمشير بزد و ببريد و او را بكشت و بازگشت . وى را بر داشتيم و تكبير گفتيم ، معلوم شد عبيد الله كابلى بود .\r\nگويد : هزيمت مروان چنان كه گفته‌اند صبحگاه روز شنبه بود ، يازده روز رفته از جمادى الاخر .\r\nدر اين سال ابراهيم بن محمد بن على بن عبد الله بن عباس كشته شد .\r\n\r\nسخن از سبب كشته - شدن ابراهيم بن محمد\r\nسيرت نويسان در بارهء ابراهيم بن محمد اختلاف كرده‌اند بعضىها گفته‌اند :\r\nكشته نشد ، بلكه در زندان مروان بن محمد بن طاعون در گذشت .\r\nابو هاشم ، مخلد بن محمد گويد : وقتى مروان به رقه آمد كه به مقابلهء ضحاك رود سعيد بن هشام بن عبد الملك را با دو پسرش عثمان و مروان همراه آورد كه در بند بودند و آنها را به نزد جانشين خود فرستاد ، بجز آنها ، كه در زندان آنجا بداشتشان ، ابراهيم بن على و عبد الله بن عمر و عباس بن وليد و محمد بن سفيانى كه او را بيطار مىگفتند نيز به زندان بودند و از اين جمله عباس بن وليد و ابراهيم بن محمد و عبد الله بن محمد در زندان حران از و بابى كه در حران رخ داد بمردند .\r\nگويد : يك جمعه از آن پيش كه مروان بر كنار زاب از عبد الله بن على هزيمت شود ، سعيد بن هشام با كسانى كه همراه وى بودند ، از زندان در آمد ، زندانبان را بكشتند و سعيد با همراهان خويش برون شد . ابو محمد سفيانى در زندان بماند و از آنجا برون نشد ، كسان ديگرى نيز با وى بودند كه برون شد را روا ندانستند .\r\n","description":"","footnote":"","page_name":" 4635 ","page_number":26},
  {"content":"\r\nگويد : مردم حران و غوغاييان شهر سعيد بن هشام و شراحيل بن مسلمة بن - عبد الملك و عبد الملك بن بشر تغلبى و چهارمين بطريق ارمينيه را كه نامش كوشان بود با سنگ بكشتند و پانزده روز پس از كشته شدن آنها مروان به هزيمت از زاب سوى حران آمد و ابو محمد و ديگر كسانى را كه در زندان وى بودند آزاد كرد .\r\nعلى بن موسى به نقل از پدرش گويد : مران بن محمد ، خانه اى را بر على بن - ابراهيم ويران كرد و او را بكشت مهلهل بن صفوان گويد : با ابراهيم بن محمد به زندان بودم عبد الله بن عمر و شراحيل بن مسلمة بن عبد الملك نيز به زندان بودند و به ديدار همديگر مىرفتند و ميان ابراهيم و شراحيل خصوصيت آمده بود ، يك روز فرستادهء وى شيرى پيش ابراهيم آورد\r\nو گفت : « برادرت مىگويد : از اين شير بنوشيدم و آن را خوش يافتم ، دوست دارم تو نيز از آن بنوشى . » گويد : ابراهيم ، شير را بر گرفت و بنوشيد و هماندم بيمار شد و پيكرش فرسوده شد و اين به روزى بود كه پيش شراحيل مىرفت و نرفت و او پيغام داد كه فدايت شوم ، نيامدى مانع تو چه بود ؟\r\nابراهيم پيغام داد كه وقتى از آن شير كه فرستاده بودى بنوشيدم به جاى ماندم .\r\nگويد : شراحيل سراسيمه سوى وى آمد و گفت : « نه ، به خدايى كه جز او خدايى نيست نه امروز شير نوشيده‌ام و نه براى تو فرستاده‌ام ، انا لله و انا اليه راجعون ، به خدا با تو خدعه كرده‌اند . » گويد : به خدا همان شب بيشتر زنده نبود و صبحگاهان مرده بود .\r\nابراهيم بن على به رثاى وى شعرى گفته به اين مضمون :\r\n« چنان بود كه خويشتن را « دلير مىپنداشتم\r\n","description":"","footnote":"","page_name":" 4636 ","page_number":27},
  {"content":"\r\n« اما قبرى كه در حران است « و عصمت دين در آنجاست مرا بلرزانيد « در آن قبر امام و بهترين همه كسان « ميان تخته سنگها و سنگها و گل « جاى دارد « امامى آنجاست كه مصيبت وى عام است « و توانگر و مسكين را نيازمند كرده است « خدا مظلمه اى را بر مروان نبخشد « اما كسى را كه آمين گويد ببخشد . » در اين سال مروان بن محمد بن مروان بن حكم كشته شد .\r\n\r\nسخن از كشته شدن مروان و نبرد وى با كسانى از مردم شام كه مىخواستند در اثناى راه كه از تعاقب ميگريخت او را بكشند\r\nابو هاشم ، مخلد بن محمد ، گويد : وقتى مروان از زاب هزيمت ميشد من در اردوگاه وى بودم . در اردوگاه وى در زاب يكصد و بيست هزار كس بود ، شصت هزار سپاه وى بود ، سپاه پسرش نيز همانند آن بود ، و زاب در ميانشان بود . عبد الله بن - على با همراهان خويش و ابو عون و جمعى از سرداران ، از جمله حميد بن قحطبه با وى تلاقى كردند ، و چون امويان هزيمت شدند مروان سوى حران رفت كه ابان بن - يزيد\r\nبرادرزاده اش عامل آنجا بود . بيست و چند روز آنجا ببود و چون عبد الله بن على نزديك وى رسيد كسان و فرزندان و عيال خويش را برداشت و به فرار برفت و ابان بن يزيد را كه ام عثمان دختر مروان زن وى بود ، در شهر حران به جاى\r\n","description":"","footnote":"","page_name":" 4637 ","page_number":28},
  {"content":"\r\nنهاد .\r\nگويد : وقتى عبد الله بن على بيامد ، ابان كه سياه پوشيده بود به آهنگ بيعت كردن به پيشواز وى رفت و با او بيعت كرد و به اطاعت وى در آمد كه او را با همه كسانى كه در حران و جزيره بودند امان داد .\r\nگويد : مروان برفت تا به قنسرين رسيد ، عبد الله در تعقيب وى بود ، سپس از قنسرين به حمص رفت و مردم آنجا به آهنگ شنوايى و اطاعت با بازارها به پيشواز وى آمدند كه دو روز يا سه روز آنجا ببود ، آنگاه از آنجا روان شد . و چون كمى يارانش را بديدند در او طمع بستند و گفتند : « ترسان و فرارى است . » و از آن پس كه از نزدشان حركت كرده بود به تعقيب وى رفتند و در چند ميلى به او رسيدند .\r\nگويد : وقتى مروان ، غبار اسبانشان را بديد دو سردار خويش را يكى به نام يزيد و ديگرى مخلد در دره اى كمين نهاد و چون نزديك وى رسيدند و از كمينها گذشتند و خردسالان نيز عبور كردند ، با همراهان خويش صف بست و آنها را قسم داد ، اما به دست اندازى و نبرد وى اصرار آوردند و در ميانشان نبرد افتاد . كمينها از پشت سر تاخت آوردند كه هزيمتشان كرد ، و سواران وى از آنها همى كشتند تا به نزديك شهر رسيدند .\r\nگويد : مروان برفت تا به دمشق رسيد كه وليد بن معاويه عامل آنجا بود ، وليد داماد مروان بود و دختر وى را به نام ام الوليد به زنى داشت . پس مروان برفت و او را در دمشق به جا نهاد كه عبد الله بن على بيامد و چند روزى او را محاصره كرد . سپس شهر گشوده شد و به زور وارد آنجا شد و به مردم شهر پرداخت . وليد بن - معاويه جزو كشتگان بود . عبد الله بن على ديوار شهر را نيز ويران كرد .\r\nگويد : مروان به اردن رسيد . ثعلبة بن سلامه را كه از جانب وى عامل آنجا بود همراه خويش ببرد و شهر را بى ولايتدار واگذاشت ، تا عبد الله بن\r\n","description":"","footnote":"","page_name":" 4638 ","page_number":29},
  {"content":"\r\nعلى بيامد و ولايتدارى بر آنجا گماشت . آنگاه مروان سوى فلسطين رفت كه رماحس بن عبد العزيز از جانب وى عامل آنجا بود ، وى را همراه برداشت و برفت تا به مصر رسيد ، سپس از آنجا برون شد و در جايى از سرزمين مصر به نام بوصير فرود آمد ، عامر بن - اسماعيل و شعب كه سواران موصل را همراه داشتند شبانه بر او تاختند و وى را در آنجا كشتند .\r\nعبد الله و عبيد الله ، پسران مروان ، همان شب كه به مروان شبيخون مىزدند ، به سرزمين حبشه گريختند و از حبشيان محنت ديدند كه به نبردشان آمدند و عبد الله را كشتند و عبيد الله با گروهى از همراهان خويش و از جمله بكر بن معاويه باهلى جان برد و به سلامت بود تا در ايام خلافت مهدى كه نصر بن محمد بن اشعث عامل فلسطين او را بگرفت و بنزد مهدى فرستاد .\r\nاما بگفتهء ابو صالح مروزى ، مروان بن محمد با يكصد و بيست هزار كس با عبد الله بن على تلاقى كرد كه بيست هزار كس همراه داشت ، راويان در شمار كسانى كه آن روز همراه عبد الله بن على بوده‌اند اختلاف كرده‌اند .\r\nمصعب بن ربيع خثعمى كه دبير مروان بوده بود گويد : وقتى مروان هزيمت يافت و عبد الله بن على بر شام تسلط يافت ، من امان خواستم كه امانم داد . يك روز پيش وى نشسته بودم و او تكيه داده بود ، از مروان و هزيمت وى سخن آوردند ، به من گفت :\r\n« در نبرد حضور داشتى ؟ » گفتم : « آرى ، خدا امير را قرين صلاح بدارد . » گفت : « از نبرد با من سخن كن . » گويد : گفتمش : « آن روز به من گفت قوم را تخمين بزن . » گفتم : « من اهل قلمم نه اهل نبرد . » و او به راست و چپ نگريست و گفت :\r\n« دوازده هزار كسند . » عبد الله گفت : « خدايش بكشد ، ديوان در آن روز بيشتر از دوازده هزار كس شمار نكرده بود . »\r\n","description":"","footnote":"","page_name":" 4639 ","page_number":30},
  {"content":"\r\nعلى بن محمد گويد : وقتى مروان هزيمت شد تا شهر موصل برفت كه هشام بن - عمرو تغلبى و بشر بن خزيمهء اسدى آنجا بودند و پل را بريدند ، مردم شامى به آنها بانگ زدند كه اينك مروان .\r\nگفتند : « دروغ گفتيد امير مؤمنان فرار نمىكند . » پس مروان سوى بلد رفت و از دجله گذشت و سوى حران رفت آنگاه به دمشق رفت و وليد بن معاويه را آنجا نهاد و گفت : « با آنها نبرد كن تا مردم شام فراهم آيند . » گويد : آنگاه مروان به فلسطين رسيد و بر كنار رود ابى فطرس فرود آمد .\r\nحكم بن ضبعان جذامى به فلسطين تسلط يافته بود مروان كسى پيش عبد الله بن يزيد زنباعى فرستاد كه او را عبود داد ، بيت المال به دست حكم بود .\r\nگويد : ابو العباس به عبد الله بن على نوشت و دستور داد مروان را تعقيب كند .\r\nعبد الله سوى موصل رفت . هشام بن عمرو تغلبى و بشر بن خزيمه كه سياه پوشيده بودند با مردم موصل به پيشواز آمدند و شهر را بر وى گشودند ، آنگاه سوى حران رفت و محمد بن صول را بر موصل گماشت و او خانه اى را كه ابراهيم بن محمد در آن به زندان بوده بود ويران كرد .\r\nگويد : سپس عبد الله از حران به منبج رفت كه سياه پوشيده بودند ، در منبج فرود آمد و ابو حميد مروروذى را بر آنجا گماشت . مردم قنسرين بيعت خويش را به وسيلهء ابو اميه تغلبى بوى خبر دادند .\r\nگويد : در منبج عبد الصمد بن على نيز به نزد وى آمد كه ابو العباس او را با چهار هزار كس به كمك عبد الله فرستاده بود و دو روز پس از آمدن عبد الصمد آنجا بماند سپس سوى قنسرين رفت و چون آنجا رسيد مردمش سياه پوشيده بودند ، دو روز ببود سپس برفت تا در حمص فرود آمد و چند روز آنجا ببود كه مردمش با وى بيعت كردند ، آنگاه سوى بعلبك رفت و دو روز ببود ، آنگاه حركت كرد و در عين البحر\r\n","description":"","footnote":"","page_name":" 4640 ","page_number":31},
  {"content":"\r\nفرود آمد و دو روز ببود آنگاه حركت كرد و در مزه يكى از دهكده هاى دمشق فرود آمد و بماند .\r\nدر آنجا صالح بن على به كمك وى در رسيد و با هشت هزار كس در مرج - عذرا فرود آمد ، بسام بن ابراهيم و خفاف و شعبه و هيثم بن بسام نيز با وى بودند .\r\nگويد : پس از آن عبد الله بن على حركت كرد و بر در شرقى فرود آمد ، صالح ابن على بر در جابيه فرود آمد و ابو عون بر در كيسان و بسام بر در صغير و حميد بن قحطبه بر در توما و عبد الصمد و يحيى بر صفوان و عباس بن يزيد بر در فراديس . وليد بن معاويه در دمشق بود ، مردم دمشق و بلقارا محاصره كردند ، مردم شهر دچار تعصب قبايلى شدند و همديگر را بكشتند وليد را نيز كشتند و درها را گشودند ، به روز چهار شنبه ده روز رفته از رمضان سال صد و سى و دوم .\r\nگويد : نخستين كسى كه از در شرقى بر ديوار شهر بالا رفت عبد الله طايى بود ، بسام بن ابراهيم نيز از جانب باب الصغير بالا رفت كه سه ساعت در آنجا نبرد كردند .\r\nگويد : عبد الله بن على پانزده روز در دمشق بماند ، آنگاه به آهنگ فلسطين روان شد و بر كنار نهر الكسوه ، فرود آمد و از آنجا يحيى بن جعفر هاشمى را سوى شهر فرستاد ، آنگاه سوى اردن حركت كرد كه سياه پوش سوى وى آمدند ، آنگاه در بيسان فرود آمد ، سپس سوى مرج الروم رفت ، آنگاه سوى نهر ابى فطرس رفت كه مروان گريخت و او در فلسطين جاى گرفت . در آنجا نامهء ابو العباس به نزد وى آمد كه صالح بن على را به تعقيب مروان فرست . صالح بن على در ذى قعدهء سال صد و سى و دوم از نهر ابو فطرس حركت كرد ، فتان و عامر بن اسماعيل و ابو عون نيز با وى بودند .\r\nصالح ، ابو عون را به همراه عامر بن اسماعيل حارثى با مقدمه خويش فرستاد و خود برفت تا\r\n","description":"","footnote":"","page_name":" 4641 ","page_number":32},
  {"content":"\r\nدر رمله فرود آمد . آنگاه برفت و بر كنار دريا فرود آمدند . صالح كشتىها فراهم آورد به آهنگ مروان كه در فرما بود آماده شد ، آنگاه بر ساحل برفت و كشتىها به دريا روان بود ، تا به عريش رسيد .\r\nگويد : مروان خبر يافت و هر چه علف و آذوقه اطراف وى بود بسوخت و بگريخت . صالح بن على برفت تا بر كنار نيل فرود آمد . آنگاه برفت تا به صعيد رسيد و خبر يافت كه گروهى از سواران مروان در ساحل علفها را مىسوزانند ، سردارانى سوى آنها فرستاد كه كسانى را بگرفتند و پيش صالح بردند كه در فسطاط بود .\r\nگويد : مروان از نيل عبور كرد و پل را ببريد و هر چه را اطراف وى بود بسوخت .\r\nصالح به تعقيب وى برفت و با گروهى از سواران مروان بر كنار نيل تلاقى كرد كه نبرد كردند و صالح هزيمتشان كرد . آنگاه به طرف خليج رفت و آنجا با گروهى سوار ، از آن مروان ، بر خورد كه آسيبشان زد و هزيمتشان كرد . آنگاه سوى خليجى ديگر رفت كه عبور كردند و غبارى ديدند و پنداشتند مروان است .\r\nصالح طليعه اى فرستاد به سالارى فضل بن دينار و مالك بن قادم ، اما كسى كه مايهء بدگمانى باشد نيافتند و سوى صالح بازگشتند . صالح حركت كرد و به جايى رسيد به نام ذات الساحل ، كه فرود آمد و ابو عون عامر بن اسماعيل را با شعبه بن كثير مازنى پيش فرستاد كه به گروهى سوار از آن مروان بر خوردند و هزيمتشان كردند و كسانى از آنها را اسير كردند كه بعضىشان را بكشتند و بعضى ديگر را زنده داشتند و در بارهء مروان از آنها پرسش كردند كه محل وى را گفتند به شرط آنكه امانشان دهند .\r\nگويد : پس برفتند و مروان را يافتند كه در بوصير در كليسايى فرود آمده بود ، آخر شبى به آنها رسيدند ، سپاهيان گريختند مروان با گروهى اندك برون آمد كه او را در ميان گرفتند و كشتند .\r\n","description":"","footnote":"","page_name":" 4642 ","page_number":33},
  {"content":"\r\nعامر بن اسماعيل گويد : در بو صير با مروان تلاقى كرديم ، ما با گروهى اندك بوديم به ما حمله آوردند كه سوى نخلى پناه برديم ، اگر كم بودنمان را دانسته بودند ما را كشته بودند ، به كسانى از يارانم كه همراه من بودند گفتم : « اگر صبح شود و كم بودن ما را ببينند ، هيچكس از ما جان نبرد . » و سخن بكر بن ماهان را به ياد آوردم كه مىگفت : « به خدا تو مروان را مىكشى ، گويى مىشنومت كه مىگويى دهيد [ 1 
  ] اى جوانكان [ 1 
  ] » گويد : نيام شمشيرم را شكستم ، يارانم نيز نيام شمشيرهاى خويش را شكستند گفتم : « دهيد [ 1 
  ] اى جوانكان [ 1 
  ] » گويى آتشى بود كه بر آنها ريخته شد كه هزيمت شدند ، يكى به مروان حمله برد و با شمشير خويش بزد و او را بكشت .\r\nراوى گويد : عامر بن اسماعيل بر نشست و سوى صالح بن على رفت . صالح بن - على نوشت : « به امير مؤمنان ابو العباس ، ما دشمن خداى ، جعدى را تعقيب كرديم تا او را به سرزمين دشمن خدا و همانند وى فرعون رانديم و او را در سرزمين فرعون كشتم . » ابو طالب انصارى گويد : يكى از مردم بصره به\r\nنام مغود با نيزه ضربتى به مروان زد و او را از پاى در آورد ، وى را نمىشناخت يكى بانگ زد كه امير مؤمنان از پاى در آمد و سوى او دويد ، يكى از مردم كوفه كه انار فروش بود زودتر به دو رسيد و سرش را ببريد .\r\nگويد : عامر بن اسماعيل سر مروان را پيش ابو عون فرستاد كه ابو عون اين را بنزد صالح بن على فرستاد و صالح آن را همراه يزيد بن هانى كه سالار نگهبانان وى بود بنزد ابو العباس فرستاد ، به روز شنبه سه روز مانده از ذى حجه سال صد و سى و دوم .\r\nگويد : صالح به فسطاط بازگشت ، سپس سوى شام رفت ، غنايم را به ابو عون سپرد ، سلاح و مال و برده ها را به فضل بن دينار سپرد و ابو عون را در مصر جانشين كرد .\r\n\r\n","description":"","footnote":"\r\n[ 1 
  ] در هر دو جا « دهيد » و « جوانكان » در متن به فارسى است ، اما حرف ندا را به عربى آورده . م .\r\n","page_name":" 4643 ","page_number":34},
  {"content":"\r\nابو الحسن خراسانى به نقل از پيرى از مردم بكر بن وائل گويد : من با بكير بن - ماهان در دير قنى بودم ، سخن مىكرديم كه جوانى گذشت كه دو مشك همراه داشت و چون به دجله رسيد آب گرفت و بازگشت . بكير او را پيش خواند و گفت : « جوان نامت چيست ؟ » گفت : « عامر . » گفت : « پسر كى ؟ » گفت : « پسر اسماعيل ، از بنى الحارث . » گفت : « من نيز از بنى الحارثم » ، آنگاه گفت : « نكند از بنى مسليه باشى ؟ » گفت : « از آنها هستم . » گفت : « به خدا تو مروان را مىكشى ، گويى مىشنوم كه مىگويى : « اى جوانكان دهيد [ 1 
  ] » .\r\nكنانى گويد : از پيرانى در كوفه شنيدم كه مىگفتند : « تيرهء مسليه قاتلان مروانند . » وقتى كه مروان كشته شد ، به گفتهء بعضىها ، شصت و دو سال داشت ، به گفته اى ديگر شصت و نه سال داشت و به گفته اى ديگر پنجاه و هشت سال . كشته شدن وى به روز يكشنبه بود ، هشت روز رفته از ذى الحجه . زمامدارى وى از وقتى با وى بيعت كردند تا وقتى كشته شد پنج سال و ده ماه و شانزده روز بود . كنيهء عبد الملك داشت . به گفتهء هشام بن - محمد ، مادرش يك كنيز كرد بود .\r\nابو سنان جهنى گويد : مىگفتند : مادر مروان بن محمد از آن ابراهيم بن اشتر بوده بود كه وقتى ابن اشتر كشته شد به دست محمد بن مروان افتاد\r\nاو را از بنه ابراهيم گرفت . زنى خوشگذران بود و مروان را بر بستر وى زاد . وقتى ابو العباس پا گرفت عبد الله بن عياش منتوف به نزد وى در آمد و گفت : « حمد خداى كه به جاى خر جزيره\r\n\r\n","description":"","footnote":"\r\n[ 1 
  ] جمله به فارسى است اما حرف ندا ، يا ، عربى است . م .\r\n","page_name":" 4644 ","page_number":35},
  {"content":"\r\nو پسر كنيز نخع ، پسر عموى پيمبر خدا صلى الله عليه و سلم پسر عبد الملك را به ما داد . » در اين سال عبد الله بن على ، گروهى از بنى اميه را كه هفتاد و دو كس بودند بر كنار نهر ابو فطرس كشت .\r\nدر همين سال ابو الورد ، در قنسرين ابو العباس را خلع كرد و سپيد پوشيد و كسان نيز با وى سپيد پوشيدند .\r\n\r\nسخن از خبر سپيد پوشيدن ابو الورد و سر انجام وى و كسانى كه با وى سپيد پوشيدند\r\nسبب آن به طورى كه در روايت ابو هاشم ، مخلد بن محمد ، آمده چنان بود كه گويد : ابو الورد كه نامش مجزاة بود پسر كوثر ، از قبيلهء كلب بود و از ياران و سرداران و يكه سواران مروان بود . وقتى مروان هزيمت شد ابو الورد در قنسرين بود و چون عبد الله بن على آنجا رسيد با وى بيعت كرد و مانند سپاه خويش به اطاعت آمد .\r\nگويد : فرزندان مسلمة بن عبد الملك در بالس و ناعوره مجاوران وى بودند ، يكى از سرداران عبد الله بن على كه از جملهء هزارمرديان بود با صد و پنجاه سوار به بالس رفت و با فرزندان مسلمة بن عبد الملك و زنانشان رفتار ناهنجار كرد . يكيشان شكايت از آن پيش ابو الورد برد و او از مزرعهء خويش به نام زراعه بنى ظفر كه آن را خساف نيز ميگفتند با گروهى از مردم خاندان خويش برون شد و بر آن سردار كه در قلعهء مسلمه جاى داشت حمله برد و با وى نبرد كرد تا او را با كسانى كه همراهش بودند بكشت و سفيد پوشيد و عبد الله بن على را خلع كرد و مردم قنسرين را بدان خواند كه همگى سفيد پوش شدند .\r\n","description":"","footnote":"","page_name":" 4645 ","page_number":36},
  {"content":"\r\nگويد : در آن وقت ابو العباس در حيره بود و عبد الله بن على به نبرد حبيب بن - مره مرى سرگرم بود كه در سرزمين بلقا و بثنيه و حوران با وى نبرد مىكرد . عبد الله بن على با جمع وى تلاقى كرده بود و جنگ در ميانشان رفته بود ، وى از سرداران و يكه سواران مروان بوده بود و سبب سپيد پوشيدنش آن بود كه بر خويشتن و نيز بر قوم خويش بيمناك بود . مردم قيس و ديگران از مردم ولايت بثنيه و حوران كه مجاورشان بودند با وى بيعت كرده بودند .\r\nگويد : وقتى خبر سفيد پوشيدن مردم قنسرين به عبد الله بن على رسيد ، حبيب بن - مره را به صلح خواند و با وى صلح كرد و او را با كسانى كه همراهش بودند امان داد و برون شد و براى مقابله با ابو الورد سوى قنسرين روان شد و چون بر دمشق گذشت و ابو غانم ، عبد الحميد بن ربعى طايى را با چهار هزار كس از سپاه خويش به جا نهاد .\r\nگويد : در آن وقت ام البنين زن عبد الله بن على ، دختر محمد بن عبد المطلب نوفلى و خواهر عمرو بن محمد ، با چند كنيز فرزند دار عبد الله و بنه اى از آن وى در دمشق بودند .\r\nوقتى در اين سفر به حمص رفت ، از پس رفتن وى مردم دمشق بر ضد او بشوريدند و سپيد پوشيدند و با عثمان عبد الاعلى ازدى قيام كردند .\r\nگويد : شورشيان با ابو غانم و كسانى كه با وى بودند ، تلاقى كردند و از ياران وى كشتارى بزرگ كردند و آنچه را كه عبد الله بن على از بنه و كالاى خويش به جا نهاده بود غارت كردند ، اما متعرض كسان وى نشدند .\r\nگويد : همه مردم دمشق سپيد پوشيدند و بر مخالفت اتفاق كردند .\r\nگويد : وقتى عبد الله بن على برفت ، جماعتى از مردم قنسرين به نزد ابو الورد فراهم آمده بودند و با مجاوران خويش از مردم حمص و تدمر نامه نوشته بودند و هزاران كس به سالارى ابو محمد نوادهء ابو سفيان سوى آنها آمده بودند .\r\nگويد : مردم قنسرين ابو محمد را سالار خويش كردند و سوى او دعوت كردند و\r\n","description":"","footnote":"","page_name":" 4646 ","page_number":37},
  {"content":"\r\nگفتند : « وى همان سفيانى است كه از او ياد مىكرده‌اند . » جمعشان نزديك چهل هزار كس بود و چون عبد الله بن على نزديك آنها رسيد ، ابو محمد در مرغزارى به نام مرغ اخرم اردو زده بود و ابو الورد عهده دار و مدير سپاه و متصدى نبرد و حادثات بود . عبد الله برادر خويش عبد الصمد بن على را با ده هزار كس از سواران سپاه خويش سوى آنها فرستاد . ابو الورد به مقابلهء آنها رفت و ميان دو اردوگاه تلاقى شد و كار كشتار ميان دو گروه بالا گرفت ، حريفان ثبات كردند و عبد الصمد و كسانى كه با وى بودند عقب نشستند و هزاران كس از آنها كشته شد .\r\nگويد : وقتى عبد الصمد به نزد عبد الله رسيد ، وى روان شد ، حميد بن قحطبه و جمع سرداران سپاهش نيز با وى بودند . بار ديگر در مرغ اخرم تلاقى شد و نبردى سخت كردند . جمعى از آنها كه با عبد الله بودند عقب رفتند آنگاه باز - آمدند . عبد الله و حميد بن قحطبه در مقابل حريفان ثبات كردند و هزيمتشان كردند . گويد : ابو الورد با حدود پانصد كس از خاندان و قوم خويش ثبات آورد كه همگى كشته شدند . ابو محمد و كسانى از مردم كلب كه با وى بودند به فرار برفتند تا به تدمر پيوستند . عبد الله مردم قنسرين را امان داد كه سياه پوشيدند و با او بيعت كردند و به اطاعت وى در آمدند .\r\nگويد : پس از آن عبد الله بازگشت و سوى دمشق رفت كه بر ضد وى سپيد پوشيده بودند و ابو غانم را هزيمت كرده بودند . وقتى نزديك دمشق رسيد كسان گريختند و پراكنده شدند و نبردى در ميانشان نرفت ، عبد الله مردم شهر را امان داد كه با وى بيعت كردند و از آنچه كرده بودند مؤاخذه شان نكرد .\r\nگويد : ابو محمد همچنان نهان و فرارى بود تا به سرزمين حجاز پيوست . زياد ابن عبيد الله حارثى عامل ابو جعفر از محل وى كه در آن نهان شده بود خبر يافت و گروهى سوار سوى وى فرستاد كه با وى نبرد كردند تا كشته شد و دو پسر وى را به اسيرى گرفتند . زياد سر ابو محمد را با دو پسرش بنزد ابو جعفر امير مؤمنان فرستاد كه دستور\r\n","description":"","footnote":"","page_name":" 4647 ","page_number":38},
  {"content":"\r\nداد آزادشان كنند و امانشان داد .\r\nاما بگفته ابو صالح مروزى ابو الورد در قنسرين خلع كرد ابو العباس به عبد الله بن - على كه در فطرس بود نوشت كه با ابو الورد نبرد كند ، آنگاه عبد الصمد را با هفت - هزار كس سوى قنسرين فرستاد سالار كشيكبانان وى مخارق بن غفار بود و سالار نگهبانانش كلثوم بن شبيب بود . پس از وى ذويب بن اشعث را نيز با پنجهزار كس فرستاد و همچنان سپاهها مىفرستاد .\r\nگويد : عبد الصمد با جمع بسيار با ابو الورد تلاقى كرد ، كسان از اطراف عبد الصمد هزيمت شدند و تا حمص برفتند . عبد الله بن على ، عباس بن يزيد و مروان و ابو المتوكل ، هردوان گرگانى ، را هر كدام با ياران خويش سوى حمص فرستاد ، عبد الله بن على به خويشتن برفت و در چهار منزلى حمص جاى گرفت . عبد الصمد ابن على نيز در حمص بود .\r\nگويد : عبد الله بن حميد بن قحطبه نوشت كه از اردن پيش وى رفت . مردم قنسرين و ابو الورد بن . . . [ 1 
  ] با ابو محمد سفيانى كه نامش زياد بود و نوادهء يزيد بن معاويه بود بيعت كردند ، مردم ديگر نيز با وى بيعت كردند . وى چهل روز به جاى ماند . آنگاه عبد الله بن على سوى آنها رفت ، عبد الصمد و حميد بن قحطبه نيز با وى بودند ، تلاقى شد و نبردى سخت كردند ، ابو محمد آنها را به دره اى تنگ راند و كسان پراكنده شدن گرفتند . حميد بن قحطبه به عبد الله بن على گفت : « براى چه بمانيم آنها فزون مىشوند و ياران ما كاسته مىشوند ، با آنها نبرد كن . » گويد : پس به روز سه شنبه آخرين روز ذى حجه سال صد و سى و سوم نبرد كردند . ابو الورد بر پهلوى راست ابو محمد بود . اصبغ بن ذواله بر پهلوى چپ وى بود . ابو الورد زخمدار شد او را پيش كسانش بردند كه بمرد . گروهى از ياران ابو الورد به بيشه اى پناه بردند كه بيشه را بر آنها بيفروخت . مردم حمص بشوريده بودند\r\n\r\n","description":"","footnote":"\r\n[ 1 
  ] متن افاده دارد .\r\n","page_name":" 4648 ","page_number":39},
  {"content":"\r\nو مىخواستند ابو محمد را برگزينند و چون از هزيمت وى خبر يافتند به جاى ماندند .\r\nدر اين سال حبيب بن مره مرى خلع كرد و با كسانى از مردم شام كه با وى بودند سپيد پوشيد .\r\n\r\nسخن از خلع و سپيد پوشى حبيب بن مره مرى\r\nعلى به نقل از مشايخ خويش گويد : وقتى حبيب بن مره مرى و مردم بثنيه و حوران سفيد پوشيدند ، عبد الله بن على در اردوگاه ابو الورد كه در آنجا كشته شده بود ، جاى داشت .\r\nابو هاشم ، مخلد بن محمد ، گويد : سفيد پوشيدن حبيب بن مره و نبرد وى با عبد الله ابن على پيش از سفيد پوشيدن ابو الورد بود . سفيد پوشيدن ابو الورد به وقتى بود كه عبد الله در سرزمين بلقاء يا بثنيه و حوران به نبرد حبيب بن مره مرى سرگرم بود ، عبد الله بن على با همه جمع خويش با وى مقابله كرده بود و نبردها در ميانشان رفته بود . وى از سرداران و يكه سواران مروان بوده بود و سبب سپيد - پوشيدنش آن بود كه بر خويشتن و قوم خويش بيمناك بود ، مردم قيس و مجاورانشان از مردم ولايت بثنيه و حوران با وى بيعت كرده بودند . وقتى عبد الله بن على از سپيد پوشيدن مردم قنسرين خبر يافت ، حبيب بن مره را به صلح خواند و با وى صلح كرد و او را با كسانى كه همراهش بودند امان داد و به آهنگ قنسرين و مقابلهء ابو الورد برون شد .\r\nدر اين سال مردم جزيره نيز سفيد پوشيدند و ابو العباس را خلع كردند .\r\n","description":"","footnote":"","page_name":" 4649 ","page_number":40},
  {"content":"\r\n\r\nسخن از خبر سپيد پوشيدن مردم جزيره و سر انجام كارشان در اين باب\r\nابو هاشم ، مخلد بن محمد ، گويد : وقتى خبر قيام ابو الورد و شورش مردم قنسرين به مردم جزيره رسيد سپيد پوشيدند و پيمان شكستند و سوى حران روانه شدند . در آن وقت موسى بن كعب با سه هزار سپاه آنجا بود كه در شهر بماند و سفيد پوشان از هر جانب سوى وى روان شدند و او را با كسانى كه همراهش بودند ، محاصره كردند ، اما كارشان پراكنده بود و سرى نداشتند كه فراهمشان كند .\r\nاز پى اين رخداد اسحاق بن مسلم از ارمينيه رسيد ، وى وقتى خبر هزيمت مروان را شنيده بود از آنجا روان شده بود ، مردم جزيره او را به سالارى برداشتند و مدت دو ماه موسى بن كعب را در حران محاصره كرد .\r\nگويد : ابو العباس ، ابو جعفر را با سپاهيانى كه با وى بودند و ابن هبيره را در واسط به محاصره داشتند روانه كرد كه برفت تا به قرقيسيا رسيد كه مردم آنجا سپيد پوشيده بودند و درهاى شهر را بر روى خويش بسته بودند ، آنگاه سوى شهر رقه رفت كه به همين گونه بودند و به كار بن مسلم آنجا بود . سپس از آنجا سوى حران رفت و اسحاق بن مسلم سوى رها رفت . و اين به سال صد و سى و سوم بود . موسى بن كعب نيز با كسانى كه همراه وى بودند از شهر حران در آمد و پيش ابو جعفر رفتند . به كار نيز پيش برادر خويش اسحاق بن مسلم رفت كه او را سوى جماعت ربيعه فرستاد كه به دار او ماردين بودند ، در آن وقت سالار ربيعه يكى از حروريان بود به نام بريكه ، ابو جعفر آهنگ وى كرد و با آنها تلاقى كرد كه در آنجا با وى نبردى سخت كردند كه بريكه در نبردگاه كشته شد ، سپس به كار در رها پيش برادر خود اسحاق رفت كه اسحاق وى را آنجا نهاد و با بيشتر سپاه سوى سميساء رفت و براى سپاه خويش خندق زد .\r\nابو جعفر با جمع خويش برفت و به كار در رها با وى مقابل شد و ميانشان نبردها\r\n","description":"","footnote":"","page_name":" 4650 ","page_number":41},
  {"content":"\r\nرخ داد .\r\nگويد : ابو العباس به عبد الله بن على نوشت كه با سپاهيان خويش سوى اسحاق رود به سميساط ، و او از شام برفت تا در مقابل اسحاق كه در سميساط بود جاى گرفت ، آنها شصت هزار كس بودند ، همه اهل جزيره ، و فرات در ميانه حايل بود .\r\nابو جعفر نيز از رها در رسيد ، اسحاق به آنها نامه نوشت و امان خواست كه اين را پذيرفتند و به ابو العباس نوشتند كه دستور داد او را با هر كه با وى بود امان دهند .\r\nگويد : پس مكتوبى در ميانه نوشتند و ضمن آن پيمان مؤكد كردند ، اسحاق پيش ابو جعفر آمد و صلح در ميانه انجام شد و از برگزيده ترين ياران ابو جعفر شد .\r\nپس از آن مردم جزيره و مردم شام به استقامت آمدند و ابو العباس ، ابو جعفر را به جزيره و ارمينيه و آذربيجان گماشت و بدينسان بود تا به خلافت رسيد .\r\nگويند كه اسحاق بن مسلم عقيلى هفت ماه در سميساط ببود و ابو جعفر او را در محاصره داشت . مىگفت : « بيعتى به گردن من هست كه آن را وا نمىگذارم تا بدانم كه صاحب بيعت مرده يا كشته شده . » راوى گويد : ابو جعفر به دو پيغام داد كه مروان كشته شده .\r\nگفت : « تا يقين كنم . » پس از آن صلح خواست و گفت : « دانستم كه مروان كشته شده . » ابو جعفر او را امان داد كه با وى شد و به نزد او منزلت بزرگ داشت .\r\nبقولى عبد الله بن على بود كه اسحاق را امان داد .\r\nدر اين سال ابو جعفر به خراسان پيش ابو مسلم رفت تا راى وى را در بارهء كشتن ابو سلمه ، حفص بن سليمان ، بداند .\r\n","description":"","footnote":"","page_name":" 4651 ","page_number":42},
  {"content":"\r\n\r\nسخن از رفتن ابو جعفر به نزد ابو مسلم در بارهء كشتن ابو سلمه و كار وى و ابو مسلم در اين باب\r\nپيش از اين ، كار ابو سلمه را با رفتار وى در بارهء ابو العباس و هاشميان همراه وى ، وقتى كه به كوفه آمده بودند و به سبب آن از وى بدگمان شدند ، ياد كرده‌ام .\r\nيزيد بن اسيد گويد : ابو جعفر مىگفت : « وقتى ابو العباس ، امير مؤمنان ، غلبه يافت ، شبى به صحبت بوديم و از رفتار ابو سلمه سخن آورديم ، يكى از ما گفت : « شما چه مىدانيد شايد آنچه ابو سلمه كرد با نظر ابو مسلم بود . » و هيچكس از ما سخنى نگفت .\r\nگويد : امير مؤمنان ، ابو العباس گفت : « اگر اين با نظر ابو مسلم بوده ما هدف بليه اى هستيم مگر خدا آن را از ما بگرداند . » آنگاه پراكنده شديم . پس از آن ابو العباس مرا پيش خواند و گفت : « راى تو چيست ؟ » گفتم : « راى ، راى تو است . » گفت : « هيچكس از ما به ابو مسلم از تو نزديكتر نيست ، سوى او برو و معلوم دار كه راى او چيست ؟ كه بر تو مخفى نماند ، وقتى او را بديدى ، اگر با نظر وى بوده احتياط خويش بداريم و اگر با نظر وى نبوده خاطرهامان آسوده شود . » گويد : با ترس روان شدم و چون به رى رسيدم نامهء ابو مسلم به عامل رسيده بود كه شنيده‌ام عبد الله بن محمد سوى تو آمده ، وقتى رسيد هماندم كه پيش تو مىرسد او را سوى من فرست . و چون رسيدم عامل رى به نزد من آمد و مرا از نامهء ابو مسلم خبر داد و دستور حركت داد كه ترسم بيشتر شد .\r\nگويد : از رى برون شدم و بيمناك و ترسان بودم ، وقتى به نيشابور رسيدم ، عامل آنجا\r\n","description":"","footnote":"","page_name":" 4652 ","page_number":43},
  {"content":"\r\nبا نامهء ابو مسلم پيش من آمد كه وقتى عبد الله بن محمد پيش تو آمد وى را بفرست و او را وا مگذار كه سر زمين تو سرزمين\r\nخوارج است و بر او بيمناكم .\r\nگويد : خاطرم آسوده شد و با خويش گفتم : « مىبينم كه به كار من توجه دارد . » راه پيمودم و چون به دو فرسخى مرو رسيدم ابو مسلم با كسان ، از من پيشوا از كرد و چون به نزديك من رسيد ، پياده سوى من آمد تا دستم را بوسيد ، گفتمش : « برنشين . » و او بر نشست و وارد مرو شد .\r\nگويد : در خانه اى فرود آمدم و سه روز ببودم كه در بارهء چيزى از من نمىپرسيد ، سپس به روز چهارم به من گفت : « براى چه آمده اى ؟ » كه با وى بگفتم .\r\nگفت : « ابو سلمه چنين كرد ؟ زحمت او را از شما بر مىدارم . » آنگاه مرار بن - انس ضبى را پيش خواند و گفت : « به كوفه برو و هر كجا ابو سلمه را ديدى او را بكش ، و در اين باب به راى امام كار كن . » گويد : مرار سوى كوفه رفت ، ابو سلمه به نزد ابو العباس به صحبت بود ، در راه وى نشست و چون برون آمد او را بكشت و گفتند : « خوارج او را كشتند . » سالم گويد : از رى تا خراسان همراه ابو جعفر بودم و حاجب وى بودم ، ابو مسلم به نزد وى مىآمد و بر در خانه پياده مىشد و در دهليز مىنشست و مىگفت :\r\n« براى من اجازه بخواه . » گويد : ابو جعفر بر من خشم آورد و گفت : « واى تو ، وقتى او را ديدى در را بر او بگشاى و بگو بر اسب خويش وارد شود . » چنان كردم و به ابو مسلم گفتم كه ابو - جعفر چنان و چنان گفت .\r\nگفت : « بله ، مىدانم ، اما براى من از او اجازه بخواه . » گويند : ابو العباس پيش از رفتن از اردوگاه نخيله از ابو سلمه آزرده خاطر بود ، پس از آن ، از نزد وى ، به مدينة الهاشميه رفت و در قصر امارت كه آنجا بود\r\n","description":"","footnote":"","page_name":" 4653 ","page_number":44},
  {"content":"\r\nجاى گرفت و همچنان از وى آزرده بود و اين از رفتار وى معلوم بود .\r\nراوى گويد : ابو العباس به ابو مسلم نوشت و راى خويش را معلوم وى داشت و اينكه ابو سلمه قصد دغلى داشته و از او بيم دارد . ابو مسلم به امير مؤمنان نوشت :\r\n« اگر امير مؤمنان چنين چيزى از او دانسته بايد او را بكشد . » گويد : اما داود بن على به ابو العباس گفت : « اى امير مؤمنان چنين مكن كه ابو مسلم و مردم خراسان كه با ويند ، و وضع او را به نزدشان مىدانى ، آن را بر ضد تو دستاويز كنند ، به ابو مسلم بنويس كه يكى را سوى ابو سلمه فرستد و او را بكشد . » پس ابو العباس اين را به ابو مسلم نوشت و به همين سبب ابو مسلم مرار بن انس ضبى را فرستاد كه در مدينة الهاشميه پيش ابو العباس رفت و سبب آمدن خويش را معلوم وى داشت .\r\nگويد : پس ابو العباس بانگزنى را گفت تا بانگ زد كه امير مؤمنان از ابو سلمه خشنود است و او را پيش خواند و جامه پوشانيد . پس از آن شبى ابو سلمه به نزد وى آمد و همچنان پيش وى بود تا بيشتر شب برفت . آنگاه برون شد\r\nو تنها و پياده سوى منزل خويش مىرفت تا وارد طاقها شد . مرار بن انس ضبى و يارانش كه با وى بودند راه ابو سلمه را گرفتند و او را بكشتند . درهاى شهر بسته شد و گفتند : « خوارج ابو سلمه را كشتند . » گويد : روز بعد ، جثهء او را بياوردند و يحيى بن محمد بن على بر او نماز كرد و در مدينة الهاشميه به گورش كردند و سليمان بن مهاجر بجلى شعرى در بارهء او گفت به اين مضمون :\r\n« وزير ، وزير آل محمد به هلاكت رسيد « و آنكه با تو دشمنى مىكرد وزير شد . » گويد : و چنان بود كه ابو سلمه را ، وزير آل محمد مىگفتند ، و ابو مسلم را ، امين آل محمد . وقتى ابو سلمه كشته شد ابو العباس برادر خويش ابو جعفر را با سى -\r\n","description":"","footnote":"","page_name":" 4654 ","page_number":45},
  {"content":"\r\nكس از جمله حجاج بن ارطاة و اسحاق بن فضل هاشمى سوى ابو مسلم فرستاد و چون ابو جعفر پيش ابو مسلم رسيد عبيد الله بن حسين لنگ با وى همراهى مىكرد و سليمان ابن كثير نيز با او بود . سليمان بن كثير به لنگ گفت : « اى كس ، ما پيوسته اميد داشتيم كه كار شما سامان گيرد ، اگر مايل بوديد ما را براى هر چه خواستيد دعوت كنند . » گويد : عبد الله پنداشت كه وى مأمور ابو مسلم است و از اين بيم كرد ، ابو مسلم از همراهى سليمان بن كثير با ابو جعفر خبر يافت ، عبيد الله نيز پيش ابو مسلم رفت و آنچه را سليمان گفته بود با وى بگفت كه مىپنداشت اگر چنين نكند او را به غافلگيرى مىكشد ، پس او را كشت .\r\nگويد : آنگاه ابو مسلم سليمان بن كثير را پيش خواند و گفت : « سخن امام را به ياد دارى كه به من گفته : از هر كه بدگمان شدى او را بكش ؟ » گفت : « آرى . » گفت : « من از تو بد گمان شده‌ام . » گفت : « ترا به خدا قسم مىدهم . » گفت : « مرا قسم مده كه خيانت امام را به دل دارى . » پس بگفت تا گردن او را زدند . بجز او هيچيك از كسانى كه ابو مسلم گردنشان را زده بود علنى نبود .\r\nگويد : ابو جعفر از پيش ابو مسلم بازگشت و به ابو العباس گفت : « اگر ابو مسلم را وا گذارى و او را نكشى خليفه نخواهى بود و كارت اعتبار ندارد . » گفت : « چرا ؟ » گفت : « به خدا هر چه بخواهد مىكند . » ابو العباس گفت : « خاموش باش و اين را نهان بدار . »\r\n","description":"","footnote":"","page_name":" 4655 ","page_number":46},
  {"content":"\r\n\r\nسخن از خبر نبود با يزيد - ابن عمر بن هبيره در واسط\r\nدر اين سال ، ابو العباس ، برادر خويش ، ابو جعفر ، را براى نبرد يزيد بن عمر بن هبيره به واسط فرستاد .\r\nاز پيش كار سپاه خراسان را كه همراه قحطبه و پس از وى همراه پسرش حسن ، با ابن هبيره تلاقى كردند و هزيمت وى را كه با سپاهيان شامى همراه خويش به واسط رفت و آنجا حصارى شد ياد كرده‌ام .\r\nابو السرى گويد : وقتى ابن هبيره هزيمت شد كسان از اطراف وى پراكنده شدند ، وى كسانى را بر بنه ها گماشت كه اموال را ببردند حوثره به دو گفت : « اينك كه يار آنها كشته شده كجا ميروى ؟ سوى كوفه برو كه سپاه فراوان دارى و با آنها نبرد كن تا كشته شوى يا ظفر يا بى . » گفت : « به واسط مىرويم و مىانديشيم . » گفت : « پيش از اين نمىكنى كه او را بر خويش تسلط مىدهى و كشته مىشوى . » يحيى بن حصين به دو گفت : « چيزى پيش مروان نخواهى برد كه به نظرى وى بهتر از اين سپاهيان باشد ، بر كنار فرات برو تا پيش وى رسى . مبادا به واسط روى كه حصارى مىشوى و از پس حصارى شدن بجز كشته شدن نيست . » گويد : اما نپذيرفت . و چنان بود كه از مروان بيمناك بود كه مروان در بارهء چيزى به او مىنوشته بود و او مخالفت مىكرده بود و بيم داشت اگر پيش وى رود كشته شود . پس به واسط رفت و وارد آنجا شد و حصارى شد .\r\nگويد : ابو سلمه حسن بن قحطبه را فرستاد ، حسن و ياران وى خندق زدند و ما بين زاب و دجله جاى گرفتند . حسن سرا پرده هاى خويش را مقابل در مضمار به پا -\r\n","description":"","footnote":"","page_name":" 4656 ","page_number":47},
  {"content":"\r\nكرد و نخستين نبردى كه ميانشان رخ داد به روز چهار شنبه بود .\r\nگويد : مردم شامى به ابن هبيره گفتند : « به ما اجازه بده با آنها نبرد كنيم . » كه اجازه داد . شاميان بيرون شدند ، ابن هبيرة نيز بيرون شد ، پسرش داود بر پهلوى راست وى بود . محمد بن نباته با كسانى از خراسانيان ، از جمله ابو العود خراسانى ، با وى بودند . خازم بن خزيمه بر پهلوى راست حسن بود . مقابل در مضمار با ابن هبيره تلاقى شد . خازم به ابن هبيره حمله برد كه شاميان را هزيمت كردند و آنها را سوى خندقها راندند . و كسان به طرف در شهر شتافتند و بر در مضمار انبوه شدند هنگامى كه حسن آنجا توقف كرده بود . ارابه داران به آنها سنگ ميانداختند . آنگاه با سواران ، ما بين شهر و خندق روان شد شاميان باز آمدند ، حسن به آنها حمله برد كه ميان وى و شهر حايل شدند اما سوى دجله رانده شدند و بسيار كس از آنها غرق شد آنگاه با كشتىها بيامدند و آنها را ببردند .\r\nگويد : در آن روز ابن نباته سلاح خويش را بيفكند و به آب زد ، با كشتىاى به دنبال وى رفتند كه بر نشست .\r\nگويد : پس از آن از هم جدا شدند و هفت روز بماندند . آنگاه به روز سه شنبه برون شدند و پيكار كردند . يكى از مردم شام به ابو حفص هزار مرد حمله برد و ضربتى به او زد و نسبت خويش را بگفت كه من جوان سلميم . ابو حفص نيز ضربتى به او زد و نسبت خويش را بگفت كه من جوان عتكيم ، و او را از پاى در آورد . مردم شام به وضعى زشت هزيمت شدند و وارد شهر شدند و چندان كه خدا خواست بماندند و نبردى نبود بجز تير اندازى از پس ديوار .\r\nگويد : در آن وقت كه ابن هبيره در حصار بود شنيد كه ابو اميهء تغلبى سياه پوش شده و ابو عثمان را به منزل او فرستاد كه وارد قبه ابو اميه شد و گفت : « امير مرا به نزد تو فرستاده كه قبه ات را بكاوم ، اگر جامه سياه در آن باشد آن را به گردنت آويزم با يك طناب و ترا به نزد وى برم ، اگر پارچهء سياهى در خانه ات نباشد ، اين پنجاه -\r\n","description":"","footnote":"","page_name":" 4657 ","page_number":48},
  {"content":"\r\nهزار جايزه تست . » گويد : اما چون ابو اميه نخواست بگذارد كه قبه اش را بكاود ، او را پيش ابن هبيره برد كه وى را بداشت . معن بن زائده و كسانى از قبيلهء ربيعه در اين باب سخن كردند و سه تن از بنى فزاره را گرفتند و بداشتند و ابن هبيره را دشنام گفتند . يحيى بن حضين به نزدشان رفت و با آنها سخن كرد كه گفتند : « رهاشان نمىكنيم تا يار ما را رها كند . » گويد : اما ابن هبيره نپذيرفت كه يحيى بن حضين به دو گفت : « كار خويش را تباه مىكنى كه اينك در محاصره اى ، اين مرد را رها كن . » گفت : « نه و حرمتى نيست . » ابن حضين سوى آنها بازگشت و خبر را بگفت و معن و عبد الرحمان بن بشر عجلى ، كناره گير شدند . ابن حضين به ابن هبيره گفت : « اينان يكه سواران تواند كه تباهشان كرده اى و اگر در اين كار اصرار كنى بر ضد تو سختتر از محاصره كنندگان خواهند بود . » گويد : پس ابن هبيره ابو اميه را پيش خواند و جامه پوشانيد و او را رها كرد ، كه صلح كردند و به وضعى كه بوده بودند ، بازگشتند .\r\nگويد : ابو نصر ، مالك بن هيثم ، از ناحيهء سيستان بيامد . حسن بن قحطبه هيئتى را سوى ابو العباس فرستاد و آمدن ابو نصر را خبر داد و غيلان بن عبد الله خزاعى را سر هيئت كرد . غيلان از حسن آزرده بود ، وى را سوى روح بن حاتم فرستاده بود به عنوان كمك وى ، و چون به نزد ابو العباس رسيد گفت : « شهادت مىدهم كه تو امير مؤمنانى و طناب محكم خدايى و امام پرهيزكارانى . » گفت : « اى غيلان حاجت خويش را بگوى . » گفت : « از تو بخشش مىخواهم . » گفت : « خدا ترا ببخشد . » داود بن على گفت : « اى ابو فضاله خدايت توفيق دهد . » غيلان گفت : « اى امير مؤمنان با يكى از مردم خاندان خويش بر ما منت بنه . »\r\n","description":"","footnote":"","page_name":" 4658 ","page_number":49},
  {"content":"\r\nگفت : « مگر يكى از مردم خاندان من ، حسن بن قحطبه ، بر شما گماشته نيست ؟ » گفت : « اى امير مؤمنان با يكى از مردم خاندان خويش بر ما منت بنه . » ابو العباس ، سخن اول خويش را تكرار كرد .\r\nغيلان گفت : « اى امير مؤمنان ، يا يكى از مردم خاندان خويش بر ما منت بنه كه به چهرهء وى بنگريم و چشمانمان به دو روشن شود . » گفت : « بله ، اى غيلان . » و ابو جعفر را فرستاد و غيلان را سالار نگهبانان وى كرد .\r\nگويد : ابو العباس به واسط رفت ، ابو نصر به غيلان گفت : « همان كردى كه مىخواستم . » گفت : « به بود . » [ 1 
  ]\r\nغيلان چند روزى سالارى نگهبانان داشت ، سپس به ابو جعفر گفت : « به كار نگهبانان توانايى ندارم ، ترا به يكى رهنمون ميشوم كه از من دلير تر است . » گفت : « كى ؟ » گفت : « جهور بن مرار . » گفت : « قدرت عزل ترا ندارم از آن رو كه امير مؤمنان ترا به كار گرفته . » گفت : « به دو بنويس و معلوم وى دار » گويد : پس ابو جعفر ، به ابو العباس نوشت كه به جواب او نوشت مطابق نظر غيلان كار كن و او جهور را سالار نگهبانان خويش كرد .\r\nگويد : آنگاه ابو جعفر به غيلان گفت : « يكى را براى من بجوى كه او را سالار كشيكبانان كنم . » گفت : « كسى كه من او را براى خويشتن مىپسندم ، عثمان بن نهيك است . »\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4659 ","page_number":50},
  {"content":"\r\nسالار كشيكبانان شد .\r\nبشر بن عيسى گويد : وقتى ابو جعفر به واسط آمد حسن منزل خويش را به دو واگذاشت . ابو جعفر به نبرد قوم پرداخت كه با وى نبرد كردند . روزى ابو نصر به نبرد آنها رفت ، مردم شام هزيمت شدند و سوى خندقها يشان رفتند . معن و ابو يحيى جذامى به كمين نشسته بودند و چون خراسانى از آنها گذشتند برون شدند و با آنها نبرد كردند تا شب شد . ابو نصر پياده شد و به نزد خندقها نبرد كردند و آتشها را بالا بردند . آنگاه ابن - هبيره در برج بود به در خلالين . هنگام شب چندان كه خدا خواست نبرد كردند آنگاه ابن هبيره كس سوى معن فرستاد كه باز گردد و او بازگشت .\r\nگويد : پس از آن چند روز ببودند و باز مردم شامى با محمد بن نباته و معن بن زائده و زياد بن صالح و گروهى از يكه سواران شامى برون شدند و خراسانيان به نبردشان پرداختند تا آنها را سوى دجله راندند كه در دجله همى افتادند .\r\nابو نصر گفت : « اى اهل خراسان مردمان خانه بيابان هستيد و بر خيزيد . » [ 1 
  ] گويد : خراسانيان بازگشتند ، پسر ابو نصر از پا در آمده بود ، روح بن حاتم او را برداشت ، پدرش بر او گذشت و به پارسى به دو گفت : « پسرت را كشتند ، پس از تو خدا دنيا را لعنت كند . » [ 2 
  ] آنگاه به مردم شامى حمله بردند تا آنها را به شهر واسط راندند . و بعضى از آنها به بعضى ديگر گفتند : « نه به خدا از اين پس اين شب هر گز توفيق نخواهيم داشت ، ما كه يكه سواران مردم شاميم سوى آنها رفتيم كه هزيمتمان كردند ، تا وارد شهر شديم . » گويد : در آن شب از مردم خراسانى به كار انصارى كشته شد با يكى ديگر از مردم خراسانى و اين هر دو از يكه سواران خراسان بودند .\r\nگويد : در اثناى محاصرهء ابن هبيره ، ابو نصر كشتىها را پر از هيزم مىكرد و\r\n\r\n","description":"","footnote":"\r\n[ 1 
  ] تمام جمله در متن به فارسى آمده ، بجز حرف ندا .\r\n[ 2 
  ] در متن به عربى است .\r\n","page_name":" 4660 ","page_number":51},
  {"content":"\r\nآتش در آن مىزد تا بر هر چه مىگذرد بسوزاند اما ابن هبيره زورقها را آماده مىكرد كه قلابها داشت و اين كشتيها را مىكشيد .\r\nگويد : يازده ماه بدين گونه به سر كردند و چون كار محاصره به درازا كشيد تقاضاى صلح كردند ، و اين كار را وقتى كردند كه از\r\nكشته شدن مروان خبر يافتند . خبر را اسماعيل ابن عبد الله قسرى براى شان آورد و به آنها گفت : « وقتى مروان كشته شد براى چه خودتان را به كشتن مىدهيد ؟ » گويند : ابو العباس ، ابو جعفر را وقتى كه از خراسان از پيش ابو مسلم بازگشته بود براى نبرد ابن هبيره فرستاد . ابو جعفر حركت كرد و پيش حسن بن قحطبه رفت كه ابن هبيره را در واسط به محاصره داشت . حسن منزل خويش را به ابو جعفر داد كه ابو جعفر در آن جاى گرفت .\r\nراوى گويد : و چون محاصرهء ابن هبيره و يارانش به درازا كشيد ، يارانش به خلاف وى برخاستند . يمانيان گفتند : « مروان را كه با ما چنان رفتارها داشت يارى نمىكنيم . » نزاريان گفتند : « ما نبرد نمىكنيم مگر آنكه يمانيان نيز همراه ما نبرد كنند . » گويد : و چنان بود كه تنها اوباش و غلامان ، همراه ابن هبيره نبرد مىكردند .\r\nابن هبيره مىخواست سوى محمد ، نوادهء حسن بن على ، دعوت كند به دو نوشت ، اما جواب وى نرسيد . ابو العباس به يمانيان طرفدار ابن هبيره نامه نوشت و به طمعشان انداخت .\r\nزياد بن صالح و زياد بن عبيد الله ، هردوان حارثى ، سوى وى رفتند و به ابن هبيره وعده دادند كه جانب ابو العباس را براى وى سامان دهند ، اما نكردند . فرستادگان ميان ابو جعفر و ابن هبيره روان بودند تا به دو امان داد و در بارهء آن مكتوبى نوشت كه چهل روز ابن هبيره در بارهء آن با مطلعان مشورت مىكرد تا عاقبت آن را پسندند و سوى ابو جعفر فرستاد و ابو جعفر آن را سوى ابو العباس فرستاد كه به دو دستور داد آن را اجرا كند .\r\n","description":"","footnote":"","page_name":" 4661 ","page_number":52},
  {"content":"\r\nگويد : نظر ابو جعفر اين بود كه به تعهد خويش با ابن هبيره عمل كند ، اما ابو العباس كارى را بىمشورت ابو مسلم به سر نمىبرد . ابو الجهم كه به نزد ابو العباس ، خبر گير ابو مسلم بود همه اخبار وى را به ابو مسلم نوشت و ابو مسلم به ابو العباس نوشت :\r\n« وقتى در راه هموار سنگ افكنند تباه شود ، نه ، به خدا راهى كه ابن هبيره در آن باشد به صلاح نبايد . » گويد : وقتى مكتوب صلح كامل شد ، ابن هبيره با هزار و سيصد كس از بخاريان پيش ابو جعفر رفت ، مىخواست بر است خويش وارد منزل شود ، سلام بن سليم حاجب بر خاست و گفت : « ابو خالد خوش آمدى ، پياده شو با توفيق . » گويد : نزديك به ده هزار كس از خراسانيان اطراف منزل را گرفته بودند . ابن - هبيره پياده شد . بالشى براى او خواست كه بر آن بنشيند . پس از آن سرداران را خواست كه وارد شدند . سپس ، سلام گفت : « ابو خالد وارد شو . » گفت : « من و همراهانم ؟ » گفت : « براى تو تنها اجازه گرفته‌ام . » گويد : اين هبيره بر خاست و وارد شد ، بالشى براى او نهادند ، كه بر آن نشست و لختى با ابو جعفر گفتگو كرد . آنگاه بر خاست و ابو جعفر از پى او نگريست تا از ديد وى برون شد .\r\nگويد : پس از آن چنان بود كه ابن هبيره يك روز به جا مىماند و روز ديگر به نزد ابو جعفر مىرفت\r\nبا پانصد سوار و سيصد پياده . يزيد بن حاتم به ابو جعفر گفت : « اى امير وقتى ابن هبيره مىآيد اردوگاه را مىلرزاند و از قدرت وى چيزى كم نشده ، اگر با اين سواران و پيادگان حركت مىكند عبد الجبار و جهور چكاره‌اند ؟ » گويد : پس ابو جعفر به سلام گفت : « به ابن هبيره بگو اين جمع را بگذارد و با نزديكان خويش پيش ما آيد . » سلام اين را با وى بگفت كه چهره اش دگرگون شد و با نزديكان خويش آمد كه نزديك سى كس بودند .\r\n","description":"","footnote":"","page_name":" 4662 ","page_number":53},
  {"content":"\r\nسلام به دو گفت : « گويى به گردنفرازى مىآيى ! » گفت : « اگر دستور دهيد پياده سوى شما آييم ، پياده مىآييم ؟ » گفت : « قصد تحقير ترا نداريم ، امير اين دستور را رعايت تو داده . » و پس از آن ابن هبيره با سه كس مىآمد .\r\nمحمد بن كثير گويد : روزى ابن هبيره با ابو جعفر سخن مىكرد و گفت : « اى فلان » يا « اى آدم » ، آنگاه از اين سخن بگشت و گفت : « اى امير ديرى نرفته كه با كسان بدين گونه سخن مىكرده‌ام ، چيزى بر زبانم رفت كه قصد آن نداشتم . » گويد : ابو العباس با اصرار به ابو جعفر دستور مىداد كه ابن هبيره را بكشد اما ابو جعفر به دو پاسخ مىداد ، تا وقتى كه به دو نوشت به خدا يا او را مىكشى يا كسى را مىفرستم كه او را او جايگاه تو برون كشد و كشتن وى را عهده كند .\r\nگويد : پس ابو جعفر مصمم شد او را بكشد و خازم بن خزيمه و هيثم بن شعبه را فرستاد و دستورشان داد كه بيت المالها را مهر بزنند . آنگاه كس به طلب سران قيسيان و مضريان طرفدار وى فرستاد كه محمد بن نباته و حوثرة بن سهيل و طارق بن قدامه و زياد بن سويد و ابو بكر بن كعب عقيلى و ابان و بشر ، پسران عبد الملك بن بشر ، با بيست و دو كس از مردم قيس و جعفر بن حنظله و هزان بن سعد بيامدند .\r\nگويد : سلام بن سليم برون شد و گفت : « ابن حوثره و محمد بن نباته . » پس آنها برخاستند و وارد شدند . عثمان بن نهيك و فضل بن سليمان و موسى بن عقيل با يكصد كس در جايگاهى نرسيده به جايگاه ابو جعفر نشسته بودند . شمشير آنها را گرفتند و دستهاشان را بستند پس از آن بشر و ابان ، پسران عبد الملك بن بشر ، وارد شدند و با آنها نيز چنين كردند سپس ابو بكر بن كعب و طارق بن قدامه وارد شدند .\r\nگويد : جعفر بن حنظله برخاست و گفت : « ما سران سپاهيانيم چرا اينان را بر ما مقدم مىداريد ؟ » گفت : « از كدام قومى ؟ »\r\n","description":"","footnote":"","page_name":" 4663 ","page_number":54},
  {"content":"\r\nگفت : « از قبيلهء بهراء . » گفت : « پشت سرت\r\nبرايت گشاده تر است . » پس از آن هزان به پا خاست و سخن كرد كه او را پس زدند .\r\nروح بن حاتم گفت : « اى ابو يعقوب شمشيرهاى قوم را گرفتند . » موسى بن عقيل پيش آنها آمد به دو گفتند : « با ما به نام خدا پيمان كرديد و آن را نا چيز كرديد ، اميدواريم خدا اين را مكافات دهد . » ابن نباته بنا كرد شيشكى ببندد .\r\nحوثره به دو گفت : « اين براى تو كارى نخواهد ساخت . » گفت : « گويى اين وضع را مىديدم . » گويد : پس آنها را بكشتند و انگشترهاشان را بگرفتند . آنگاه خازم و هيثم بن شعبه و اغلب بن سالم با حدود يكصد كس برفتند و به ابن هبيره پيغام دادند كه مىخواهيم ما لها را ببريم .\r\nابن هبيره به حاجب خويش گفت : « اى ابو عثمان برو و مالها را به آنها نشان بده . » گويد : كسانى را بر در اطاقها نهادند ، آنگاه به اطراف خانه نگريستن گرفتند ، داود پسر ابن هبيره و دبيرش عمرو بن ايوب و حاجب وى و تنى چند از غلامانش با وى بودند ، پسر خردسال وى نيز در دامنش بود ، از نظر كردن آنها نگران شد و گفت :\r\n« به خدا قسم در چهرهء اين قوم شرى هست . » سوى وى رفتند . حاجب ابن هبيره پيش رويشان برخاست و به آنها گفت : « چه خبر است ؟ » هيثم بن شعبه ضربتى به شانهء ابن هبيره زد كه بيفتاد . پسرش داود نبرد كرد كه كشته شد . غلامانش نيز كشته شدند . طفل را از كنار خويش دور كرد و گفت : « اين بچه را بگيريد . » آنگاه به سجده افتاد و در حال سجده كشته شد .\r\nگويد : سرهاشان را پيش ابو جعفر بردند و براى كسان نداى امان داد ، بجز حكم بن عبد الملك و خالد بن مسلمه مخزومى و عمر بن ذر . زياد بن عبيد الله براى ابن ذر امان خواست كه ابو العباس وى را امان داد . حكم بگريخت . ابو جعفر خالد را امان داد اما\r\n","description":"","footnote":"","page_name":" 4664 ","page_number":55},
  {"content":"\r\nابو العباس او را بكشت و امان ابو جعفر را روا نداشت . ابو علاقه و هشام بن هيثم ، هردوان فزارى ، فرارى شدند ، حجر بن سعيد طايى بر ساحل زاب به آنها رسيد و هر دو را بكشت .\r\nگويد : ابو عطاى سندى به رثاى ابن هبيره شعرى گفت به اين مضمون :\r\n« حقا ديده اى كه در رخداد واسط « اشك روان خويش را بر تو نريخت « ديده اى خشكيده بود « آن شب كه نوحه گران به پا خاستند « و گريبانها دريده شد « و چهره ها خراشيده شد « اگر خانه ات متروك ماند « شايد از پس فرستادگان « فرستادگانى در آنجا اقامت گيرند « كه از دوستداران دور نيفتاده اى گرچه هر كه زير خاك باشد دور افتاده است . »\r\nابو بكر باهلى به نقل از پيرى از مردم خراسان گويد : هشام بن عبد الملك دختر يزيد بن هبيره را براى پسر خويش ، معاويه ، خواستگارى كرد ، اما نپذيرفت كه دختر خويش را به زن وى دهد از آن پس ميان يزيد بن هبيره و وليد بن قعقاع سخنى رفت و هشام او را پيش وليد بن قعقاع فرستاد كه وى را تازيانه زد و بداشت .\r\nگويند : وقتى ابو العباس ، ابو جعفر را براى نبرد ابن هبيره به واسط فرستاد ، به حسن بن قحطبه نوشت : « سپاه ، سپاه تو است و سرداران ، سرداران تواند ، اما خوش داشتم كه برادر من حضور داشته باشد ، شنوا و مطيع وى باش و با وى همكارى كن . به ابو نصر ، مالك بن هيثم نيز همانند آن نوشت ، تدبير امور سپاه به عهدهء حسن بود به دستور ابو جعفر -\r\n","description":"","footnote":"","page_name":" 4665 ","page_number":56},
  {"content":"\r\nمنصور .\r\nدر اين سال ، ابو مسلم ، محمد بن اشعث را سوى فارس فرستاد و به دو دستور داد عاملان ابو سلمه را بگيرد و گردنشان را بزند و او چنان كرد .\r\nو هم در اين سال ، ابو العباس ، عموى خويش عيسى بن على را به عاملى فارس فرستاد كه محمد بن اشعث عامل آنجا بود و قصد عيسى كرد ، به دو گفتند : « اين كار حق تو نيست . » گفت : « چرا ، ابو مسلم به من دستور داده هر كس جز از سوى او به دعوى ولايتدارى پيش من آيد گردنش را بزنم . » راوى گويد : آنگاه از اين كار دست بداشت كه از عاقبت آن بيم داشت و به قسمهاى مؤكد ، عيسى را قسم داد كه به منبرى نرود و شمشير نياويزد ، مگر به هنگام جهاد . پس از آن عيسى كارى را عهده نكرد و شمشير نياويخت مگر در غزا .\r\nگويد : پس از آن ابو العباس ، اسماعيل بن على را به ولايتدارى فارس فرستاد .\r\nدر اين سال ، ابو العباس ، برادر خويش ابو جعفر را به ولايتدارى جزيره و آذربيجان و ارمينيه فرستاد ، برادر ديگر خويش يحيى بن محمد را نيز ولايتدار موصل كرد .\r\nو هم در اين سال ابو العباس عموى خويش داود بن على را از كوفه و توابع آن برداشت و مدينه و مكه و يمن و يمامه را به دو داد و عيسى بن موسى را به جاى وى به عاملى كوفه و توابع آن گماشت .\r\nو هم در اين سال ، مروان كه در جزيره بود وليد بن عروه را از مدينه برداشت و برادر وى يوسف بن عروه را بر آنجا گماشت .\r\nواقدى گويد : عروه چهار روز رفته از ماه ربيع الاول به مدينه رسيد .\r\n","description":"","footnote":"","page_name":" 4666 ","page_number":57},
  {"content":"\r\nو هم در اين سال عيسى بن موسى ، ابن ابى ليلى را به قضاى كوفه گماشت .\r\nدر اين سال ، عامل كوفه ، سفيان بن معاويه مهلبى بود قضاى آنجا با حجاج بن - ارطاة بود . عامل فارس محمد بن اشعث بود عامل سند منصور بن جمهور بود . عامل جزيره و ارمينيه و آذربيجان عبد الله بن محمد بود . عامل ولايتهاى شام عبد الله بن على بود . عامل مصر ، ابو عون ، عبد الملك بن يزيد بود . عامل خراسان و جبال ابو مسلم بود .\r\nديوان خراج با خالد بن برمك بود .\r\nدر اين سال داود بن على بن عبد الله بن عباس سالار حج بود .\r\nآنگاه سال صد و سى و سوم در آمد .\r\n\r\nسخن از حادثاتيكه بسال يكصد و سى و سوم بود\r\nاز جمله حوادث سال آن بود كه ابو العباس ، عموى خود سليمان بن على را به ولايتدارى بصره و توابع و ولايت دجله و بحرين و عمان و مهرگان كدك فرستاد . و هم او عموى خويش اسماعيل را به ولايتدارى اهواز فرستاد .\r\nو هم در اين سال داود بن على در مدينه بمرد ، در ماه ربيع الاول . ولايتدارى وى چنان كه محمد بن عمر گويد سه ماه بود . داود بن على به وقت مرگ پسر خويش موسى را بر عمل خويش گماشت و چون خبر وفات وى به ابو العباس رسيد دايى خويش زياد ابن عبيد الله حارثى را به عاملى مدينه و مكه و طايف فرستاد و محمد بن يزيد حارثى را نيز به عاملى يمن فرستاد كه در جمادى الاولى به يمن رسيد . زياد در مدينه بماند و محمد سوى يمن رفت . پس از آن زياد بن عبيد الله ، ابراهيم بن حسان سلمى ، ابو حماد ابرص ، را از مدينه سوى مثنى پسر ابن هبيره فرستاد كه در يمامه بود و او را بكشت و يارانش را نيز بكشت .\r\nو هم در اين سال ابو العباس به ابو عون نامه نوشت و او را به ولايتدارى مصر به جا نهاد . به عبد الله و صالح ، پسر اعلى ، نيز نوشت و ولايتهاى شام را به آنها داد .\r\n","description":"","footnote":"","page_name":" 4667 ","page_number":58},
  {"content":"\r\nو هم در اين سال محمد بن اشعث سوى افريقيه رفت و با آنها به سختى نبرد كرد تا آنجا را گشود .\r\nو هم در اين سال شريك بن شيخ مهرى در خراسان در بخارا بر ضد ابو مسلم قيام كرد و بر او اعتراض آورد و گفت : « پيرو خاندان محمد نشديم كه خون بريزيم و به خلاف حق عمل كنيم . » و بيشتر از سى هزار كس در اين راى پيرو او شدند .\r\nابو مسلم زياد بن صالح خزاعى را سوى او فرستاد كه با وى نبرد كرد و او را بكشت .\r\nو هم در اين سال ، ابو داود خالد بن ابراهيم ، از وخش سوى ختلان رفت و وارد آنجا شد ، حنش بن سبل شاه آنجا مقاومت نياورد اما كسانى از دهقانان ختلان به نزد وى رفتند و با وى حصارى شدند و بعضىشان در تنگه ها و گردنه ها و قلعه ها مقاومت آغاز كردند و چون ابو داود با حنش سخت گرفت ، وى شبانگاه با دهقانان و خدمهء خويش از قلعه برون شد كه تا سرزمين فرغانه برفتند و از آنجا به سرزمين تركان برفت تا پيش شاه چين رسيد . ابو داود كسانى از آنها را كه به دست آورده بود بگرفت و به بلخ آورد سپس پيش ابو مسلم فرستاد .\r\nو هم در اين سال عبد الرحمان بن يزيد بن مهلب كشته شد ، سليمان ملقب به اسود با وجود امانى كه براى وى نوشته بود او را كشت .\r\nو هم در اين سال صالح بن على ، سعيد بن عبد الله را براى غزاى تابستانى آن سوى تنگه ها فرستاد .\r\nو هم در اين سال يحيى بن محمد از موصل معزول شد و اسماعيل بن على به جاى وى عامل شد .\r\nدر اين سال زياد بن عبيد الله حارثى سالار حج بود ، اين را از ابو معشر آورده‌اند واقدى نيز چنين گفته است .\r\nعامل كوفه و سرزمين آن عيسى بن موسى بود . قضاى آنجا با ابن ابى ليلى بود .\r\n","description":"","footnote":"","page_name":" 4668 ","page_number":59},
  {"content":"\r\nعامل بصره و توابع آن و ولايت دجله و بحرين و عمان و عرض و مهرگان كدك سليمان ابن على بود . قضاى آنجا با عباد بن منصور بود . عامل اهواز اسماعيل بن على بود . عامل فارس محمد بن اشعث بود . عامل سند منصور بن جمهور بود . عامل خراسان و جبال ، ابو مسلم بود . عامل حمص و قنسرين و ولايت دمشق و اردن عبد الله بن على بود . عامل فلسطين صالح بن على بود . عامل مصر عبد الملك بن يزيد ، ابو عون ، بود . عامل جزيره عبد الله بن محمد منصور بود . عامل موصل اسماعيل بن على بود . عامل ارمينيه صالح ابن صبيح بود . عامل آذربيجان مجاشع بن يزيد بود . ديوان خراج با خالد بن برمك بود .\r\nآنگاه سال صد و سى و چهارم در آمد .\r\n\r\nسخن از حوادثى كه به سال صد و سى و چهارم بود\r\n\r\n. سخن از خبر خلع كه بسام بن ابراهيم كرد\r\nدر اين سال ، بسام بن ابراهيم بن بسام مخالفت آورد و خلع كرد وى از يكه - سواران مردم خراسان بود و چنان كه گفته‌اند با گروهى كه با راى وى هم آهنگى داشتند و از قيام خويش خوشدل بودند از اردوگاه ابو العباس امير مؤمنان روان شد .\r\nابو العباس در كارشان و اينكه كجا رفته‌اند جستجو كرد تا از محلشان خبر يافت كه در مداين بود و خازم بن خزيمه را به مقابلهء وى فرستاد كه چون بسام را بديد با وى نبرد آغاز كرد . بسام و يارانش هزيمت شدند و بيشترشان كشته شدند و اردوگاهشان به غارت رفت .\r\nخازم و يارانش به تعقيب آنها در سرزمين جوخا تا ولايت شهر ياران برفت و به هر كس از آنها رسيد كه به هزيمت مىرفت يا سر نبرد داشت او را بكشت . آنگاه از آن جانب بازگشت و به ذات المطامير ، يا دهكده اى همانند آن ، گذشت كه گروهى از بنى الحارث ابن كعب ، داييان دور ابو العباس ، آنجا بودند . وقتى بر آنها گذشت كه در مجلس خويش بودند :\r\n","description":"","footnote":"","page_name":" 4669 ","page_number":60},
  {"content":"\r\nسى و پنج كس از آنها و هيجده كس جز آنها و هفده كس از غلامانشان ، به آنها سلام نگفت و چون گذشت او را دشنام دادند ، وى از آنها آزرده دل بود كه شنيده بود مغيرة ابن فزع كه از ياران بسام بن ابراهيم بود به آنها پناه برده بود ، پس با شتاب بازگشت و در بارهء اقامت مغيره به نزد ايشان ، پرسش كرد .\r\nگفتند : « يكى از رهگذر بر ما گذشت كه او را نمىشناختيم و شبى در دهكدهء ما بماند سپس برفت . » به آنها گفت : « شما كه داييان امير مؤمنانيد ، دشمن وى بنزد شما مىآيد و در دهكده تان آرام مىگيرد ؟ چرا فراهم نيامديد و او را نگرفتيد ؟ » گويد : در پاسخ وى خشونت كردند و او بگفت تا گردن همگيشان را زدند و خانه هايشان را ويران كردند و اموالشان را غارت كردند آنگاه سوى ابو العباس بازگشت .\r\nگويد : يمانيان از عمل خازم خبر يافتند و آن را سخت مهم گرفتند و همسخن شدند ، زياد بن عبيد الله با عبد الله\r\nبن ربيع ، هردوان حارثى ، و عثمان بن نهيك و عبد الجبار ابن عبد الرحمان كه در آن وقت سالار نگهبانان ابو العباس بود به نزد وى رفتند و گفتند :\r\n« اى امير مؤمنان خازم در مورد چيزى بر تو جرئت آورده كه هيچيك از نزديكترين فرزندان پدرت دربارهء آن بر تو جرئت نمىآرد ، كه حق ترا حقير شمرده . داييان تو ولايتها سپرده‌اند و پيش تو آمده‌اند كه به تو ببالند و طالب نيكى تو بوده‌اند و چون به ديار و جوار تو رسيده‌اند خازم بر آنها تاخته و گردنهاشان را زده و خانه هاشان را ويران كرده و اموالشان را غارت كرده و املاكشان را به ويرانى داده ، بى آنكه خطايى كرده باشند . » گويد : پس ابو العباس آهنگ كشتن خازم كرد . موسى بن كعب و ابو الجهم ابن - عطيه خبر يافتند و پيش ابو العباس رفتند و گفتند : « اى امير مؤمنان شنيده‌ايم كه اين قوم ترا بر ضد خازم واداشته‌اند و گفته‌اند او را بكشى و آهنگ آن كرده اى . ترا از اين\r\n","description":"","footnote":"","page_name":" 4670 ","page_number":61},
  {"content":"\r\nكار به پناه خدا مىسپاريم كه وى مطيع است و سابقهء نكو دارد ، آنچه كرده در خور تحمل است كه شيعيان خراسانتان ، شما را بر همه خويشان ، از اولاد و پدران و برادران ، برگزيده‌اند و هر كه را مخالفت شما كرده ، كشته‌اند . تو در خور آنى كه بدى بد كارشان را بپوشانى ، اگر به ناچار سر كشتن وى دارى اين كار را به خويشتن مكن ، وى را به معرض حوادثى ببر كه اگر در اثناى آن كشته شد به مقصود خويش رسيده اى و اگر ظفر يافت ظفر وى از آن تو باشد . » گويد : به دو گفتند كه خازم را سوى خوارج عمان ، جلندى و ياران وى ، و خوارج جزيرهء ابن كاوان كه با شيبان بن عبد العزيز يشكرى بودند ، بفرستند .\r\nگويد : ابو العباس بگفت تا وى را با هفتصد كس روانه كنند . به سليمان بن على كه در بصره بود نوشت كه آنها را در كشتىها به جزيرهء ابن كاوان و عمان بفرستد ، و او حركت كرد .\r\nدر اين سال خازم بن خزيمه سوى عمان رفت و خوارجى را كه آنجا بودند كشت و بر آنجا و شهرهاى نزديك آن تسلط يافت و سفيان خارجى را بكشت .\r\n\r\nسخن از كار خازم بن خزيمه در عمان و كشتن خارجيان\r\nگويند : خازم بن خزيمه با هفتصد كس كه ابو العباس به دو پيوسته بود و از خاندان خويش و پسر عمان و وابستگان و هم از مردم مروروذ بر گزيده بود و مىشناختشان\r\nو به آنها اعتماد داشت حركت كرد و سوى بصره رفت و سليمان بن على آنها را بر كشتىها نشانيد . در بصره گروهى از مردم بنى تميم به خازم پيوستند و برفتند تا به جزيرهء ابن كاوان رسيدند . خازم نضلة بن نعيم نهشلى را با پانصد كس از ياران خويش به مقابلهء شيبان فرستاد كه تلاقى كردند و نبردى سخت كردند . شيبان و يارانش كه خارجيان صفرى بودند بر كشتىها نشستند و سوى عمان رفتند .\r\n","description":"","footnote":"","page_name":" 4671 ","page_number":62},
  {"content":"\r\nوقتى به عمان رسيدند جلندى و يارانش كه خارجيان اباضى بودند به مقابلهء آنها آمدند و نبردى سخت كردند كه شيبان و همراهانش كشته شدند . آنگاه خازم با كسانى كه همراه وى بودند به دريا برفت تا در سواحل عمان لنگر انداختند و در بيابانى فرود آمدند . جلندى و يارانش به مقابله آمدند و نبردى سخت كردند . آن روز از ياران خازم بسيار كس كشته شد . در آن وقت بر كنار دريا بودند ، از جمله كشتگان برادر مادرى خازم بود به نام اسماعيل با نود كس از مردم مروروذ .\r\nگويد : به روز دوم باز تلاقى كردند و نبردى سخت كردند . بر پهلوى راست خازم يكى از مردم مروروذ بود به نام حميد ورتكانى . بر پهلوى چپ وى نيز يكى از مردم مروروذ بود به نام مسلم ارغدى . سالار طليعه داران وى نضلة بن نعيم - نهشلى بود . در آن روز از خوارج نهصد كس كشته شد و نزديك نود كس از آنها را بسوختند .\r\nگويد : بار ديگر پس از هفت روز از رسيدن خازم تلاقى شد به ترتيبى كه يكى از مردم سغد به دو گفته بود كه در آنجا معمول است .\r\nبه دو گفته بود به يارانش بگويد : گلوله هايى بسته از كتان و پنبه و موى بر سر نيزه هاى خويش ببندند و آن را به نفت آغشته كنند و آتش در آن زنند و با آن بروند و خانه هاى ياران جلندى را كه از چوب و نى بود مشتعل كنند .\r\nگويد : و چون چنين كردند و خانه هاشان به آتش كشيده شد و به خانه ها و زن و فرزند كه در آن بود سر گرم شدند ، خازم و يارانش به آنها حمله بردند و شمشير در ايشان نهادند كه در حال مقاومت نبودند .\r\nجلندى جزو كشتگان بود ، شمار كشتگان به ده هزار رسيد ، خازم سرهايشان را به بصره فرستاد كه چند روز در بصره بود ، سپس آن را پيش ابو العباس فرستادند .\r\nپس از آن خازم چند ماه ببود تا نامهء ابو العباس به دو رسيد كه باز گردد و بازگشت .\r\nدر اين سال ابو داود خالد بن ابراهيم ، به غزاى مردم كش رفت و اخريد پادشاه\r\n","description":"","footnote":"","page_name":" 4672 ","page_number":63},
  {"content":"\r\nآنجا را بكشت\r\nوى مردى شنوا و مطيع بود و پيش از آن در بلخ به نزد وى آمده بود ، پس از آن نيز در كندك مجاور كش با وى ديدار كرده بود .\r\nابو داود وقتى اخريد و ياران وى را مىكشت مقدارى فراوان ظروف چينى نقش دار مطلاى بىمانند و زينهاى چينى و ديگر كالاى چين از ديبا و غيره و تحفه هاى چينى از آنها گرفت و همه را پيش ابو مسلم فرستاد كه به سمرقند بود .\r\nراوى گويد : ابو داود ، دهقانان كش و تعدادى از دهقانهاى آنجا را بكشت ، طاران برادر اخريد را نگهداشت و او را شاه كش كرد ، ابن النحاج را بگرفت و او را به سرزمينش پس فرستاد .\r\nگويد : ابو مسلم از آن پس كه از مردم سغد و بخارا كشتار كرد و بگفت تا ديوار سمرقند را بنيان كنند و زياد بن صالح را بر سغد و بر مردم بخارا گماشت و آنگاه به مرو بازگشت . ابو داود نيز به بلخ بازگشت .\r\nدر اين سال ابو العباس ، موسى بن كعب را براى نبرد منصور بن جمهور سوى هند فرستاد و سه هزار كس از عربان و وابستگان بصره و هزار كس از بنى تميم به مزدورى گرفت . موسى برفت و مسيب بن زهير را به جاى خويش بر نگهبانان ابو العباس گماشت . وقتى به هند وارد شد با دوازده هزار كس با منصور بن جمهور تلاقى كرد و او و يارانش را هزيمت كرد و او برفت و در ريگزار از تشنگى بمرد ، به قولى به درد شكم مرد .\r\nراوى گويد : وقتى پيشكار منصور كه در منصوره بود از هزيمت وى خبر يافت عيال و بنهء منصور را با تنى چند از معتمدان وى به ولايت خزران برد .\r\nو هم در اين سال محمد بن يزيد بن عبد الله كه عامل يمن بود در گذشت . پس ابو العباس به على بن ربيع حارثى كه از جانب زياد بن عبيد الله عامل مكه بود نوشت و او را ولايتدار يمن كرد كه سوى آنجا رفت .\r\nدر همين سال ابو العباس از حيره به انبار انتقال يافت و اين به گفتهء واقدى و\r\n","description":"","footnote":"","page_name":" 4673 ","page_number":64},
  {"content":"\r\nغير واقدى در ذى الحجه بود .\r\nو هم در اين سال صالح بن صبيح از ارمينيه معزول شد و يزيد بن اسيد جاى او را گرفت .\r\nو هم در اين سال مجاشع بن يزيد از آذربيجان معزول شد و محمد بن صول عامل آنجا شد .\r\nدر اين سال از كوفه تا مكه مناره و علامت ميل پديد آمد .\r\nدر اين سال عيسى بن موسى كه عامل كوفه و سرزمين آن بود سالار حج شد .\r\nقضاى كوفه با ابو ليلى بود . عامل مدينه و مكه و طايف و يمامه زياد بن عبيد الله بود . عامل يمن على بن ربيع حارثى بود . عامل بصره و توابع و ولايت دجله و بحرين و عمان و عرض و مهرگان كدك سليمان بن على بود . قضاى بصره با عباد بن منصور بود . عامل سند موسى بن كعب بود . عامل خراسان و جبال ابو مسلم بود . عامل فلسطين صالح بن على بود . عامل مصر ، ابو عون بود عامل موصل اسماعيل بن على بود .\r\nعامل ارمينيه يزيد بن اسيد بود . عامل آذربيجان محمد بن صول بود . ديوان خراج با خالد بن برمك بود . عامل جزيره ، ابو جعفر عبد الله بن محمد بود . عامل قنسرين و حمص و ولايت دمشق و اردن عبد الله بن على بود .\r\nآنگاه سال صد و سى و پنجم در آمد .\r\n\r\nسخن از حوادثى كه به - سال صد و سى و پنجم بود\r\nاز جمله حوادث سال قيام زياد بن صالح بود ، در آن سوى نهر بلخ ، كه ابو مسلم براى تلاقى وى آماده شد و از مرو حركت كرد ، ابو داود خالد بن ابراهيم نيز نصر بن - راشد را سوى ترمذ فرستاد و به دو دستور داد كه در شهر جاى گيرد ، مبادا زياد بن صالح\r\n","description":"","footnote":"","page_name":" 4674 ","page_number":65},
  {"content":"\r\nكس سوى قلعه و كشتىها فرستد و آن را بگيرد .\r\nنصر چنين كرد و چند روز آنجا بماند و كسانى از راونديان طالقان ، با يكى كه كنيهء ابو اسحاق داشت ، بر ضد وى قيام كردند و نصر را بكشتند .\r\nراوى گويد : وقتى خبر اين حادثه به ابو داود ، رسيد ، عيسى بن ماهان را به تعقيب قاتلان نصر فرستاد كه تعقيبشان كرد و آنها را بكشت .\r\nگويد : ابو مسلم با شتاب برفت تا به آمل رسيد . سباع بن نعمان ازدى نيز با وى بود . وى فرمان زياد بن صالح را از جانب ابو العباس آورده بود و به او گفته بود اگر فرصتى يافت به ابو مسلم تازد و او را بكشد .\r\nابو مسلم از اين خبردار شد و سباع بن نعمان را به حسن بن جنيد داد كه از جانب وى عامل آمل بود و گفت كه او را به نزد خود بدارد و خود سوى بخارا رفت و چون آنجا رسيد ابو شاكر و سعد شروى با سردارانى كه زياد را خلع كرده بودند پيش وى آمدند . ابو مسلم در بارهء زياد از آنها پرسش كرد كه كى او را به تباهى كشانيد ؟\r\nگفتند : « سباع بن نعمان . » گويد : پس ابو مسلم به عامل آمل نوشت كه يكصد تازيانه به سباع بزند ، سپس گردنش را بزند و او چنان كرد .\r\nگويد : وقتى سرداران زياد ، وى را رها كردند و به ابو مسلم پيوستند به دهقان - باكث پناه برد و دهقان بر او تاخت و گردنش را بزد و سرش را پيش ابو مسلم آورد .\r\nابو داود به سبب وضع راونديان كه قيام كرده بودند ، از ابو مسلم دير مانده بود ، ابو مسلم به دو نوشت : « اما بعد ، بيم مدار ، و آسوده خاطر باش كه خدا زياد را كشت ، پس بيا . » گويد : ابو داود سوى كش آمد و عيسى بن ماهان را سوى بسام فرستاد ، ابن النجاح را نيز سوى شاوغر فرستاد ، به مقابلهء اسپهبد ، كه قلعه را محاصره كرد و مردم\r\n","description":"","footnote":"","page_name":" 4675 ","page_number":66},
  {"content":"\r\nشاوغر صلح خواستند كه پذيرفته شد .\r\nعيسى بن ماهان در مقابلهء بشام كارى از پيش نبرد تا وقتى ابو مسلم به شانزده نامه دست يافت كه عيسى بن ماهان به كامل بن مظفر يار ابو مسلم نوشته بود كه ضمن آن ابو داود را تحقير كرده بود و او را به تعصب منتسب داشته بود و اينكه عربان و قوم خويش را بر مردم ديگر از اهل دعوت برترى مىدهد و در اردوى وى سى و شش سرا پرده براى امان واهان هست .\r\nگويد : ابو مسلم نامه ها را پيش ابو داود فرستاد و به دو نوشت : « اين نامه هاى اين بومى است كه وى را همسنگ خويش كرده اى كار وى با تو است . » گويد : ابو داود به عيسى بن ماهان نوشت و دستور داد از مقابل بسام پيش وى بازگردد . و چون بنزد وى آمد او را بداشت و به دست عمر النغم داد كه بنزد وى زندانى شد . پس از دو سه روز وى را خواست و به يادش آورد كه او را بر آورده و بر فرزند خويش مرجح داشته ، كه بدين مقر شد .\r\nابو داود گفت : « پاداش عمل من اين بود كه در باره‌ام سعايت كردى و قصد كشتن من داشتى ! » عيسى اين را منكر شد ، ابو داود نامه هاى وى را در آورد كه انكار نكرد . پس همان روز ابو داود دو حد به او زد كه يكى به سبب حسن بن حمدان بود .\r\nآنگاه ابو داود گفت : « من گناه ترا به خودت واگذاشتم اما سپاهيان بهتر دانند . » پس او را با بندها برون بردند . و چون از سرا پرده ها برون شد حرب بن زياد و حفص بن - دينار وابستهء يحيى بن حصين بر او تاختند و او را با گرز و تبر زين بزدند كه به زمين افتاد آنگاه مردم طالقان و ديگران سوى او دويدند و در جوالش كردند و با گرزها چندان بزدند كه بمرد . ابو مسلم نيز سوى مرو بازگشت .\r\nدر اين سال ، سليمان بن على سالار حج شد ، وى عامل بصره و توابع بود . قضاى آنجا با عباد بن منصور بود . عامل مكه عباس بن عبد الله بن معبد بن عباس بود . عامل مدينه\r\n","description":"","footnote":"","page_name":" 4676 ","page_number":67},
  {"content":"\r\nزياد بن عبيد الله حارثى بود . عامل كوفه و توابع عيسى بن موسى بود . قضاى آنجا با ابن ابى ليلى بود . عامل جزيره ابو جعفر منصور بود . عامل مصر ابو عون بود . عامل حمص و قنسرين و بعلبك و غوطه و حوران و جولان و اردن عبد الله بن على بود . عامل بلقاء و فلسطين صالح بن على بود . عامل موصل اسماعيل بن على بود . عامل ارمينيه يزيد بن اسيد بود . عامل آذربيجان محمد بن صول بود . ديوان خراج با خالد بن برمك بود .\r\nآنگاه سال صد و سى و ششم در آمد .\r\n\r\nسخن از حوادثى كه به سال صد و سى و ششم بود\r\nدر اين سال ابو مسلم از خراسان ، به عراق به نزد ابو العباس ، امير مؤمنان رفت .\r\n\r\nسخن از رفتن ابو مسلم به - نزد ابو العباس و كار وى\r\nهيثم بن عدى گويد : ابو مسلم همچنان در خراسان ببود تا وقتى كه به ابو العباس نوشت و اجازه خواست پيش وى رود . ابو العباس پذيرفت و او با جماعتى انبوه از مردم خراسان و ديگر پيروان خويش به انبار آمد . ابو العباس دستور داد مردم از او پيشواز كنند كه پيشواز كردند . ابو مسلم پيش ابو العباس رفت و به نزد وى در آمد و وى را بزرگ داشت و حرمت كرد ، آنگاه از وى اجازه حج خواست ، گفت : « اگر نبود كه ابو جعفر به حج مىرود ، ترا به سالارى حج مىگماشتم . » گويد : ابو العباس وى را نزديك خويش جاى داد و هر روز پيش وى مىرفت و سلام مىگفت ، اما ميان ابو جعفر و ابو مسلم اختلاف بود از آن رو كه وقتى كارها بر ابو مسلم راست شد ابو العباس ، ابو جعفر را با فرمان خراسان به نزد ابو مسلم فرستاد\r\n","description":"","footnote":"","page_name":" 4677 ","page_number":68},
  {"content":"\r\nبه نيشابور كه براى ابو العباس و براى ابو جعفر از پس وى بيعت بگيرد . ابو مسلم و مردم خراسان با وى بيعت كردند . ابو جعفر چند روز بماند تا از كار بيعت فراغت يافت . آنگاه بازگشت .\r\nگويد : و چنان بود كه در اين سفر ابو مسلم ، ابو جعفر را تحقير كرده بود و چون به نزد ابو العباس بازگشت از تحقيرى كه دربارهء وى كرده بود با ابو العباس سخن كرد .\r\nوليد به نقل از پدرش گويد : وقتى ابو مسلم ، به نزد ابو العباس رفت ، ابو جعفر به - ابو العباس گفت : « اى امير مؤمنان از من بشنو و ابو مسلم را بكش كه به خدا خيانت در سر دارد . » گفت : « برادر ، تلاش وى و اعمالى را كه انجام داده مىدانى . »\r\nابو جعفر گفت : « اى امير مؤمنان ، به خدا اين به سبب اقبال ما بود ، به خدا اگر گربه اى را فرستاده بودى و به جاى وى مىبود ، به دوران اقبال ما به جايى مىرسيد كه او رسيد . » ابو العباس گفت : « او را چگونه بايد كشت ؟ » گفت : « وقتى به نزد تو آمد و با وى سخن كردى و رو سوى تو دارد من وارد مىشوم و غافلگيرش مىكنم و از پشت سر ضربتى مىزنم و او را مىكشم . » ابو العباس گفت : « يارانش كه او را بردين و دنياى خويش مرجح مىدارند چه مىشوند ؟ » گفت : « همهء اين چيزها چنان مىشود كه خواهى ، وقتى بدانند كه وى كشته شده پراكنده مىشوند و به ذلت مىافتند . » گفت : « قسمت مىدهم كه از اين كار بازمانى . » گفت : « بيم دارم كه اگر امروز او را چاشت نكنى فردا وى ترا شام كند . » گفت : « بكن ، تو بهتر دانى . »\r\n","description":"","footnote":"","page_name":" 4678 ","page_number":69},
  {"content":"\r\nگويد : ابو جعفر از پيش ابو العباس برفت و بدين كار مصمم بود ، اما ابو العباس پشيمان شد و كس پيش وى فرستاد كه آن كار را بانجام مبر .\r\nبه قولى وقتى ابو العباس اجازه داد كه ابو جعفر ، ابو مسلم را بكشد ، ابو مسلم بنزد ابو العباس در آمد و او يكى از خواجگان خويش را فرستاد و گفت : « برو ببين ابو جعفر چه مىكند ؟ » خواجه برفت و او را ديد كه شمشير خويش را آويخته بود و به دو گفت :\r\n« امير مؤمنان نشسته ؟ » گفت : « براى نشستن آماده شده . » آنگاه خواجه پيش ابو العباس بازگشت و آنچه را ديده بود به دو خبر داد كه او را پيش ابو جعفر پس فرستاد و به دو گفت : « بگو كارى را كه مصمم شده اى به انجام مبر . » و ابو جعفر دست بداشت .\r\nدر اين سال ابو جعفر منصور حج كرد ، ابو مسلم نيز با وى حج كرد .\r\n\r\nسخن از خبر حج ابو جعفر منصور و ابو مسلم و بازگشتن آنها\r\nچنان كه گفته‌اند وقتى ابو مسلم مىخواست بنزد ابو العباس رود به دو نوشت و اجازه خواست كه به دو اجازهء سفر حج دهد ، كه اجازه داد و به دو نوشت كه با پانصد كس از سپاهيان بيا .\r\nابو مسلم به دو نوشت كه من از مردمان ، كسان كشته‌ام ، و بر خويشتن ايمن نيستم .\r\nابو العباس به دو نوشت : « با هزار كس بيا كه تو در قلمرو حكومت و دولت كسان خويش هستى و راه مكه گنجايش سپاه ندارد . » راوى گويد : پس او با هشت هزار كس روان شد و آنها را از نيشابور تا رى متفرق\r\n","description":"","footnote":"","page_name":" 4679 ","page_number":70},
  {"content":"\r\nكرد ، مالها و خزينه ها را نيز ببرد و در رى نهاد مالهاى جبل را نيز فراهم آورد و از آنجا با هزار كس حركت كرد و نرفت و چون مىخواست وارد شود سرداران و ديگر مردمان به پيشواز وى رفتند آنگاه از\r\nابو العباس اجازهء حج خواست كه اجازه داد و گفت : « اگر نبود كه ابو جعفر به حج مىرود ترا به سالارى حج مىگماشتم . » ابو جعفر امير جزيره بود ، واقدى مىگفته بود كه بعلاوهء جزيره ارمينيه و آذربيجان نيز با وى بود ، كه مقاتل بن حكيم عكى را به جاى خويش نهاد و بنزد ابو العباس رفت و از او اجازهء حج خواست .\r\nوليد بن هشام به نقل از پدرش گويد : به سال صد و سى و ششم ، ابو جعفر به آهنگ حج سوى مكه رفت ، ابو مسلم نيز با وى به حج رفت و چون مراسم به سر رسيد ابو جعفر و ابو مسلم حركت كردند . ما بين بستان و ذات عرق ، مكتوبى در بارهء مرگ ابو العباس به ابو جعفر رسيد ، وى يك منزل از ابو مسلم جلو افتاده بود ، به ابو مسلم نوشت حادثه اى رخ داده ، شتاب كن ، شتاب كن . فرستاده به دو رسيد و خبر را با وى بگفت و او بيامد تا به ابو جعفر پيوست و با هم به كوفه آمدند .\r\nدر اين سال ابو العباس ، عبد الله بن محمد بن على براى برادرش ابو جعفر ، از پى خويشتن ، پيمان خلافت كرد و كار مسلمانان را به دو سپرد و از پى ابو جعفر ، عيسى بن موسى بن محمد بن على را ، نهاد و فرمان آن را نوشت و در پارچه اى نهاد و با انگشتر خويش و انگشتر كسان خاندان خويش مهر زد و آن را به عيسى بن موسى سپرد .\r\nو هم در اين سال ابو العباس ، امير مؤمنان بمرد ، در انبار به روز يكشنبه ، سيزده روز رفته از ذى حجه ، و مرگ وى چنان كه گفته‌اند به سبب آبله بود .\r\nهشام بن محمد گويد : وفات وى دوازده روز رفته از ذى حجه بود .\r\nدر بارهء سن ابو العباس به هنگام وفات اختلاف كرده‌اند : بعضىها گفته‌اند : وقتى بمرد سى و سه سال داشت . هشام بن محمد گويد : وقتى بمرد سى و شش ساله بود . بعضىها گفته‌اند : بيست و هشت سال داشت . و خلافت وى از وقت كشته شدن مروان بن محمد تا\r\n","description":"","footnote":"","page_name":" 4680 ","page_number":71},
  {"content":"\r\nبه وقت وفات چهار سال بود ، و از وقتى با وى بيعت خلافت كردند تا به وقت وفاتش چهار سال و هشتماه و به قولى نه ماه بود .\r\nواقدى گويد : چهار سال و هشت ماه بود كه هشتماه و چهار روز از آن را\r\nبا مروان به نبرد بود و پس از مروان چهار سال شاهى كرد .\r\nچنان كه گفته‌اند : موى وى مجعد بود ، بلند قامت و سپيد گونه بود ، با بينى عقابى و روى و ريش نكو . مادرش ريطه دختر عبيد الله بن عبد المدان حارثى بود ، وزيرش ابو الجهم بن عطيه بود . عمويش عيسى بن على بر او نماز كرد و در قصرش در انبار قديم به گور كرد .\r\nچنانچه گويند نه جبه و چهار پيرهن و پنج زير جامه و پنج عبا و سه روپوش به جا نهاد .\r\n\r\nخلافت ابو جعفر منصور عبد الله بن محمد\r\nدر اين سال براى ابو جعفر منصور بيعت خلافت گرفتند ، همان روز كه برادرش ابو العباس در گذشت . آن وقت ابو جعفر به مكه بود و كسى كه از پس مرگ ابو العباس ، در - عراق براى ابو جعفر بيعت گرفت ، عيسى بن موسى بود و هم موسى به دو نامه نوشت و مرگ برادرش ابو العباس و بيعت را معلوم وى داشت .\r\nعلى بن محمد گويد : وقتى مرگ ابو العباس در رسيد ، كسان را گفت تا براى عبد الله بن محمد ، ابو جعفر بيعت كنند و همانروز كه ابو العباس بمرد كسان در انبار براى وى بيعت كردند و عيسى بن موسى كار كسان را عهده كرد .\r\nگويد : عيسى بن موسى ، محمد بن حصين عبد ى را با خبر مرگ ابو العباس و بيعت ابو جعفر پيش وى فرستاد كه به مكه بود و در راه در محلى به نام زكيه وى را بديد و چون نامه به دو رسيد كسان را پيش خواند كه با وى بيعت كردند . ابو مسلم نيز\r\n","description":"","footnote":"","page_name":" 4681 ","page_number":72},
  {"content":"\r\nبا وى بيعت كرد .\r\nگويد : ابو جعفر گفت : « اينك كجاييم ؟ » گفتند : در زكيه . » گفت : « كاريست كه براى ما پاكيزه خواهد بود ان شاء الله » بعضىها گفته‌اند : وقتى ابو جعفر از حج بازگشت : در يكى از منزلهاى راه به نام صفيه ، خبر بيعت به دو رسيد و از نام منزل فال نيك زد و گفت : « ان شاء الله تعالى براى ما صافى مىشود » . دنبالهء روايت على چنين است كه گويد : وقتى خبر به ابو جعفر رسيد به ابو مسلم كه بر سر آب منزل گرفته بود و ابو جعفر از او پيش افتاده بود نوشت ، و ابو مسلم بيامد تا به نزد وى رسيد .\r\nبه قولى : ابو مسلم از ابو جعفر پيش افتاده بود و خبر را پيش از او بدانست و به ابو جعفر نوشت : « بنام خداى رحمان رحيم ، خدايت به سلامت دارد و بهره زاى كند ، خبرى به من رسيد كه به وحشتم افكند چنان كه هر گز خبرى ديگر ، چنانم نكرده بود ، محمد ابن حصين به نزد من آمد با نامه اى از عيسى بن موسى ، در بارهء وفات امير مؤمنان ، ابو العباس رحمه الله . از خدا مىخواهم كه پاداش ترا بزرگ كند و خلافت را بر تو نيكو بدارد و اين وضع را كه در آن هستى بر تو مبارك كند ، بى گفتگو هيچيك از كسانت در كار بزرگداشت حق تو و اخلاص در نيكخواهيت و علاقه به چيزهاى مايهء خشنوديت برتر از من نيستند . » گويد : ابو مسلم اين نامه را سوى ابو جعفر فرستاد . آن روز و روز بعد را بسر كرد ، آنگاه خبر بيعت را فرستاد كه مىخواست ابو جعفر را از تأخير آن هراسان كند .\r\nدنبالهء روايت على چنين است كه گويد : وقتى ابو مسلم بنشست ابو جعفر نامه را سوى وى افكند كه بخواند و بگريست و انا لله گفت .\r\nگويد : ابو مسلم ، ابو جعفر را ديد كه به سختى مىناليد و گفت : « اكنون كه خلافت نصيب تو شده اين ناليدن چرا ؟ » گفت : « از شر عبد الله بن على و طرفداران وى بيمناكم . »\r\n","description":"","footnote":"","page_name":" 4682 ","page_number":73},
  {"content":"\r\nگفت : « از او بيم مدار كه من شر وى را از تو بس مىكنم ، ان شاء الله كه بيشتر سپاه و ياران وى از مردم خراسانند كه نافرمانى من نمىكنند . » گويد : غم ابو جعفر برفت ، ابو مسلم با وى بيعت كرد ، كسان نيز بيعت كردند ، آنگاه بيامدند تا به كوفه رسيدند . ابو جعفر ، زياد بن عبيد الله را سوى مكه پس فرستاد ، وى پيش از آن از جانب ابو العباس ولايتدار آنجا بوده بود .\r\nبه قولى ، ابو العباس پيش از مرگ خويش زياد بن عبيد الله حارثى را از مكه برداشته بود و عباس بن عبد الله بن معبد بن عباس را ولايتدار آنجا كرده بود .\r\nدر اين سال ، عبد الله بن على در انبار پيش ابو العباس آمد\r\nكه وى را به همراهى مردم خراسانى و مردم شامى و جزيره و موصل سالار نبرد تابستانى كرد . وى برفت تا به دلوك رسيد و تا وقتى خبر وفات ابو العباس به دو رسيد ، وارد سرزمين روم نشده بود .\r\nدر همين سال ، عيسى بن موسى و ابو الجهم ، ابو غسان ، يزيد بن زياد ، را براى بيعت منصور ، پيش عبد الله بن على فرستادند ، اما عبد الله بن على براى خويشتن بيعت گرفت و با سپاهيانى كه همراه داشت سوى حران رفت .\r\nدر اين سال ابو جعفر منصور مراسم حج را براى كسان به پا داشت . از پيش گفتيم كه در اين سال عامل كجا بود و هنگامى كه به حج مىرفت ، كى را جانشين خويش كرد .\r\nدر اين سال عامل كوفه عيسى بن موسى بود . قضاى آن با ابن ابى ليلى بود . عامل بصره و توابع سليمان بن على بود ، قضاى آن با عباد بن منصور بود . عامل مدينه زياد ابن عبيد الله حارثى بود . عامل مكه عباس بن عبد الله بن معبد بود . عامل مصر صالح بن على بود .\r\nآنگاه سال صد و سى و هفتم در آمد .\r\n","description":"","footnote":"","page_name":" 4683 ","page_number":74},
  {"content":"\r\n\r\nسخن از حوادثى كه به سال صد و سى و هفتم بود\r\nاز جمله حوادث سال آن بود كه ابو جعفر منصور از مكه بيامد و در حيره منزل گرفت و ديد كه عيسى بن موسى سوى انبار رفته و طلحة ابن اسحاق بن محمد بن اشعث را در كوفه جانشين خويش كرده ابو جعفر وارد كوفه شد و به روز جمعه نماز جمعه را با مردم آنجا بكرد و با آنها سخن كرد و معلومشان داشت كه از پيش آنها مىرود .\r\nابو مسلم در حيره بنزد ابو جعفر رفت ، آنگاه ابو جعفر سوى انبار رفت و آنجا اقامت گرفت و به فراهم آوردن اطراف خويش پرداخت .\r\nوليد ، به نقل از پدرش گويد : عيسى بن موسى بيت المالها و خزينه ها و ديوانها را به تصرف آورده بود كه ابو جعفر به انبار رفت و كسان با وى بيعت خلافت كردند و از پى وى با عيسى بن موسى . و او كار را به ابو جعفر سپرد .\r\nگويد : و چنان بود كه ابو العباس پيش از مرگ خويش دستور داده بود با ابو جعفر بيعت كنند و عيسى بن موسى ابو غسان را كه نامش يزيد بن زياد بود و حاجب ابو العباس بود ، براى بيعت ابو جعفر پيش عبد الله بن على فرستاده بود . ابو غسان به به نزد عبد الله بن على رسيد كه بر دهانه تنگه ها بود و آهنگ روم داشت ، وقتى ابو غسان با خبر مرگ ابو العباس به نزد وى رسيد ، در جايى بود به نام دلوك و گفت تا بانگزنى بانگ نماز جماعت داد و سرداران و سپاهيان به دور وى فراهم آمدند كه نامهء وفات ابو العباس را براى آنها بخواند و كسان را سوى خويش خواند و با آنها گفت كه وقتى ابو العباس مىخواست سپاه سوى مروان بن محمد فرستند ، فرزندان پدر خويش را پيش خواند و خواست آنها را سوى مروان بن محمد روانه كند و گفت : « هر كس از شما داوطلبانه سوى وى رود وليعهد من است » اما كسى جز من داوطلب نشد و بر اين قرار ، از پيش وى برفتم و آن كسان را كه كشتم بكشتم .\r\n","description":"","footnote":"","page_name":" 4684 ","page_number":75},
  {"content":"\r\nگويد : ابو غانم طايى و خفاف مروروذى با گروهى از سرداران مردم خراسانى برخاستند و بر اين قضيه شهادت دادند ، آنگاه ابو غانم و خفاف و ابو الاصبغ و همهء\r\nسرداران خراسانى كه با وى بودند ، از جمله حميد بن قحطبه و خفاف گرگانى و حياش بن حبيب و مخارق بن غفار و ترار خدا و ديگر كسان از مردم خراسان و شام و جزيره ، با وى بيعت كردند . در آن وقت وى در تل محمد جاى داشت . وقتى از بيعت فراغت يافت حركت كرد و در حران فرود آمد كه مقاتل عكى عامل آنجا بود كه وقتى ابو جعفر پيش ابو العباس مىرفته بود وى را جانشين خويش كرده بود . خواست از مقاتل بيعت گيرد كه نپذيرفت و حصارى شد . عبد الله بن على مقابل وى بماند و محاصره اش كرد تا وى را از قلعه فرود آورد و بكشت .\r\nگويد : پس از آن ابو جعفر ، ابو مسلم را براى نبرد عبد الله بن على فرستاد و چون عبد الله از آمدن ابو مسلم خبر يافت در حران بماند ، ابو جعفر به ابو مسلم گفت : « يا من بايد بروم يا تو » ابو مسلم سوى عبد الله حركت كرد كه در حران بود و سپاه و سلاح فراهم آورده بود و خندق زده بود و آذوقه و علوفه و آنچه به كارش آيد ، مهيا كرده بود .\r\nگويد : ابو مسلم از انبار برفت و هيچكس از سرداران از او باز نماند . مالك بن هيثم خزاعى را با مقدمهء خويش فرستاد . حسن و حميد پسران قحطبه ، با وى بودند .\r\nحميد از عبد الله بن على جدايى گرفته بود كه عبد الله مىخواسته بود او را بكشد ، ابو اسحاق و برادرش و ابو حميد و برادرش و جمعى از مردم خراسان نيز با وى بودند .\r\nگويد : و چنان بود كه وقتى ابو مسلم از خراسان مىرفت ، ابو داود ، خالد بن ابراهيم را جانشين خويش كرده بود .\r\nهيثم گويد : عبد الله بن على مدت چهل روز ، مقاتل عكى را در محاصره داشت ، وقتى خبر يافت كه ابو مسلم سوى او روان شده هنوز به مقاتل دست نيافته بود و از\r\n","description":"","footnote":"","page_name":" 4685 ","page_number":76},
  {"content":"\r\nهجوم ابو مسلم بيم داشت ، عكى را امان داد كه با همراهان خويش بنزد وى آمد و چند روز با وى بماند آنگاه وى را پيش عثمان بن عبد الاعلى ازدى فرستاد ، به رقه ، دو پسرش نيز با وى بودند و نامه اى به دو نوشت و به عكى داد .\r\nگويد : وقتى پيش عثمان رسيدند ، عكى را بكشت و دو پسرش را بداشت ، اما وقتى از هزيمت عبد الله بن على و مردم شامى در نصيبين خبر يافت آنها را برون آورد و گردنشان را زد .\r\nگويد : عبد الله بن على بيم كرده بود كه مردم خراسانى با وى نيكخواهى نكنند و نزديك هفده هزار كس از آنها را بكشت ، به سالار نگهبانان خويش بگفت كه آنها را بكشت .\r\nگويد : و هم او نامه اى براى حميد بن قحطبه نوشت و او را سوى حلب فرستاد كه زفر بن عاصم عامل آنجا بود . در نامه نوشته بود كه وقتى حميد بن قحطبه بنزد تو آمد گردنش را بزن . حميد برفت و در راه در بارهء نامهء خويش بينديشيد و گفت :\r\n« بردن نامه اى كه نمىدانم در آن چيست خطاست . »\r\nگويد : پس طومار را بگشود و بخواند و چون ديد كه در آن چيست كسانى از خاصان خويش را پيش خواند و خبر را با آنها بگفت و كار خويش را فاش كرد و با آنها مشورت كرد و گفت : « هر كس از شما كه خواهد نجات يابد و فرار كند با من بيايد كه قصد دارم راه عراق گيرم . » و با آنها گفت كه عبد الله بن على در بارهء وى چه نوشته و گفتشان كه هر كه نمىخواهد خويشتن را به اين سفر وادارد ، راز مرا فاش نكند و هر جا مىخواهد برود . » گويد : گروهى از ياران حميد ، در اين باره از او پيروى كردند پس بگفت تا اسبان وى را نعل زدند يارانش نيز اسبان خويش را نعل زدند و براى حركت با وى آماده شدند ، آنگاه راه بيابان گرفت و از راه بگشت و از جانب رصافه شام ، رصافهء هشام ، برفت .\r\n","description":"","footnote":"","page_name":" 4686 ","page_number":77},
  {"content":"\r\nدر آن وقت يكى از وابستگان عبد الله بن على به نام سعيد بربرى كه در رصافه بود خبر يافت كه حميد بن قحطبه مخالفت عبد الله بن على كرده و راه بيابان گرفته و با سوارانى كه به نزد خويش داشت به تعقيب وى روان شد و در راه بدور رسيد . وقتى حميد او را بديد اسب خويش را به طرف وى بگردانيد و پيش وى رسيد و گفت :\r\n« واى تو مگر مرا نمىشناسى ، به خدا نبرد با من براى تو خيرى ندارد ياران من و ياران خويشتن را به كشتن مده كه اين براى تو بهتر است » گويد : و چون سعيد بربرى سخن حميد بن قحطبه را شنيد ، آن را پسنديد و به محل خويش در رصافه بازگشت و حميد با همراهان خويش برفت .\r\nگويد : موسى بن ميمون ، سالار نگهبانان حميد ، به دو گفت : « مرا در رصافه كنيزى هست ، اگر راى تو باشد اجازه دهى كه به نزد وى روم و پاره اى چيزها كه مىخواهم با وى بگويم ، آنگاه به تو پيوندم . » حميد به دو اجازه داد كه به نزد كنيز - خويش رفت و پيش وى بماند ، آنگاه از رصافه برون شد كه آهنگ حميد داشت .\r\nسعيد بربرى وابستهء عبد الله بن على او را بديد و بگرفت و بكشت .\r\nگويد : عبد الله بن على برفت تا در نصيبين جاى گرفت و براى خويش خندق زد . ابو جعفر به حسن بن قحطبه كه در ارمينيه جانشين وى بود ، نوشته بود كه پيش ابو مسلم رود و او وقتى به نزد ابو مسلم رسيد كه در موصل بود .\r\nگويد : « وقتى ابو مسلم بيامد به يك سوى جاى گرفت و متعرض عبد الله نشد و راه شام گرفت و به عبد الله نوشت كه مرا دستور نبرد تو نداده‌اند و براى اين كارم نفرستاده‌اند ، بلكه امير مؤمنان مرا ولايتدار شام كرد و آهنگ آن دارم .\r\nگويد : كسانى از مردم شام كه همراه عبد الله بودند به دو گفتند : « چگونه با تو بمانيم ، در صورتى كه اين ، سوى ولايت ما مىرود كه حرمتهاى ما آنجاست و هر كس از مردان ما را به دست آورد مىكشد و فرزندان ما را اسير مىكند ،\r\nسوى\r\n","description":"","footnote":"","page_name":" 4687 ","page_number":78},
  {"content":"\r\nولايت خويش مىرويم كه از حرمتها و فرزندانمان دفاع كنيم و اگر با ما نبرد كرد با وى نبرد كنيم . » عبد الله بن على به آنها گفت : « به خدا او آهنگ شام ندارد كه او را جز براى نبرد شما نفرستاده‌اند ، و اگر بمانيد سوى شما آيد » گويد : اما خاطرشان آرام نيافت و اصرار داشتند كه سوى شام روان شوند .\r\nگويد : پس ابو مسلم بيامد و نزديك آنها اردو زد . عبد الله بن على از اردوگاه خويش حركت كرد و سوى شام روان شد ، ابو مسلم از جاى خويش بگشت و در اردوگاه عبد الله بن على ، به جاى او ، جا گرفت و آبهاى را كه اطراف آن بود كور كرد و مردار در آن افكند .\r\nعبد الله بن على خبر يافت كه ابو مسلم در اردوگاه وى جا گرفته و به ياران خويش گفت : « مگر نگفتمتان ؟ » و بيامد و ديد كه ابو مسلم پيش از او در اردوگاهش جاى گرفته و در محل اردوگاه ابو مسلم كه در آنجا بوده بود ، جاى گرفت .\r\nگويد : دو گروه مدت پنج يا شش ماه نبرد كردند ، مردم شام سوار بيشتر داشتند و لوازم كاملتر . به كار بن مسلم عقيلى بر پهلوى راست عبد الله بن على بود .\r\nحبيب بن سويد اسدى بر پهلوى چپ وى بود و عبد الصمد بن على سالار سواران بود .\r\nبر پهلوى راست ابو مسلم حسن بن قحطبه و بود . بر پهلوى چپ وى ابو نصر خازم بن خزيمه بود و چند ماه به نبرد بودند .\r\nهشام بن عمر تغلبى گويد : در اردوگاه ابو مسلم بودم ، روزى كسان سخن كردند و گفتند : « كدام كسان دليرترند ؟ » گفت : « بگوييد تا بشنوم . »\r\n","description":"","footnote":"","page_name":" 4688 ","page_number":79},
  {"content":"\r\nيكى گفت : « مردم خراسان . » ديگرى گفت : « مردم شام . » ابو مسلم گفت : « هر قومى در ايام اقبالشان دليرترند . » گويد : « آنگاه تلاقى كرديم ، ياران عبد الله بن على به ما حمله كردند و چنانمان بكوفتند كه از جاهاى خويش برفتيم . آنگاه از مقابل ما برفتند . سپس عبد الصمد با گروه سواران به ما حمله آورد و شانزده كس از ما را بكشت ، آنگاه ياران وى بازگشتند . پس از آن فراهم آمدند و پيش تاختند و صف ما را پس زدند كه عقب نشستيم .\r\nگويد : به ابو مسلم گفتم : بهتر است اسبم را بتازم و بالاى اين تپه بروم و مردم را بانگ زنم كه آنها هزيمت شده‌اند . » گفت : « چنين كن . » گفتم : « تو نيز اسبت را بتاز . » گفت : مردم خردمند در اين حال اسب خويش را بر نمىگردانند بانگ بزن كه اى مردم خراسانى باز گرديد\r\nكه سر انجام با پرهيز كاران است . » گويد : چنان كردم و كسان باز آمدند .\r\nگويد : ابو مسلم آن روز رجزى مىخواند به اين مضمون :\r\n« هر كه آهنگ كسان خويش دارد « پشت نكند « كه از مرگ مىگريزد « اما سوى مرگ مىرود . » گويد : براى ابو مسلم جايگاهى ساخته بودند كه وقتى كسان تلاقى مىكردند بر آن مىنشست و نبرد را مىنگريست و چون در پهلوى راست يا چپ خللى مىديد به پهلو دار پيام مىداد كه در سمت تو شكافى هست مبادا از طرف تو آسيبى\r\n","description":"","footnote":"","page_name":" 4689 ","page_number":80},
  {"content":"\r\nرخ دهد ، چنين كن ، سوارانت را چنان پيش ببر ، يا چنان عقب ببر به فلان مكان .\r\nو فرستادگان وى پيوسته رأى وى را پيش آنها مىبردند تا دو گروه از همديگر جدا شوند .\r\nگويد : و چون روز سه شنبه يا چهار شنبه در آمد ، نه روز رفته از جمادى الاخر سال صد و سى و ششم يا صد و سى و هفتم ، دو گروه تلاقى كردند و نبردى سخت كردند و چون ابو مسلم اين را بديد ، با آنها خدعه كرد و كسى پيش حسن بن قحطبه پهلودار راست خويش فرستاد كه پهلوى راست را خالى كن و بيشتر كسان آن را به پهلوى چپ پيوسته كن ، اما عقبداران و دليران گروهت در پهلوى راست بمانند .\r\nگويد : و چون مردم شامى اين را بديدند ، پهلوى چپ خويش را خالى كردند و به پهلوى راست خويش پيوستند مقابل پهلوى چپ ابو مسلم . آنگاه ابو مسلم به حسن پيام داد كه به سپاهيان قلب بگو با كسانى كه در پهلوى راست مانده‌اند به پهلوى چپ مردم شام حمله برند . پس به آنها حمله بردند و درهمشان شكستند و قلب و پهلوى راست نيز عقب نشست .\r\nگويد : مردم خراسانى دنبالشان كردند و هزيمت رخ داد ، عبد الله بن على به ابن - سراقه ازدى گفت : « ابن سراقه ، راى تو چيست ؟ » گفت : « به خدا راى من اين است كه ثبات آرى و نبرد كنى تا بميرى كه فرار از كسى چون تو زشت است . پيش از اين نيز فرار را بر مروان عيب گرفته اى و گفته اى : « خدا مروان را زشت بدارد كه از مرگ بترسيد و گريزان شد . » گفت : « سوى عراق مىروم . » گفت : « من نيز با توام . » گويد : پس هزيمت شدند و اردوگاه خويش را رها كردند كه ابو مسلم آن را به تصرف آورد و اين را به ابو جعفر نوشت . ابو جعفر ابو الخصيب وابستهء خويش را\r\n","description":"","footnote":"","page_name":" 4690 ","page_number":81},
  {"content":"\r\nفرستاد كه آنچه را در اردوگاه عبد الله بن على به دست آورده بودند شمار كند و ابو مسلم از اين خشمگين شد .\r\nگويد : عبد الله بن على و عبد الصمد بن على برفتند . عبد الصمد امان خواست و ابو جعفر امانش داد . عبد الله بن على نيز به نزد سليمان بن على رفت كه در بصره بود و پيش وى بماند .\r\nگويد : ابو مسلم كسان را امان داد و هيچكس را نكشت و بگفت تا از آنها دست بدارند .\r\nگويند : اسماعيل بن على براى عبد الصمد بن على امان گرفت .\r\nبه قولى وقتى عبد الله بن على هزيمت شد با عبد الصمد برادر خويش سوى رصافه هشام رفت . عبد الصمد آنجا ببود تا سواران منصور پيش وى آمدند كه سالارشان جمهور بن مرار عجلى بود كه او را بگرفت و به بند كرد و با ابو الخصيب وابستهء منصور بنزد وى فرستاد و چون به نزد وى رسيد بگفت تا وى را پيش موسى بن عيسى فرستند كه امانش داد و آزادش كرد و حرمت كرد و چيز داد و جامه پوشانيد . عبد الله بن على نيز بيشتر از يك شب در رصافه نماند و شبانگاه با سرداران و وابستگان خويش روان شد و برفت تا در بصره بنزد سليمان بن على رسيد كه عامل آنجا بود ، كه پناهشان داد و حرمت كرد و مدتى به نزد وى مخفيانه به سر بردند .\r\nدر اين سال ابو مسلم كشته شد .\r\n\r\nسخن از كشته شدن ابو مسلم و سبب آن\r\nمحرز بن ابراهيم گويد : ابو مسلم به ابو العباس نوشت و اجازهء حج خواست و اين به سال صد و سى و ششم بود . تنها مقصودش اين بود كه پيشواى نماز كسان شود . ابو العباس به ابو جعفر كه عامل جزيره و ارمينيه و آذربيجان بود نوشت كه ابو مسلم به من نوشته\r\n","description":"","footnote":"","page_name":" 4691 ","page_number":82},
  {"content":"\r\nو اجازهء حج خواسته من به او اجازه دادم و گمان دارم كه وقتى بيايد مىخواهد از من بخواهد كه به پا داشتن مراسم حج را به دو سپارم ، تو نيز به من بنويس و اجازه حج بخواه كه وقتى تو در مكه باشى او طمع نيارد كه بر تو تقدم يابد .\r\nگويد : ابو جعفر به ابو العباس نوشت و اجازهء حج از وى خواست كه اجازه داد و او به انبار آمد . ابو مسلم گفت : « ابو جعفر جز امسال سالى براى حج كردن نيافت ؟ » و اين را در دل گرفت .\r\nمسلم بن مغيره گويد : در آن سال ابو جعفر ، حسن بن قحطبه را بر ارمينيه گماشت .\r\nديگرى گويد : همشير خويش يحيى بن مسلم بن عروه را گماشت كه سياه بود و وابستهء آنها بود .\r\nگويد : پس ابو جعفر و ابو مسلم سوى مكه رفتند . و چنان بود كه ابو مسلم در هر منزل گردنه ها را اصلاح مىكرد و بدويان را جامه مىپوشانيد و هر كه از او تقاضا مىكرد چيزش مىداد و عبا و روپوش به بدويان داد و چاهها كند و راهها را هموار كرد ، شهرت از آن وى بود و بدويان مىگفتند : « در بارهء اين شخص دروغ گفته‌اند . » و چون به مكه رسيد ، گروه يمانيان را بديد و به پهلوى نيزك زد و به دو گفت : « اى نيزك ! چه سپاهى مىشدند اينان اگر يكى خوش زبان كه اشكش در آستين بود به آنها مىرسيد . » راوى گويد : وقتى كسان از مراسم حج بازگشتند ، ابو مسلم پيش از ابو جعفر حركت كرد و از او پيش افتاد . نامه اى در بارهء مرگ ابو العباس و جانشينى ابو جعفر به دو رسيد و نامه اى به ابو جعفر نوشت و مرگ امير مؤمنان را به دو تسليت گفت اما تهنيت خلافت نگفت و نماند تا او برسد و باز نگشت .\r\nگويد : ابو جعفر خشمگين شد و به ابو ايوب گفت : « نامه اى تند به او بنويس » و چون نامهء ابو جعفر به ابو مسلم رسيد نامه نوشت و تهنيت خلافت گفت .\r\n","description":"","footnote":"","page_name":" 4692 ","page_number":83},
  {"content":"\r\nيزيد بن اسيد سلمى به ابو جعفر گفت : « خوش ندارم كه در راه با وى به يك جا باشى كه كسان سپاهيان ويند و از او بيشتر اطاعت مىكنند و مهابت وى بيشتر است و كسى با تو نيست . » گويد : ابو جعفر به راى وى كار كرد و همچنان عقب بود و ابو مسلم پيش مىرفت .\r\nگويد : ابو جعفر ياران خويش را گفت كه همگى بيامدند و فراهم شدند و سلاح آنها را فراهم آورد كه در اردوى وى بيش از شش زره نبود .\r\nگويد : ابو مسلم سوى انبار رفت و خواست براى عيسى بن موسى بيعت بگيرد اما عيسى نپذيرفت . ابو جعفر برفت و در كوفه جا گرفت . وقتى خبر آمد كه عبد الله بن على خلع كرده سوى انبار بازگشت و ابو مسلم را پيش خواند و او را سالارى سپاه داد و گفت : « به مقابلهء ابن على رو . » گويد : ابو مسلم به ابو جعفر گفت : « عبد الجبار بن عبد الرحمان و صالح بن هيثم بد من مىگويند ، آنها را به زندان كن . » ابو جعفر گفت : « عبد الجبار سالار نگهبانان من است ، پيش از اين نيز سالار نگهبانان ابو العباس بوده . صالح بن هيثم نيز برادر شيرى امير مؤمنان است و من كسى نيستم كه به سبب بدگمانى تو از آنها به زندانشان كنم . » گفت : « مىبينم كه آنها به نزد تو از من برترند . » ابو جعفر خشمگين شد و ابو مسلم گفت : « نمى خواستم چنين شود . »\r\nمسلم بن مغيره گويد : در ارمينيه با حسن بن قحطبه بودم ، وقتى ابو مسلم سوى شام رفت ابو جعفر به حسن نوشت كه پيش وى رو و با وى همراه شو . پيش ابو مسلم رفتيم كه به موصل بود ، چند روز ببود و چون مىخواست حركت كند به حسن گفتم :\r\n« شما سوى نبرد مىرويد و ترا به من نياز نيست ، اگر اجازه دهى سوى عراق روم و آنجا بمانم تا بياييد ان شاء الله . »\r\n","description":"","footnote":"","page_name":" 4693 ","page_number":84},
  {"content":"\r\nگفت : « بله ، وقتى خواستى به روى به من بگو . » گفتم : « بله . » گويد : وقتى فراغت يافتم و آماده شدم ، به دو خبر دادم و گفتم : « آمده‌ام با تو وداع گويم . » گفت : « بر در بمان تا من برون شوم . » برون شدم و توقف كردم تا برون آمد و گفت : « مىخواهم چيزى با تو بگويم كه به ابو ايوب برسانى ، اگر به تو اعتماد نداشتم به تو نمى گفتم . اگر مقرب ابو ايوب نبودى به تو نمى گفتم ، به ابو ايوب بگو ، من از وقتى پيش ابو مسلم آمده‌ام از وى بد گمان شده‌ام . نامهء امير مؤمنان پيش وى مىآيد و آن را مىخواند و دهان كج مىكند و نامه را پيش ابو نصر مىاندازد كه مىخواند و مىخندد ، از روى تمسخر . » گفتم : « بله ، فهميدم . » گويد : پس ابو ايوب را بديدم ، پنداشتم كه چيزى براى وى برده‌ام ، اما بخنديد و گفت : « ما از ابو مسلم بيشتر از عبد الله بن على بدگمانيم ، ولى يك اميد داريم ، مىدانيم كه مردم خراسانى عبد الله بن على را دوست ندارند كه بسيار كس از آنها را كشته است . » گويد : و چنان بود كه عبد الله بن على وقتى خلع كرد از مردم خراسان بيم كرد و هفده هزار كس از آنها را بكشت ، به سالار نگهبانان خويش ، حياش بن حبيب بگفت تا آنها را بكشت .\r\nابو حفص ازدى گويد : ابو مسلم با عبد الله بن على نبرد كرد و او را هزيمت كرد و اموالى را كه در اردوگاه وى بود فراهم آورد و در محوطه اى جا داد . طلا و كالا و جواهر بسيار گرفته بود كه در آن محوطه پراكنده بود و يكى از سرداران خويش را به حفاظت آن گماشته بود من از سرداران وى بودم كه حفاظت را ميان ما به نوبت\r\n","description":"","footnote":"","page_name":" 4694 ","page_number":85},
  {"content":"\r\nنهاده بود . وقتى يكى از محوطه بيرون مىشد وى را مىكاويدند .\r\nگويد : روزى ياران من از محوطه برون شدند و من به جاى ماندم امير به آنها گفته بود : « ابو حفص چه شد ؟ » گفته بودند : « در محوطه است . » گويد : پس بيامد و از\r\nدر نگاه كرد ، من متوجه او شدم ، پاپوشهايم را در آوردم و او مىنگريست ، آن را تكانيدم ، زير جامه و آستينهايم را نيز تكانيدم ، آنگاه پاپوشهايم را به پا كردم و او مىنگريست ، پس از آن برفت و در مجلس خويش نشست . من نيز بيرون شدم .\r\nبه من گفت : « چرا آنجا مانده بودى ؟ » گفتم : « خير بود . » پس با من خلوت كرد . گفت : « ديدم چه كردى ، چرا چنان كردى ؟ » گفتم : « در محوطه مرواريد ريخته و درهمها ريخته و ما روى آن مىگرديم ، بيم داشتم چيزى از آن در پاپوشهايم يا جورابهايم رفته باشد ، از اين رو پاپوشها و جورابهايم را در آوردم . » گويد : اين را پسنديد و گفت : « برو . » گويد : چنان شد كه من جزو محافظان وارد محوطه مىشدم و از درهمها و جامه هاى نرم بر مىگرفتم و بعضى را در پاپوشهايم مىنهادم و بعضى را به شكمم مىبستم .\r\nوقتى يارانم برون مىشدند آنها را مىكاويدند ، اما مرا نمى كاويدند تا مالى فراهم آوردم ، اما به مرواريدها دست نمى زدم .\r\nعلى گويد : وقتى عبد الله بن على هزيمت شد ، ابو جعفر ، ابو الخصيب را بنزد ابو مسلم فرستاد كه اموالى را كه گرفته بود بنويسد ، ابو مسلم به ابو الخصيب ناروا گفت و مىخواست او را بكشد ، در بارهء وى با ابو مسلم سخن كردند و گفتند : « وى فرستاده است . » كه آزادش كرد و او پيش ابو جعفر بازگشت .\r\n","description":"","footnote":"","page_name":" 4695 ","page_number":86},
  {"content":"\r\nگويد : سرداران پيش ابو مسلم آمدند و گفتند : « كار اين مرد به ما سپرده بود كه اردوگاه او را غنيمت كرديم و در بارهء آن از ما پرسش نكردند ، فقط خمس اين چيزها از آن امير مؤمنان است . » گويد : وقتى ابو الخصيب پيش ابو جعفر بازگشت به دو خبر داد كه ابو مسلم مىخواسته او را بكشد . ابو جعفر بيم كرد كه ابو مسلم سوى خراسان رود و همراه يقطين به دو نوشت : « ترا ولايتدار مصر و شام كرده‌ام كه براى تو از خراسان بهتر است ، هر كه را مىخواهى سوى مصر بفرست و در شام بمان كه نزديك امير مؤمنان باشى كه بهترين ديدار آنست كه از نزديك بيايى . » گويد : و چون نامه به ابو مسلم رسيد خشمگين شد و گفت : « مرا به شام و مصر مىگمارد ، در صورتى كه خراسان از آن من است . » و مصمم شد سوى خراسان رود و يقطين اين را به ابو جعفر نوشت .\r\nراوى ديگر گويد : وقتى ابو مسلم به اردوگاه عبد الله بن على دست يافت ، منصور ، يقطين بن موسى را فرستاد و دستور داد آنچه را در اردوگاه هست شمار كند ، ابو مسلم او را « يك دين » [ 1 
  ] مىناميد به دو گفت : « يقطين\r\nبر خونها امينم و در اموال خيانتكار ؟ » و به ابو جعفر ناسزا گفت كه يقطين اين را به او رسانيد .\r\nگويد : پس از آن ابو مسلم كه دل به مخالفت داده بود از جزيره روان شد و راه خويش گرفت كه آهنگ خراسان داشت . ابو جعفر از انبار سوى مداين رفت و به ابو مسلم نوشت كه پيش وى رود . وى بر كنار زاب فرود آمده بود و آماده بود كه از راه حلوان برود ، به ابو جعفر نوشت : « براى امير مؤمنان كه خدايش گرامى بدارد دشمنى نمانده كه خدايش بر او تسلط نداده باشد . ما از شاهان خاندان ساسان نقل مىكرده‌ايم كه وقتى توده ها آرام شوند و زيران ترسان باشند ، ما از نزديكى تو مىرويم و تا وقتى\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4696 ","page_number":87},
  {"content":"\r\nحفظ پيمان كنى به حفظ پيمان تو دلبسته‌ايم و آمادهء شنوايى و اطاعت ، اما از دور ، كه قرين سلامت است ، اگر اين ترا خشنود مىكند من بهترين بندگان توام و اگر جز اين بخواهى كه به دلخواه خويش كار كنى ، به خاطر بقاى خويش پيمانى را كه با تو بسته‌ام مىشكنم . » گويد : و چون اين نامه به منصور رسيد به ابو مسلم نوشت : « نامه ترا فهم كردم ، تو چون آن وزيران نيستى كه با شاهان خويش دغلى كرده‌اند ، و به سبب كثرت خطاهاشان آرزو دارند كار دولت آشفته شود كه آسايش آنها در پراكندگى نظم جماعت است .\r\nچرا خويش را با آنها برابر گرفتى كه تو به اطاعت و نيكخواهى و تحمل سنگينىهاى اين كار چنان بوده اى كه دانى . با ترتيبى كه بدان دلبسته اى موافقت نيست . امير مؤمنان همراه عيسى بن موسى پيامى فرستاده كه اگر آن را گوش گيرى آرام گيرى ، از خدا مىخواهم كه ترا از شيطان و وسوسه هاى وى دور بدارد كه براى تباه كردن نيت تو درى مطمئنتر و به جادوى او نزديكتر از درى كه بر تو گشوده نيافته است . » گويد : جرير بن يزيد بجلى را كه يگانهء دوران خويش بود ، سوى ابو مسلم فرستاد كه او را فريب داد و پس آورد . و چنان بود كه ابو مسلم مىگفته بود : « به خدا من در روم كشته خواهم شد . » منجمان اين را مىگفته بودند . پس بازگشت منصور در روميه بود ، در سرا پرده ها ، كسان به پيشواز ابو مسلم رفتند . وى را جاى داد و گرامى داشت به مدت چند روز .\r\nعلى گويد : ابو مسلم به ابو جعفر نوشت : « من يكى را امام و دليل خويش كردم در بارهء چيزها كه خداى بر خلق خويش مقرر كرده است . وى در جايگاه علم بود و خويشاوند پيمبر خداى صلى الله عليه و سلم\r\nمرا نا آشناى قرآن ديد و آن را از جاى بگردانيد ، به طمع ناچيزها كه خدا به مخلوق داده بود ، و چون آن كس بود كه به فريب طمع مىانگيزد ، مرا بگفت تا شمشير برهنه كنم و رحم نكنم و عذر نپذيرم و از خطا\r\n","description":"","footnote":"","page_name":" 4697 ","page_number":88},
  {"content":"\r\nدر نگذرم ، براى استوار كردن قدرت شما چنان كردم تا خداى شما را به كسانى كه نمى شناختيد شناسانيد ، آنگاه خدا مرا به توبه رهانيد ، اگر ببخشدم از دير باز او را به بخشش شناخته‌اند و بدان منسوب داشته‌اند و اگر بر آنچه كرده‌ام عقوبتم كند خداى ستمگر بندگان نيست .\r\nگويد : ابو مسلم به خود سرى و مخالفت حركت كرد و آهنگ خراسان داشت ، وقتى وارد سرزمين عراق شد منصور از انبار حركت كرد و برفت تا به مداين رسيد ، ابو مسلم راه حلوان گرفت و گفت : « خدا را اين سوى حلوان بسى كارها است . » گويد : ابو جعفر به عيسى بن على و عيسى بن موسى و ديگر بنى هاشميان كه به نزد وى بودند گفت : « به ابو مسلم نامه نويسد ، » و آنها به دو نوشتند و كارش از بزرگ وانمودند و از اعمال وى سپاس گفتند و خواستند كه چنان كه بوده بر اطاعت بماند و از عاقبت خيانت بيمش دادند و گفتند پيش امير مؤمنان باز گردد و رضاى وى را بجويد .\r\nگويد : ابو جعفر نامه را همراه ابو حميد مروروذى فرستاد و به دو گفت : « با ابو مسلم به نرمترين وضعى كه كس سخن تواند كرد سخن كن ، اميدوارش كن ، بگو كه اگر به صلاح آيد و چنان شود كه من مىخواهم او را بر مىكشم و با وى چنان خوب رفتار مىكنم كه كسى مانند آن با وى نكرده باشد . » اگر نپذيرفت كه باز آيد به دو بگوى :\r\n« امير مؤمنان به تو مىگويد كه اگر به مخالفت به روى و پيش من نيايى از نسل عباس نباشم و از محمد بيزار باشم اگر كارت را به كس ديگر سپارم و تعقيب و نبردت را به خويشتن عهده نكنم . اگر به دريا روى به دريا شوم ، اگر در آتش جهى در آتش جهم تا ترا بكشم يا پيش از آن بميرم . » اما اين سخن را با وى مگوى تا وقتى كه از بازگشت وى نوميد شوى و از خير وى طمع ببرى .\r\nگويد : ابو حميد با كسانى از ياران خويش كه به آنها اعتماد داشت برفت تا به - حلوان پيش ابو مسلم رسيدند ، ابو حميد با ابو مالك و ديگران وارد شد و نامه را به دو\r\n","description":"","footnote":"","page_name":" 4698 ","page_number":89},
  {"content":"\r\nداد و گفت : « كسان از روى حسد و نادرستى از امير مؤمنان چيزها به تو مىرساند كه نگفته و راى وى به خلاف آنست كه مىخواهند نعمت را دگرگون كنند و از ميان ببرند ، سوابق خويش را تباه مكن . »\r\nو هم با وى گفت : « اى ابو مسلم ، تو پيوسته امين خاندان محمد بوده اى و مردم ترا به اين ، مىشناسند پاداشى كه خدا به نزد خويش براى تو ذخيره نهاده بزرگتر از اين است كه در دنيا دارى ، پاداش خويش را نابود مكن ، شيطان ترا گمراه نكند . » ابو مسلم گفت : « كى با من بدينسان سخن مىكرده اى ؟ » گفت : « تو ما را به اين ، و اطاعت خاندان پيمبر صلى الله عليه و سلم و فرزندان عباس خواندى و دستورمان دادى كه هر كه مخالف آن باشد با وى نبرد كنيم ، ما را از سرزمينهاى پراكنده و اقوام مختلف دعوت كردى كه خدايمان بر اطاعت آنها فراهم آورد و به سبب محبتشان ميان دلهامان الفت آورد و به سبب نصرتشان عزتمان داد .\r\nهيچكس از آنها را نديده بوديم ، مگر به كمك آنچه خداى در دلمان افكنده بود ، تا با بصيرت محكم و اطاعت خالصانه در ولايتشان به نزد آنها آمديم . مگر اكنون كه به نهايت آرزو و كمال مطلوبمان رسيده‌ايم مىخواهيم كارمان را تباه كنى و جمعان را به تفرقه دهى ؟ تو به ما مىگفتى : هر كه با شما مخالفت كند او را بكشيد ، اگر من نيز مخالفتتان كردم ، مرا بكشيد . » گويد : ابو مسلم رو به ابو نصر كرد و گفت : « اى مالك مىشنوى اين با من چه مىگويد ؟ اى مالك اين سخنان از آن وى نيست . » ابو مالك گفت : « به سخن او گوش مدار و از اين رفتار وى بيم ميار ، به دينم قسم راست گفتى اين سخن از آن وى نيست و آنچه به دنبال اين هست سختتر از اينست ، از پى كار خويش برو و باز مگرد كه به خدا اگر بنزد وى روى بىگمان ترا مىكشد ، چيزى از تو در خاطرش افتاده كه هرگز از تو ايمن نشود . »\r\n","description":"","footnote":"","page_name":" 4699 ","page_number":90},
  {"content":"\r\nگفت : « بر خيزيد . » كه برخاستند و كس به طلب نيزك فرستاد و گفت : « اى نيزك ، به خدا در از قدى عاقلتر از تو نديده‌ام ، رأى تو چيست ؟ » اين نامه ها آمده و قوم چنان سخن كرده‌اند كه مىدانى . » گفت : « راى من اين نيست كه سوى وى روى ، چنان رأى دارم كه سوى رى روى و آنجا بمانى و ما بين رى و خراسان از آن تو شود كه آنها سپاهيان تواند و هيچ - كس با تو مخالفت نمى كند ، اگر با تو راست بود با وى راست باشى ، و اگر نخواست ميان سپاه خويش باشى و خراسان پشت سر تو باشد و در كار خويش بينديشى . » گويد : پس ابو مسلم ابو حميد را پيش خواند و گفت : « پيش يار خويش بازگرد ، راى من آن نيست كه پيش وى آيم . » گفت : « در كار مخالفت وى مصمم شده اى ؟ » گفت : « آرى . » گفت : « مكن . » گفت : « نمى خواهم او را ببينم . » گويد : و چون ابو حميد را از بازگشت خويش نوميد كرد ، آنچه را ابو جعفر دستور داده بود با وى بگفت كه در مدت خاموش ماند ، آنگاه گفت : « برخيز . » و اين سخن او را شكسته بود و بيمناك كرده بود .\r\nگويد : و چنان بود كه وقتى ابو جعفر از ابو مسلم بدگمان شده بود به ابو داود كه در خراسان جانشين ابو مسلم بود نوشته بود كه تا وقتى بباشى امارت خراسان از آن تست . ابو داود به ابو مسلم نوشت : « ما براى نافرمانى خليفگان خدا و مردم خاندان پيمبرش صلى الله عليه و سلم قيام نكرده‌ايم ، با امام خويش مخالفت مكن و بى اجازهء او بر مگرد . » گويد : در همين وقت نامهء ابو داود پيش وى رسيد و ترس و غمش بيفزود و\r\n","description":"","footnote":"","page_name":" 4700 ","page_number":91},
  {"content":"\r\nكس به طلب ابو حميد و ابو مالك فرستاد و گفت : « مصمم بودم سوى خراسان بروم ، سپس چنان ديدم كه ابو اسحاق را پيش امير مؤمنان فرستم كه با راى وى به نزد من آيد كه به دو اعتماد دارم . » گويد : پس ابو اسحاق را فرستاد و چون آنجا رسيد بنى هاشم به وضعى خوشايند او را پذيره شدند ، ابو جعفر گفت : « او را از رفتن منصرف كن و ولايتدارى خراسان از آن تو باشد . » و به دو چيز داد .\r\nابو اسحاق پيش ابو مسلم بازگشت و گفت : « چيزى مايهء نگرانى نبود ، ديدمشان كه حق ترا بزرگ مىدارند و براى تو حقوقى همانند خويشتن قائلند . » و به دو گفت كه پيش امير مؤمنان باز گردد . و در بارهء آنچه از وى سر زده عذر بخواهد ، كه بدين كار مصمم شد .\r\nنيزك به دو گفت : « مصمم بازگشت شده اى ؟ » گفت : « آرى . » و به تمثيل شعرى خواند بدين مضمون :\r\n« مردان را در قبال قضا چاره نيست « كه قضا حيلهء كسان را بى اثر مىكند . » گفت : « اگر بدين كار مصمم شده اى خدا خير پيش آرد ، يك چيز را از من به ياد داشته باش . وقتى به نزد وى وارد شدى او را بكش ، آنگاه با هر كه مىخواهى بيعت كن كه كسان با تو مخالفت نمى كنند . » گويد : ابو مسلم به ابو جعفر نوشت و خبر داد كه سوى وى باز مىگردد .\r\nابو ايوب گويد : روزى در روميه به نزد ابو جعفر رفتم پس از نماز پسينگاه در خيمه اى مويين بر سجاده اى نشسته بود ، نامهء ابو مسلم پيش رويش بود ، آن را به طرف من افكند كه بخواندم ، سپس به من گفت : « به خدا اگر چشمم به او بيفتد مىكشمش . » گويد : با خويش گفتم : « انا لله و انا اليه راجعون ، از پى دبيرى بودم تا به كمال\r\n","description":"","footnote":"","page_name":" 4701 ","page_number":92},
  {"content":"\r\nآن رسيدم و چون دبير خليفه شدم اين گونه چيزها ميان مردم افتاد ، به خدا گمان ندارم اگر كشته شود يارانش آرام گيرند و اين را و هيچيك از مسببان قتل وى را زنده بگذارند . » خواب به چشمم نيامد ، آنگاه با خويش گفتم : « شايد اين مرد بيايد و آسوده خاطر باشد ، اگر آسوده خاطر باشد شايد اين به مقصودى كه دارد برسد اما اگر بيايد و محتاط باشد ، بىخطر به دو دست نمى يابد ، بهتر است تدبيرى بجويم . » گويد : كس به طلب سلمة بن سعيد فرستادم و گفتم : « سپاس توانى داشت ؟ » گفت : « آرى . » گفتم : « اگر ترا به ولايتى گمارم كه از آنجا همانند آنچه فرمانرواى عراق به دست مىآرد ، برگيرى ، حاتم بن سليمان برادر مرا با خود انباز مىكنى ؟ » گفت : « آرى . » گويد : مىخواستم طمع آرد\r\nو به دو گمان نشود ، گفتمش : « و نصف را از آن وى كنى ؟ » گفت : « آرى . » گفتم : « كسكر به سال او چنان و چنان داد اكنون سالانه چند برابر آن مىدهد ، اگر آن را به وصولى سال اول به تو دهم يا به طور عملكرد ، چندان از آن ببرى كه خسته شوى . » گفت : « چگونه اين مال از آن من مىشود ؟ » گفتم : « فردا سوى ابو مسلم مىرود و او را مىبينى و با وى سخن مىكنى و از او مىخواهى كه اين را جزو كارهاى خويش نهد كه به نظر مىرساند كه تو كسكر را عهده كنى به در آمد سال اول ، كه امير مؤمنان مىخواهد . وقتى آمد ، همه كارهاى بيرون در خويش را به دو واگذارد و آسوده شود و جانش بياسايد . » گفت : « از كجا كه امير مؤمنان به من اجازه دهد كه به ديدار وى روم . » گفتم : « من براى تو اجازه مىگيرم . » پيش ابو جعفر رفتم و گفتگو را با وى\r\n","description":"","footnote":"","page_name":" 4702 ","page_number":93},
  {"content":"\r\nبگفتم . » گفت : « سلمه را پيش بخوان . » گويد : او را پيش خواندم كه به دو گفت : « ابو ايوب براى تو اجازه مىخواهد مىخواهى با ابو مسلم ملاقات كنى ؟ » گفت : « آرى . » گفت : « به تو اجازه مىدهم ، از جانب من سلامش بگوى و از شوقى كه به ديدار او داريم خبر دارش كن . » گويد : سلمه برفت و او را بديد و گفت : « رأى امير مؤمنان دربارهء تو از همه كس بهتر است . » و او دلخوش شد كه پيش از آن غمين بوده بود و چون سلمه پيش وى رسيد از خبرى كه به دو داد خرسند شد ، و او را باور داشت و همچنان خرسند بود تا بيامد .\r\nابو ايوب گويد : وقتى ابو مسلم نزديك مداين رسيد ، امير مؤمنان به كسان دستور داد كه از او پيشواز كنند ، شبانگاهى كه مىرسيد پيش امير مؤمنان رفتم كه در خيمه اى بود و بر سجاده اى نشسته بود ، گفتم : « اين مرد امشب وارد مىشود ، مىخواهى چه كنى ؟ » گفت : « مىخواهم وقتى چشمم به وى افتاد او را بكشم . » گفتم : « ترا به خدا قسم مىدهم ، كسانى كه با وى مىآيند كارهاى وى را دانسته‌اند ، اگر پيش تو آيد و برون نشود بىخطر نخواهد بود ، وقتى به نزد تو در آمده اجازه بده باز گردد و چون فردا پيش تو آيد در كار خويش بينديشى . » گويد : منظورم اين بود كه وى را منصرف كنم كه بر او و خودمان ، همگى ، از ياران ابو مسلم بيمناك بودم . شبانگاه ابو مسلم به نزد وى در آمد و سلام گفت و پيش روى او بايستاد كه گفت : « اى ابو عبد الرحمان برو و بياساى و به حمام در آى كه سفر آلودگى دارد ، فردا پيش من آى . »\r\n","description":"","footnote":"","page_name":" 4703 ","page_number":94},
  {"content":"\r\nگويد : ابو مسلم برفت و كسان نيز برفتند .\r\nگويد : وقتى ابو مسلم برون شد ، امير مؤمنان به من ناروا گفت و گفت : « كى بدين گونه بر او دست مىيابم كه ديدمش روى دو پاى خود ايستاده بود ، نمىدانم امشب چه خواهد شد ؟ » گويد : صبحگاه پيش وى رفتم\r\nو چون مرا ديد گفت : « اى پسر زن بوگندو ، خويش نيامدى ، ديشب تو مرا از او بازداشتى به خدا ديشب چشم برهم ننهادم ، » آنگاه به من ناسزا گفت چندان كه بيم كردم دستور كشتنم را بدهد . آنگاه گفت :\r\n« عثمان بن نهيك را به نزد من بخوان . » گويد : او را پيش خواندم كه گفت : « اى عثمان ، منت امير مؤمنان به نزد تو چگونه است ؟ » گفت : « اى امير مؤمنان من بندهء توام ، به خدا اگر دستورم دهى كه بر شمشيرم تكيه زنم تا از پشتم در آيد ، چنان مىكنم . » گفت : « اگر دستورت دهم ابو مسلم را بكشى چگونه خواهى بود ؟ » گويد : لختى خاموش ماند و سخن نيارست . گفتمش : « چرا سخن نمى كنى ؟ » آهسته گفت : « مىكشمش . » گفت : « برو و چهار كس از سران و دليران كشيكبانان را بيار . » گويد : « برفت و چون به نزد ايوان رسيد بانگ زد : « عثمان ، عثمان ، بازگرد . » و چون بازگشت گفت : « بنشين و كس پيش كشيكبانان معتمد خويش فرست و چهار كس از آنها را احضار كن . » گويد : عثمان به خادم گفت : « برو و شبيب بن واج را بخوان ، ابو حنيفه را بخوان . » و دو تن ديگر را نيز گفت كه وارد شدند و امير مؤمنان سخنانى نزديك به آنچه با عثمان گفته بود با آنها بگفت كه گفتند : « مىكشمش . » گفت : « پشت ايوان باشيد ، وقتى دست به هم زدم برون شويد و او را\r\n","description":"","footnote":"","page_name":" 4704 ","page_number":95},
  {"content":"\r\nبكشيد . » گويد : آنگاه پى در پى ، فرستادگان سوى ابو مسلم فرستاد كه گفتند : « بر نشسته . » آنگاه خادم آمد و گفت : « عيسى بن موسى آمده . » گفتم : « اى امير مؤمنان ، بروم و ميان اردوگاه بگردم و ببينم كسان چه مىگويند آيا كسى بدگمان شده يا كسى سخنى گفته ؟ » گفت : « آرى . » پس برون شدم ، ابو مسلم را ديدم كه به درون مىرفت و لبخند زد ، به دو سلام گفتم . وارد شد و چون بازگشتم بر زمين افتاده بود كه در بارهء او منتظر بازگشت من نمانده بود .\r\nگويد : ابو الجهم بيامد و چون او را كشته ديد انا لله و انا اليه راجعون گفت .\r\nبه دو گفتم : « وقتى مخالفت آورد گفتى او را بكشد و چون كشته شد اين گفته را بر زبان مىرانى كه غافلى را به خود آرى . » آنگاه سخنى گفت و آنچه را بر زبان وى رفته بود اصلاح كرد . سپس گفت : « اى امير مؤمنان مردم را پس بفرستم ؟ » گفت : « آرى . » گفت : « بگو اثاثى سوى ايوان ديگرى از ايوانهايت ببرند . » گويد : پس بگفت تا فرشى چند را ببردند ، گويى مىخواست ايوان ديگرى را براى او مهيا كند . آنگاه ابو الجهم برون شد و گفت : « برويد كه امير مىخواهد به نزد امير مؤمنان خواب پيش از نيمروز كند . » گويد : و چون اثاث را بديدند كه جابه جا مىشد وى را راستگو پنداشتند كه برفتند و وقتى پس آمدند ابو جعفر بگفت تا مقرريهايشان را بدادند ، يكصد هزار نيز به ابو اسحاق داد .\r\nابو ايوب گويد : امير مؤمنان به من گفت : « ابو مسلم پيش من آمد وى را ملامت كردم ، سپس ناسزا گفتم . عثمان ضربتى به دو زد كه كارى نساخت شبيب بن -\r\n","description":"","footnote":"","page_name":" 4705 ","page_number":96},
  {"content":"\r\nواج و يارانش برون شدند و به دو ضربت زدند كه بيفتاد ، وقتى او را مىزدند گفت :\r\n« بخشش . » گفتم : « اى پسر زن بوگندو و بخشش ، آن هم وقتى كه شمشيرها در تو به كار افتاده . » سپس گفتم : « بكشيدش ، بكشيدش . » ابو حفص ازدى گويد : همراه ابو مسلم بودم ، ابو اسحاق با نامه هايى از بنى - هاشم از پيش ابو جعفر به نزد وى آمد و گفت : « قوم را به خلاف آن ديدم كه پنداشته اى ، همگيشان براى تو حقوقى همانند خليفه قائلند و منتى را كه خداى به وسيلهء تو بر آنها نهاده مىشناسند . » گويد : ابو مسلم سوى مداين روان شد و ابو نصر را با بنهء خويش به جاى گذاشت و گفت : « بمان تا نامهء من پيش تو آيد . » ابو نصر گفت : « ميان من و خودت نشانه اى بنه كه نامهء ترا از روى آن بشناسم . » گفت : « اگر نامهء من با يك نيمه انگشتر مهر خورده بود ، من آن را نوشته‌ام و اگر با همه انگشتر مهر خورده بود من آن را ننوشته‌ام و مهر نزده‌ام . » گويد : و چون نزديك مداين رسيد ، يكى از سردارانش به پيشواز وى آمد و به دو سلام گفت و گفت : « حرف مرا گوش گير و باز گرد كه اگر ترا ببيند مىكشدت . » گفت : « نزديك اين قوم رسيده‌ام و خوش ندارم كه باز گردم . » گويد : پس با سه هزار كس به مداين رسيد كه سپاه را در حلوان نهاده بود ، به نزد ابو جعفر رفت كه به دو گفت : آن روز برود . صبحگاهان به آهنگ وى برون شد .\r\nابو الخصيب پيش روى وى رفت و گفت : « امير مؤمنان مشغول است ، لختى صبر كن تا خلوت شود و در آيى . » گويد : ابو مسلم به خانه عيسى بن موسى رفت كه با وى دوستى داشت ، عيسى براى وى غذا خواست . امير مؤمنان به ربيع كه در آن وقت يكى از خادمان\r\n","description":"","footnote":"","page_name":" 4706 ","page_number":97},
  {"content":"\r\nابو الخصيب بود گفت : « سوى ابو مسلم رو ، و كس نداند ، به او بگو مرزوق مىگويد :\r\nاگر مىخواهى امير مؤمنان را به خلوت ببينى ، شتاب كن . » گويد : ابو مسلم برخاست و بر نشست ، عيسى بود گفت : « در كار ورود شتاب ميار تا من بيايم و با هم وارد شويم ، اما عيسى به سبب وضو كردن تأخير كرد ، ابو مسلم برفت و وارد شد و پيش از آنكه عيسى برسد كشته شد ، و چون عيسى بيامد او را در گليمى پيچيده بودند .\r\nگفت : « ابو مسلم كجاست ؟ » گفت : « در اين گليم پيچيده است . » گفت : « انا لله . » گفت : « خاموش كه فقط امروز قدرت و كار تو كمال يافت . » آنگاه بگفت تا او را در دجله افكندند .\r\nابو حفص گويد : امير مؤمنان ، عثمان بن نهيك و چهار كس\r\nاز كشيكبانان را پيش خواند و گفت : « وقتى يكى از دستانم را به دست ديگر زدم ، دشمن خدا را بزنيد . » گويد : پس ابو مسلم بنزد وى در آمد كه به دو گفت : « دو شمشير كه جزو اثاث عبد الله بن على به دست آوردى چه شد ؟ » گفت : « اينك يكى از آن همراه من است . » گفت : « به من بنماى . » گويد : پس او شمشير را از نيام در آورد و به دو داد ، ابو جعفر آن را بجنبانيد و زير تشك خويش نهاد ، سپس رو به دو كرد و ملامت كنان گفت : « نامه اى كه به ابو العباس نوشتى و او را از موات منع كردى چه بود ؟ مىخواستى ما را دين بياموزى ؟ » گفت : « پنداشتم گرفتن آن روا نيست ، اما او به من نوشت و چون نامهء وى به نزد من\r\n","description":"","footnote":"","page_name":" 4707 ","page_number":98},
  {"content":"\r\nآمد بدانستم كه امير مؤمنان و خاندانش معدن علمند . » گفت : « چرا در راه از من پيشى گرفتى ؟ » گفت : « نخواستم بر سر آب فراهم آييم و مايهء زيان كسان شود ، پيش افتادم كه كسان را گشايش باشد . » گفت : « چرا وقتى خبر مرگ ابو العباس به تو رسيد به كسى كه به تو گفت پيش من بازگردى گفتى : برويم و در كار خويش بينديشيم . و برفتى ، نه بجاى ماندى تا به تو برسيم و نه پيش من بازگشتى . » گفت : « مانع من همان بود كه گفتم ، مىخواستم تا كسان را گشايش باشد ، گفتم سوى كوفه مىرويم كه سر مخالفت وى ندارم . » گفت : « و كنيز عبد الله بن على كه مىخواستى او را بگيرى ! » گفت : « نه ، بيم داشتم تباه شود و او را در خيمه اى جاى دادم و يكى را بر او گماشتم كه محافظتش كند . » گفت : « خودسرى و سوى خراسان رفتنت چه بود ؟ » گفت : « بيم داشتم خاطرت از من آزرده باشد ، گفتم سوى خراسان مىروم و عذر خويش را مىنويسم و تا آن وقت آزردگى خاطرت از ميان رفت است . » گفت : « به خدا هرگز چنين روزى نديده‌ام ، به خدا خشم مرا افزودى . » و دست به هم زد كه سوى وى آمدند و عثمان و يارانش ضربت زدند تا او را بكشتند .\r\nيزيد بن اسيد گويد : امير مؤمنان مىگفت : « عبد الرحمان را ملامت كردم و گفتم « آن مال كه در حران فراهم آوردى چه بود ؟ » گفت : « خرج كردم و به سپاه دادم كه نيرو گيرند و به سامان آيند . » گفتم : « خود سرانه سوى خراسان رفتنت ؟ »\r\n","description":"","footnote":"","page_name":" 4708 ","page_number":99},
  {"content":"\r\nگفت : « از اين در گذر كه من ديگر بجز خدا از كسى باك ندارم . » ابو جعفر گويد : و من خشمگين شدم و به او ناسزا گفتم كه بيرون شدند و او را بكشتند .\r\nراوى ديگر در بارهء ابو مسلم گويد : روزى كه كشته شد وقتى كس از پى او فرستادند ، بنزد عيسى بن موسى رفت و از او خواست كه با وى برنشيند .\r\nعيسى گفت : « برو كه در پناه منى »\r\nگويد : پس او به سراپردهء ابو جعفر رفت . وى به عثمان به نهيك سالار كشيكبانان گفته بود كه شبيب بن واج مروروذى را كه يكى از كشيكبانان بود با ابو حنيفه ، حرب بن قيس ، آماده كرد و به آنها گفت : « وقتى دو دستم را بهم ، زدم ، كارتان را آغاز كنيد » ، آنگاه به ابو مسلم اجازهء ورود داد .\r\nگويد : ابو مسلم به محمد نجارى دربان گفت : « خبر چيست ؟ » گفت : « خير است ، امير شمشير خويش را به من دهد . » گفت : « با من چنين نمىكردند . » گفت : « اشكالى نيست . » ابو مسلم در اين باب به ابو جعفر شكايت برد كه گفت : « هر كه با تو چنين كرده خدايش زشت بدارد . » آنگاه به دو پرداخت و ملامت كنان گفت : « تو نبودى كه به من نامه نوشتى و از خويشتن آغاز كردى و به من نوشتى و از امينه دختر على خواستگارى كردى و پنداشتى كه پسر سليط بن عبد الله بن عباسى ؟ چرا سليمان بن كثير را كه در كار دعوت ما چنان اثر داشت و پيش از آنكه ترا در كارى دخالت دهيم ، يكى از نقيبان ما بود ، كشتى ؟ » گفت : « سر مخالفت داشت و نافرمانى من كرد كه او را كشتم . » منصور گفت : « در صورتى كه وضع وى به نزد ما چنان بود كه مىدانى ، او را كشتى ، نافرمانى من نيز مىكنى و مخالف منى ، خدايم بكشد اگر ترا نكشم . » پس\r\n","description":"","footnote":"","page_name":" 4709 ","page_number":100},
  {"content":"\r\nاو را با گرزى بزد و شبيب و حرب برون شدند و او را كشتند . و اين پنج روز مانده از شعبان بود ، به سال صد و سى و هفتم .\r\nگويد : منصور شعرى گفت به اين مضمون :\r\n« پنداشتى كه قرض را مطالبه نمىكنند « اى ابو مجرم پيمانه را كامل كن « از جامى كه به ديگران مىنوشانيد « و در گلو از حنظل تلختر بود « بنوشيدى . » گويند : ابو مسلم در ايام سلطهء خويش و در نبردها ششصد هزار كس را دست بسته كشته بود .\r\nبه قولى : وقتى ابو جعفر ابو مسلم را سرزنش كرد و گفت : « فلان كردى و به همان كردى » ابو مسلم به دو گفت : « از پس آن همه تلاش كه كردم با من چنين نمىگويند . » گفت : « اى پسر زن خبيث ، به خدا اگر كنيزى به جاى تو بود ، قلمرو خويش را سامان مىداد ، آنچه كردى در ايام اقبال ما كردى و به اعتبار ما ، اگر به اعتبار خودت بود ، نخى را نمىبريدى . مگر تو نبودى كه به من نامه نوشتى و از نام خويش » آغاز كردى و به من نوشتى و از امينه دختر على خواستگارى كردى و پنداشتى كه پسر سليط بن عبد الله بن عباس ؟ بىمادر ، به جايگاهى بلند اوج گرفتى . » گويد : ابو مسلم دست وى را گرفته بود و مىماليد و مىبوسيد و عذر مىخواست .\r\nبه قولى : عثمان بن نهيك اول بار با شمشير ضربتى سبك به ابو مسلم زد و بيشتر از آن نبود كه حمايل شمشير وى را بريد و ابو مسلم را آشفته كرد . شبيب بن - واج ضربتى زد و پايش را قطع كرد ، ديگر ياران وى پياپى ضربت زدند تا او را\r\n","description":"","footnote":"","page_name":" 4710 ","page_number":101},
  {"content":"\r\nكشتند . منصور بانگشان مىزد : بزنيد ، خدا دستهايتان را قطع كند .\r\nچنان كه گويند : ابو مسلم در نخستين ضربت گفت : « اى امير مؤمنان مرا براى دشمن خويش نگهدار . » منصور گفت : « در اين صورت خدايم نگه ندارد ، كدام دشمنم از تو دشمنتر است . » گويند : پس از كشته شدن ابو مسلم ، عيسى بن موسى در آمد و گفت : « اى امير مؤمنان ، ابو مسلم كجاست ؟ » گفت : « هم اكنون اينجا بود . » گفت : « اى امير مؤمنان ، اطاعت و نيكخواهى وى را دانسته اى و اينكه امام ابراهيم در بارهء او چه رأى داشت . » گفت : « اى احمق ، به خدا روى زمين دشمنى بدتر از او براى تو نمىشناسم ، اينك در اين فرش است . » عيسى گفت : « انا لله و انا اليه راجعون » كه عيسى در بارهء ابو مسلم راى نكو داشت .\r\nمنصور به دو گفت : « خدا قلبت را بكند ، مگر با وجود ابو مسلم ملك و قدرت و امر و نهى براى شما مانده بود ؟ » گويد : آنگاه ابو جعفر ، جعفر بن حنظله را پيش خواند كه به نزد وى آمد و گفت : « در بارهء ابو مسلم چه مىگويى ؟ » گفت : « اى امير مؤمنان ، اگر مويى از سر وى را گرفتى بكش ، باز بكش ، باز بكش . » منصور گفت : « خدايت موفق بدارد . » آنگاه بگفت تا بايستد و كشتهء ابو مسلم را ببيند .\r\nگفت : « اى امير مؤمنان ، خلافت خود را از امروز به حساب آر . »\r\n","description":"","footnote":"","page_name":" 4711 ","page_number":102},
  {"content":"\r\nگويد : پس از آن براى اسماعيل بن على اجازه خواستند كه وارد شد و گفت :\r\n« اى امير مؤمنان شب پيش به خواب ديدم كه گويى قوچى را سر بريده بودى و من پاى بر آن نهادم . » گفت : « اى ابو الحسن ، چشمت آسوده بخوابد ، بر خيز و خواب خويش را محقق ببين ، خداى فاسق را كشت . » گويد : اسماعيل به جايى رفت كه ابو مسلم بود و پاى بر او نهاد .\r\nگويد : پس از آن منصور آهنگ آن داشت كه ابو اسحاق سالار كشيكبانان ابو مسلم و نيز ابو نصر مالك سالار نگهبانان وى را بكشد .\r\nابو جهم با وى سخن كرد و گفت : « اى امير مؤمنان ، سپاه وى سپاه تو بود ، دستورشان دادى اطاعت او كنند كه اطاعتش كردند . » پس از آن منصور ، ابو اسحاق را پيش خواند و چون بيامد ابو مسلم را نديد ، ابو جعفر به دو گفت : « تو در كارى كه\r\nدشمن خدا ابو مسلم مىخواست كرد پيرو او بودى ؟ » اما او پاسخ نداد و چپ و راست را نگريستن گرفت كه از ابو مسلم بيم داشت .\r\nمنصور به دو گفت : « هر چه مىخواهى بگوى كه خدا فاسق را بكشت . » و بگفت تا وى را به نزد ابو مسلم بردند كه پاره پاره بود و چون ابو اسحاق او را بديد به سجده افتاد و سجده اش دراز شد .\r\nمنصور به دو گفت : « سر بردار و سخن كن . » پس او سر برداشت و گفت : « از وقتى كه همراه وى بودم ، يك روز از او ايمن نبودم ، هر روز كه پيش وى مىرفتم وصيت مىكردم و كفن به تن مىكردم و حنوط مىماليدم ، آنگاه لباس روى خويش را پس زد كه زير آن پوشش كتان تازه بود و به حنوط آلوده بود .\r\n","description":"","footnote":"","page_name":" 4712 ","page_number":103},
  {"content":"\r\nگويد : و چون ابو جعفر وضع وى را بديد بر او رحمت آورد آنگاه گفت :\r\n« اطاعت خليفهء خويش را پذيره شو خداى را سپاس كن كه ترا از فاسق آسوده كرد . » آنگاه به دو گفت : « اين جمع را از نزد من پراكنده كن . » گويد : پس از آن مالك بن هيثم را پيش خواند و با وى نيز نظير همان سخنان بگفت كه عذر آورد به اينكه او به اطاعت ابو مسلم دستورش داده بود و به خاطر رضاى وى بوده كه كسان ابو مسلم را خدمت كرده‌اند و سوى وى شتافته‌اند و او پيش از آنكه ابو مسلم را بشناسد در اطاعت عباسيان بوده ، كه از او پذيرفت و چنان كه به ابو اسحاق دستور داده بود به او نيز دستور داد كه سپاه ابو مسلم را پراكنده كند .\r\nگويد : آنگاه ابو جعفر براى تنى چند از سرداران ابو مسلم جوايز معتبر فرستاد و به همه سپاه وى چيز داد چندان كه خشنود شدند . ياران وى برفتند و مىگفتند :\r\n« مولاى خويش را به درمها فروختيم » پس از آن ابو اسحاق را پيش خواند و گفت :\r\n« به خدا اگر يكى از طنابهاى مرا پاره كنند گردنت را مىزنم آنگاه با آنها نبرد مىكنم . » ابو اسحاق پيش آنها رفت و گفت : « اى سگها برويد ! » ابو حفص ازدى گويد : وقتى ابو مسلم كشته شد ابو جعفر نامه اى از زبان ابو مسلم به ابو نصر نوشت كه دستور مىداد بنهء وى را با آنچه به نزد ابو نصر به جا گذاشته بار كند و بيايد و نامه را با انگشتر ابو مسلم مهر زد و چون ابو نصر نقش انگشتر را كامل ديد ، بدانست كه نامه را ابو مسلم ننوشته و گفت : « آن را ساخته‌اند . » و سوى همدان سرازير شد كه آهنگ خراسان داشت . ابو جعفر فرمان شهرزور را براى ابو نصر نوشت و يكى را با فرمان به نزد وى فرستاد و چون فرستاده با فرمان برفت ، خبر آمد كه ابو نصر سوى خراسان رفته ، و ابو جعفر به زهير بن تركى كه عامل همدان بود نوشت كه اگر ابو نصر بر تو گذر كرد وى را بدار . ابو نصر در همدان بود كه نامه به زهير بن تركى رسيد ، پس او را بگرفت و در قصر بداشت .\r\n","description":"","footnote":"","page_name":" 4713 ","page_number":104},
  {"content":"\r\nگويد : زهير وابستهء خزاعه بود ، ابو نصر از بالا بر ابراهيم بن عريف كه پسر برادر مادرى وى بود نمودار شد و گفت : « ابراهيم عمويت را ميكشى ؟ » گفت : « نه ، به خدا هرگز ! » پس از آن زهير نمودار شد و به ابراهيم گفت : « من مأمورم به خدا وى به نزد من از جمله عزيزترين مخلوق خداست ، ولى نمىتوانم دستور امير مؤمنان را عمل نكنم . به خدا اگر يكيتان تيرى بيندازد سر وى را پيش شما مىافكنم . » گويد : پس از آن ابو جعفر نامه اى ديگر به زهير نوشت كه اگر ابو نصر را گرفته اى او را بكش . اما فرستاده اى كه فرمان را مىبرد با فرمان ابو نصر به نزد وى آمد و زهير كه دل با وى داشت آزادش كرد . يك روز بعد نامهء كشتن وى به نزد زهير رسيد و گفت : « نامه اى در بارهء فرمان وى به من رسيد و آزادش كردم » گويد : ابو نصر بنزد ابو جعفر رفت كه به دو گفت : « تو به ابو مسلم مشورت دادى كه سوى خراسان رود ؟ » گفت : « آرى اى امير مؤمنان منتها و بزرگواريها به گردن من داشت با من مشورت كرد كه نسبت به او نيكخواهى كردم ، تو نيز اى امير مؤمنان اگر بر من منت نهى نيكخواه تو مىشوم و سپاس مىدارم . » گويد : پس ابو جعفر از او در گذشت .\r\nگويد : و چون روز راونديان رسيد ابو نصر بر در قصر ايستاد و گفت : « امروز دربان منم تا من زنده‌ام هيچكس وارد قصر نخواهد شد . » ابو جعفر گفت : « مالك بن هيثم كجاست ؟ » خبر وى را با وى بگفتند و بدانست كه نيكخواه وى بوده است .\r\nبه قولى وقتى ابو نصر مالك بن هيثم سوى همدان رفت ، ابو جعفر به زهير بن - تركى نوشت « كه اگر مالك از دست تو بگريزد خونت هدر است . « زهير پيش مالك رفت و گفت : « غذايى براى تو ساخته‌ام « چه شود اگر با ورود به منزل مىحرمتم نهى . »\r\n","description":"","footnote":"","page_name":" 4714 ","page_number":105},
  {"content":"\r\nگفت : « بله . » زهير ، چهل كس را كه برگزيده بود آماده كرد و آنها را در دو اطاق نهاد كه از مقابل آن به مجلس مهيا شده مىرفتند . وقتى مالك وارد شد گفت : « اى ادهم زودتر غذاى خويش را بيار » پس آن چهل كس سوى مالك آمدند و او را در بند كردند و قيد به پاهايش نهادند كه او را پيش منصور فرستاد كه بر او منت نهاد و از او در گذشت و عامل موصلش كرد .\r\nدر اين سال سنباد در خراسان به خونخواهى ابو مسلم قيام كرد .\r\n\r\nسخن از خبر سنباد و كشته شدن او\r\nگويند : سنباد ، مجوسىاى بود از مردم دهكده اى به نيشابور به نام آهن و چون ظهور كرد اتباع وى بسيار شدند . قيام وى چنان كه گفته‌اند به سبب خشم از كشته - شدن ابو مسلم و انتقامجويى وى بود از آن رو كه سنباد از پروردگان وى بود وقتى قيام كرد بر نيشابور و قومس و رى تسلط يافت و نام فيروز اسپهبد داشت . وقتى به رى رسيد خزينه هاى ابو مسلم را بگرفت كه ابو مسلم وقتى حركت كرده بود و سوى ابو العباس مىرفت خزينه هاى خويش را به آنجا نهاده بود . بيشتر ياران سنباد مردم جبال بودند . ابو جعفر جهور بن مرار عجلى را با ده هزار كس سوى آنها فرستاد كه ميان همدان و رى بر كنار بيابان تلاقى كردند . سنباد هزيمت شد و در اثناى هزيمت حدود شصت هزار كس از ياران وى كشته شد و زن و فرزندشان اسير شد . پس از آن سنباد ما بين طبرستان و قومس كشته شد لونان طبرى او را كشت آنگاه منصور اسپهبدى طبرستان را به ونداهرمز داد كه حركت كرد .\r\nاز قيام سنباد تا به وقت كشته شدن وى هفتاد روز بود .\r\nدر اين سال ملبد بن حرملهء شيبانى در ناحيهء جزيره قيام كرد و حكميت خاص\r\n","description":"","footnote":"","page_name":" 4715 ","page_number":106},
  {"content":"\r\nخداست گفت . پادگان جزيره كه چنان كه گفته‌اند هزار كس بود سوى وى رفتند و ملبد با آنها نبرد كرد و هزيمتشان كرد و از آنها بكشت . آنگاه پادگان موصل سوى وى رفت كه هزيمتشان كرد . پس از آن يزيد بن حاتم مهلبى سوى او رفت كه از پس نبردى سخت كه در ميانه رفت ملبد او را نيز هزيمت كرد و كنيزى از آن يزيد را كه با وى همخوابه مىشد بگرفت و يكى از سرداران وى را بكشت .\r\nراوى گويد : آنگاه ابو جعفر مهلهل بن صفوان وابستهء خويش را با دو هزار كس از نخبهء سپاه سوى او فرستاد كه ملبد هزيمتشان كرد و اردوگاهشان را به غارت داد .\r\nپس از آن نزار را كه يكى از سرداران خراسان بود سوى او فرستاد كه ملبد او را كشت و يارانش را هزيمت كرد . آنگاه زياد بن مشكان را با جمعى بسيار سوى وى فرستاد كه ملبد با آنها تلاقى كرد و هزيمتشان كرد . آنگاه صالح بن صبيح را با سپاهى انبوه و سواران و لوازم بسيار سوى وى فرستاد كه هزيمتشان كرد . آنگاه حميد بن قحطبه كه در آن وقت عامل جزيره بود به رى رفت كه ملبد با وى مقابل شد و هزيمتش كرد و حميد از وى حصارى شد و صد هزار درم بداد كه دست از وى بدارد .\r\nبه پندار واقدى ظهور ملبد و حكميت خاص خداست گفتن وى به سال صد و سى و هشتم بود .\r\nدر اين سال كسان را غزاى تابستانى نبود كه سلطان به نبرد سنباد مشغول بود .\r\nدر اين سال اسماعيل بن على بن عبد الله بن عباس سالار حج شد واقدى و غير او چنين گفته‌اند . اسماعيل عامل موصل بود .\r\nعامل مدينه زياد بن عبيد الله بود و عباس بن معبد عامل مكه بود . وقتى مراسم حج به سر رفت عباس در گذشت و اسماعيل كار وى را به زياد بن عبيد الله پيوست و ابو جعفر وى را بر آن باقى نهاد .\r\nدر اين سال عامل كوفه عيسى بن موسى بود . عامل بصره و توابع سليمان بن -\r\n","description":"","footnote":"","page_name":" 4716 ","page_number":107},
  {"content":"\r\nعلى بود ، قضاى آن با عمر بن عامر سلمى بود . عامل خراسان ابو داود ، خالد بن ابراهيم بود . عامل جزيره حميد بن قحطبه بود . عامل مصر صالح بن على بن عبد الله بن عباس بود .\r\nآنگاه سال صد و سى و هشتم در آمد\r\n\r\nسخن از حوادثى كه به - سال صد و سى و هشتم بود\r\nاز جمله حوادث سال آن بود كه قسطنطين جبار روم به زور وارد ملطيه شد و مردمش را مغلوب كرد و حصار آنجا را ويران كرد و جنگاوران و فرزندانى را كه در آنجا بودند بخشيد .\r\nبه گفتهء واقدى از جمله حوادث سال اين بود كه عباس بن محمد بن على بن عبد الله بن عباس با صالح بن على بن عبد الله به غزاى تابستانى رفت و صالح چهل هزار دينار به او داد .\r\nعيسى بن على بن عبد الله بن عباس نيز با وى برون شد كه به دو نيز چهل هزار دينار داد و صالح بن على آنچه را فرمانرواى روم در ملطيه ويران كرده بود بنيان كرد .\r\nبه قولى رفتن صالح و عباس سوى ملطيه براى غزا به سال صد و سى و نهم بود .\r\nدر همين سال عبد الله بن على كه در بصره به نزد برادرش سليمان بن على اقامت داشت با ابو جعفر بيعت كرد .\r\nدر اين سال جهور بن مرار عجلى منصور را خلع كرد .\r\n\r\nسخن از اينكه چرا جهور بن مرا منصور را خلع كرد ؟\r\nسبب آن چنان كه گفته‌اند اين بود كه وقتى جهور سنباد را هزيمت كرد هر چه\r\n","description":"","footnote":"","page_name":" 4717 ","page_number":108},
  {"content":"\r\nرا كه در اردوگاه وى بود به تصرف آورد كه خزينه هاى ابو مسلم كه در رى به جا گذاشته بود از آن جمله بود . و اين چيزها را پيش ابو جعفر نفرستاد و بيمناك شد و ابو جعفر را خلع كرد . وى محمد بن اشعث خزاعى را با سپاهى فراوان به مقابلهء جهور فرستاد .\r\nمحمد با وى تلاقى كرد و نبردى سخت كردند . نخبهء سواران عجم زياد و دلاستاخنج با جهور بودند . جهور و يارانش هزيمت شدند و از ياران وى بسيار كس كشته شد و زياد و دلاستاخنج اسير شدند . جهور گريخت و به آذربايجان رفت پس از آن در اسپاذرو دستگير شد و كشته شد .\r\nدر اين سال ملبد خارجى كشته شد .\r\n\r\nسخن از خبر كشته شدن ملبد خارجى\r\nگويند : كه وقتى ملبد حميد بن قحطبه را هزيمت كرد و حميد از وى حصارى شد ابو جعفر عبد العزيز بن عبد الرحمان برادر عبد الجبار را سوى وى فرستاد و زياد ابن مشكان را نيز همراه او كرد . ملبد هفتاد سوار به كمين وى نهاد و چون با عبد العزيز تلاقى كرد كمين كردگان سوى وى آمدند و هزيمتش كردند و بيشتر يارانش را بكشتند .\r\nراوى گويد : پس از آن ابو جعفر خازم بن خزيمه را با حدود هشت هزار كس از مروروذيان سوى وى فرستاد . خازم برفت تا در موصل جاى گرفت و يكى از ياران خويش را سوى ملبد فرستاد . فعلگان نيز با وى همراه كرد كه سوى بلد رفتند و خندق زدند و بازارها بنا كردند .\r\nخبر به ملبد رسيد برون شد و در بلد در خندق خازم جاى گرفت . وقتى خبر به خازم رسيد به محلى در اطراف موصل رفت كه حصارى داشت و از آنجا اردو زد و چون ملبد خبر يافت از نزديك بلد از دجله گذشت و از آن سمت آهنگ موصل كرد\r\n","description":"","footnote":"","page_name":" 4718 ","page_number":109},
  {"content":"\r\nو سوى خازم روان شد .\r\nوقتى خازم خبر يافت و اسماعيل بن على نيز كه عامل موصل بود خبر يافت به خازم دستور داد كه از اردوگاه خويش باز گردد و از پل موصل عبور كند اما او نكرد و از محل اردوگاه خويش پلى زد و سوى ملبد رفت . نضلة بن نعيم نهشلى بر مقدمه و طليعه داران وى بود . زهير بن محمد عامر بر پهلوى راست وى بود و ابو حماد ابرص وابستهء بنى سليم بر پهلوى چپ وى بود . خازم با قلب روان شد وهم آهنگ با ملبد و يارانش راه پيمود تا شب در رسيد و شب را در مقابل همديگر توقف كردند . صبحگاه روز چهار شنبه ملبد و يارانش به آهنگ ولايت حرزه روان شدند . خازم و يارانش نيز با آنها همى رفتند تا بشب رسيد .\r\nصبحگاه پنجشنبه ملبد و يارانش روان شدند گويى مىخواست از خازم بگريزد . خازم و يارانش به تعقيب آنها رفتند و خندق خويش را رها كردند كه خازم با خارها براى خود و يارانش خندق زده بود . وقتى از خندق خويش برون شدند ، ملبد و يارانش به آنها حمله آوردند . و چون خازم چنين ديد خارها را مقابل خود و يارانش انداخت حريفان به\r\nپهلوى راست خازم حمله بردند و آن را درهم ريختند . آنگاه به پهلوى چپ حمله بردند و آن را نيز در هم ريختند سپس به قلب رسيدند كه خازم آنجا بود . و چون چنين ديد به ياران خويش بانگ زد : زمين ، زمين . كه پياده شدند . ملبد و يارانش نيز پياده شدند و بيشتر اسبان خويش را پى كردند آنگاه با شمشيرها چندان ضربت زدند كه بشكست .\r\nخازم به نضلة بن نعيم دستور داد كه وقتى غبار بر خاست و همديگر را نمىبينيم سوى اسبان خود و يارانت برو و بر آن بنشين . آنگاه تير اندازى كنيد .\r\nنضله چنان كرد و ياران خازم از پهلوى راست و چپ باز آمدند و ملبد و يارانش را تير باران كردند . ملبد با هشتصد كس كه پياده شده بودند كشته شد سيصد كس از آنها نيز پيش از آنكه پياده شوند كشته شده بودند بقيه فرارى شدند كه نضله به تعقيبشان رفت و يكصد و پنجاه كس از آنها را كشت .\r\n","description":"","footnote":"","page_name":" 4719 ","page_number":110},
  {"content":"\r\nدر اين سال فضل بن صالح بن على بن عبد الله بن عباس سالار حج بود . واقدى چنين آورده و گويد : وى از نزد پدر خويش از شام به قصد حج برون شده بود و خبر تصدى مراسم و سالارى حج در راه به دو رسيد و چون بر مدينه گذشت از آنجا احرام بست .\r\nزياد بن عبيد الله عامل مدينه مكه و طائف بود . عامل كوفه و اطراف عيسى بن موسى بود . عامل بصره و توابع سليمان بن على بود . قضاى آنجا با سوار بن عبد الله بود . ابو داود ، خالد بن ابراهيم ، عامل خراسان بود . عامل مصر صالح بن على بود .\r\nآنگاه سال صد و سى و نهم در آمد .\r\n\r\nسخن از خبر حوادثى كه به سال صد و سى و نهم بود\r\nاز جمله حوادث سال آن بود كه صالح بن على و عباس بن محمد در ملطيه ببودند تا بناى ملطيه را به سر بردند . آنگاه از راه حدث به غزاى تابستانى رفتند و در سرزمين روم پيش رفتند . ام عيسى و لبابه خواهران صالح نيز در اين غزا با وى همراه بودند كه نذر كرده بودند اگر ملك بنى اميه زوال يابد در راه خداى جهاد كنند .\r\nجعفر بن حنظله بهرانى نيز از راه ملطيه غزا كرد .\r\nدر همين سال ، مبادلهء اسيران ميان منصور و فرمانرواى روم رخ داد كه منصور اسيران مسلمانان را از آنها بگرفت . چنان كه گفته‌اند از آن پس تا به سال صد و چهل و ششم مسلمانان را غزاى تابستانى نبود كه ابو جعفر به كار پسران عبد الله بن حسن مشغول بود .\r\nولى بعضيها گفته‌اند كه به سال صد و چهلم ، حسن بن قحطبه با عبد الوهاب بن - ابراهيم امام غزاى تابستانى كرد . قسطنطين فرمانرواى روم بيامد و در جيحان جاى گرفت و چون از كثرت مسلمانان خبر يافت روى از آنها بر تافت و از آن پس تا به سال\r\n","description":"","footnote":"","page_name":" 4720 ","page_number":111},
  {"content":"\r\nصد و چهل و ششم غزاى تابستانى نبود .\r\nدر اين سال عبد الرحمان بن معاوية بن هشام بن عبد الملك بن مروان سوى اندلس رفت و مردم آنجا كار خويش را به دو سپردند ، و تا كنون فرزندان وى ولايتداران آنجا هستند .\r\nدر همين سال ابو جعفر مسجد الحرام را توسعه داد . گويند سالى پر حاصل بود و سال فراوانى نام گرفت .\r\nدر همين سال سليمان بن على از ولايت بصره و ديگر توابع آن كه با وى بود معزول شد ، به قولى عزل وى به سال صد و چهلم بود .\r\nو هم در اين سال منصور قلمرو عمل سليمان بن على را در بصره به سفيان بن معاويه داد و اين چنان كه گفته‌اند به روز چهار شنبه نيمهء ماه رمضان بود .\r\nوقتى سليمان معزول شد و سفيان ولايتدار شد عبد الله بن على و يارانش از بيم جان خويش متوارى شدند و چون اين خبر به ابو جعفر رسيد كس پيش سليمان و عيسى پسران على فرستاد و به آنها نوشت كه عبد الله بن على را پيش وى فرستند و تأكيد كرد كه اين كار را بكنند و مؤخر ندارند و آنها را در بارهء عبد الله بن على ايمنى داد چنانچه راضى شدند و اطمينان يافتند و هم ابو جعفر به سفيان بن معاويه نامه نوشت و اين را به دو خبر داد و دستور داد مزاحم آنها شود و وادارشان كند كه عبد الله و خاصانش را كه همراه وى بودند ، زودتر بفرستند .\r\nراوى گويد : پس سليمان و عيسى با عبد الله و همه سرداران و خواص ياران و وابستگانش روان شدند تا پيش ابو جعفر شدند به روز پنجشنبه دوازده روز مانده از ماه ذى حجه .\r\nدر همين سال ابو جعفر بگفت تا عبد الله بن على را با يارانش بداشتند و بعضى از آنها را بكشتند .\r\n","description":"","footnote":"","page_name":" 4721 ","page_number":112},
  {"content":"\r\n\r\nسخن از خبر بداشتن عبد الله بن على و ياران وى و كشتن بعضى از آنها\r\nوقتى سليمان و عيسى پسران على پيش ابو جعفر رسيدند اجازه داد كه به نزد وى وارد شدند و حضور عبد الله بن على را خبر دادند و از او براى عبد الله اجازه خواستند كه در اين باب با آنها نرمى كرد اما آنها را به گفتگو مشغول داشت و چنان بود كه در قصر خويش براى عبد الله بن على مجلسى آماده كرده بود و دستور داده بود از آن پس كه سليمان و عيسى به نزد وى در آمدند عبد الله را آنجا ببرند كه چنين شد . آنگاه ابو جعفر از مجلس خويش بر خاست و به سليمان و عيسى گفت : « عبد الله را زودتر بياريد . » وقتى برون شدند وى را در جايى كه بود نيافتند و بدانستند كه محبوس شده و باز گشتند كه پيش ابو جعفر روند ، اما به نزد وى راهشان ندادند .\r\nدر اين وقت شمشير كسانى از ياران عبد الله را كه آنجا بودند از دوشهايشان بر گرفتند و آنها را بداشتند . خفاف بن منصور كه آنها را از اين بيم ميداده بود از آمدن خويش پشيمان شد و به آنها گفت : « اگر اطاعتم كنيد به يكباره سوى ابو جعفر حمله مىبريم ، به خدا كسى ميان ما و او حايل نمىشود تا او را از پاى در آريم آنگاه با مىگيريم تا برون شويم و جانهاى خويش را نجات دهيم . » اما اطاعت وى نكردند و چون شمشيرها را گرفتند و دستور داد به زندانشان كنند خفاف شيشكى مىبست و تف به روى ياران خويش مىانداخت .\r\nابو جعفر بگفت تا بعضى از آنها را در حضور وى بكشتند و بقيه را پيش ابو - داود خالد بن ابراهيم فرستاد به خراسان كه آنها را در آنجا بكشت .\r\nبه قولى : ابو جعفر عبد الله بن على را به سال صد و چهلم به زندان كرد .\r\n","description":"","footnote":"","page_name":" 4722 ","page_number":113},
  {"content":"\r\nدر اين سال عباس بن محمد بن على بن عبد الله بن عباس سالار حج بود .\r\nعامل مكه و مدينه و طايف زياد بن عبيد الله حارثى بود . عامل كوفه و سرزمين آن عيسى بن موسى بود . عامل بصره و توابع سفيان بن معاويه بود ، قضاى آنجا با سوارى بن - عبد الله بود . عامل خراسان ابو داود ، خالد بن ابراهيم ، بود .\r\nآنگاه سال صد و چهلم در آمد .\r\n\r\nسخن از حوادثى كه بسال صد و چهلم بود\r\nاز جمله حوادث سال ، هلاكت عامل خراسان بود .\r\n\r\nسخن از هلاكت ابو داود عامل خراسان و سبب آن\r\nگويند : در اين سال در خراسان كسانى از سپاهيان ، بر ابو داود ، خالد بن ابراهيم ، كه از جانب ابو جعفر عامل آنجا بود تاختند - و اين به هنگام شب بود وقتى كه وى به در كشماهن مرو جاى داشت - و به محلى كه در آنجا بود رسيدند . ابو داود روى آجرى كه از ديوار برون بود نمودار شد و ياران خويش را بانگ مىزد كه صداى او را بشنوند . هنگام صبح آجر بشكست و او بر طاق صفه اى افتاد كه جلو بام بود و كمرش بشكست و هنگام نماز پسين بمرد . عصام سالار نگهبانان ابو داود به جاى وى بود ، تا وقتى كه عبد الجبار بن عبد الرحمان ازدى بيامد .\r\nو هم در اين سال ، ابو جعفر ، عبد الجبار بن عبد الرحمان را ولايتدار خراسان كرد كه آنجا رفت و كسانى از سرداران را در آنجا گرفت .\r\nگويند : متهمشان كرد كه سوى فرزندان على بن ابى طالب دعوت كرده‌اند .\r\n","description":"","footnote":"","page_name":" 4723 ","page_number":114},
  {"content":"\r\nمجاشع بن حريث انصارى عامل بخارا و ابو المغيره ، خالد بن كثير ، وابستهء بنى تميم و عامل قهستان و حريش بن محمد ذهلى پسر عموى ابو داود از آن جمله بودند كه بكشتشان .\r\nجنيد بن خالد تغلبى و معبد بن خليل مزنى را نيز از آن پس كه به سختى تازيانه زد به زندان كرد عده اى ديگر از سرداران خراسان را نيز به زندان كرد و در كار وصول باقيماندهء مالهايى كه به عهدهء عاملان ابو داود بود اصرار ورزيد .\r\nو هم در اين سال ابو جعفر منصور به حج رفت و از حيره احرام بست و از آن پس كه حج خويش را به سر برد به مدينه بازگشت و از آنجا به بيت المقدس رفت .\r\nعاملان ولايتها در اين سال همان عاملان سال پيش بودند ، بجز خراسان كه عامل آن عبد الجبار بود .\r\nو چون ابو جعفر به بيت المقدس رفت ، در مسجد آنجا نماز كرد و از راه شام بازگشت تا به رقه رسيد و آنجا منزل گرفت كه منصور بن جعونهء عامرى را پيش وى آوردند و او را بكشت ، سپس از آنجا روان شد و از كنار فرات برفت تا به هاشميهء كوفه رسيد .\r\nآنگاه سال صد و چهل و يكم در آمد .\r\n\r\nسخن از خبر حوادثى كه بسال صد و چهل و يكم بود\r\nاز جمله حوادث سال قيام راونديان بود . بعضىها گفته‌اند : كار راونديان و كار ابو جعفر كه از آن ياد مىكنيم به سال صد و سى و هفتم يا صد و سى و ششم بود .\r\n","description":"","footnote":"","page_name":" 4724 ","page_number":115},
  {"content":"\r\n\r\nسخن از كار راونديان و ابو جعفر منصور\r\nراونديان ، چنان كه از على بن محمد آورده‌اند ، قومى از مردم خراسان بودند ، پيرو عقيدهء ابو مسلم دعوتگر بنى هاشم كه چنان كه گويند به تناسخ ارواح قائل بودند و پنداشتند كه روح آدم در عثمان بن نهيك است و پروردگارشان كه غذا و آبشان مىدهد ابو جعفر منصور است و هيثم بن معاويه جبرئيل است .\r\nگويد : راونديان به نزد قصر منصور رفتند و آنجا طواف همى كردند ، و مىگفتند :\r\n« اين قصر پروردگارمان است . » منصور كس سوى سرانشان فرستاد و دويست كس از آنها را به زندان كرد كه يارانشان خشم آوردند و گفتند : « چرا آنها را به زندان كرده‌اند ؟ » منصور دستور داد اجتماع نكنند . پس تابوتى را كه خالى بود بياوردند و بر دوش كشيدند و در شهر برفتند ، همين كه به در زندان رسيدند تابوت را بينداختند و به كسان حمله بردند و وارد زندان شدند و ياران خويش را در آوردند و به قصد منصور رفتند . در آن وقت سيصد كس بودند . كسان همديگر را بانگ زدند و درهاى شهر بسته شد كه ديگر كسى به درون نيايد .\r\nگويد : منصور پياده از قصر برون شد كه در قصر اسبى نبود . از آن پس اسبى را مىبستند كه در خانهء خلافت و در قصر نزديك وى باشد .\r\nگويد : وقتى منصور برون شد اسبى آوردند كه بر نشست و آهنگ راونديان داشت . معن بن زايده بيامد و چون به نزد ابو جعفر رسيد خويشتن را بينداخت و پياده شد ، دامن قباى خويش را زير كمربند نهاد و لگام اسب منصور را گرفت و گفت : « اى امير مؤمنان به خدا قسمت مىدهم\r\nكه باز گردى كه اين را عهده مىكنند . » گويد : ابو نصر ، مالك بن هيثم ، نيز بيامد و بر در قصر بايستاد و گفت : « امروز من دربانم . »\r\n","description":"","footnote":"","page_name":" 4725 ","page_number":116},
  {"content":"\r\nميان مردم بازار ندا دادند كه راونديان را با تير زدند و با آنها نبرد كردند و بسيار كس از آنها را بكشتند . آنگاه در شهر را گشودند و كسان بيامدند ، خازم بن - خزيمه بر اسبى دم كوتاه بيامد و گفت : « اى امير مؤمنان ، بكشمشان ؟ » گفت : « آرى . » پس خازم به آنها حمله برد تا به پشت يك ديوارشان راند ، سپس به خازم حمله بردند و وى و يارانش را عقب راندند . باز خازم حمله برد و آنها را به طرف ديوار شهر راند و به هيثم بن شعبه گفت : « وقتى به ما حمله آوردند زودتر از آنها سوى ديوار برو و چون بازگشتند ، آنها را بكش . » گويد : پس به خازم حمله بردند كه در مقابلشان پس رفت . هيثم بن شعبه از پشت سرشان بيامد و همگيشان كشته شدند .\r\nگويد : در آن روز عثمان بن نهيك سوى راونديان رفت و با آنها سخن كرد و بازگشت . تيرى به او انداختند كه ميان دو شانه اش خورد . چند روزى بيمار بود و از آن بمرد . ابو جعفر بر او نماز كرد و بر قبرش بايستاد تا به خاكش كردند و گفت : « اى ابو يزيد خدايت رحمت كند . » و به جاى وى عيسى بن نهيك را سالار كشيكبانان خويش كرد . وى همچنان به كار كشيكبانان بود تا بمرد و ابو العباس طوسى را بر كشيكبانان گماشت .\r\nگويد : آن روز وقتى كه درها بسته بود اسماعيل بن على بيامد به دربان گفت :\r\n« بگشاى و يك هزار درهم بگير . » اما نپذيرفت .\r\nگويد : آن روز قعقاع بن ضرار در شهر بود . وى سالار نگهبانان عيسى بن - موسى بود و تلاشى به سزا كرد . اين همه در مدينة الهاشميه بود به كوفه .\r\nگويد : آن روز ربيع آمد كه لگام منصور را بگيرد . معن بن زائده گفت : « امروز از روزهاى تو نيست . » گويد : ابرويز پسر مصمغان شاه دنباوند تلاشى نكو كرد . وى با برادر خويش\r\n","description":"","footnote":"","page_name":" 4726 ","page_number":117},
  {"content":"\r\nمخالفت كرده بود و بنزد ابو جعفر آمده بود كه او را حرمت كرد و مقررى معين كرد .\r\nدر آن روز پيش منصور آمد و جبران كرد . گفت : « با اينان نبرد كنم ؟ » ابو جعفر گفت : « آرى . » و ابرويز با آنها نبرد كرد و چون يكى را ضربت مىزد و از پاى مىانداخت از نزد وى عقب مىرفت .\r\nگويد : و چون راونديان كشته شدند و منصور نماز نيمروز را بكرد غذا خواست و گفت : « معن بن زائده را بيابيد . » و از غذا دست بداشت تا معن بيامد و به قثم گفت : « از اينجا به آنجا برو . » و معن را به جاى قثم نشانيد و چون از غذا فراغت يافتند به عيسى بن على گفت : « اى ابو العباس شير مردان را شنيده اى ؟ »\r\nگفت : « آرى . » گفت : « اگر امروز معن را با ما ديده بودى مىدانستى كه از آن جمله شيران است . » معن گفت : « به خدا اى امير مؤمنان وقتى بنزد تو آمدم دلم ترسان بود ، وقتى ديدم به آنها بى اعتنايى و دليرانه بر ضدشان اقدام مىكنى ، چيزى ديدم كه از هيچ مخلوقى به هنگام نبرد نديده بودم و دلم محكم شد و چنان كردم كه ديدى . » گويد : ابن خزيمه گفت : « اى امير مؤمنان از اينان باقيمانده اى هست ؟ » گفت : « كارشان را به تو سپردم ، آنها را بكش . » گفت : « كارشان را به تو سپردم ، آنها را بكش . » آنگاه گفت : « رزام را نيز بكش كه رزام از جملهء آنهاست . » گويد : رزام به جعفر بن ابو جعفر پناه برد كه دربارهء وى تقاضا كرد و امانش داد .\r\nابو بكر هذلى گويد : بر در امير مؤمنان ايستاده بودم كه نمايان شد . يكى كه پهلوى من بود گفت : « اين پروردگار صاحب عزت است اين است كه ما را غذا مىدهد و آب مىدهد . » و چون امير مؤمنان بازگشت و كسان به نزد وى وارد شدند ، من نيز وارد شدم . وقتى خلوت شد به دو گفتم : « امروز سخنى شگفتانگيز شنيدم . » و حكايت\r\n","description":"","footnote":"","page_name":" 4727 ","page_number":118},
  {"content":"\r\nرا با وى بگفتم و او به زمين كوفت ، و گفت : « اى هذلى ، اين كه خدايشان به سبب اطاعت ما به جهنم برد بنزد من بهتر است تا به سبب عصيان ما به بهشتشان برد . » ربيع گويد : شنيدم كه منصور مىگفت : « سه خطا كردم كه خدا مرا از شر آن مصون داشت . وقتى ابو مسلم را كشتم در خيمه بودم و اطرافيان من اطاعت وى را بر من مقدم مىداشتند ، اگر خيمه دريده مىشد نابود شده بودم . به روز راونديان برون شدم اگر تيرى ناشناش به من خورده بود نابود شده بودم . سوى شام رفتم اگر در عراق دو شمشير به هم مىخورد خلافت از دست مىرفت .\r\nگويند : معن بن زائده از ابو جعفر نهان مىزيست به سبب آنكه همراه ابن - هبيره بارها با سياهپوشان نبرد كرده بود .\r\nنهانگاه وى به نزد ابو الخصيب مرزوق بود كه مىخواست براى وى امان بگيرد ، وقتى راونديان قيام كردند به در قصر آمد و آنجا بايستاد ، منصور به ابو الخصيب كه در آن وقت حاجبى وى را داشت گفت :\r\n« كى بر در است ؟ » گفت : معن بن زائده . » منصور گفت : « يكى از مردان عرب كه پر دلست و جنگ آزموده و معتبر ، وى را بيار . » گويد : و چون وارد شد ، منصور گفت : « هى ، اى معن چه بايد كرد ؟ » گفت : « راى درست اين است كه ميان كسان بانگ زنى و بگويى مالشان دهند ؟ » گفت : « مال به چه كار كسان مىخورد ،\r\nكى جان خويش را براى مقابله با اين كافران به خطر مىافكند ؟ اى معن ، كارى نساختى ، راى درست اين است كه من برون شوم و بايستم كه كسان چون مرا ببينند نبرد كنند و به جان بكوشند و باز گردند و سوى من آيند ، و اگر به جاى مانم زبونى كنند و سستى آرند . » گويد : معن دست وى را گرفت و گفت : « اى امير مؤمنان در اين صورت\r\n","description":"","footnote":"","page_name":" 4728 ","page_number":119},
  {"content":"\r\nهماندم كشته مىشوى ، ترا به خدا خويشتن را به خطر مينداز . » گويد : ابو الخصيب نيز پيش منصور آمد و نظير اين سخنان بگفت . منصور جامهء خويش را از دست آنها كشيد ، آنگاه اسب خود را خواست و بىركاب بر آن جست و بر نشست ، آنگاه جامه هاى خويش را مرتب كرد و برون شد . معن لگام وى را گرفته بود ، ابو الخصيب نيز ركابش را گرفته بود . بيرون بايستاد ، يكى سوى وى آمد ، گفت : « اى معن ، كافر را بگير . » معن حمله برود و او را بكشت . پس از آن چهار كس را پياپى بكشت . كسان بازگشتند و سوى وى آمدند و چيزى نگذشت كه آنها را از ميان برداشتند . پس از آن ، معن پنهان شد .\r\nگويد : ابو جعفر به ابو الخصيب گفت : « واى تو ، معن كجاست ؟ » گفت : « به خدا نمىدانم كجاى زمين است . » گفت : « مگر پندارد كه امير مؤمنان از آن پس كه به جان كوشيده گناه او را نمىبخشد ، امانش بده و او را بنزد من آر . » گويد : و چون معن را بياورد بگفت تا ده هزار درمش بدادند و او را ولايتدار يمن كرد .\r\nابو الخصيب گفت : « معن جايزهء خويش را پخش كرده و چيزى به دست ندارد . » منصور گفت : « اگر هزار قيمت ترا بخواهد به دست تواند آورد . » در اين سال ابو جعفر منصور ، پسر خويش ، محمد را كه در آن وقت وليعهد بود با سپاهيان سوى خراسان روانه كرد و گفت در رى بماند ، و محمد چنين كرد .\r\nو هم در اين سال ، عبد الرحمان بن عبد الجبار كه از جانب ابو جعفر عامل خراسان بود ، خلع كرد .\r\nابو منصور خوزى گويد : وقتى منصور خبر يافت كه عبد الجبار سران مردم\r\n","description":"","footnote":"","page_name":" 4729 ","page_number":120},
  {"content":"\r\nخراسان را مىكشد و از بعضيشان نامه اى پيش وى آمد كه نوشته بود زمين تباه شد ، به ابو ايوب خوزى گفت : « عبد الجبار شيعيان ما را نابود كرد و اين كار را از آن رو مىكند كه قصد خلع كردن دارد . » گفت : « تدبير آن سخت آسان است ، به او بنويس كه آهنگ غزاى روم دارى و او سپاهيان خراسان را با يكه سواران و سران قوم سوى تو مىفرستد و چون از آنجا برون شدند هر كه را خواهى آنجا فرست كه مقاومت نيارد كرد . »\r\nگويد : منصور به عبد الجبار چنان نوشت كه پاسخ داد : « تركان بجوشيده‌اند و اگر سپاهيان را پراكنده كنم خراسان از دست برود . » گويد : منصور نامه را پيش ابو ايوب افكند و گفت : « راى تو چيست ؟ » گفت : « عنان خويش را به كف تو داد . به او بنويس كه خراسان براى من از جاهاى ديگر مهمتر است و سپاهيان را از نزد خويش پيش تو مىفرستم . » آنگاه سپاهيان سوى وى فرست كه در خراسان باشند و اگر آهنگ خلع كردن داشت گردن وى را بگيرند .\r\nگويد : و چون نامه به عبد الجبار رسيد به دو نوشت كه خراسان هرگز بدتر از آن نبوده كه در اين سال هست ، اگر سپاهيان وارد آن شوند از گرانى به سختى افتند و هلاك شوند .\r\nگويد : وقتى نامه به منصور رسيد ، آن را پيش ابو ايوب افكند . ابو ايوب گفت : « چهرهء خويش را نمودار كرد كه خلع كرده ، با وى مناظره مكن . » گويد : پس منصور ، محمد بن منصور را سوى وى روانه كرد و دستور داد كه در رى بماند . محمد مهدى سوى عبد الجبار روان شد و خازم بن خزيمه را پيشاپيش به نزد وى فرستاد . پس از آن مهدى برفت تا در نيشابور فرود آمد .\r\nوقتى خازم بن خزيمه سوى عبد الجبار روان شد و خبر به مردم مروروذ رسيد از ناحيهء خويش سوى عبد الجبار رفتند و با وى نبرد آغاز كردند و نبردى سخت\r\n","description":"","footnote":"","page_name":" 4730 ","page_number":121},
  {"content":"\r\nكردند كه هزيمت شد و گريزان برفت و به پنبه زارى پناه برد و در آنجا نهان شد .\r\nمجشر بن مزاحم از مردم مروروذ سوى وى رفت و اسيرش كرد و چون خازم بيامد عبد الجبار را پيش وى آورد . خازم پيراهنى پشمين بر او پوشانيد و بر شترى نشانيد و رويش را به طرف دنبالهء شتر گردانيد و پيش منصور فرستاد ، پسران و يارانش نيز همراه وى بودند .\r\nگويد : منصور آنها را شكنجه داد و با تازيانه ها بزدندشان و چندانكه توانست مال از آنها گرفت . آنگاه مسيب بن زهير را بگفت تا دو دست و دو پاى عبد الجبار را ببرد و گردنش را بزند . و مسيب چنان كرد .\r\nگويد : پس از آن منصور بگفت تا پسران عبد الجبار را سوى دهلك برند كه جزيره ايست در ساحل دريا به ناحيهء يمن ، و همچنان آنجا ببودند تا هندوان بر آنها هجوم بردند و جزو كسان ديگر اسيرشان كردند كه پس از آن مبادله شدند و بعضيشان نجات يافتند ، عبد الرحمان پسر عبد الجبار از جمله نجات يافتگان بود كه نامش به ديوان ثبت شد و صحبت خليفگان يافت و ببود تا به سال صد و هفتادم در ايام خلافت هارون ، به مصر ، در گذشت .\r\nدر اين سال بناى مصيصه به دست جبرئيل پسر يحيى خراسانى به سر رفت\r\nو محمد بن ابراهيم امام مقيم ملطيه شد .\r\nدر بارهء عبد الجبار و خبر وى اختلاف كرده‌اند : واقدى گويد : اين ، به سال صد و چهل و دوم بود . اما ديگرى گويد : به سال صد و چهل و يكم بود .\r\nعلى بن محمد گويد : عبد الجبار ده روز رفته از ربيع الاول سال صد و چهل و - يكم به خراسان رسيد و هزيمت وى به روز شنبه ، شش روز رفته از ربيع الاول سال صد و چهل و دوم ، بود .\r\nخليفة بن خياط گويد : وقتى منصور ، مهدى را به رى فرستاد ، و اين پيش از بنيانگزارى بغداد بود ، وى را براى نبرد عبد الجبار فرستاده بود . اما كسان ديگر\r\n","description":"","footnote":"","page_name":" 4731 ","page_number":122},
  {"content":"\r\nبا عبد الجبار نبرد كردند و بر او ظفر يافتند و زحمت وى را از مهدى برداشتند . اما ابو جعفر كه نمىخواست مخارجى كه براى رفتن مهدى كرده بود بيهوده شود ، به دو نوشت غزاى طبرستان كند و در رى جاى گيرد و ابو الخصيب و خازم بن خزيمه و سپاهيان را سوى اسپهبذ فرستد .\r\nدر آن وقت اسپهبذ با مصمغان شاه دنباوند به نبرد بود و مقابل وى اردو زده بود و چون خبر رسيد كه مسلمانان وارد ولايت وى شده‌اند و ابو الخصيب وارد ساريه [ 1 
  ] شده ، مصمغان از اين دلگير شد و به اسپهبذ گفت : « وقتى سوى تو رفته‌اند ، سوى من نيز آمده‌اند » پس بر نبرد مسلمانان اتفاق كردند و اسپهبذ سوى ولايت خويش بازگشت و با مسلمانان نبرد كرد . و آن نبردها دراز شد .\r\nگويد : ابو جعفر ، عمر بن علا را سوى اسپهبذ فرستاد ، وى همان است كه بشار ابن برد در بارهء او شعرى دارد به اين مضمون :\r\n« اگر پيش خليفه رفتى « از روى نيكخواهى با وى بگوى « كه مرد مشكوك از نيكى برى است « بگوى وقتى نبردهاى دشمنانت بىخواب كرد « عمر را براى آن بيدار كن آنگه بخواب « جوانمردى كه بر زباله نمىخسبد « و آب را جز با خون نمىنوشد . » گويد : فرستادن عمر به مشورت ابرويز برادر مصمغان بود كه به منصور گفته - بود : « اى امير مؤمنان ! عمر ولايت طبرستان را از همه كس بهتر مىشناسد . » و منصور او را فرستاد .\r\nگويد : و چنان بود كه ابرويز ، عمر را در ايام سنباد شناخته بود و در ايام [ 1 - كذا 
  ]\r\n","description":"","footnote":"","page_name":" 4732 ","page_number":123},
  {"content":"\r\nراونديان .\r\nگويد : ابو جعفر خازم بن خزيمه را نيز همراه عمر فرستاد . پس او وارد رويان شد و آنجا را بگشود و قلعه طاق را با هر چه در آن بود بگرفت . نبرد دراز شد\r\nو خازم در كار نبرد اصرار آورد و طبرستان را بگشود و بسيار كسى از آنها را بكشت .\r\nگويد : اسپهبذ سوى قلعهء خويش رفت و امان خواست به شرط آنكه قلعه - را با همهء ذخاير آن تسليم كند . مهدى اين را براى ابو جعفر نوشت و ابو جعفر صالح مصلى دار را همراه گروهى بفرستاد كه آنچه را در قلعه بود شمار كردند و بازگشتند .\r\nگويد : پس از آن راى اسپهبذ بگشت و از سرزمين ديلمان وارد ولايت گيلان شد و آنجا بمرد . دخترش را گرفتند كه مادر ابراهيم بن عباس بن محمد شد .\r\nگويد : سپاهيان در مقابلهء مصمغان ثبات آوردند و به او دست يافتند . بحتريه را كه مادر منصور بن مهدى شد و صمر دختر مصمغان را كه كنيز فرزنددار على بن - ربطه شد نيز گرفتند . و اين فتح اول طبرستان بود .\r\nگويد : وقتى مصمغان بمرد ، مردم آن كوهستان گريزان شدند و آنها را مردم - گريز ( حوزى ) گفتند ، از آن رو كه وحشى شده بودند ، چنان كه گورخران ، وحشى شوند [ 1 
  ] .\r\nدر اين سال زياد بن عبيد الله حارثى از مدينه و مكه و طايف معزول شد و محمد ابن خالد بن عبد الله قسرى عامل مدينه شد و در رجب آنجا رفت . هيثم بن معاويهء عتكى\r\n\r\n","description":"","footnote":"\r\n[ 1 
  ] : چنين است تعبير طبرى در بارهء مردمى كه هموطن وى بوده‌اند و نزديك زادگاه وى طبرستان جاى داشته‌اند و پيداست كه اين را از گفتهء كسانى مىآورد كه سابقهء توحش طولانى داشته‌اند . م .\r\n","page_name":" 4733 ","page_number":124},
  {"content":"\r\nنيز كه از مردم خراسانى بود عامل طايف و مكه شد .\r\nدر همين سال ، موسى بن كعب در گذشت . وى سالار نگهبانان منصور بود و عامل مصر و هند ، و عيينه پسرش در هند جانشين پدر بود .\r\nدر همين سال موسى بن كعب از مصر معزول شد و محمد بن اشعث ولايتدار شد . سپس او نيز معزول شد و نوفل بن فرات ولايتدار شد .\r\nدر اين سال صالح بن على بن عبد الله بن عباس سالار حج شد . وى عامل قنسرين و حمص و دمشق بود .\r\nعامل مدينه محمد بن خالد بن عبد الله قسرى بود . عامل مكه و طايف هيثم بن - معاويه بود . عامل كوفه و سرزمين آن عيسى بن موسى بود . عامل بصره و توابع آن سفيان بن معاويه بود . قضاى بصره با سوار بن عبد الله بود ولايتدار خراسان مهدى پسر منصور بود كه سرى بن عبد الله در آنجا جانشين وى بود . عامل مصر نوفل بن - فرات بود .\r\nآنگاه سال صد و چهل و دوم در آمد .\r\n\r\nسخن از خبر حوادثى كه به سال صد و چهل و دوم بود\r\nاز جمله حوادث سال اين بود كه عيينة بن موسى بن كعب در سند خلع كرد .\r\n\r\nسخن از اينكه چرا عيينة بن موسى خلع كرد ؟\r\nگويند : سبب خلع وى آن بود كه مسيب بن زهير بر كار نگهبانان جانشين موسى بن كعب بود ، وقتى موسى بمرد مسيب همچنان به كار نگهبانان بود . مسيب\r\n","description":"","footnote":"","page_name":" 4734 ","page_number":125},
  {"content":"\r\nبيم كرد كه منصور به عيينه بنويسيد كه بيايد و او را به جاى مسيب به كار گيرد و شعرى به دو نوشت : اما نامه را به خويشتن منسوب نداشت بدين مضمون :\r\n« به سرزمين خود باش . به سرزمين خود باش « كه اگر سوى ما آيى « به خوابى روى كه در آن « خواب ديدن نباشد . » گويد : وقتى خبر به ابو جعفر رسيد كه عيينه او را خلع كرده برون شد و با اردوى خويش نزديك پل بزرگ بصره جاى گرفت و عمر بن حفص عتكى را به عاملى سند و هند فرستاد و نبرد عيينة بن موسى ، كه برفت و وارد سند و هند شد و بر آن تسلط يافت .\r\nدر اين سال سپهبذ طبرستان پيمان ما بين خويش و مسلمانان را شكست و مسلمانانى را كه در ولايت وى بودند بكشت .\r\n\r\nسخن از كار اسپهبذ طبرستان با مسلمانان\r\nگويند : وقتى خبر اسپهبذ و كارى كه در بارهء مسلمانان كرده بود به ابو جعفر رسيد ، خازم بن خزيمه و روح بن حاتم را روانه كرد . ابو الخصيب مرزوق وابستهء ابو جعفر نيز همراه آنها بود\r\nكه مقابل قلعهء اسپهبذ بماندند و وى را با همه كسانى كه در قلعه با او بودند به محاصره گرفتند و با آنها نبرد مىكردند چندان كه دير مدت بماندند .\r\nراوى گويد : ابو الخصيب در اين كار حيله كرد و به ياران خويش گفت : « مرا بزنيد و سر و ريش را بستريد . » و آنها با وى چنين كردند . پس از آن به اسپهبذ صاحب قلعه پيوست و گفت : « با من رفتارى تحملناپذير كرده‌اند ، مرا زدند و سر و ريشم را\r\n","description":"","footnote":"","page_name":" 4735 ","page_number":126},
  {"content":"\r\nستردند . » و به دو گفت : « از آن رو با من چنين كردند كه گمان داشتند دل من با تو است . » و به اسپهبذ گفت كه دل با وى دارد و خلل گاه اردوى مسلمانان را به او مىنماياند .\r\nاسپهبذ اين را از او باور داشت و وى را جزو خاصان خويش كرد و با وى ملاطفت كرد .\r\nگويد : و چنان بود كه در شهرشان ، سنگى بود كه آن را به جاى مىنهادند و به هنگام گشودن و بستن ، مردان آن را بالا مىبردند و پايين مىآوردند . اسپهبذ ياران خويش را بدان گماشته بود و اين كار را ميانشان به نوبت نهاده بود .\r\nابو الخصيب به دو گفت : « چنان مىبينم كه هنوز به من اعتماد نيافته اى و نيكخواهى مرا باور نداشته اى . » گفت : « چرا چنين پنداشته اى ؟ » گفت : « از آن رو كه در مقاصد خويش از من كمك نمىگيرى و مرا به كارهايى كه به معتمدان خويش مىسپارى نمىگمارى . » گويد : پس از آن اسپهبذ از ابو الخصيب كمك مىگرفت و كار وى مورد رضايت بود تا از او اطمينان يافت و وى را جزو نوبتيان گشودن و بستن در شهر خويش نهاد و ابو الخصيب اين كار را براى وى عهده كرد ، تا بدان آشنايى كامل يافت .\r\nگويد : پس از آن ابو الخصيب به روح بن حاتم و خازم بن خزيمه نوشت و نامه را به تيرى بست و سوى آنها رها كرد و خبرشان داد كه به حيله دست يافته و شبى را كه معين كرده بود براى گشودن در بار آنها وعده نهاد و چون آن شب رسيد در را براى آنها بگشود كه همه جنگاوران قلعه را بكشتند و فرزندان را اسير گرفتند ، بحتريه را كه مادر منصور بن مهدى شد به دست آوردند . مادر بحتريه با كند دختر اسپهبذ بود ، اسپهبذكر نه اسپهبذ شاه ، كه او برادر با كند بود . شكله را نيز كه مادر ابراهيم بن مهدى شد گرفتند . وى دختر خونادان ، پيشكار مصمغان بود .\r\n","description":"","footnote":"","page_name":" 4736 ","page_number":127},
  {"content":"\r\nگويد : اسپهبذ انگشترى را كه زهر در آن بود مكيد و خويشتن را كشت .\r\nبه قولى : ورود روح بن حاتم و خازم بن خزيمه به طبرستان ، به سال صد و چهل و سوم بود .\r\nدر اين سال ، منصور قبلهء [ 1 
  ] مردم بصره را كه به روز عيد بر آن نماز مىبرند در حمان بنيان كرد . سلمة بن سعيد كه در آن وقت عامل فرات و ابله بود\r\nاز جانب ابو جعفر بناى آن را عهده كرد . ابو جعفر رمضان را روزه كرد و به روز فطر آنجا نماز كرد .\r\nدر اين سال سليمان بن على بن عبد الله به بصره در گذشت به شب شنبه نه روز مانده از جمادى الاخر - در آن وقت پنجاه و نه سال داشت : و عبد الصمد بن على بر او نماز كرد .\r\nو هم در اين سال نوفل بن فرات از مصر معزول شد و محمد بن اشعث ولايتدار آنجا شد . سپس محمد معزول شد و نوفل بن فرات ولايتدار شد - سپس نوفل معزول شد و حميد بن قحطبه ولايتدار آنجا شد .\r\nدر اين سال اسماعيل بن على بن عبد الله بن عباس سالار حج شد .\r\nعامل مدينه ، محمد بن خالد بن عبد الله بود . عامل مكه و طايف هيثم بن معاويه بود . عامل كوفه و سرزمين آن عيسى بن موسى بود . عامل بصره و توابع آن سفيان بن - معاويه بود . قضاى بصره با سوار بن عبد الله بود . عامل مصر حميد بن قحطبه بود .\r\nبه گفتهء واقدى در همين سال ابو جعفر برادر خويش عباس بن محمد را ولايتدار جزيره و مرزها كرد و گروهى از سرداران را به دو پيوست كه مدتى آنجا\r\n\r\n","description":"","footnote":"\r\n[ 1 
  ] : عبارت متن چنين است كه قبله را بنيان كرد . به ظن نزديك به يقين مقصود اينست كه نماز گاهى ساخته‌اند و در آنجا سمت دقيق قبله را كه رو به مكه دارد مطابق ترتيباتى كه در فقه مسلمانى مقرر است و از جمله دلالت ستارگان خاص ، معين كرده‌اند و سمت بنا را بر ان نهاده‌اند . م .\r\n","page_name":" 4737 ","page_number":128},
  {"content":"\r\nببود .\r\nآنگاه سال صد و چهل و سوم در آمد .\r\n\r\nسخن از خبر حوادثى كه به سال صد و چهل و سوم بود\r\nدر اين سال منصور كسان را به غزاى ديلمان خواند .\r\n\r\nسخن از غزاى ديلمان\r\nگويند : ابو جعفر خبر يافت كه ديلمان به مسلمانان تاخته‌اند و از آنها كشتارى بزرگ كرده‌اند ، پس حبيب بن عبد الله بن رغبان را سوى بصره فرستاد كه در آن وقت اسماعيل بن على عامل آنجا بود و به حبيب گفت همه كسانى را كه آنجا ده هزار درم و بيشتر دارند شمار كند و هر كه را اين مقدار دارد مكلف كند كه شخصا براى نبرد ديلمان برون شود . ديگرى را نيز به همين منظور به كوفه فرستاد .\r\nدر همين سال حميد بن قحطبه از مصر معزول شد و نوفل بن فرات ولايتدار آنجا شد . سپس نوفل عزل شد و يزيد بن حاتم ولايتدار آنجا شد .\r\nدر اين سال عيسى بن موسى سالار حج شد ، در آن وقت ولايتدارى كوفه و اطراف آن با وى بود .\r\nدر اين سال ولايتدار مكه سرى بن عبد الله بن حارث بود . ولايتدار بصره و توابع سفيان بن معاويه بود . قضاى بصره با سوار بن عبد الله بود . عامل مصر يزيد بن - حاتم بود .\r\nآنگاه سال صد و چهل و چهارم در آمد .\r\n","description":"","footnote":"","page_name":" 4738 ","page_number":129},
  {"content":"\r\n\r\nسخن از حوادثى كه به سال صد و چهل و چهارم بود\r\nاز جمله حوادث سال اين بود كه محمد پسر ابو العباس بن محمد بن على ، امير مؤمنان ، با مردم كوفه و بصره و واسط و موصل و جزيره به غزاى ديلمان رفت .\r\nدر اين سال مهدى ، محمد بن ابى جعفر ، از خراسان به عراق بازگشت و ابو - جعفر سوى قرماسين رفت و در آنجا محمد پسرش كه از خراسان باز مىگشت به دو رسيد كه با هم به جزيره رفتند .\r\nدر همين سال محمد بن ابى جعفر ، به هنگام بازگشت از خراسان با دختر - عموى خويش ، ريطه دختر ابو العباس ، زفاف كرد .\r\nدر اين سال ابو جعفر منصور سالار حج بود و خازم بن خزيمه را بر اردوگاه خويش و بر آذوقه جانشين كرد .\r\nدر اين سال ، ابو جعفر ، رياح بن عثمان مرى را ولايتدار مدينه كرد و محمد بن خالد ابن عبد الله قسرى را از آنجا برداشت .\r\n\r\nسخن از اينكه چرا منصور محمد بن خالد را از مدينه برداشت و رباح بن عثمان را گماشت ؟ و چرا زياد بن عبيد را پس از محمد بن خالد عزل كرد ؟\r\nسبب عزل زياد از مدينه آن بود كه خاطر ابو جعفر به كار محمد و ابراهيم پسران عبد الله ، نوادهء على بن ابى طالب ، مشغول بود كه آن سالى كه در ايام زندگى برادرش ابو العباس به حج رفته بود و ابو مسلم نيز همراه وى بود آن دو به همراه ديگر بنى هاشم بنزد وى نيامده بودند .\r\n","description":"","footnote":"","page_name":" 4739 ","page_number":130},
  {"content":"\r\nگويند : محمد مىگفته بود كه وقتى كار بنى مروان آشفته بود و بنى هاشم شبانگاه در مكه مشورت داشتند كه با كى بيعت خلافت كنند ، ابو جعفر نيز با ديگر كناره - گرفتگانى كه آنجا بودند با وى بيعت كرده بود .\r\nراوى گويد : وقتى ابو جعفر در بارهء محمد و ابراهيم پرسيد ، زياد بن عبيد الله به دو گفت :\r\nخاطر به كار آنها مشغول مدار من آنها را به نزد تو ميارم . » و اين به وقتى بود كه ابو جعفر به سال صد و سى و ششم به مكه رفته بود و زياد همراه وى بود .\r\nپس ، ابو جعفر ، زياد را به محل كارش فرستاد و او را ملتزم كار محمد و ابراهيم كرد .\r\nعبد الله نوادهء عمار ياسر گويد : وقتى ابو جعفر به خلافت رسيد ، انديشه اى جز جستن محمد و پرسش در بارهء وى و اينكه چه قصد دارد نداشت ، بنى هاشم را يكايك بخواند و خلوت كرد و از آنها در بارهء وى مىپرسيد كه مىگفتند : « اى امير مؤمنان ، او مىداند كه از ايام پيشين وى را به طلب اين كار شناخته اى و از تو بر خويشتن بيم دارد ، اما آهنگ مخالفت تو ندارد و خواستار نافرمانى تو نيست . » و سخنانى از اين گونه .\r\nبجز حسن بن زيد كه خبر محمد را با وى بگفت و گفت : « به خدا اطمينان ندارم كه بر تو نتازد كه او از مخالفت تو خواب ندارد در كار خويش بينديش . » گويد : كسى را كه خواب نداشت بيدار كرد .\r\nمحمد گويد : از جدم موسى بن عبد الله شنيدم كه مىگفت : « خدا خونهاى ما را از حسن بن زيد بگيرد . » موسى گويد : شنيدم كه پدرم مىگفت : « خدايا شهادت مىدهم كه ابو جعفر سخنى به من گفت كه جز حسن بن زيد كسى آن را از من نشنيده بود . » قاسى بن محمد عثمانى گويد : پدرم گفته بود : « ابو جعفر سخنى را به من گفت كه جز برادرم عبد الله بن حسن و حسن بن زيد كسى از من نشنيده بود . شهادت مىدهم كه عبد الله به او نگفته بود و غيب هم نمىدانست . »\r\n","description":"","footnote":"","page_name":" 4740 ","page_number":131},
  {"content":"\r\nمحمد گويد : ابو جعفر آن سال كه به حج آمده بود در بارهء عبد الله بن حسن از پدرم پرسيده بود كه گفتار هاشميان را به جواب وى گفته بود و او گفته بود كه راضى نخواهد بود مگر آنكه عبد الله را بيارد .\r\nمحمد گويد : مادرم از پدر خويش نقل مىكرد كه گفته بود : به سليمان بن على گفتم :\r\n« اى برادر ، قرابت من قرابت تست و خويشاوندى من خويشاوندى تست ، رأى تو چيست ؟ » گفت : « به خدا گويى عبد الله بن على را مىبينم كه وقتى پرده ميان ما و او حايل شد ، به ما اشاره كرد و مىگفت : « شما با من چنين كرديد . » اگر بخشيدنى بود عموى خود را مىبخشيد .\r\nگويد : پس راى او را پذيرفت .\r\nگويد : و چنان بود كه خاندان عبد الله ، اين را اعانتى از جانب سليمان نسبت به خويش مىدانستند .\r\nيحيى بن خالد بن برمك گويد : ابو جعفر چند برده از بردگان بدوى خريد ، به يكيشان يك شتر داد و به يكيشان دو شتر داد و به يكى بيشتر ، و آنها را به جستجوى محمد در اطراف مدينه پراكند . يكيشان بر سر آب مىرسيد ، چون رهگذر يا گمشده ، كه از او گريزان مىشدند ، بدين گونه جستجو مىكردند .\r\nمحمد بن عباد مهلبى گويد : سندى وابستهء امير مؤمنان به من گفت : « مىدانى كه چى عقبة بن سلم را به نزد امير مؤمنان بالا برد ؟ » گفتم : « نه ؟ » گفت : « عمويم عمر بن حفص هيئتى را از سند فرستاده بود كه عقبه جزوشان بود و پيش ابو جعفر آمدند ، وقتى حوائجشان را انجام داد و برخاستند عقبه را پس آورد و بنشاند آنگاه به دو گفت : « كيستى ؟ » گفت : « يكى از سپاه امير مؤمنان و خدمهء وى كه همراه عمر بن حفص\r\n","description":"","footnote":"","page_name":" 4741 ","page_number":132},
  {"content":"\r\nبوده‌ام . » گفت : « نام تو چيست ؟ » « گفت : « عقبه پسر سلم . » گفت : « از كدام قبيله اى ؟ » گفت : « از قبيلهء ازد از بنى هناءة . » گفت : « ترا به وضعى نكو مىبينم ، ترا براى كارى مىخواهم كه مورد علاقهء من است و پيوسته يكى را براى آن مىجسته‌ام كه شايد تو باشى اگر آن را از پيش برداشتى ترا بالا مىبرم . » گفت : « اميدوارم انتظار امير مؤمنان را بر آرم . » گفت : « خويشتن را نهان دار و كارت را مكتوم دار و فلان روز و فلان وقت پيش من آى . » گويد : در آن وقت عقبه پيش ابو جعفر رفت كه به دو گفت : « اين عموزادگان ما از كيد و ايجاد خطر براى ملك ما باز نمىمانند ، در فلان دهكدهء خراسان شيعيانى دارند كه با آنها مكاتبه مىكنند و زكات اموال خويش را با تحفه هايى از تحفه هاى ديارشان براى آنها مىفرستد ، با جامه ها و تحفه ها و مقدارى طلا حركت كن و ناشناس با نامه اى كه از زبان مردم آن دهكده مىنويسى پيش آنها برو ، اگر از راى خويش بگشته‌اند ، به خدا محبوتبر و مقربتر از آنها كس نيست و اگر بر راى خويش باشند\r\nاين را بداننم .\r\nبه حال زهد و خشوع برو تا عبد الله بن حسن را ببينى ، اگر ترا نپذيرفت و چنين خواهد كرد ، صبر كن و باز پيش او برو ، اگر باز چنان كرد ، صبورى كن تا با تو انس گيرد و نرمى كند و چون آنچه در دل دارد بر تو آشكار شد با شتاب پيش من آى . » گويد : وى برفت تا پيش عبد الله رسيد و با نامه به ديدار وى رفت كه او را نپذيرفت و تعرض كرد و گفت : « من اين كسان را نمىشناسم . » و او همچنان مىرفت و\r\n","description":"","footnote":"","page_name":" 4742 ","page_number":133},
  {"content":"\r\nبه نزد وى باز مىگشت تا نامه و تحفه هاى وى را پذيرفت و با او انس گرفت . عقبه جواب از او خواست كه گفت : « اما نامه ، من به هيچكس نامه نمىنويسم ولى تو نامهء من به سوى آنهايى ، به آنها سلام گوى و بگوى كه دو پسر من فلان و فلان وقت قيام مىكنند . » گويد : عقبه برفت تا به نزد ابو جعفر رسيد و خبر را با وى بگفت .\r\nموسى بن عبد العزيز گويد : ابو جعفر به سال صد و سى و هشتم فضل بن صالح بن على را بر مراسم حج گماشت به دو گفت : « اگر چشمانت به محمد و ابراهيم پسران عبد الله بن حسن افتاد ، از تو جدا نشوند و اگر نديديشان در بارهء آنها پرسش مكن . » گويد : وى به مدينه رسيد و همه مردم آن به پيشواز وى رفتند از جمله عبد الله ابن حسن و ديگر فرزندان حسن بجز محمد و ابراهيم پسران عبد الله بن حسن . و او خاموش ماند تا وقتى از حج بازگشت و به سياله رسيد و به عبد الله بن حسن گفت : « چرا دو پسرت جزو كسان خويش به ديدن من نيامدند ؟ » گفت : « نيامدنشان از روى بد دلى و بدى نبوده ولى به شكار و تعقيب آن دلبسته‌اند و هرگز در خير يا شر كسان خود حضور نمىيابند . » گويد : فضل خاموش ماند و بر سكويى كه در سياله ساخته بودند نشست .\r\nعبد الله چوپانان خويش را بگفت تا شتران وى را بياوردند و به يكى از آنها گفت كه شيرى بدوشيد ، روى عسل در قدحى بزرگ ، و روى سكو برد . عبد الله به دو اشاره كرد كه به فضل بن صالح بده . چوپان سوى وى رفت و چون نزديك رسيد فضل از روى خشم بانگ زد : « اى كه . . . له مادرت را مكيده اى خودت بگير . » گويد : چوپان عقب رفت . عبد الله كه مردى نرمخوى بود بر جست و قدح را گرفت و با آن\r\nبه طرف فضل رفت . و چون فضل بديد كه به طرف او مىآيد از او شرم كرد و ظرف را گرفت و بنوشيد .\r\n","description":"","footnote":"","page_name":" 4743 ","page_number":134},
  {"content":"\r\nمحمد بن يحيى گويد : زياد بن عبيد الله دبيرى داشت به نام حفص بن عمر از مردم كوفه كه شيعه بود و زياد را از جستجوى محمد باز مىداشت . عبد العزيز بن سعد دربارهء وى به ابو جعفر نوشت كه وى را به نزد خويش خواند . زياد در بارهء وى به عيسى بن على و عبد الله بن ربيع حارثى نوشت كه وى را رهايى دادند و سوى زياد بازگشت .\r\nعلى بن محمد گويد : محمد با چهل كس نهانى به بصره رفت كه پيش عبد الرحمان ابن عثمان رفتند . عبد الرحمان به او گفت : « مرا به هلاكت افكندى و سر زبانها افكندى پيش من جاى گير و يارانت را پراكنده كن . » گويد : اما او نپذيرفت و عبد الرحمان گفت : « جاى شما پيش من نيست ، در محلهء بنى - راسب جاى گير . » و او در محلهء بنى راسب جاى گرفت .\r\nابو هبار مزنى گويد : با محمد بن عبد الله در بصره بوديم ، و او كسان را سوى خويشتن دعوت مىكرد .\r\nعيسى بن عبد الله گويد : ابو جعفر مىگفت : « وقتى وجود بنى راسب را در بصره به ياد مىآوردم هرگز اميد توفيقى نداشتم . » ابن جشيب لهيبى گويد : در ايام ابن معاويه در محلهء بنى راسب جاى گرفتم ، روزى يكى از آنها نام مرا پرسيد ، پيرى از ايشان وى را سيلى زد و گفت : « اين به تو چه مربوط ؟ » آنگاه به پيرى كه پيش روى وى نشسته بود نگريست و گفت : « اين پير را مىبينى ؟ پدرش در ايام حجاج به نزد ما جاى گرفت و بماند تا اين پسر براى وى تولد يافت و بدين حال و بدين سن رسيده ، اما به خدا نه نام او را مىدانيم نه نام پدرش را و نه اينكه از كدام قبيله است . » زعفرانى گويد : محمد بيامد و پيش عبد الله بن شيبان يكى از بنى مرة بن عبيد جاى گرفت و شش روز بماند ، آنگاه برون شد . ابو جعفر از آمدن وى به بصره خبر يافت و با شتاب بيامد تا به پل بزرگ رسيد .\r\nخواستيم عمر را به ديدار وى فرستيم كه\r\n","description":"","footnote":"","page_name":" 4744 ","page_number":135},
  {"content":"\r\nنپذيرفت و عاقبت بر او چيره شديم كه به ديدار وى رفت كه گفت : « اى ابو عثمان ، در بصره كسى هست كه بر كار خويش از او بيمناك باشيم ؟ » گفت : « نه » .\r\nگفت : « به گفتهء تو بس كنم ؟ » گفت : « آرى . » گويد : پس او بازگشت . و چنان بود كه محمد پيش از آمدن ابو جعفر رفته بود .\r\nعامر بن ابو محمد گويد : ابو جعفر به عمرو بن عبيد گفت : « با محمد بيعت كرده اى ؟ » گفت : « به خدا اگر امت همه كار خويش را به رأى من واگذارد براى آنها محلى قائل نيستم . » ايوب قزاز گويد : به عمرو گفتم : « در بارهء مردى كه از دست رفتن دين خويش را تحمل كرد چه مىگويى ؟ » گفت : « به خدا من همانم . » گفتم : « چگونه چنين است در صورتى كه اگر دعوت كنى سى هزار كس ، ترا پاسخ گويند . » گفت : « به خدا محل سه كس را نمىدانم كه وقتى بگويند ، عمل كنند ، اگر مىشناختم چهارميشان بودم . » محمد بن حفص به نقل از پدرش گويد : محمد و ابراهيم از ابو جعفر بيمناك بودند ، سوى عدن رفتند و از آنجا سوى سند رفتند ، سپس به كوفه رفتند ، سپس به مدينه رفتند .\r\nحارث بن اسحاق گويد : زياد براى امير مؤمنان تعهد كرد كه دو پسر عبد الله را پيدا كند و او را بر مدينه باقى گذاشت . و چنان بود كه وقتى حسن بن زيد خبرى در بارهء آنها مىيافت ، صبر مىكرد تا از جاى خويش بروند آنگاه به ابو جعفر خبر مىداد\r\n","description":"","footnote":"","page_name":" 4745 ","page_number":136},
  {"content":"\r\nكه نشان گفتهء او را مىيافت و باورش مىداشت تا به سال صد و چهلم كه به حج رفت و چيزهايى تقسيم كرد كه خاص خاندان ابو طالب بود . اما دو پسر عبد الله به نزد وى نمايان نشدند .\r\nگويد : ابو جعفر عبد الله را پيش خواند و در بارهء آنها از وى پرسش كرد كه گفت : « از آنها خبر ندارم » به همديگر سخن درشت گفتند تا ابو جعفر ناسزاى مكيدن به دو گفت .\r\nعبد الله گفت : « اى ابو جعفر ، ناسزاى مكيدن را در بارهء كدام يك از مادرانم مىگويى ؟ فطامه دختر پيمبر خداى صلى الله عليه و سلم ؟ يا فاطمه دختر\r\nاسد ؟ يا فاطمه دختر حسين ؟ يا ام اسحاق دختر طلحه ؟ يا خديجه دختر خويلد ؟ » گفت : « در بارهء هيچيك از آنها ، بلكه در بارهء جرباء دختر قسامة بن زهير كه زنى از قبيلهء طى بود . » گويد : مسيب بن زهير بر جست و گفت : « اى امير مؤمنان بگذار گردن روسپى زاده را بزنم . » گويد : زياد بن عبيد الله بر خاست و عباى خويش را بر او انداخت و گفت : « اى امير مؤمنان او را به من ببخش كه دو پسر وى را براى تو پيدا مىكنم . » و عبد الله را از ابو جعفر خلاصى داد .\r\nوليد بن هشام بن قحذم گويد : حزين ديلى خطاب به عبد الله بنحسن و سرزنش وى از اينكه زادهء جرباء بود شعرى گويد به اين مضمون :\r\n« شايد به جرباء يا به حكاكه « برام الفضل و دختر مشرح « تفاخر مىكنى « كه هر كدامشان عفيفى نجيب بودند « و در قوم خويش حرمت برتر داشتند . »\r\n","description":"","footnote":"","page_name":" 4746 ","page_number":137},
  {"content":"\r\nمحمد بن عباد گويد : سندى وابستهء امير مؤمنان مرا گفت : « وقتى عقبة بن سلم براى ابو جعفر خبر آورد ، آهنگ حج كرد و به عقبه گفت : « وقتى به فلان مكان رسم بنى حسن پيش مىآيند عبد الله نيز جزو آنهاست من او را حرمت مىكنم و برتر مىنشانم و غذا مىخواهم و چون از غذاى خويش فراغت يافتم و به تو چشمك زدم ، پيش روى وى بايست كه او چشم خويش را از تو بر مىگرداند ، پس بگرد تا پشت وى را با انگشت بزرگ پاى خويش قلقلك دهى و چشم به تو افكند و همين بس است مبادا در اثناى غذا خوردن ترا ببيند . » گويد : پس روان شد و چون در آن ولايت پيش رفت بنى حسن پيش وى آمدند ، عبد الله را پهلوى خويش نشانيد ، آنگاه غذا خواست كه بخوردند ، آنگاه بگفت تا آن را برداشتند و رو به عبد الله كرد و گفت : « اى ابو محمد ، مىدانى كه چه پيمانها و ميثاقها با ما كرده اى كه براى من بدى نخواهى و بر ضد قدرت من كيدى نيارى . » گفت : « اى امير مؤمنان بر همان قرارم . » گويد : ابو جعفر به عقبه چشمك زد كه بگشت تا جلوى روى عبد الله بايستاد كه روى از وى بگردانيد و سر خويش را بالا نگهداشت و عقبه پشت سرش بايستاد و وى را با انگشت قلقلك داد كه سر برداشت و چشم به دو دوخت . آنگاه بر جست و جلو ابو جعفر زانو زد و گفت : « اى امير مؤمنان از من در گذر كه خدا از تو در گذرد . » ابو جعفر گفت : « خدا از من در نگذرد ، اگر از تو در گذرم . » آنگاه بگفت تا او را بداشتند .\r\nصالح مصلى دار گويد : بر سر ابو جعفر ايستاده بودم ، وى در راه مكه در اوطاس غذا مىخورد . عبد الله بن حسن و ابو الكرام و جمعى از بنى عباس نيز بر خوان وى\r\n","description":"","footnote":"","page_name":" 4747 ","page_number":138},
  {"content":"\r\nبودند ، روى به عبد الله كرد گفت : اى ابو محمد ، مىبينم كه محمد و ابراهيم از من دورى مىكنند ، دوست دارم كه با من مأنوس باشند و پيش من آيند كه جايزه شان دهم و با آنها آميزش كنم . » گويد : عبد الله دير مدت خاموش بود ، آنگاه سر برداشت و گفت : « اى امير مؤمنان به حق تو سوگند من از آنها و از محلشان خبر ندارم ، از دست من رفته‌اند . » ابو جعفر مىگفت : « اى ابو محمد چنين مكن ، به آنها و كسانى كه توانند نامهء ترا به آنها برسانند بنويس . » گويد : ابو جعفر آن روز از غذاى خويش بازماند كه روى به عبد الله داشت و عبد الله قسم ياد مىكرد كه جاى آنها را نمىداند و ابو جعفر تكرار مىكرد كه اى ابو محمد چنين مكن . » گويد : شدت گريز محمد از ابو جعفر از آن رو بود كه ابو جعفر در مكه با گروهى از كناره گرفتگان با او بيعت كرده بود .\r\nعباس بن محمد گويد : وقتى ابو جعفر به سال صد و چهلم حج كرد ، عبد الله و حسن ، پسران حسن به نزد وى آمدند ، در آن اثنا كه من و آنها به نزد وى بوديم و او سر گرم مكتوبى بود كه در آن مىنگريست مهدى سخن كرد و غلط گفت .\r\nعبد الله گفت : « اى امير مؤمنان ، يكى را به اين نمىگمارى كه زبانش را اصلاح كند ، كه او خطاها مىكند همانند كنيز . » گويد : اما ابو جعفر متوجه نشد . من به عبد الملك چشمك زدم ، كه بس نكرد و باز به ابو جعفر چنان گفت كه اين را به دل گرفت و گفت : « پسرت كجاست ؟ » گفت : « نمىدانم . » گفت : « بايد او را پيش من آرى . » گفت : « اگر زير دو قدمم باشد قدمها را از او بر نمىدارم . » گفت : « ربيع ، او را به زندان ببر . »\r\n","description":"","footnote":"","page_name":" 4748 ","page_number":139},
  {"content":"\r\nموسى بن سعيد جمحى گويد : عبد الله بن حسن به تمثيل شعرى براى ابو العباس خواند به اين مضمون :\r\n« مگر نبينى كه حوشب خانه ها بنيان مىكند « كه سود آن ، از آن بنى نفيله است . » و اين آزردگى در خاطر ابو جعفر بود و چون دستور داد كه او را به زندان كنند گفت : « مگر تو نبودى كه به ابو العباس گفته بودى : مگر نبينى كه حوشب . . .\r\nدر صورتى كه وى بيشتر از همه ترا در امان داشته بود و با تو نيكى مىكرد ؟ » ابو حنين گويد : وقتى كه عبد الله بن حسن به زندان بود پيش وى رفتم ، گفت :\r\n« امروز خبرى بود ؟ » گفتم : « آرى ، دستور داد كالا و بردگان ترا بفروشند ، اما گمان ندارم كه كسى براى خريد آن قدم پيش نهد . » گفت : « واى تو اى ابو حنين ، به خدا اگر من و دخترانم را به بردگى بيارند ، ما را مىخرند . » حارث بن اسحاق گويد : ابو جعفر برفت ، عبد الله بن حسن به زندان بود و سه سال در زندان بماند .\r\nابو هبار مزنى گويد : وقتى به سال صد و چهلم ابو جعفر به حج رفت ، در آن سال محمد و ابراهيم پسران عبد الله نيز كه نهان بودند به حج آمدند و مىخواستند ابو جعفر را به غافلگيرى بكشند . عبد الله بن محمد اشتر به آنها گفت : « من وى را از پيش پاى شما بر مىدارم . » محمد گفت : « نه ، به خدا هرگز او را به غافلگيرى نمىكشم تا دعوتش كنم . » گويد : كارشان و آنچه بر آن اتفاق كرده بودند سر نگرفت\r\nيكى از سرداران ابو جعفر كه از مردم خراسان بود نيز در كارشان وارد شده بود .\r\nگويد : اسماعيل بن جعفر به نزد ابو جعفر رفت و كار آنها را به دو خبر داد كه\r\n","description":"","footnote":"","page_name":" 4749 ","page_number":140},
  {"content":"\r\nكس به طلب سردار فرستاد و به دو دست نيافت اما به جمعى از ياران وى دست يافت .\r\nآن مرد با غلام خويش و مالى در حدود دو هزار دينار كه همراه غلام بود گريخت و وقتى پيش محمد بود ، غلام مال را به نزد وى آورد كه ميان ياران خويش تقسيم كرد .\r\nابو هبار گويد : محمد به من دستور داد كه چند شتر براى آن مرد خريدم و آماده كردم و به قبه اى بردم و قطران ماليدم و با آن به قصد مدينه برفتم تا آنجا رسيدم .\r\nمحمد بيامد و وى را به پدرش عبد الله پيوست كه آنها را به يكى از نواحى خراسان فرستاد .\r\nگويد : ابو جعفر به كشتن ياران آن سردار كه كارش چنان بود پرداخت .\r\nمحمد گويد : وقتى ابو جعفر در مدينه بود ، صبحگاهان پيش زياد بن عبيد الله رفتم كه گفت : « شگفتىاى از آنچه را ديشب ديده‌ام با شما بگويم ، فرستادگان امير مؤمنان نيمه شب به نزد من آمدند . » گويد : و چنان بود كه زياد بسبب آمدن امير مؤمنان به خانه خويش در ناحيه سنگفرش رفته بود مىگفت : « فرستادگان در زدند و من كه روپوشم را به خودم پيچيده بودم برون شدم و جز آن جامه اى بر من نبود . غلامان و خواجگان خويش را كه در طاقنماى خانه بودند بيدار كردم و گفتم : اگر هم خانه را ويران كردند نبايد هيچكس از شما به آنها سخنى بگويد ، دير مدت در زدند ، آنگاه برفتند و مدتى ببودند . آنگاه با گرزى بيامدند ، گويى دو برابر يا سه برابر شده بودند ، در را با گرز آهنين بكوفتند و بانگ زدند اما كسى با آنها سخن نگفت كه بازگشتند و مدتى ببودند ، آنگاه كارى كردند كه تحملپذير نبود ، به خدا گمان كردم خانه را روى سرم ويران كرده‌اند . گفتم كه در را گشودند و پيش آنها رفتم . گفتند : شتاب كنم . مىخواستند مرا بر دارند . يكيشان به من تسليت مىگفت ، مرا تا خانه مروان بردند ، دو كس بازوى مرا گرفتند و كشان كشان ، يا چيزى\r\n","description":"","footnote":"","page_name":" 4750 ","page_number":141},
  {"content":"\r\nهمانند آن ببردند تا مرا به كنار قبهء بزرگ رسانيدند . ربيع آنجا ايستاده بود و گفت :\r\nواى تو اى زياد ، امشب با ما و خودت چه كردى ؟ آنگاه مرا ببرد تا پردهء در قبه را به كنار زد و مرا وارد كرد و ما بين دو دور پشت سرم ايستاد . در اطراف قبه شمع روشن بود ، خادمى به يكسو ايستاده بود ، ابو جعفر كه حمايل شمشير خويش را آويخته بود بر فرشى بود\r\nكه زير وى نه متكا بود و نه سجاده ، سر فرو برده بود و روى گرزى كه به دستش بود مىزد . » گويد : ربيع به من گفت كه از وقتى نماز عشا را بكرده وضع وى چنين بوده است .\r\nميگفت : « همچنان ايستاده بودم و منتظر بانگ صبح بودم كه آن را گشايشى مىپنداشتم و او يك كلمه با من نمىگفت . آنگاه سر برداشت و گفت : « اى روسپى - زاده ، محمد و ابراهيم كجا هستند ؟ » مىگفت : « آنگاه سر فرو برد و مدتى بيشتر از گذشته در انديشه بود سپس بار ديگر سر برداشت و گفت : اى روسپى زاده محمد و ابراهيم كجايند ؟ خدايم بكشد اگر ترا نكشم . » ميگفت : گفتم : « گوش فرادار و بگذار با تو سخن كنم . » گفت : « بگو . » گفتم : « خودت آنها را فرار دادى ، فرستاده اى را با مالى كه گفته بودى ميان بنى هاشم تقسيم شود روانه كردى كه به قادسيه رفت و كاردى در آورد كه آن را تيز مىكرد و گفت : « امير مؤمنان مرا فرستاده كه محمد و ابراهيم را سر ببرم » ، خبر به آنها رسيد و فرارى شدند . » ميگفت : « مرا پس فرستاد كه برفتم . » نصر بن قادم وابستهء حنوط فروشان بنى محول گويد : آن سال كه ابو جعفر به حج رفت ، عبد ويه و گروهى از يارانش به مكه بودند . به ياران خويش گفت : « مىخواهم\r\n","description":"","footnote":"","page_name":" 4751 ","page_number":142},
  {"content":"\r\nما بين صفا و مروه اين نيم نيزه را در ابو جعفر فرو برم . » گويد : اين سخن به عبد الله بن حسن رسيد و وى را منع كرد و گفت : « در جايى بزرگ هستى و راى من اين نيست كه چنين كنى . » گويد : يكى از سرداران ابو جعفر به نام خالد پسر حسان كه او را ابو العساكر مىگفتند و سالار هزار كس بود با عبد ويه و يارانش همدل شده بود .\r\nابو جعفر به دو گفت : « به من بگو ، تو و عبد ويه و عطاردى مىخواستيد در مكه چه كنيد ؟ » گفتيم : « مىخواستيم چنان و چنان كنيم . » گفت : « كى منعتان كرد ؟ » گفت : « عبد الله بن حسن . » گويد : پس او را سر به نيست كرد كه تا كنون ديده نشده است .\r\nحارث بن اسحاق گويد : وقتى ابو جعفر ، عبد الله را به زندان كرد در جستجوى دو پسرش سخت بكوشيد ، يكى از خبر گيران خويش را فرستاد و همراه وى از زبان شيعيان نامه اى به محمد نوشت كه از اطاعت و آمادگى خويش سخن داشتند ، مال و تحفه هايى نيز با وى فرستاد .\r\nگويد : آن مرد به مدينه رفت و به نزد عبد الله بن حسن در آمد و در بارهء محمد از او پرسش كرد كه به دو گفت : « در كوهستان جهنيه است . » و گفت : « بر على بن حسن ،\r\nمرد پارساى ملقب به اغر كه در ذى ابر جاى دارد گذر كن او ترا راهنمايى مىكند . » گويد : آن مرد بنزد على بن حسن رفت كه وى را راهنمايى كرد .\r\nگويد : ابو جعفر دبيرى براى كارهاى محرمانه داشت كه شيعه بود و قضيهء آن خبر گير و منظور از فرستادن وى را براى عبد الله بن حسن نوشت ، وقتى نامه به عبد الله رسيد بترسيدند و ابو هبار را پيش على بن حسن و محمد فرستادند كه آنها را از آن كس بر حذر بدارد ابو هبار برفت تا پيش على بن حسن رسيد و از او پرسش كرد ، گفت كه وى\r\n","description":"","footnote":"","page_name":" 4752 ","page_number":143},
  {"content":"\r\nرا به نزد محمد راهنمايى كرده است .\r\nابو هبار گويد : به نزد محمد رفتم در آنجا كه بود ، ديدمش كه در غارى نشسته بود ، عبد الله ابن عامر اسلمى و دو پسر شجاع و ديگران نيز با وى بودند ، آن مرد نيز بود كه صدايش از همه بلندتر بود و از همه گشاده روىتر بود ، و چون مرا ديد آثار نگرانى بر او نمودار شد ، با قوم نشستم و لختى سخن كردم ، آنگاه روى به محمد كردم و گفتم : « مرا حاجتى هست . » گويد : پس او بر خاست ، من نيز با وى برخاستم و خبر آن مرد را با وى بگفتم كه انا لله گفت و پرسيد : « چه بايد كرد ؟ » گفتم : « يكى از سه كار كه هر كدام را خواستى بكن . » گفت : « چيست ؟ » گفتم : « بگذارى اين مرد را بكشم . » گفت : « جز به ضرورت خون نمىريزم ، ديگر چه ؟ » گفتم : « او را در بند آهنين مىكنى و هر كجا رفتى با خويشتن مىبرى . » گفت : « مگر با اين ترس و شتاب به دو توانيم پرداخت ، ديگر چه ؟ » گفتم : « به بندش مىكنى و به يكى از معتمدان خويش از مردم جهنيه مىسپارى . » گفت : « اين يكى . » گويد : بازگشتم ، مرد احساس خطر كرده بود و گريخته بود ، گفتم : « اين مرد چه شد ؟ » گفتند : « قمقمه اى بر گرفت و آب در آن ريخت و در اين بلندى نهان شد كه وضو كند . » گويد : در كوه و اطراف آن بگشتيم ، گويى زمين او را فرو برده بود .\r\nگويد : وى پياده رفته بود تا به راه رسيده بود ، بدويانى بر او گذشته بودند كه بارى براى مدينه داشتند ، به يكيشان گفت : « اين جوال را خالى كن و مرا در آن بنه كه\r\n","description":"","footnote":"","page_name":" 4753 ","page_number":144},
  {"content":"\r\nلنگهء آن يكى باشم و فلان و فلان مقدار بگير . » گفت : « بله . » و جوال را خالى كرد و او را برداشت تا به مدينه رسانيد . پس از آن به نزد ابو جعفر رفت و همه چيز را با وى بگفت اما نام هبار و كنيه او را نگفت و به گردن و بر نامى انداخت .\r\nگويد : ابو جعفر در بارهء جستجوى و بر مزنى نامه نوشت ، يكى از آن طايفه را پيش وى آوردند كه و بر نام داشت ، از حكايت محمد و آنچه خبر گير با وى گفته بود از او پرسيد و او قسم ياد كرد كه چيزى از اين باب نمىداند . پس بگفت تا هفتصد تازيانه به او زدند و به زندان بود تا وقتى كه ابو جعفر بمرد .\r\nحارث بن اسحاق گويد : ابو جعفر در كار جستجوى محمد مصر بود . به زياد بن - عبيد الله حارثى نوشت\r\nكه آنچه را تعهد كرده بود انجام دهد . محمد براى مدتى كوتاه به مدينه آمد ، زياد خبر يافت و با وى ملاطفت كرد و امانش داد كه با وى بر مردمان آشكار شود .\r\nمحمد ، اين را وعده داد ، زياد هنگام تاريكى بر نشست و با محمد در بازار عقب وعده كرد كه در آنجا به هم رسيدند ، محمد آشكار بود و نهان نبود ، زياد پهلوى وى ايستاد و گفت : « اى مردم ، اين محمد بن عبد الله بن حسن است . » آنگاه رو به دو كرد و گفت : « به هر يك از شهرهاى خدا كه مىخواهى برو . » محمد متوارى شد و اين خبر از طرق گونه گون به ابو جعفر رسيد .\r\nعيسى بن عبد الله گويد : ابراهيم بن عبد الله به نزد زياد رفت زره اى آهنين زير لباس خويش به تن داشت زياد دست بدان زد و گفت : « اى ابو اسحاق گويى از من بدگمانى ، به خدا هرگز از من به تو بدى نخواهد رسيد . » عيسى به نقل از پدر خويش گويد : زياد ، محمد را بر نشاند و سوى بازار برد ، مردم مدينه همديگر را بانگ زدند : « مهدى ، مهدى » و او متوارى شد و نمودار نشد تا وقتى كه قيام كرد .\r\n","description":"","footnote":"","page_name":" 4754 ","page_number":145},
  {"content":"\r\nحارث بن اسحاق گويد : در بارهء عملى كه زياد بن عبيد الله كرده بود اخبار مكرر به ابو جعفر رسيد . ابو الازهر را كه يكى از مردم خراسان بود . سوى مدينه فرستاد ، براى وى نامه اى نوشت ، چند مكتوب نيز به وى داد و دستور داد نامهء خويش را نخواند تا به اعوص رسد به يك منزلى مدينه ، وقتى آنجا رسيد نامه را خواند كه مضمون آن ولايتدارى عبد العزيز بن مطلب بود بر مدينه ( وى قاضى زياد بن عبيد الله بود ) و در بند آهنين كردن زياد و مصادره همهء اموال وى و ضبط همه اموال او و گرفتن عاملانش و فرستادن و عاملان به نزد ابو جعفر .\r\nگويد : ابو الازهر هفت روز مانده از جمادى الاخر سال صد و چهل و يكم به مدينه رسيد به هنگامى كه زياد با اطرافيان خود بر نشسته بود ، گفت : « امير كجاست ؟ » گفتند : « برنشسته . » گويد : فرستادگان خبر آمدن وى را به نزد زياد بردند كه با شتاب بيامد تا وارد خانه مروان شد ، ابو الازهر به نزد وى آمد و نامه اى را از جانب ابو جعفر به دو داد كه دستورش مىداد در بارهء سه چيز شنوا و مطيع باشد .\r\nگويد : و چون نامه را بخواند گفت : « شنوايى و اطاعت ، اى ابو الازهر هر چه مىخواهى بفرماى . » گفت : « كس بطلب\r\nعبد العزيز بن مطلب فرست . » پس كس از پى وى فرستاد و نامه را به وى داد كه به گفتهء ابو الازهر عمل كند ، و چون آن را بخواند گفت : « شنوايى و اطاعت . » گويد : آنگاه مكتوبى را به زياد داد كه دستور مىداد كار را به ابن مطلب تسليم كند و مكتوبى به ابن مطلب داد در بارهء ولايتدارى او . آنگاه به ابن مطلب گفت :\r\n« چهار بند آهنين و آهنگرى به نزد من آر . » كه بياوردند .\r\nگفت : « ابو يحيى را در بند كن . » كه وى را به بند كردند . مالش را نيز گرفت .\r\n","description":"","footnote":"","page_name":" 4755 ","page_number":146},
  {"content":"\r\nهشتاد و پنجهزار دينار در بيت المال يافت ، عاملان وى را نيز بگرفت و هيچكس از آنها را به جاى نگذاشت ، آنها را با زياد ببرد وقتى بيرون مدينه رسيدند ، عاملان زياد براى وى بايستادند و سلام گفتند گفت : « پدرم فدايتان ، اگر ابو جعفر شما را ببيند باك ندارم كه با من چه خواهند كرد . » به سبب وضع و بزرگمرديشان .\r\nعلى بن عبد الحميد گويد : همراه زياد برفتيم ، شبى زير كجاوهء وى راه مىرفتم روى به من كرد و گفت : « به خدا براى خويش به نزد امير مؤمنان گناهى ندانم ، جز آنكه پندارم در مورد دو پسر عبد الله از من آزرده خاطر است كه خون فرزندان فاطمه را به نزد من گران يافته است . » گويد : آنگاه برفتند تا به شقره رسيدند ، محمد بن عبد العزيز از دست آنها بگريخت و سوى مدينه بازگشت . ابو جعفر ديگران را به زندان كرد . سپس آزادشان كرد .\r\nعيسى بن عبد الله گويد : وقتى ابو جعفر ، مبهوت و ابن ابى عاصيه را به طلب محمد فرستاد ، مبهوت همان بود كه زياد را گرفته بود و زياد شعرى خواند به اين مضمون :\r\n« گناه كسانى را تحمل مىكنم كه از آنها نيستم « دست چپ نسبت به دست راست گناهى نكرده است . » عبد الله بن عمران گويد : در ايامى كه ابو جعفر ، ابو الازهر را به جستجوى بنى - حسن فرستاده بود ، من و شعبانى ، يكى از سرداران ابو جعفر ، به نزد زياد بن عبيد الله رفت و آمد داشتيم . يك روز كه با ابو الازهر راه مىرفتيم يكى پس وى آمد و به او چسبيد و گفت : « مرا در بارهء محمد و ابراهيم اندرزى هست . » گفت : « از پيش ما برو . » گفت : « اين نيكخواهى امير مؤمنان است . » گفت : « و اى تو از پيش ما برو ، خلق را كشتيم . »\r\n","description":"","footnote":"","page_name":" 4756 ","page_number":147},
  {"content":"\r\nاما او نخواست كه برود ، ابو الازهر او را رها كرد . تا وقتى راه خلوت شد ، با شمشير خويش چنان شكم او را دريد كه به يك طرف افتاد .\r\nراوى گويد : ابو جعفر از پس زياد ، محمد بن خالد را بر مدينه گماشت .\r\nحارث ابن اسحاق گويد : ابو جعفر پس از زياد ، محمد بن خالد را بر مدينه گماشت و دستور داد در كار جستجوى محمد بكوشد و دست او را در كار خرج براى جستجوى محمد باز نهاد . پس او با شتاب برفت ، اول رجب سال صد و چهل و يكم به مدينه رسيد . مردم مدينه از وى بىخبر بودند تا وقتى كه فرستادهء وى از شقره بيامد كه ميان اعوص و طرف بود در دو منزلى مدينه .\r\nگويد : محمد بن خالد هفتاد هزار دينار و هزار درهم در بيت المال يافت و آن را مصرف كرد و مالهاى فراوانى را كه در جستجوى محمد خرج كرده بود در محاسبهء خويش ثبت كرد .\r\nگويد : ابو جعفر ، محمد بن خالد را به كند كارى منسوب داشت و به دو نوشت كه مدينه و اطراف را بكاود . محمد بگفت تا ديوانيان براى كسانى كه بدين كار مىرفتند دستمزدى معين كنند ، براى رباع غاضرى دلقك دستمزد معين كردند ، وى با هزار دينار كه داشته بود با كسان داد و ستد مىكرده بود كه تلف شده بود .\r\nگويد : كسان به اطراف مدينه رفتند كه براى جستن محمد ، آنجا را بكاوند محمد قسرى كسان را گفت كه هفت روز در خانه هاى خويش بماندند و فرستادگان وى و سپاهيان بر خانه هاى كسان مىگذشتند و آنجا را مىكاويدند ، اما چيزى نمىيافتند .\r\nمحمد براى ياران خويش مكتوبهايى نوشته بود كه بدان مشخص باشند و كسى متعرضشان نشود و چون ابو جعفر در كار محمد پيشرفتى نديد و مقدار مالى را كه خرج كرده بود بدانست معزولش كرد .\r\nابن ضبه گويد : قضيهء محمد و ابراهيم براى ابو جعفر مشكل شد و كس فرستاد و ابو السعلاء را كه از مردم قيس بن عيلان بود پيش خواند و گفت : « واى تو ! مرا در بارهء\r\n","description":"","footnote":"","page_name":" 4757 ","page_number":148},
  {"content":"\r\nكار اين دو مرد مشورت گوى كه كارشان مرا به رنج انداخته است . » گفت : « راى من اينست كه يكى از فرزندان زبير يا طلحه را بكارگيرى كه آنها از سر كينه توزى جستجو مىكنند و چيزى نمىگذرد كه هر دو را پيش تو مىآورند .\r\nگفت : « خدايت بكشد چه راى نكويى آورده اى ! به خدا اين از من نهان نبود اما با خدا پيمان كرده‌ام كه از خاندانم به كمك دشمنان خودم و آنها انتقام نگيرم اما يكى از او باشكان عرب را مأمور آنها مىكنم و همان مىكند كه گفتى . » گويد : آنگاه رياح بن عثمان بن حيان را فرستاد .\r\nموسى بن عبد العزيز گويد : وقتى ابو جعفر مىخواست محمد بن خالد را از مدينه معزول كند ، روزى بر نشست و چون از خانهء خويش برون شد يزيد بن اسيد سلمى پيش روى وى آمد و دعا كرد و با وى به راه افتاد كه به دو گفت : « جوانى از مردم قيس را به من بنماى كه تنگدست باشد و وى را توانگر كنم و به حرمت رسانم و بر سرور يمن - مقصودش ابن قسرى بود - تسلط دهم كه وى را بازيچه كند . » گفت : « اى امير مؤمنان وى را يافتم . » گفت : « كيست ؟ » گفت : « رياح بن عثمان مرى . » گفت : « اين را با هيچكس مگوى . » گويد : آنگاه برفت و بگفت تا اسبان و جامه ها و بارها براى حركت آماده شد و چون از نماز عشا بازگشت رياح را خواست و آنچه را از دغلى زياد و ابن - قسرى در كار پسران عبد الله ديده بود با وى بگفت و او را ولايتدار مدينه كرد و گفت كه هماندم بى آنكه به خانهء خويش رود حركت كند و دستور داد كه در جستجوى آنها بكوشد .\r\n","description":"","footnote":"","page_name":" 4758 ","page_number":149},
  {"content":"\r\nگويد : رياح با شتاب روان شد و روز جمعه هفت روز مانده از ماه رمضان سال صد و چهل و چهارم به مدينه رسيد .\r\nفضيل بن ربيع به نقل از پدرش گويد : وقتى كار ابراهيم و محمد براى ابو جعفر چنان شد ، روزى از پيش وى در آمدم ، يا از خانهء خودم در آمده بودم و پيش وى مىرفتم ، يكى به نزديك من آمد و گفت : « من فرستادهء رياح بن عثمانم ، به تو پيام مىدهد كه از كار محمد و ابراهيم و سستى ولايتداران در بارهء آنها خبر يافته‌ام اگر امير مؤمنان مرا ولايتدار كند ، تعهد مىكنم كه آنها را بگيرم و آشكارشان كنم . » گويد : اين را به امير مؤمنان رسانيدم كه ولايتدارى او را نوشت ، بى آنكه او را ببيند .\r\nموسى بن عبد العزيز گويد : وقتى رياح وارد خانه مروان شد و در طاقنماى آن جاى گرفت رو به كسانى از همراهان خويش كرد و گفت : « اين خانهء مروان است ؟ » گفتند : « آرى . » گفت : « جاييست كه مىآيند و مىروند و ما نخستين كسيم كه از آنجا مىرويم . » زبير بن منذر وابستهء عبد الرحمان بن عوام گويد : وقتى رياح بن عثمان بيامد حاجبش همراه وى آمده بود كه كنيهء ابو البخترى داشت و از روزگار وليد دوست پدر من بوده بود .\r\nگويد : به خاطر دوستى با پدرم پيش وى مىرفتم ، روزى به من گفت : « اى زبير ، وقتى رياح وارد خانهء مروان شد به من گفت : « اين خانهء مروان است به خدا جاى آمدن و رفتن است . » در آن وقت عبد الله در قبه خانه كه بر راه اطاقك بود محبوس بود كه زياد بن عبيد الله وى را آنجا محبوس كرده بود ، وقتى كسان از نزد وى برفتند\r\n","description":"","footnote":"","page_name":" 4759 ","page_number":150},
  {"content":"\r\nبه من گفت : « اى ابو البخترى دست مرا بگير كه پيش اين پير رويم . » گويد : پس همچنانكه تكيه به من داده بود برفت تا به نزد عبد الله بن حسن ايستاد و گفت : « اى پير ، به خدا امير مؤمنان مرا به خاطر خويشاوندى نزديك يا خدمتى كه از پيش به دو كرده باشم به كار نگرفته است به خدا چنان كه زياد و ابن قسرى را بازيچه كردى مرا بازيچه نتوانى كرد . به خدا بايد دو پسرت محمد و ابراهيم را پيش من به يارى و گر نه جانت را مىگيرم . » گويد : عبد الله سر برداشت و گفت : « بله ، به خدا تو كبودك قيس كه ميان آنها سرت را مىبرند چنان كه سر گوسفند را مىبرند . » ابو البخترى گويد : به خدا رياح بوقت بازگشت دست مرا گرفته بود ، سردى دست وى را احساس مىكردم و از سخنانى كه با وى گفته بود پاهايش به زمين مىكشيد .\r\nگويد : گفتم : « به خدا اين از غيب خبر ندارد . » گفت : « هى ، واى تو ! به خدا آنچه را شنيده بود به زبان آورد . » گويد : به خدا ميان آنها سرش بريده شد چنان كه سر گوسفند را مىبرند .\r\nحارث ابن اسحاق گويد : وقتى رياح به مدينه آمد ، محمد قسرى را پيش خواند و در بارهء مالها از وى پرسش كرد .\r\nگفت : « اينك دبير من كه اين را بهتر از من مىداند . » گفت : « من از تو مىپرسم و مرا به دبيرت حواله مىكنى ؟ » آنگاه بگفت تا گردن وى را بكوفتند و چند تازيانه بزدند . سپس رزام را كه دبير و وابستهء محمد قسرى بود بگرفت و شكنجه بر او افكند و در هر نوبت پانزده تازيانه به او مىزد ، دستش به گردن بسته بود و از صبح تا شب وى را در صحن مسجد و ميدان مىبردند . نهانى به او گفته شد كه پاى على بن خالد را به ميان بيار اما بهانه اى براى اين نيافت .\r\n","description":"","footnote":"","page_name":" 4760 ","page_number":151},
  {"content":"\r\nگويد : روزى عمر بن عبد الله جذامى كه جانشين سالار نگهبانان بود وى را برون آورد و مىخواست بزند ، اما از قدم تا مغز سرش تاول بود ، به دو گفت : « اين روز نوبت تو است ، مىخواهى كجاى ترا تازيانه بزنم ؟ » گفت : « به خدا بر تن من جايى براى زدن نيست ، اگر مىخواهى كف دستهايم . » پس ، دستهاى وى را بياورد و پانزده تازيانه به كف آن زد .\r\nگويد : « فرستادگان رياح پيوسته پيش وى مىآمدند كه به دو مىگفت ، پاى ابن خالد را ميان بكشد تا آزادش كند . به دو پيغام داد : « بگو از من دست بدارند تا مكتوبى بنويسم . » پس از او دست بداشتند ، آنگاه با وى اصرار كرد و پيغام داد\r\nكه امشب مكتوب را با حضور كسان بيار و به من ده .\r\nگويد : و چون شب شد كس از پى وى فرستاد كه پيش رياح رفت جمعى نيز پيش وى بودند و گفت : « اى مردم ! امير به من دستور داده مكتوبى بنويسم و پاى ابن خالد را به ميان بكشم ، من نيز مكتوبى نوشته‌ام كه به سبب آن نجات يابم اما شما را به شهادت مىگيرم كه هر چه در آن هست باطل است . » پس ابن حيان بگفت كه يكصد تازيانه به او زدند و سوى زندانش باز بردند .\r\nعبيد الله بن محمد گويد : وقتى خداى آدم را از بهشت فرو فرستاد وى را بر ابو قبيس بالا برد و همه زمين را پيش روى وى برد آن را بديد و به دو گفت : « اين همه از آن تست . » گفت : « پروردگارا چگونه بدانم كه در آن چيست ؟ » گفت : « وقتى فلان و فلان ستاره را ديدى چنان و چنان باشد و چون فلان و فلان ستاره را ديدى چنان و چنان باشد » و اين را به وسيلهء ستارگان مىدانست ، آنگاه اين كار بر او سخت شد و خداى عز و جل آيينه اى از آسمان فرستاد كه به وسيلهء آن هر چه را در زمين بود مىديد . وقتى آدم بمرد شيطانى به فقطس به طرف آينه رفت و آن را شكست و بر آن در مشرق شهرى ساخت به نام جابرت . وقتى سليمان بن -\r\n","description":"","footnote":"","page_name":" 4761 ","page_number":152},
  {"content":"\r\nداود بيامد در بارهء آيينه پرسش كرد ، به دو گفتند : « فقطس آن را گرفت . » و چون از فقطس در بارهء آن پرسش كرد گفت : « زير پايه هاى جابرت است . » گفت : « آن را بنزد من آر . » گفت : « كى جابرت و يران مىكند ؟ » به سليمان گفتند : « به او بگو : تو . » سليمان گفت : « تو . » پس آيينه را به نزد سليمان آورد كه پاره هاى آن را پهلوى هم مىنهاد و آن را به وسيلهء پاره چرمى به جاى خود محكم مىكرد و در آن نظر مىكرد ، وقتى سليمان بمرد شيطانها بر آينه جستند و آن را ببردند و چيزى از آن باقيماند كه بنى اسرائيل همچنان به ارث مىبردند تا به رأس الجالوت رسيد و آن را پيش مروان بن محمد آورد كه آن را مىساييد و بر آيينهء ديگر مىنهاد و در آن چيزهاى نا خوشايند مىديد ، پس آن را بينداخت و گردن رأس الجالوت را بزد و آيينه را به يكى از كنيزان خويش داد كه در پنبه اى نهاد و سپس در سنگى جاى داد .\r\nگويد : وقتى ابو جعفر بيامد در بارهء آن پرسش كرد كه گفتند : « به نزد فلانيست . » و به جستجوى آيينه بر آمد تا آن را به دست آورد كه به نزد وى بود و آن را مىساييد و بر آيينهء ديگر مىنهاد و در آن مىديد . و چنان بود كه محمد بن عبد الله را مىديد و به رياح بن عثمان نوشت كه محمد بن عبد الله در ولايتى است كه در آنجا اترج و تاك هست وى را در آنجا بجوى .\r\nگويد : يكى از ياران ابو جعفر به محمد نوشته بود : در هيچ جا بيشتر از مدت رسيدن بريد از عراق به مدينه اقامت مگير ، و او جا به جا مىشد .\r\nمحمد را در بيضا مىديد كه در حدود بيست ميل آن سوى بيشه بود و از آن اشجع بود . به رياح نوشت :\r\nمحمد در ولايتى است كه در آنجا كوه هست و كوره هاى بزرگ ، كه او را مىجست اما نمىيافت .\r\n","description":"","footnote":"","page_name":" 4762 ","page_number":153},
  {"content":"\r\nگويد : به دو نوشت كه وى در كوهستانى است كه دانهء سبز و قطران در آن هست كه گفت : « اين رضوى است . » اما او را جست و نيافت .\r\nابو « صفوان نصر ، نوادهء نصر بن سيار گويد : شنيدم كه به نزد ابو جعفر آينه اى بود كه در آنجا دشمن خويش را از دوست مىشناخت .\r\nحارث بن اسحاق گويد : رياح در جستجوى محمد بكوشيد به دو گفتند : « وى در يكى از دره هاى رضوى است . » كه كوهستان جهينه بود ، از توابع ينبع .\r\nگويد : پس رياح ، عمرو بن عثمان جهنى را كه يكى از بنى جشم بود ، عامل آنجا كرد و دستور داد محمد را بجويد كه جستجو كرد . گفتند : « وى در يكى از دره هاى رضوى است . » پس با اسب و مرد سوى آنجا رفت ، محمد بترسيد و ريسمانى آماده كرد و بگريخت . يك پسر خردسال داشت كه در ايام ترس وى زاده بود و همراه كنيزى از آن وى بود كه از كوه بيفتاد و پاره پاره شد و عمرو بن عثمان بازگشت .\r\nعبد « الله بن محمد طايى گويد : وقتى پسر محمد سقوط كرد و بمرد و محمد چندان سختى ديد شعرى گفت به اين مضمون :\r\n« شلوارش دريده بود و از پابرهنگى شكوه داشت « كه لبه هاى سنگ تيز . آن را مىخراشيد « ترس او را سرگردان كرد « و آن را نا چيز شمرد « و هر كه از تيغ تيز گريزد « چنين باشد « مرگ مايهء راحت وى مىبود « و بندگان را از مرگ چاره نيست . » محمد بن عبد « الله گويد : در آن اثنا كه با كنيز فرزند دار خويش در رضوى بودم\r\n","description":"","footnote":"","page_name":" 4763 ","page_number":154},
  {"content":"\r\nو پسر شير خوار من به نزد وى بود ابن سنوطى وابسته اى از آن مردم مدينه در كوهستان به من هجوم آورد كه مرا مىجست . من به فرار برون شدم كنيز نيز گريخت و كودك از بغل او بيفتاد و پاره پاره شد .\r\nعبيد الله بن محمد گويد : بعدها وقتى محمد قيام كرده بود ، ابن سنوطى را پيش وى آوردند كه به دو گفت : « اين ابن سنوطى حكايت كودك را مىدانى ؟ » گفت : « آرى به خدا آن را مىدانم . » گويد : پس بگفت تا ارو را بداشتند و همچنان به زندان بود تا محمد كشته شد .\r\nمحمد گويد : در سنگستان ، پايين و بالا مىرفتم ، ناگهان رياح و سواران نمودار شدند ، سوى چاهى رفتم و بر دهانهء آن ايستادم و آب مىنوشيدم ، رياح مرا از يك سوى بديد و گفت : « خدا اين بدوى را بكشد چه نيكو ساق دستى دارد . » عثمان بن مالك گويد : جستجوى رياح ، محمد را به زحمت انداخته بود به من گفت : « صبحگاهان سوى مسجد فتح رويم و آنجا دعا كنيم . » گويد : نماز صبح را بكردم ، آنگاه سوى وى رفتم كه روان شديم . محمد پيراهنى كلفت داشت با يك عباى قرقبى ريزبافت ، از جايى كه در آن بود برون شديم و چون نزديك شديم رياح را ديدم با جمعى از يارانش همه سوار ، گفتمش : « اين رياح ، انا لله و انا اليه راجعون . » گويد : اما او بىاعتنا گفت : « برو » و من برفتم ، اما پاهايم تاب بردنم را نداشت .\r\nوى از راه بگشت و بنشست و پشت خويش را به طرف راه كرد و ريشه هاى عبايش را بر چهرهء خويش انداخت . وى تنومند بود . وقتى رياح برابر وى رسيد روى به ياران خويش كرد و گفت : « زنيست كه ما را ديده و شرمگين شده . » گويد : من برفتم تا وقتى كه خورشيد بر آمد رياح بيامد و بالا رفت و دو ركعت نماز بكرد پس از آن از سمت بطحان برفت ، آنگاه محمد بيامد و وارد مسجد شد و دعا گفت :\r\n","description":"","footnote":"","page_name":" 4764 ","page_number":155},
  {"content":"\r\nمحمد بن عبد « الله تا وقتى كه قيام كرد همچنان از جايى به جايى انتقال مىيافت و چون كار وى براى منصور در از شد و به او دست نيافت و عبد « الله بن حسن همچنان محبوس بود ، چنان كه در روايت عبد « الله بن عمران آمده عبد « العزيز بن سعيد به ابو جعفر گفت : « اى امير مؤمنان ، آيا انتظار دارى محمد و ابراهيم به دست تو افتند در صورتى كه فرزندان حسن آزادند ، به خدا هر كدامشان در دل مردم از شير پر مهابتترند . » گويد : و همين سخن بود كه وى را به انديشهء زندانى كردن آنها واداشت .\r\nگويد : سپس او را پيش خواند و گفت : « اين نظر را كى با تو گفت ؟ » گفت : « فليح بن سليمان . » گويد : وقتى عبد « العزيز بن سعيد كه خبر گير ابو جعفر و عامل زكات بود بمرد ، فليح بن سليمان را به جاى وى نهاد و دستور داد ، فرزندان حسن را بگيرد .\r\nعبد « الله بن همران گويد : ابو جعفر\r\nبه رياح دستور داد كه فرزندان حسن را بگيرد و ابو الازهر مهرى را براى اين كار فرستاد .\r\nگويد : چنان بود كه عبد « الله بن حسن را به زندان كرده بود و تا سه سال همچنان به زندان بود و حسن بن حسن به سبب وى ريش خويش را رنگ نمىكرد و ابو جعفر گفت : « عزادار چه مىكند ؟ » گويد : پس رياح ، حسن و ابراهيم پسران حسن و حسن بن جعفر بن حسن و سليمان و عبد « الله پسران داود بن حسن ، و محمد و اسماعيل و اسحاق پسران ابراهيم بن حسن را كه نسب همگيشان به على بن ابى طالب مىرسيد گرفت . عباس بن حسن را نيز بر در خانه اش گرفتند مادرش عايشه دختر طلحة بن عمر گفت : « بگذاريد او را ببويم . » گفتند : « به خدا تا وقتى كه در اين دنيايى نه . » على بن حسن را نيز كه لقب عابد داشت گرفتند .\r\n","description":"","footnote":"","page_name":" 4765 ","page_number":156},
  {"content":"\r\nاسماعيل بن جعفر گويد : ابو جعفر ، عبد « الله بن حسن ، برادر على نيز با آنها زندانى شد .\r\nحارث بن اسحاق گويد : رياح آشكارا محمد و ابراهيم پسران عبد « الله را دشنام گفت و مردم مدينه را نيز دشنام گفت .\r\nگويد : آنگاه روزى كه بر منبر بود از آنها به نام فاسقان و عصيانگران و جنگجويان ياد كرد .\r\nگويد : آنگاه دختر ابو « عبيده مادرشان را ياد كرد و زشت گفت و مردم تسبيح گفتند و آنچه را گفته بود سخت نا روا گرفتند كه روى به آنها كرد و گفت : شماها ! ما از دشنام گفتن آنها باز نمىمانيم ، خدا ذلت و خوارى را به چهره هاتان بچسباند ، به خدا به خليفهء شما مىنويسم و دغلكارى و سستىتان را در كار نيكخواهى به او خبر مىدهم . » گفتند : « اى ابن محدود از تو نمىشنويم . » و ريگ به او انداختند كه شتابان برفت و وارد خانهء مروان شد و در را بر روى خويش ببست .\r\nگويد : كسان نيز برفتند و مقابل وى صف بستند و ريگ پرانيدند و دشنام گفتند آنگاه بس كردند و دست بداشتند .\r\nمحمد بن يحيى گويد : موسى بن عبد « الله بن حسن و نيز على بن محمد نوادهء حسن را وقتى كه از مصر آمد ، با آنها به زندان كردند .\r\nعبد « الله بن عمر گويد : محمد بن عبد « الله پسر خويش على را سوى مصر فرستاد وى را كه آهنگ قيام داشت به عامل مصر نمودند كه او را به بند كرد و بنزد\r\nابو جعفر فرستاد كه معترف شد و ياران پدر خويش را نام برد ، عبد « الرحمان بن ابى الموالى و ابو حنين از جمله نامردگان بودند كه ابو جعفر بگفت تا آنها را به زندان كردند و ابو « حنين را يكصد تازيانه زد .\r\nعيسى گويد : حسن بن حسن ، بر ابراهيم بن حسن گذشت كه شتران خويش را علف\r\n","description":"","footnote":"","page_name":" 4766 ","page_number":157},
  {"content":"\r\nمىداد ، به دو گفت : « عبد « الله به زندان است و تو شترانت را علف مىدهى ، غلام زانوبند آن را بگشاى . » كه بگشود ، آنگاه به شتران بانگ زد و يكى از آن به جاى نماند .\r\nعلى بن عبد « الله گويد : بر در رياح ، در اطاقك حضور يافتم اجازه گير ، گفت :\r\n« هر كس از فرزندان حسين اينجاست در آيد . » عمويم عمر بن محمد گفت : « ببين اينان چه مىكنند . » گويد : از در اطاقك وارد شدند و از در مروان برون شدند .\r\nگويد : آنگاه گفت : « هر كس از فرزندان حسن اينجاست در آيد . » كه از در اطاقك وارد شدند . آهنگران نيز از در مروان وارد شدند . آنگاه گفته شد كه غلها را بيارند .\r\nعيسى گويد : پدرم مىگفت : « وقتى رياح نماز صبح مىكرد ، كس از پى من و قدامة ابن موسى مىفرستاد و مدتى با ما گفتگو مىكرد . روزى به نزد وى بوديم ، وقتى آنجا نشستيم يكى را ديديم كه در عباى سبز خويش پيچيده بود ، رياح به دو گفت : « خوش آمدى و به جا آمدى حاجت تو چيست ؟ » گفت : « آمده‌ام كه مرا نيز با كسانم به زندان كنى . » معلوم شد وى على بن حسن بود .\r\nگويد : رياح گفت : « به خدا امير « مؤمنان اين را براى تو منظور خواهد داشت . » آنگاه وى را با آنها به زندان كرد .\r\nسعيد بن ناشره وابستهء جعفر بن سليمان گويد : محمد پسر خويش على را فرستاده بود كه در مصر گرفته شد و در زندان ابو جعفر در گذشت .\r\nموسى بن عبد « الله گويد : وقتى زندانى شديم زندان براى ما تنگ بود .\r\nپدرم از رياح خواست اجازه دهد كه خانه اى بخرد و زندان ما را در آن قرار دهد .\r\nگويد : اجازه داد و پدرم خانه اى خريد كه بدان انتقال يافتيم و چون زندانى\r\n","description":"","footnote":"","page_name":" 4767 ","page_number":158},
  {"content":"\r\nبودن ما دراز شد محمد به نزد مادر خويش هند رفت و گفت : « من به پدر و عموهايم بيش از آنها تاب دارند تحميل كرده‌ام آهنگ آن دارم كه دست در دست اين قوم نهم ، شايد آنها را رها كنند . » گويد : مادرش جامه هاى ژنده پوشيد و ناشناس همانند\r\nفرستاده به زندان آمد .\r\nبه دو اجازه دادند و چون پدرم او را بديد بشناخت و بر خاست و بنزد وى رفت كه خبر محمد را با وى بگفت .\r\nپدرم گفت : « ابدا ، صبر مىكنم به خدا اميدوارم كه خدا به وسيلهء او گشايش خيرى دهد . به او بگو به كار خويش دعوت كند و در آن بكوشد كه گشايش ما به دست خداست . » گويد : پس او برفت و محمد در بارهء مقصود خويش يك دله شد .\r\nدر اين سال ، فرزندان حسن بن حسن بن على را از مدينه به عراق بردند .\r\n\r\nسخن از اينكه چرا فرزندان حسن را سوى عراق بردند و وضعشان وقتى كه ميبردندشان چگونه بود ؟\r\nعبد « الله به نقل از پدرش گويد : وقتى ابو جعفر به حج آمد ، محمد بن عمران و مالك بن انس را پيش ياران ما فرستاد و از آنها خواست كه محمد و ابراهيم پسران عبد « الله را به وى تسليم كنند .\r\nگويد : آن دو مرد پيش ما آمدند ، پدرم ايستاده بود و نماز مىكرد پيام ابو جعفر را با آنها بگفتند . حسن بن حسن گفت : « اين نتيجهء كار پسر شوم من است ، به خدا اين راى ما نيست و به نظر ما نبوده و در بارهء آن تدبيرى نكرده‌ايم . » گويد : ابراهيم رو به دو كرد و گفت : « چرا برادرت را در مورد پسرانش آزار مىكنى و برادرزاده ات را در مورد مادرش آزار مىكنى ؟ »\r\n","description":"","footnote":"","page_name":" 4768 ","page_number":159},
  {"content":"\r\nگويد : پدرم از نماز خويش بگشت ، پيام را به دو رسانيدند ، كه گفت ؟ « نه به خدا يك كلمه به پاسخ شما نمىگويم ، اگر خواست به من اجازه دهد كه ببينمش چنين كند . » گويد : آن دو مرد برفتند و به ابو جعفر خبر دادند كه گفت : « مىخواهد مرا جادو كند نه ، به خدا تا دو پسرش را بنزد من نيارد ، چشم وى به چشم من نخواهد افتاد . » ابن زباله گويد : از يكى از مطلعان شنيدم كه مىگفت : « عبد « الله بن حسن با هر كه بخلوت سخن مىكرد راى وى را مىگردانيد . » موسى بن عبد « الله گويد : پس از آن ابو جعفر به آهنگ حج حركت كرد و بازگشت اما وارد مدينه نشد سوى ربذه آمد كه ما آنجا بوديم .\r\nحارث بن اسحاق گويد : فرزندان حسن همچنان به نزد رياح به زندان بودند تا وقتى كه ابو جعفر به حج رفت به سال صد و چهل و چهارم ، رياح در ربذه پيش وى رفت كه او را به مدينه پس فرستاد و گفت فرزندان حسن را سوى وى فرستد و محمد بن عبد « الله عثمانى را نيز كه برادر مادرى فرزندان حسن بود بفرستد . مادر همگيشان فاطمه دختر حسين بن على بن ابى طالب بود .\r\nگويد : رياح كس پيش محمد عثمانى فرستاد كه در ملك خود بود در بدر كه او را به مدينه آورد . آنگاه رياح با فرزندان حسن و محمد بن عبد « الله عثمانى سوى ربذه رفت و چون به قصر نفيس سه ميلى بمدينه رسيد آهنگران خواست با كندها و غلها و بر هر يك از آنها كندى و غلى نهاد . حلقه هاى كند عبد « الله بن حسن تنگ بود كه او را بگزيد و بناليد .\r\nبرادرش على بن حسن قسمش داد كه حلقه هاى خويش را اگر گشاده تر است با وى عوض كند كه عوض كردند آنگاه رياح آنها را سوى ربذه برد .\r\nجويرية بن اسماء گويد : وقتى فرزندان حسن را پيش ابو جعفر بردند كندها آوردند كه آنها را كند كنند در آن وقت على بن حسن ايستاده بود و نماز مىكرد .\r\nگويد : ميان كندها يك كند سنگين بود كه نزديك هر كه مىبردند از آن مىرميد و مىخواست از آن معاف شود .\r\n","description":"","footnote":"","page_name":" 4769 ","page_number":160},
  {"content":"\r\nگويد : على از نماز خويش بگشت و گفت : « سخت مىناليد ترتيبش اينست . » آنگاه پاى خويش را دراز كرد كه كند را بر آن نهادند .\r\nعبد « الله بن عمران گويد : كسى كه آنها را سوى ربذه برد ابو الازهر بود .\r\nحسين بن زيد بن على گويد : صبحگاه به مسجد رفتم فرزندان حسن را ديدم كه همراه ابو الازهر از خانهء مروان برونشان مىآوردند كه مىخواستند آنها را سوى ربذه برند چون باز گشتم جعفر بن محمد از پى من فرستاد كه پيش وى رفتم . گفت : « چه خبر دارى ؟ » گفتم : « فرزندان حسن را ديدم كه در محملها حركت مىدادند . » گفت : « بنشين . » و غلام خويش را خواست آنگاه پروردگار را بسيار خواند ، سپس به غلام گفت : « برو و وقتى حركتشان دادند بيا و به من خبر بده . » گويد : فرستاده بيامد و گفت : « آنها را بياوردند . » گويد : جعفر بن محمد بر خاست و پشت پرده اى مويين بايستاد\r\nكه از پشت آن مىديد و كسى او را نمىديد . عبد « الله بن حسن را در محملى رو به روى خويش ديد كه سياه پوشيده بود و همه خاندان وى چنان بودند .\r\nگويد : و چون جعفر در آنها نگريست چشمانش گريان شد چنان كه اشكش بر ريشش روان شد . آنگاه رو به من كرد و گفت : « اى ابو « عبد « الله به خدا از پس اينان ، بخاطر خدا حرمتى را محفوظ نميدارند . » مصعب بن عثمان گويد : وقتى فرزندان حسن را بردند حارث بن عامر آنها را در ربذه بديد و گفت : « حمد خداى را كه شما را از ولايت ما بيرون كرد . » گويد : حسن بن حسن آمادهء پاسخ گويى وى شد كه عبد « الله به دو گفت : « قسمت مىدهم كه خاموش بمانى . » ابن ابرود ، حاجب محمد بن عبد « الله ، گويد : وقتى فرزندان حسن را حركت دادند\r\n","description":"","footnote":"","page_name":" 4770 ","page_number":161},
  {"content":"\r\nمحمد و ابراهيم كه همانند بدويان رو پوشيده بودند بيامدند و همراه پدرشان راه مىپيمودند ، از او پرسش مىكردند و از او اجازه قيام مىخواستند كه مىگفت : « شتاب مياريد تا اين كار برايتان ميسر شود » سپس مىگفت : « اگر ابو جعفر نگذاشتتان كه محترمانه زندگى كنيد نبايد مانعتان شود كه محترمانه بميريد . » محمد بن يحيى گويد : وقتى فرزندان حسن به ربذه رسيدند ، محمد نوادهء عثمان به نزد ابو جعفر رفت كه پيراهنى بر تن داشت و رو پوشى سبز و زير جامه اى نازك زير پيراهن به تن كرده بود . وقتى مقابل ابو جعفر ايستاد به دو گفت : « هى ، اى ديوث [ 1 
  ] . » محمد گفت : « سبحان الله ! به خدا مرا در خردى و بزرگى طور ديگر مىشناختى . » گفت : « دخترت كه زن ابراهيم بن عبد « الله بن حسن است از كجا آبستن شده ؟\r\nتو با من به قيد طلاق و عتق پيمان كردى كه با من دغلى نكنى و با دشمنى بر ضد من همدستى نكنى پس از آن ، به نزد دختر خويش مىروى كه رنگ زده و عطر زده . پس از آن وى را آبستن مىبينى و از آبستنى وى شگفتى نمىكنيم ! تو پيمان شكنى يا ديوث . به خدا آهنگ سنگسار كردن وى را دارم . » محمد گفت : « اما قسمهايم بر اين بود كه در كار دغلى تو دانسته دخالت نكنم .\r\nاما تهمتى كه به اين دختر زدى خداى او را به سبب نسب پيمبر خداى صلى الله عليه و سلم از آن بر كنار داشته\r\nوقتى آبستنى وى نمودار شد پنداشتم كه به هنگام غفلت ما شوهرش به دو پرداخته . » گويد : ابو جعفر از گفتهء وى آزرده شد و بگفت تا جامه هاى وى را بدرند ، پيراهن وى را از روى زير جامه دريدند كه عورتش ديده مىشد پس از آن بگفت كه يكصد و پنجاه تازيانه به او زدند كه سخت بى تاب شد ابو جعفر همچنان به او ناسزا\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4771 ","page_number":162},
  {"content":"\r\nمىگفت و وانمىماند . يكى از تازيانه ها به صورتش خورد كه گفت : « و اى تو از چهره‌ام دست بدار كه حرمت پيمبر خدا صلى الله عليه و سلم بر آنست . » گويد : ابو جعفر به ترغيب پرداخت و به ضارب گفت : « به سر ! به سر ! » گويد : پس نزديك به سى تازيانه به سرش زدند سپس قيدى چوبين خواست كه همانند وى دراز بود كه وى بلند قد بود و آن را در گردنش محكم كردند و دست وى را بدان بستند و با قيد بيرونش بردند و چون مقابل جايگاه پدرم و جعفر رسيد وابسته اى از آن وى به طرفش دويد و گفت : « پدر و مادرم به فدايت ترا با عباى خويش بپوشانم ؟ » گفت : « آرى ، پاداش نيك يا بى به خدا شفافى زير جامه‌ام از ضرباتى كه به من رسيده برايم سخت تر است . » گويد : وابسته جامه را روى وى افكند و او را سوى ياران زندانيش بردند .\r\nمحمد بن هاشم بن يزيد ، وابستهء معاويه گويد : در ربذه بودم كه فرزندان حسن را در غل بياوردند ، عثمان نيز با آنها بود ، گفتى وى را از نقره ساخته‌اند ، پس آنها را نشانيدند . چيزى نگذشت كه يكى از پيش ابو جعفر در آمده و گفت : « محمد بن عبد « الله عثمانى كجاست ؟ » گويد : وى بر خاست و به درون رفت و چيزى نگذشت كه صداى فرود آمدن تازيانه را شنيدم .\r\nگويد : ايوب بن سلمهء مخزومى به پسرانش گفت : « پسر كان من كسى را مىبينم كه با هيچكس ملايمت ندارد مراقب خويشتن باشيد مبادا خطايى كنيد . » گويد : محمد را بيرون آوردند گفتى يك زنگى بود كه تازيانه رنگ او را بگردانيده بود و خونش روان بود ، يك تازيانه به چشمش خورده بود كه برون زده بود .\r\nوى را پهلوى برادرش عبد « الله بن حسن نشانيدند . تشنه شد و آب خواست ، عبد « الله ابن حسن گفت : « اى مردم كى جرعهء آبى به فرزندان پيمبر خداى مىنوشاند ؟ » مردم از\r\n","description":"","footnote":"","page_name":" 4772 ","page_number":163},
  {"content":"\r\nاو دورى گرفتند و آب به وى ندادند تا يك خراسانى آبى به نزد وى آورد و چنان كه نبينند به دو داد كه بنوشيد .\r\nگويد : لحظاتى گذشت ابو جعفر برون شد ، در يك طرف محملى بود كه طرف راست آن ربيع نشسته بود بر يك استر سرخموى . عبد الله به او بانگ زد : « اى ابو جعفر به خدا ما به روز بدر با اسيران شما چنين نكرديم [ 1 
  ] . » گويد : ابو جعفر به او گمباش گفت\r\nو آب دهان افكند و برفت و واپس ننگريست .\r\nگويند : وقتى محمد بن عبد الله عثمانى به نزد ابو جعفر وارد شد در بارهء ابراهيم از او پرسيد كه گفت : « از او خبر ندارم . » و ابو جعفر چهره اش را با گرز بكوفت .\r\nمحمد بن ابى حرث گويد : ابو جعفر در بارهء محمد عثمانى نظر خوش داشت تا وقتى كه رياح به دو گفت : « اى امير مؤمنان ! مردم خراسان شيعيان و ياران تواند ، مردم عراق شيعيان خاندان ابو طالبند ، اما مردم شام على به نزد آنها يك كافر است و به هيچيك از فرزندان وى اعتنا ندارند ، اما محمد بن عبد الله عثمانى اگر مردم شام را بخواند يكيشان از او باز نميماند . » گويد : اين سخن در دل ابو جعفر كارگر شد و چون به حج رفت محمد عثمانى به نزد وى آمد كه به دو گفت : « اى محمد مگر دختر تو همسر ابراهيم بن عبد الله بن - حسن نيست ؟ » گفت : « چرا ، اما وى را نديده‌ام مگر در منى به سال فلان و فلان . »\r\n\r\n","description":"","footnote":"\r\n[ 1 
  ] در اين عبارت كه آثار آن نه به اين صراحت ، جا به جا ، در صفحات پيشين موج مىزند دقت كنيد كه به خوى عربان و قانون صحرا يعنى كينهء موروث و انتقام نسلها از نسلها ، حوادث پيش همچنان در خاطرها زنده بود و زير بناى حوادث جارى را پديد آورده بود . در واقع فهم تاريخ اين دوران بدون توجه به اين واقع تلخ بسيار دشوار است . م .\r\n","page_name":" 4773 ","page_number":164},
  {"content":"\r\nگفت : « ديده اى كه موى خويش را رنگ مىزند و زينت مىكند ؟ » گفت : « آرى . » گفت : « پس در اين صورت زناكار است . » گفت : « پس ، اى امير مؤمنان با دختر عموى خويش چنين مىگويى ؟ » گفت : « اى پسر زن بوگندو . » گفت : « كدام يك از مادرانم بوگندو بود ؟ » گفت : « اى پسر زن بد كاره . » آنگاه با گرز به چهرهء وى زد و آن را فلج كرد .\r\nگويد : رقيه دختر محمد عثمانى همسر ابراهيم بن عبد الله بن حسن بود و در بارهء او شعرى گفته بود به اين مضمون :\r\n« دوستان قيسى من ! ملامت را وا گذاريد « و بجاى خويش نشينيد « و خوشدل باشيد از اينكه من « نمىخوابم و او بيدار است « گويى بهنگام شب به ياد رقيه « در آتش فروزانم . » سليمان بن داود گويد : هرگز نديدم عبد الله بن حسن از بليه اى بنالد مگر يك روز كه شتر محمد بن عبد الله عثمانى بر جست ، وى غافل بود و آمادهء آن نبود ، پايش در زنجير بود و قيدى چوبين به گردن داشت ، از شتر بيفتاد ، قيد به محمل آويخته بود ، ديدم كه قيد بگردنش بود و مىلرزيد و عبد الله بن حسن را ديدم كه به سختى مىگريست .\r\nموسى گويد : وقتى به ربذه رسيديم ، ابو جعفر به پدر من پيغام داد كه يكى از خودتان را پيش من فرستيد\r\nو بدان كه وى هرگز پيش تو باز نخواهد گشت .\r\nگويد : پسران برادرانش پيش دويدند و خويشتن را بر او عرضه مىكردند كه\r\n","description":"","footnote":"","page_name":" 4774 ","page_number":165},
  {"content":"\r\nبراى آنها پاداش نيك مسئلت كرد و گفت : « خوش ندارم كه پدرانتان را به سبب شما مصيبت زده كنم . اى موسى تو برو . » گويد : برفتم ، در آن وقت نوجوان بودم ، و چون مرا بديد گفت : « خدا ديده اى را به تو شاد نكند ، غلام تازيانه . » گويد : مرا زدند چندانكه بىخود شدم ، نمىدانم چه مقدار زدند ، سپس تازيانه از من بر گرفتند . مرا پيش خواند كه به دو نزديك شدم . مرا نزديكتر برد و گفت :\r\n« مىدانى اين چيست ؟ اين سرريزى است كه از من فزون آمد و يك دلو از آن را كه نتوانستم نگهدارم خالى كردم . از پى آن مرگ است مگر عوض آن را بدهى . » گويد : گفتم : « اى امير مؤمنان ، به خدا مرا گناهى نيست و از اين كار به دورم . » گفت : « برو و دو برادرت را پيش من آر . » گويد : گفتم : « اى امير مؤمنان مرا پيش رياح بن عثمان مىفرستى كه خبر گير و مراقب بر من مىگمارد و به هر راهى بروم فرستاده اى از او به دنبال من مىآيد ، برادرانم اين را مىدانند و از من مىگريزند . » گويد : حسن به رياح نوشت كه بر موسى سلطه اى ندارى .\r\nگويد : پس كشيكبانانى همراه من فرستاد و دستورشان داد خبر مرا براى وى بنويسند .\r\nگويد : پس به مدينه آمدم و در خانهء هشام نزديك سنگفرش جاى گرفتم و چند ماه آنجا ببودم . رياح به ابو جعفر نوشت كه موسى در منزل خويش مقيم است و منتظر است كه حادثه اى براى امير مؤمنان رخ دهد . ابو جعفر به دو نوشت كه وقتى اين نامهء من به تو رسيد وى را سوى من روانه كن و او مرا روانه كرد .\r\nدر روايت ديگر از موسى چنين آورده‌اند كه گويد : پدرم به ابو جعفر پيغام داد كه مىخواهم به محمد و ابراهيم نامه نويسم ، موسى را بفرست شايد آنها را\r\n","description":"","footnote":"","page_name":" 4775 ","page_number":166},
  {"content":"\r\nببيند » ، و به آنها نوشت كه پيش ابو جعفر روند . اما به من گفت : « از طرف من به آنها بگو كه : هرگز پيش وى نروند . » گويد : مىخواسته بود مرا از چنگ ابو جعفر نجات دهد كه به من سخت مهربان بود من كوچكترين فرزند هند بودم و به آنها شعرى نوشت به اين مضمون :\r\n« اى دو پسر اميه ، من از شما بىنيازم « بىنيازى از اينرويست كه من لرزان و فانيم « اى دو پسر اميه اگر به پيرى من ترحم نياريد « شما و بىفرزندى هماننديد . » گويد : با فرستادگان ابو جعفر در مدينه بماندم تا وقتى رياح مرا به تأخير منسوب داشت و اين را به ابو جعفر نوشت و مرا پيش وى روانه كرد .\r\nعمران بن محرز از مردم بنى البكاء گويد : فرزندان حسن را سوى ربذه بردند كه على و عبد الله پسران حسن بن حسن كه مادرشان حبابه دختر عامر نوادهء عامر نيزه باز ( ملاعب الاسنه ) بود از آن جمله بودند . حسن بن حسن و عباس بن حسن كه مادرش عايشه دختر طلحه بن عمر بود و عبد الله بن حسن و ابراهيم بن حسن در زندان بمردند .\r\nمداينى گويد : وقتى فرزندان حسن را ميبردند ابراهيم بن عبد الله بن حسن شعرى گفت به اين مضمون :\r\nاما بگفته راوى ديگر اين شعر از آن غالب همدانى است گويد :\r\n« تذكار آثار ويران و مردم ديار « چه نزديك باشند و چه دور « از سر بىخرديست « كه پيرى ترا رنگ هلاك زده « و اگر حسابگران شمار كنند « پنجاه سال از عمر تو بسر رفته\r\n","description":"","footnote":"","page_name":" 4776 ","page_number":167},
  {"content":"\r\nياد جوانى سخت دور است « كه جوانى هرگز باز نگردد « غمها در من افتاده و غم « هم بالين من است و دل آشفته است « مردم براى تيره روزى آمده‌اند « مرا نيز براى روزگارى كژ آفريده‌اند « كژى كه سفلگان را خوش است « و بزرگمنشان دستخوش آنند « جانم بفداى پيرى كه آنجاست « و سرورى كه در بند افتاده است « با سروران بزرگوار از فرزندان وى « كه در بارهء آنها خداى و حامدان را « رعايت نكرده‌ايد .\r\n« اى حلقه هاى قيد « و قار و نيكى و بزرگوارى را « ببر گرفته اى « كه از مادران بزرگوار عرب آمده « چگونه به نزد خداى معذور باشم « كه در باره تو شمشيرى از نيام برون نشد\r\n« و حمله اى نياوردم كه در اثناى آن « زنان خالص نژاد فغان كنند « و اسبان تيزتك ، و نيزه ها به كار افتد « و به عباسيان از همان پيمانه\r\n","description":"","footnote":"","page_name":" 4777 ","page_number":168},
  {"content":"\r\n« كه پيموده‌اند به پيماييم « در مقابل كشتن ، كشتن « و در مقابل اسيران بندى « اسيران بندى جامه ربوده « خاندان پيمبر ، احمد ، « در ميان كسان ، « چون بيمار جربى شده‌اند « تيره روز باشند عباسيان كه دستهايشان « چه سياهكاريها كرد . » خاقان بن زيد گويد : وقتى عبد الله بن حسن و ياران وى را كه در قيد بودند ببردند و نزديك نجف رسانيدند به كسان خويش گفت : « در اين دهكده كسى را نمىبينيد كه مار را از اين جبار محفوظ بدارد ؟ » گويد : حسن و على پسران حى كه دو شمشير آويخته بودند پيش وى آمدند و گفتند : « اى پسر پيمبر خدا ! پيش تو آمديم ، هر چه مىخواهى به ما فرمان كن . » گفت : « شما تكليف خويش را انجام داديد و در بارهء اينان كارى از پيش نمىبريد . » پس برفتند .\r\nعبد الله بن عمران گويد : ابو جعفر به ابو الازهر دستور داد كه فرزندان حسن را در هاشميه به زندان كرد .\r\nاز محمد بن ابراهيم آورده‌اند كه وقتى آنها را پيش ابو جعفر بردند در محمد بن - ابراهيم بن حسن نگريست و گفت : « تو ديباج اصغرى ؟ » گفت : « آرى . » گفت : « به خدا ترا چنان بكشم كه هيچكس از خاندان ترا نكشته باشم . » آنگاه بگفت تا ستونى را كه ساخته شده بود ويران كردند و وى را در آن نهادند و همچنان\r\n","description":"","footnote":"","page_name":" 4778 ","page_number":169},
  {"content":"\r\nكه زنده بود ستون را بر او بنا كردند .\r\nزبير بن بلال گويد : كسان سوى محمد مىرفتند و نيك منظرى وى را مىديدند .\r\nابو الازهر گويد : عبد الله بن حسن به من گفت : « حجامتگرى براى من بجوى كه نيازمند اويم . » از امير مؤمنان اجازه خواستم كه گفت : « حجامتگر ماهرى پيش وى ببر . » ابو نعيم ، فضل بن ذكوان گويد : از فرزندان حسن سيزده كس به زندان شدند ، عثمانى و دو پسر وى نيز با آنها زندانى شدند ، در قصر ابن هبيره كه در شرق كوفه بود ، به سمت بغداد . نخستين كس از آنها كه بمرد ابراهيم بن حسن بود . پس از آن عبد الله بن - حسن بود كه نزديك همانجايى كه در گذشت به خاك شد كه اگر در قبرى كه مردم پندارند قبر اوست نباشد ، نزديك آنست .\r\nمحمد بن ابى حرب گويد : محمد بن عبد الله عثمانى زندانى ابو جعفر بود در صورتى كه بىگناهى وى را مىدانست تا وقتى كه ابو عون از خراسان به دو نوشت :\r\n« مردم خراسان از من دورى گرفته‌اند كه كار محمد بن عبد الله به نظرشان طولانى شده . » گويد : پس ابو جعفر بگفت تا گردن وى را زدند و سرش را به خراسان فرستادند و براى مردم آنجا قسم ياد كردند كه اين سر محمد بن عبد الله است كه مادرش فاطمه دختر پيمبر است صلى الله عليه و سلم .\r\nهشام گويد : وقتى ابو جعفر به كوفه آمد گفت : « چرا اين فاسق را كه از خاندان فسق است باقى نهاده‌ام . » پس او را پيش خواند و گفت : « دخترت را به زنى به پسر عبد الله داده اى ؟ » گفت : « نه . » گفت : « مگر زن او نيست ؟ »\r\n","description":"","footnote":"","page_name":" 4779 ","page_number":170},
  {"content":"\r\nگفت : « چرا عموى دخترم و پدر شوهرش عبد الله بن حسن او را به همسرى داده ، من نيز نكاح وى را تنفيذ كردم . » گفت : « پس آن پيمانها كه با من كرده بودى چه شد ؟ » گفت : « آن را به گردن دارم . » گفت : « رنگ زدن مو را نمىدانى ، بوى خوش نمىيابى ؟ » گفت : « چيزى نمىدانم ، قوم از پيمانهايى كه نسبت به تو به گردن دارم خبر دارند و همه اين چيزها را از من مكتوم داشته‌اند . » گفت : « ميل دارى از من بخواهى تا پيمانت را فسخ كنم و قسمها را نو كنى ؟ » گفت : « قسمهاى خويش را نشكسته‌ام كه مىخواهى نو كنم و كارى نكرده‌ام كه فسخ آن را از تو بخواهم . » گويد : پس بگفت تا وى را تازيانه چندان كه بمرد . آنگاه سرش را بريدند و به خراسان فرستادند .\r\nوقتى اين خبر به عبد الله بن حسن رسيد گفت : « انا لله و انا اليه راجعون ، به خدا در حكومت آنها ايمن بوديم و در ايام حكومت خودمان ما را مىكشند » مسكين بن عمرو گويد : وقتى محمد بن عبد الله بن حسن قيام كرد ، ابو جعفر بگفت تا گردن محمد بن عبد الله عثمانى را زدند و سرش را به خراسان فرستاد و كسان همراه آن فرستاد كه به خدا قسم ياد كنند كه سر از آن محمد بن عبد الله پسر فاطمه دختر پيمبر خداست صلى الله عليه و سلم .\r\nراوى گويد : از محمد بن جعفر پرسيدم : « چرا محمد بن عبد الله عثمانى را كشتند ؟ » گفت : « به سرش احتياج داشتند . » محمد بن ابى حرب گويد : عون بن ابى عون به در امير مؤمنان نايب پدر خويش\r\n","description":"","footnote":"","page_name":" 4780 ","page_number":171},
  {"content":"\r\nبود ، وقتى محمد بن عبد الله بن حسن كشته شد ، ابو جعفر سر وى را همراه محمد بن عبد الله ابن ابى الكرام و عون بن ابى عون به خراسان فرستاد به نزد ابو عون . وقتى سر را آنجا بردند مردم خراسان ترديد كردند و گفتند : « مگر يك بار او را نكشته بودند و سرش را پيش ما نياورده بودند ؟ » گويد : آنگاه خبر معلوم شد و حقيقت آن را بدانستند و مىگفتند : « از ابو جعفر دروغى جز اين ندانسته‌ايم . » عبد الله بن عمران گويد : « در هاشميه بوديم ، من و سفيانى بنزد ابو الازهر مىرفتيم . ابو جعفر در نامه به او مىنوشت : « از بندهء خدا عبد الله امير مؤمنان به ابو الازهر وابستهء وى . » و ابو الازهر بدومى نوشت : « به ابو جعفر ، از ابو الازهر وابسته و بندهء وى . » گويد : يك روز به نزد وى بوديم ، ابو جعفر سه روز به دو داده بود كه نوبتى نبود ، در آن ايام با وى خلوت مىكرديم ، نامه اى از ابو جعفر به نزد وى آمد كه بخواند و بينداخت و به نزد فرزندان حسن رفت كه به زندان بودند .\r\nگويد : نامه را بر گرفتم و خواندم كه چنين بود :\r\n« اى ابو الازهر ، آنچه را كه در باره مدله به تو دستور داده‌ام بنگر و در بارهء آن عجله كن و اجرا كن . » گويد : سفيانى نامه را خواند و گفت : « مىدانى مدله كيست ؟ » گفتم : « نه ؟ » گفت : « به خدا وى عبد الله بن حسن است . ببين چه خواهد كرد ؟ » گويد : اندكى بعد ابو الازهر بيامد و بنشست و گفت : « به خدا عبد الله بن حسن به هلاكت رسيد . » آنگاه كمى بماند و به درون رفت و غمين بيامد و گفت : « به من بگوى على بن حسن چگونه مردى است ؟ » گفتم : « به نزد تو راستگو هستم ؟ »\r\n","description":"","footnote":"","page_name":" 4781 ","page_number":172},
  {"content":"\r\nگفت : « آرى ، و بالاتر از آن . » گفتم : « به خدا بهترين كسى است كه اينش بر مىدارد - يعنى زمين - و آنش سايه مىكند - يعنى آسمان . » گفت : « به خدا تمام شد . » محمد بن اسماعيل گويد : از جدم موسى بن عبد الله\r\nشنيدم كه مىگفت : « به خدا در زندان ، وقت نمازها را نمىشناختيم مگر به وسيلهء حزبهاى قرآن كه على بن حسن مىخواند . » ابن عايشه گويد : يكى از وابستگان بنى دارم از بشير الرجال پرسيده بود : « چرا براى قيام بر ضد اين مرد شتاب دارى ؟ » گفت : « از آن پس كه عبد الله بن حسن را گرفته بود پيش من فرستاد كه به نزد وى رفتم بگفت تا وارد اطاقى شوم و چون وارد شدم عبد الله بن حسن را ديدم كه كشته شده بود و بىخود بيفتادم و چون به خود آمدم با خدا پيمان كردم كه در كار وى دو شمشير به هم نخورد مگر با آن يكى باشم كه بر ضد اوست . آنگاه به فرستادهء وى كه همراه من بود گفتم : آنچه را ديدى با وى مگوى كه اگر بداند مرا مىكشد . » عمر گويد : اين حديث را براى هشام بن ابراهيم كه از مردم همدان بود و طرفدار عباسيان بود گفتم كه ابو جعفر دستور كشتن عبد الله بن حسن را داده بود . اما او به خدا قسم ياد كرد كه او چنين نكرده بود بلكه يكى را پيش وى فرستاده بود كه بگويد : محمد پيدا شد و كشته شد ، كه قلبش بشكافت و جان داد .\r\nعيسى بن عبد الله گويد : يكى از باقيماندگان فرزندان حسن به من گفت : « زهرشان مىنوشانيدند ، همگى بمردند مگر سليمان و عبد الله پسران داود بن حسن و اسحاق و اسماعيل پسران ابراهيم بن حسن و جعفر بن حسن . كسانى از آنها كه كشته شدند پس از قيام محمد كشته شدند . »\r\n","description":"","footnote":"","page_name":" 4782 ","page_number":173},
  {"content":"\r\nعيسى گويد : كنيزى از آن خاندان حسن به جعفر بن حسن نگريست و گفت :\r\n« جانم فداى ابو جعفر كه چه خوب مردان را مىشناخت كه ترا رها كرد و عبد الله بن حسن را كشت . »\r\n\r\nسخن از بقيهء حوادثى كه بسال صد و چهل و چهارم بود\r\nاز جمله حوادث سال آن بود كه ابو جعفر منصور ، فرزندان حسن بن حسن بن - على را از مدينه به عراق برد .\r\n\r\nسخن از اينكه چرا منصور ، فرزندان حسن را به عراق برد ؟\r\nمحمد بن عمر گويد : وقتى ابو جعفر رياح بن عثمان مرى را ولايتدار مدينه كرد به دو دستور داد در جستجوى محمد و ابراهيم پسران عبد الله بن حسن بكوشد و در بارهء آنها غفلت كمتر كند .\r\nمحمد بن عمر به نقل از عبد الرحمان بن ابى الموالى گويد : رياح در كار جستجوى آنها بكوشيد و سستى نكرد و در اين باب چندان سخت گرفت كه محمد و ابراهيم بيمناك شدند و بنا كردند از جايى به جايى منتقل مىشدند ابو جعفر از جستن آنها سخت دلگير شد و به رياح بن عثمان نوشت كه پدرشان عبد الله بن حسن و برادران وى داود و ابراهيم را با محمد بن عبد الله عثمانى كه برادر مادريشان بود از فاطمه دختر حسين بن على با عده ديگرى از آنها را بگيرد و در بند كند و سوى وى فرستد كه آنها را در ربذه بنزد وى برند .\r\nگويد : ابو جعفر آن سال به حج آمده بود . به رياح نوشته بود كه مرا نيز با آنها بگيرد و پيش وى فرستد . مرا وقتى به دست آوردند كه آماده حج شده بودم ،\r\n","description":"","footnote":"","page_name":" 4783 ","page_number":174},
  {"content":"\r\nگرفتندم و در بند آهنين كردند و به راه انداختند تا در ربذه به آنها رسيدم .\r\nمحمد بن عمر گويد : عبد الله بن حسن و خاندان وى را ديدم كه بعد از پسينگاه از خانهء مروان بيرونشان مىبردند ، در بند آهنين بودند ، آنها را در محملها مىنشانيدند كه فرشى زير شان نبود ، من آن روز بالغ شده بودم و مىتوانستم آنچه را مىبينم به خاطر بسپارم .\r\nعبد الرحمان بن ابى الموالى گويد : با بنى حسن نزديك چهار صد كس از مردم جهينه و مزينه و ديگر قبايل را گرفته بودند كه آنها را در ربذه ديدم كه دستهايشان بسته بود و در آفتاب بودند .\r\nمحمد بن عمر گويد : مرا با عبد الله بن حسن و خاندانش به زندان كردند ، ابو جعفر در بازگشت از حج به ربذه آمد . عبد الله بن حسن از ابو جعفر خواست كه اجازه دهد به نزد وى رود ، اما ابو جعفر نپذيرفت و او را نديد تا وقتى كه از دنيا رفت .\r\nگويد : آنگاه ابو جعفر از ميان آنها مرا خواست . مرا سر پا بداشتند تا پيش وى رسانيدند . عيسى بن على به نزد وى بود كه چون مرا بديد گفت : « بله ، اى امير مؤمنان خودش است ، اگر با وى سختى كنى جايشان را به تو خبر مىدهد . » گويد : سلام گفتم ، ابو جعفر گفت : « خدايت به سلامت ندارد دو فاسق پسر فاسق ، دو دروغگو پسر دروغگو كجا هستند ؟ » گفتم : « اى امير مؤمنان آيا راست گفتن به نزد تو سودم مىدهد ؟ »\r\n( گفت : « چيست ؟ » گفتم : « زنم طلاقى باشد و چنان و چنان به گردنم باشد اگر جاى آنها را بدانم . » گويد : اما اين را از من نپذيرفت و گفت : « تازيانه . » مرا ميان عقابين [ 1 
  ] به پا داشتند و چهار صد تازيانه به من زد ، ديگر چيزى نفهميدم تا به خود آمدم و مرا بدان حال پيش يارانم بردند .\r\n\r\n","description":"","footnote":"\r\n[ 1 
  ] دو چوب بوده كه شخص را ميان آن مينهاده‌اند و مىبسته‌اند كه بوقت تازيانه زدن حركت و مقاومت نكند . م .\r\n","page_name":" 4784 ","page_number":175},
  {"content":"\r\nگويد : آنگاه از پى ديباج ، محمد بن عبد الله عثمانى فرستاد كه دخترش همسر ابراهيم بن عبد الله بن حسن بود و چون او را به نزد ابو جعفر بردند گفت : « به من بگو دو دروغگو چه كرده‌اند و كجا هستند ؟ » گفت : « به خدا اى امير مؤمنان از آنها خبرى ندارم . » گفت : « بايد بگويى . » گفت : « به خدا راست مىگويم ، پيش از اين از آنها خبر داشتم ، اما اكنون به خدا از آنها خبر ندارم . » گفت : « برهنه اش كنيد . » گويد : پس او را برهنه كردند ، يكصد تازيانه به او زد ، غلى آهنين بر او بود از دست تا به گردن . و چون از زدن وى فراغت يافت برونش بردند و يك پيراهن قهستانى روى ضربتها بر او پوشانيدند و وى را پيش ما آوردند و به خدا نتوانستند پيراهن را در آرند كه با خون چسبيده بود ، عاقبت گوسفندى را بر او دوشيدند آنگاه پيراهن را در آوردند و او را مداوا كردند .\r\nگويد : ابو جعفر گفت : « آنها را سوى عراق ببريد . » كه ما را به هاشميه بردند و آنجا به زندان كردند . نخستين كسى كه در زندان بمرد عبد الله بن حسن بود .\r\nزندانبان بيامد و گفت : « هر كس از شما كه به دو نزديكتر است بيايد و بر او نماز كند . » گويد : برادرش حسن بن حسن بن حسن بن على عليهم السلام برفت و بر او نماز كرد .\r\nگويد : پس از آن محمد بن عمرو بن عثمانى بمرد كه سر او را بر گرفت و همراه جمعى از شيعيان به خراسان فرستاد كه آن را در ولايتهاى خراسان بگردانيدند و به خدا قسم ياد مىكردند كه اين سر محمد بن عبد الله است پسر فاطمه دختر پيمبر خدا صلى الله عليه و سلم و به مردم چنين مىفهمانيدند كه اين سر محمد بن عبد الله بن حسن\r\n","description":"","footnote":"","page_name":" 4785 ","page_number":176},
  {"content":"\r\nاست كه قيام وى بر ضد ابو جعفر در روايت آمده بود .\r\nدر اين سال ، ولايتدار مكه سرى بن عبد الله بود . ولايتدار مدينه رياح بن عثمان مرى بود . ولايتدار كوفه عيسى بن موسى بود . ولايتدار بصره سفيان بن معاويه بود .\r\nقضاى آنجا با سوار بن عبد الله بود . ولايتدار مصر يزيد بن حاتم بود .\r\nآنگاه سال صد و چهل و پنجم در آمد .\r\n\r\nسخن از حوادثى كه بسال صد و چهل و پنجم بود\r\nاز جمله حوادث سال آن بود كه محمد بن عبد الله بن حسن در مدينه قيام كرد ، برادرش ابراهيم بن عبد الله نيز پس از وى در بصره قيام كرد و هر دو كشته شدند .\r\n\r\nسخن از قيام محمد بن - عبد الله و كشته شدن وى\r\nحارث بن اسحاق گويد : وقتى ابو جعفر ، فرزندان حسن را روانه كرد رياح سوى مدينه باز گشت و در جستجوى سخت بكوشيد و محمد را به زحمت انداخت كه مصمم شد قيام كند .\r\nابراهيم بن محمد جعفرى گويد : محمد به زحمت افتاد و پيش از وقتى كه با برادرش ابراهيم معين كرده بود قيام كرد كه ابراهيم آن را نپسنديد .\r\nگويد : پيوسته به سختى در جستجوى محمد بودند ، عاقبت پسرش سقوط كرد و بمرد و وى از جستجو به محنت افتاد و در يكى از چاههاى مدينه رفت كه يارانش از آن آب مىكشيدند ، تا سر در آب فرو رفته بود ، اما پيكرش از درشتى نهان نمىماند . ابراهيم از وقت مقرر تأخير كرد بسبب آنكه دچار آبله شده بود .\r\n","description":"","footnote":"","page_name":" 4786 ","page_number":177},
  {"content":"\r\nحارث بن اسحاق گويد : مردم مدينه از قيام محمد سخن مىكردند و ما در كار خريد آذوقه شتاب كرديم چندان كه بعضىها زيور زنان خويش را فروختند . رياح خبر يافت كه محمد به مذاد آمده و او با سپاه خويش بر نشست و آهنگ وى كرد .\r\nگويد : پيش از آن محمد به آهنگ مذاد بيرون شده بود جبير بن عبد الله سلمى و جبير بن عبد الله و عبد الله بن عامر اسلمى نيز با وى بودند ، از زنى كه به آب گرفتن آمده بود شنيدند كه با يار خويش مىگفت : « رياح بر نشسته و محمد را در مذاد مىجويد و سوى بازار رفته . » گويد : پس آنها وارد خانه زن جهنى شدند و در را بر خويشتن بستند ، رياح بر در گذشت اما از آنها بىخبر بود آنگاه به خانهء مروان باز گشت و چون وقت نماز عشا رسيد ، در خانه نماز كرد و برون نيامد .\r\nفضل بن دكين گويد : شنيدم كه عبيد الله بن عمرو و عبد الحميد بن جعفر ، پيش از آنكه محمد قيام كند به نزد وى رفتند و گفتند : « براى قيام منتظر چيستى ؟ » به خدا در اين امت كسى را نمىيابيم كه براى آن از تو شومتر باشد ، چرا تنها قيام نمىكنى ؟ » عيسى به نقل از پدرش گويد : رياح كس به طلب ما فرستاد ، من و جعفر و حسين و على و حسن همگان از اعقاب على بن حسين عليه السلام و كسانى از مردم قريش ، از جمله اسماعيل بن ايوب و پسرش خالد ، پيش وى رفتيم ، در خانهء مروان به نزد وى بوديم كه صداى تكبير بر خاست و گوشها را پر كرد كه پنداشتيم از نزد كشيكبانان است و كشيكبانان ، پنداشته بودند از خانه است .\r\nگويد : پسر مسلم بن عقبه كه با رياح بود بر خاست و به شمشير خويش تكيه زد و گفت : « در بارهء اينان سخن مرا بشنو و گردنشان را بزن . » على گويد : به خدا نزديك بود آن شب از پا در آييم . عاقبت حسين برخاست و گفت : « به خدا حق اين كار را ندارى كه ما شنواييم و مطيع . »\r\n","description":"","footnote":"","page_name":" 4787 ","page_number":178},
  {"content":"\r\nگويد : رياح و محمد بن عبد العزيز برخاستند و در خانه يزيد به گنبدى [ 1 
  ] رفتند و آنجا نهان شدند ، ما نيز برخاستيم و از خانهء عبد العزيز بن مروان برون شديم و در كوچهء عاصم بن عمرو به جاى مرتفعى بالا رفتيم ، عاصم بن ايوب به پسر خويش خالد گفت :\r\n« پسرم ، من نمىتوانم بجهم ، مرا بردار . » و او پدرش را برداشت .\r\nعبد العزيز بن عمران گويد : رياح در خانهء مروان بود كه به دو خبر دادند كه محمد امشب قيام مىكند ، و كس به طلب برادرم محمد بن عمران و عباس بن عبد الله و كسان ديگر فرستاد .\r\nگويد : برادرم برون شد ، من نيز با وى برون شدم ،\r\nاز پس نماز عشا به نزد رياح رفتيم و به دو سلام گفتيم كه جواب ما را نداد و ما ننشستيم .\r\nبرادرم گفت : « امير كه خدايش قرين صلاح بدارد شب را چگونه گذرانيده ؟ » با صداى ضعيفى گفت : « به خوبى . » آنگاه دير مدت خاموش ماند سپس سر برداشت و گفت : « هى ، اى مردم مدينه ، امير مؤمنان منظور خويش را در مشرق و مغرب زمين مىجويد و او ميان شما نهان است . به خدا قسم ياد مىكنم ، اگر قيام كند گردن همه تان را مىزنم . » گويد : برادرم گفت : « خدايت قرين صلاح بدارد ، من اين را نميپذيرم ، به خدا اين درست نيست . » گفت : « تو از همه كسانى كه اينجا هستند عشيره بيشتر دارى ، قاضى امير مؤمنان نيز هستى ، عشيرهء خويش را بخوان . » گويد : برادرم بر خاست كه بيرون شود گفت : « بنشين ، اى ثابت تو برو . » من برخاستم و كس پيش بنى زهره كه در باغ طلحه و خانه سعد و خانه بنى ازهر بودند فرستادم كه سلاح خويش را آماده كنيد .\r\n\r\n","description":"","footnote":"\r\n[ 1 
  ] كلمهء متن : جنبذ .\r\n","page_name":" 4788 ","page_number":179},
  {"content":"\r\nگويد : گروهى از آنها بيامدند ، ابراهيم نوادهء سعد بن ابى وقاص بيامد كه كمانى به دوش آويخته بود ، وى تيراندازى ماهر بود وقتى كثرت آنها را بديدم پيش رياح رفتم و گفتم : « اينك بنى زهره كه با تو هستند با سلاح آمده‌اند به آنها اجازه بده . » گفت : « هرگز ! مىخواهى كسان را با سلاح به نزد من آرى ، بگوى در ميدان بنشينند و اگر حادثه اى رخ داد نبرد كنند . » گويد : به آنها گفتم كه نخواست به شما اجازه دهد ، آنجا چيزى نيست ، بنشينيم و گفتگو كنيم . » گويد : اندكى ببوديم ، آنگاه عباس بن عبد الله با گروهى سوار براى گشت برون شد و تا بالاى ثنيه [ 1 
  ] رفت ، سپس سوى منزل خويش بازگشت و در را به روى خويش بست . به خدا در اين حال بوديم كه دو سوار از جانب مشرق نمودار شدند كه به تاخت بيامدند و ما بين خانهء عبد الله بن مطيع و عرصهء قضا در محل سقايى بايستادند .\r\nگويد : گفتم : « به خدا شر بالا مىگيرد . » گويد : آنگاه از دور صدايى شنيديم و شبى در دراز گذرانيديم ، محمد بن عبد الله از مذاد بيامد ، دويست و پنجاه كس با وى بودند ، وقتى به محل بنى سلمه و بطحان رسيد گفت : « از راه بنى سلمه برويد كه ان شاء الله به سلامت مانيد . » گويد : آنگاه تكبيرى شنيديم ، پس از آن صدا آرام شد . محمد بيامد تا از كوچه ابن حنين در آمد و وارد بازار شد و از محل خرما فروشان گذشت و از محل قفس داران در آمد و سوى زندان رفت كه در آن وقت در خانهء ابن هشام بود ، در را بكوفت و كسانى را كه در آنجا بودند برون آورد\r\nآنگاه بيامد و همين كه ما بين خانهء اويس رسيد وضعى هولانگيز ديديم .\r\nگويد : ابراهيم بن يعقوب فرود آمد و تيردان خويش را به دوش انداخت و\r\n\r\n","description":"","footnote":"\r\n[ 1 
  ] ثنيه بمعنى بلندى اندك است در مدخل مدينه بلندى اندكى بوده بنام ثنية الوداع كه ثنيه نام خاص آن شده . م .\r\n","page_name":" 4789 ","page_number":180},
  {"content":"\r\nگفت : « تير بيندازم . » گفتيم : « مكن . » گويد : محمد در ميدان بگشت و به نزد خانهء عاتكه دختر يزيد رسيد و بر در آن نشست كسان زد و خوردى كردند و يك مرد سندى كه چراغ افروز مسجد بود كشته شد ، يكى از ياران محمد او را كشت .\r\nجهم بن عثمان گويد : محمد از مذاد قيام كرد ، بر خوى بود ، ما نيز با وى بوديم ، خوابت بن بكير را بر پيادگان گماشت . نيم نيزه را به عبد الحميد بن جعفر داد و گفت : « آن را عهده كن . » و او عهده كرد ، سپس از او خواست كه معافش بدارد كه معافش داشت و آن را با پسر خويش حسن بن محمد فرستاد .\r\nجعفر بن عبد الله گويد : ابراهيم بن عبد الله دو بار شمشير پيش برادر خويش فرستاد كه آن را در مذاد نهاد ، شبى كه قيام مىكرد ، كس از پى ما فرستاد ، صد كس ببوديم ، وى بر يك خر صحرايى سياه بود ، به دو راهى رسيديم ، راه بطحان و راه بنى سلمه ، به دو گفتيم : « از كدام راه برويم ؟ » گفت : « راه بنى سلمه كه خدايتان به سلامت بدارد . » گويد : پس برفتيم تا به در مروان رسيديم .\r\nابو عمرو مدينى پيرى از قريش گويد : چند روز در مدينه باران بود ، وقتى بند آمد ، از پس آن به صحرا رفتم و از مدينه دور افتادم ، به جاى خويش بودم كه يكى به نزد من آمد كه ندانستم از كجا آمده بود ، به نزد من نشست ، جامه هاى كثيف داشت و عمامهء ژنده . گفتمش : « از كجا مىآيى ؟ » گفت : « از پيش اندك گوسفندانم ، كارى را كه مىخواستم با چوپان آن بگفتم ، اينك سوى كسان خويش مىروم . » گويد : از هر موضوعى با وى سخن كردم ، از من پيش بود و فزونى داشت ، از كار وى و آنچه مىگفت شگفتى كردم .\r\n","description":"","footnote":"","page_name":" 4790 ","page_number":181},
  {"content":"\r\nگفتم : « از كدام قومى ؟ » گفت : « از مسلمانان . » گفتم : « بله ، از كدام قبيلهء آنها هستى ؟ » گفت : « بهتر است بيشتر نگويى . » گفتم : « بله ، چنين مىكنم ، تو كيستى ؟ »\r\nگويد : بر خاست و شعرى خواند به اين مضمون :\r\n« كسى كه پاپوشش دريده « و از پا برهنگى مىنالد [ 1 
  ] . » . . . با چند شعر ديگر .\r\nگويد : پس از آن برفت ، به خدا هنوز از ديد من برون نرفته بود كه پشيمان شدم كه چرا او را نشناخته رها كرده‌ام ، و از پى وى رفتم كه از او بپرسم ، گويى به زمين فرو رفته بود . آنگاه به جاى خويش رفتم ، پس از آن به مدينه باز گشتم . يك روز و شب نگذشته بود كه صبحگاهان در مدينه در نماز صبح حضور يافتم ، يكى پيشواى نماز بود كه صداى او را مىشناختم و انا فتحنا لك فتحا مبينا را مىخواند .\r\nچون نماز را بسر برد بالاى منبر رفت ، ديدم همان يارم بود ، همو محمد بن عبد الله بن - حسن بود .\r\nابن ابراهيم وابستهء قريش گويد : اسماعيل بن حكم نيز از يكى كه نام وى را آورد ، قصه اى نظير اين حكايت مىكرد ، اسماعيل گويد : اين را براى يكى از مردم انبار نقل كردم به نام ابو عبيد و او گفت كه به گفتهء ابن ابراهيم بن هود : محمد يا ابراهيم يكى از مردم بنى ضبه را فرستاد كه خبرى دربارهء ابو جعفر بگيرد ، آن كس پيش مسيب رفت كه در آن وقت سالار نگهبانان بود و از خويشاوندى وى سخن كرد .\r\nمسيب گفت : « ناچار بايد ترا پيش امير مؤمنان برد » . پس او را به نزد ابو جعفر برد كه معترف شد . از او پرسيد : « از او چه شنيدى ؟ »\r\n\r\n","description":"","footnote":"\r\n[ 1 
  ] پيش از اين همين شعر به روايت ديگر آمده بود . م .\r\n","page_name":" 4791 ","page_number":182},
  {"content":"\r\nمرد ضبى شعرى خواند به اين مضمون :\r\n« ترس او را سر گردان كرده و به زبونى انداخته « و هر كه از تيزى شمشير بترسد چنين شود . » ابو جعفر گفت : « به او بگو كه ما نيز مىگوييم :\r\n« روش ذلتى هست كه از مرگ بدتر است « و به سبب آن به مرگ گوييم : خويش آمدى و به جا . » گويد : پس مرد ضبى برفت و پيام را با وى بگفت .\r\nازهر بن سعيد بن نافع كه در قيام حاضر بوده بود گويد : « محمد در نخستين روز رجب سال صد و چهل و پنجم قيام كرد . شب را با ياران خويش در مذاد بسر برد پس از آن بيامد و شبانگاه در زندان و بيت المال را بكوفت و بگفت تا رياح و ابن مسلم را با هم در خانهء ابن هشام بداشتند .\r\nعلى گويد : محمد دو روز مانده از جمادى الاخر سال صد و چهل و پنجم قيام كرد .\r\nعمر بن راشد گويد : محمد دو روز مانده از جمادى الاخر قيام كرد ، شبى كه قيام كرد ديدمش كه يك كلاه زرد مصرى به سر داشت ، عمامه اى به كمر خويش بسته بود ، عمامه ديگرى به سر پيچيده بود و شمشيرى به دوش آويخته بود ، به ياران خويش مىگفت : « بكشيد ، بكشيد . » و چون خانه ( حكومت ) در مقابل آنها مقاومت كرد گفت : « از در اطاقك در آييد . » گويد : پس به زور وارد شدند و در كوچكى را كه در اطاقك بود آتش زدند كه كس عبور نتوانست كرد . رزام وابستهء قسرى سپر خويش را بر آتش نهاد و از روى آن گذشت ، كسان ديگر نيز چنان كردند و از در وارد شدند . بعضى ياران رياح به نزد در بودند ، كسانى كه با رياح در خانه بودند ، از خانهء عبد العزيز ، از حمام برون شدند . رياح در خانهء مروان به بالا خانه اى پناه برده بود و بگفت تا پله هاى آن را\r\n","description":"","footnote":"","page_name":" 4792 ","page_number":183},
  {"content":"\r\nويران كردند ، سوى وى رفتند و پايينش آوردند و در خانه مروان بداشتند . برادرش عباس بن عثمان را نيز با وى بداشتند .\r\nگويد : محمد بن خالد و برادرزاده اش نذير بن يزيد و رزام به زندان بودند كه محمد آنها را در آورد و به نذير گفت كه مراقب رياح و ياران وى باشد .\r\nعيسى به نقل از پدرش گويد : محمد ، رياح و برادرزاده اش و پسر مسلم بن عقبه را در خانه مروان بداشت .\r\nخالد بن راشد گويد : رزام به نذير گفت : « رياح را به من واگذار كه ديدى مرا چگونه شكنجه مىكرد . » گفت : « تو دانى و او . » آنگاه بر خاست كه برود .\r\nرياح گفت : « اى ابو قيس ، من با شما چنان مىكردم اما از آقايى شما خبر داشتم . » نذير به دو گفت : « آنچه در خور تو بود كردى ما نيز چنان مىكنيم كه در خور ماست . » گويد : آنگاه رزام او را بگرفت اما رياح همچنان تقاضا كرد تا از وى دست بداشت و گفت : « حقا كه به هنگام قدرت گرد نفر از بودى و به هنگام بليه فرومايه . » موسى بن سعيد جمحى گويد : رياح ، محمد بن مروان انصارى عوفى را بداشت و او در زندان به سپاس رياح شعرى گفت ، به اين مضمون :\r\n« بزرگوار قيس ، حرمت را از ياد نبرد « و اينكه مردان به همديگر مىرسند « وقتى سعيد در را به صدا در آرد « چون جوجگان شتر مرغ سوى او رويم « يا همانند مورچگان كه به پاى كوتاه\r\n","description":"","footnote":"","page_name":" 4793 ","page_number":184},
  {"content":"\r\n« و بى تكبر مىرود . » اسماعيل بن يعقوب تميمى گويد : محمد به منبر رفت و حمد خدا گفت و ثناى او كرد ، سپس گفت : « اما بعد ، اى مردمان ، كار اين طغيانگر دشمن خداى ابو جعفر چنان بود كه از شما نهان نمانده كه گنبد سبز را از روى عناد با قدرت خداى و تحقير كعبهء حرام بنيان كرد . خدا فرعون را وقتى به عقوبت گرفت كه گفت : پروردگار والاى شما منم شايسته ترين كسان براى قيام به كار اين دين فرزندان مهاجران هستند و انصار كه با آنها هميارى كرده‌اند . خدايا اينان حرام ترا حلال كرده‌اند و حلال ترا حرام كرده‌اند و كسى را كه بيم داده اى امان داده‌اند و كسى را كه امان داده اى بيم داده‌اند .\r\nكسى از آنها را به جاى مگذار .\r\n« اى مردمان به خدا ميان شما قيام كردم نه از آن رو كه شما صاحبان قوت و صلابتيد ، بلكه شما را براى خويشتن برگزيدم ، به خدا به اين كار نپرداختم مگر وقتى كه در همه شهرها كه خدا را مىپرستند ، براى من بيعت گرفته‌اند . » موسى بن عبد الله بن موسى به نقل از جدش گويد : وقتى رياح مرا فرستاد ، محمد خبر يافت و همان شب قيام كرد . رياح به سپاهيانى كه همراه من بودند گفته بود : « اگر كسى از جانب مدينه سوى آنها رفت گردن مرا بزنند . » ، وقتى رياح را پيش محمد بردند گفت : « موسى كجاست ؟ » گفت : « دسترسى به دو نيست ، به خدا او را سوى عراق فرستاده‌ام . » گفت : « كس از دنبال وى بفرست و او را برگردان . » گفت : « به سپاهيانى كه همراه وى هستند گفته‌ام : اگر ديدند كسى از طرف مدينه سوى آنها مىرود ، وى را بكشند . » گويد : محمد به ياران خويش گفت : « كى موسى را به نزد من مىآورد ؟ » ابن خضير گفت : « من او را به نزد تو مىآورم . » گفت : « بنگر و كسانى را برگزين و برو . »\r\n","description":"","footnote":"","page_name":" 4794 ","page_number":185},
  {"content":"\r\nموسى گويد : ناگهان وى را مقابل خويش ديديم ؟ گفتى از جانب عراق آمده بود و چون سپاهيان در او نگريستند گفتند : « فرستادگان امير مؤمنان . » و چون با ما در آميختند سلاح كشيدند . سردار و يارانش مرا بگرفتند و فرود آوردند و بند از من بر گرفتند و مرا ببردند تا پيش محمد رسيديم .\r\nعلى بن جعد گويد : ابو جعفر به زبان سرداران خويش به محمد نامه مىنوشت كه وى را به قيام دعوت مىكردند و به دو خبر مىدادند كه با وى هستند ، محمد مىگفت :\r\n« اگر تلاقى كنيم همه سرداران سوى ما آيند . » حارث بن اسحاق گويد : وقتى محمد مدينه را گرفت عثمان نوادهء زبير را عامل آنجا كرد . قضاى مدينه را نيز به عبد العزيز بن مطلب مخزومى سپرد . نگهبانى را به ابو القلمس ، عثمان بن عبيد الله ، داد كه نوادهء عمر بن خطاب بود . ديوان مقررىها را به عبد الله نوادهء مسور بن مخرمه داد . كس پيش محمد بن عبد العزيز فرستاد كه پنداشتم ما را يارى مىكنى و با ما خواهى بود .\r\nگويد : محمد بن عبد العزيز پوزش خواست و گفت : « چنين مىكنم » ، آنگاه از وى رو نهان كرد و سوى مكه رفت .\r\nعبد الحميد بن جعفر گويد : من سالار نگهبانان محمد بن عبد الله بودم تا وقتى كه مرا به طرفى فرستاد و نگهبانى را به زبيرى سپرد .\r\nازهر بن سعيد گويد : همه سران قوم پيرو محمد شدند بجز تنى چند كه ضحاك ابن عبد الله بن منذر و ابو سلمة بن عبيد الله هردوان حزامى ، و ابو سلمه نوادهء عمر بن - خطاب و حبيب بن ثابت زبيرى از آن جمله بودند .\r\nكلثم دختر وهب گويد : وقتى محمد قيام كرد مردم مدينه كناره گرفتند .\r\nعبد الوهاب زبيرى شوهر من جزو قيام كنندگان بود ، من به نزد اسماء دختر حسين بن - عبد الله عباسى نهان شدم .\r\nگويد : عبد الوهاب چند شعر را كه گفته بود براى من نوشت ، من نيز اشعارى به دو\r\n","description":"","footnote":"","page_name":" 4795 ","page_number":186},
  {"content":"\r\nنوشتم به اين مضمون :\r\n« خدا جوانانى را كه « به روز ثنيه نبرد كردند « رحمت كند\r\n« كه به دفاع از فرزندان و نسبهاى پاك « نبرد كردند « همه كسان بجز سواران اسدى « از آنجا گريختند . » گويد : و كسان بر اين اشعار چنين افزوده‌اند :\r\n« خداى رحمان « عيسى كشندهء نفس زكيه را « بكشد . » سعيد بن عبد الحميد حكمى انصارى گويد : مكرر از كسان شنيدم كه از مالك ابن انس در بارهء قيام با محمد استفتا كردند و به دو گفتند : « بيعت ابو جعفر به گردنهاى ماست . » گفت : « شما نا بدلخواه بيعت كرده‌ايد و تعهد نا بدلخواه الزام آورد نيست . » گويد : كسان سوى محمد شتابان شدند اما مالك در خانهء خويش بماند .\r\nابن ابى مليكه وابستهء عبد الله بن جعفر گويد : وقتى محمد قيام كرد كس به طلب اسماعيل بن عبد الله بن جعفر فرستاد كه عمرى از وى گذشته بود و او را به بيعت خويش خواند .\r\nاسماعيل گفت : « برادرزادهء من ، به خدا كشته مىشوى ، من چگونه با تو بيعت كنم ؟ » گويد : كسان تا حدى از محمد دورى گرفتند و چنان بود كه بنى معاويه به\r\n","description":"","footnote":"","page_name":" 4796 ","page_number":187},
  {"content":"\r\nجانبدارى محمد شتافته بودند . حماده دختر معاويه پيش اسماعيل رفت و گفت :\r\n« عمو جان ، برادران من به جانبدارى پسر خالهء خويش شتافته‌اند اگر تو اين سخن را بگويى كسان را از وى باز مىدارى و پسر خالهء من و برادرانم كشته مىشوند . » گويد : اما پير مرد در منع از جانبدارى محمد اصرار ورزيد و چنان كه گويند حماده بر جست و او را بكشت . محمد مىخواست بر او نماز كند اما عبد الله بن اسماعيل بر او جست و گفت : « مىگويى پدر مرا بكشند ، سپس بر او نماز مىكنى ؟ » گويند : كشيكبانان ، عبد الله را دور كردند و محمد بر مردهء اسماعيل نماز كرد .\r\nعيسى به نقل از پدر خويش گويد : عبيد الله نوادهء حسين بن على را پيش محمد آوردند كه چشمان خويش را فرو هشته بود و گفت : « قسم ياد كرده‌ام كه اگر او را ديدم بكشمش . » عيسى به دو گفت : « بگذار گردنش را بزنم . » اما محمد وى را از اين كار بازداشت .\r\nمحمد بن خالد قسرى گويد : وقتى محمد قيام كرد من در حبس\r\nابن حيان بودم كه مرا آزاد كرد و چون دعوت محمد را كه بر منبر كرده بود شنيدم گفتم : « اين دعوت حق است ، به خدا به خاطر خدا در راه آن كوششى نيكو خواهم كرد . » به دو گفتم : « اى امير مؤمنان در اين شهر قيام كرده اى كه به خدا اگر يكى از گذرگاههاى آن را بگيرند مردمش از گرسنگى و تشنگى بميرند . با من بيا كه از پس ده - روز وى را با يكصد هزار شمشير بزنم . » گويد : اما از من نپذيرفت . يك روز كه پيش وى بودم به من گفت : « از كالاى خوب ، چيزى بهتر از آنچه پيش ابن ابى فروه داماد ابى الخصيب بود به دست نياورديم . » كه ابن ابى فروه را غارت كرده بود .\r\nگويد : گفتمش : « چنان مىبينم كه كالاى خوب نديده اى . » و به امير مؤمنان نوشتم\r\n","description":"","footnote":"","page_name":" 4797 ","page_number":188},
  {"content":"\r\nو به دو خبر دادم كه همراهان وى اند كند ، كه به من پرداخت و مرا بداشت و عيسى بن - موسى از پس كشته شدن وى مرا آزاد كرد .\r\nبريكه دختر عبد الحميد بن جعفر به نقل از پدرش گويد : يك روز به نزد محمد بودم و پايش در كنار من بود كه خوات بن بكير وارد شد و به دو سلام گفت كه سلامى به پاسخ وى گفت ، نه چندان واضح پس از آن جوانى از قريش به نزد وى آمد و سلام گفت كه وى را جوابى نكو گفت .\r\nگويد : به محمد گفتم : « هنوز از تعصب خويش دست بر نمىدارى ؟ » گفت : « از چه روى ؟ » گفتمش : « سرور انصار به نزد تو آمد و سلام گفت كه پاسخى آهسته به دو گفتى اما يكى از اوباش قريش به نزد تو آمد و به جواب وى توجه كردى ؟ » گفت : « چنين نكردم ، اما تو چنان در بارهء من كنجكاوى كه هيچكس در بارهء كسى نيست . » عبد الله بن اسحاق گويد : محمد ، حسن بن معاويه را عامل مكه كرد . قاسم بن - اسحاق را نيز همراه وى فرستاد كه او را عامل يمن كرده بود .\r\nمحمد بن اسماعيل گويد : محمد ، قاسم بن اسحاق را عامل يمن كرد و موسى ابن عبد الله را عامل شام ، كه سوى وى دعوت كنند اما پيش از آنكه آنجا برسند كشته شد .\r\nاز هر بن سعيد گويد : وقتى محمد قيام كرد ، عبد العزيز دراوردى را بر سلاح گماشت .\r\nمحمد بن يحيى گويد : وقتى محمد قيام كرد ، ابن هرمه خطاب به ابو جعفر شعرى گفت به اين مضمون :\r\n« بر آنكه آرزوى خلافت داشت و گمرهىآور گمراه آرزومندش كرده بود\r\n","description":"","footnote":"","page_name":" 4798 ","page_number":189},
  {"content":"\r\n« تسلط يافتى « وى از روى سفاهت و ترس « خويش را به هلاكت افكند « كه از خلافت نصيبى براى وى مقرر نبود « صاحبان طمع از وى پشتيبانى كردند « اما سيل حادثه آنها را ببرد « وقتى دروغ گفتند و ستم آوردند « ابليس را مىخواندند « اما گمراهى آور زبون پاسخشان نداد « مطيعان شيطان بودند كه پشت بكرد « و گروهى از آنها به دنبال وى روان شدند « خلافت را كسان به تو ندادند بلكه خداى جليل آن را به تو داد « ميراث محمد از آن شماست « كه وقتى ريشه هاى حق برفت « شما ريشه هاى آن بوديد . » محمود بن معمر بن ابو الشدائد فزارى گويد : وقتى محمد قيام كرد و عيسى به مقابلهء وى روان شد ، ابو الشدائد خطاب به وى شعرى گفت به اين مضمون :\r\n« اسبان تندرو عيسى را سوى تو مىآورد .\r\n« پس شتاب ميار » عيسى گويد : محمد سبزهء تيره رنگ و سياه چرده بود و تنومند و بزرگ جثه و به سبب رنگ تيره اش وى را قيرى لقب داده بودند و ابو جعفر او را محمم ( سياه ) مىناميد .\r\n","description":"","footnote":"","page_name":" 4799 ","page_number":190},
  {"content":"\r\nابراهيم بن زياد گويد : هر وقت محمد به منبر مىرفت ، منبر زير وى صدا مىكرد من آنجا نشسته بودم .\r\nعبد الله بن عمر بن حبيب گويد : يكى كه به وقت سخن كردن محمد بر منبر حضور داشته بود مرا گفت : « بلغم گلويش را گرفت كه تنحنح كرد كه برفت و بازگشت ، باز تنحنح كرد كه برفت و باز آمد كه تنحنح كرد باز بيامد كه تنحنح كرد ، آنگاه نگريست و جايى را نيافت و خلط خويش را به طاق مسجد افكند كه به آنجا چسبيد . »\r\nابراهيم بن على از خاندان ابو رافع گويد : محمد گشاده زبان نبود ديدمش كه بر منبر بود و سخن در سينه اش مانده بود و با دست به سينهء خويش مىزد كه سخن را از آن در آرد .\r\nراوى گويد : روزى عيسى بن موسى به نزد ابو جعفر در آمد و گفت : « اى امير مؤمنان خدايت خرسند بدارد . » گفت : « براى چى ؟ » گفت : « نماى خانهء عبد الله بن جعفر را از بنى معاويه ، حسن و يزيد و صالح خريدم . » گفت : « بدين خرسندى ؟ به خدا آن را فروختند كه به كمك بهاى آن بر تو بتازند . » عبد الله بن ربيع گويد : محمد در مدينه قيام كرده بود ، منصور شهر خويش بغداد را در نيزار خط كشى كرده بود ، پس از آن سوى كوفه روان شد ، من نيز با وى روان شدم . به من بانگ زد كه به دو پيوستم ، دير مدت خاموش ماند ، آنگاه گفت : « اى پسر ربيع ، محمد قيام كرده . » گفتم : « كجا ؟ » گفت : « در مدينه . »\r\n","description":"","footnote":"","page_name":" 4800 ","page_number":191},
  {"content":"\r\nگفتم : « به خدا به هلاكت رسيد و كسان را به هلاكت داد به خدا بدون شمار و مردم قيام كرده . اى امير مؤمنان مىخواهى حديثى را كه سعيد بن - عمرو بن جعدهء مخزومى براى من گفته براى تو بگويم ؟ مىگفت : در نبرد زاب با مروان ايستاده بودم ، به من گفت اى سعيد ، اينكه همراه اين سپاه با من نبرد مىكند كيست ؟ » گفتم : « عبد الله بن على بن عبد الله بن عباس . » گفت : « كدامشان است معرفى كن . » گفتم : « بله ، مرديست زردگونه ، نكو چهره كه ساقهاى دستش لاغر است .\r\nمردى كه وقتى عبد الله بن معاويه هزيمت شده بود پيش تو آمد و به دو ناسزا مىگفت . » گفت : « شناختمش ، به خدا خوش داشتم به جاى وى على بن ابى طالب با من نبرد مىكرد . على و فرزندانش در اين كار نصيبى ندارند . اين يكى از بنى هاشم است و پسر عموى پيمبر خداست صلى الله عليه و سلم ، و فرزند عباس كه نيرو و نصرت شام با وى است . اى پسر جعده ! مىدانى چرا براى عبد الله و عبيد الله پسران مروان بيعت گرفتم و عبد الملك را كه بزرگتر از عبيد الله بود نديده گرفتم ؟ » گفتم : « نه . » گفت : « چنان يافتم كه اين كار به عبد الله نام مىرسد و عبيد الله به عبد الله ، از عبد الملك نزديكتر بود از اين رو براى وى پيمان گرفتم . » گويد : ابو جعفر گفت : « ترا به خدا ابن جعده اين حديث را براى تو گفت ؟ » گفتم : اگر اين حديث را كه با تو گفتم به من نگفته باشد دختر سفيان بن معاويه به طور قطع ، طلاقى باشد .\r\nحارث بن اسحاق گويد : در آن شب كه محمد قيام كرد يكى از خاندان اويس ابن ابى سرح از بنى عامر بن لوى به آهنگ ابو جعفر از مدينه روان شد و نه روز راه\r\n","description":"","footnote":"","page_name":" 4801 ","page_number":192},
  {"content":"\r\nپيمود تا شبانگاه به مقصد رسيد و بر در شهر منصور بايستاد و چندان بانگ زد كه حضور وى را خبر دادند و به درونش بردند . ربيع به دو گفت : « در اين وقت كه امير مؤمنان به خواب است كار تو چيست ؟ » گفت : « ناچار بايد او را ببينم . » گفت : « به ما بگو تا با وى بگوييم . » گويد : اما نپذيرفت . پس ربيع به درون رفت و به ابو جعفر خبر داد كه گفت :\r\n« از او بپرس كارش چيست و با من بگوى . » گفت : « اين مرد اصرار دارد كه با تو روبرو شود . » گويد : پس ابو جعفر اجازه داد كه به نزد وى در آمد و گفت : « اى امير مؤمنان ، محمد بن عبد الله در مدينه قيام كرده . » گفت : « به خدا اگر راست مىگويى او را به كشتن دادى به من بگو كى با اوست ؟ » مرد اويسى كسانى از سران مدينه و مردم خاندان محمد را كه با وى قيام كرده بودند براى ابو جعفر نام برد .\r\nگفت : « تو او را به چشم خود ديدى ؟ » گفت : « او را با چشم خودم ديدم كه بر منبر پيمبر خداى صلى الله عليه و سلم نشسته بود و با وى سخن كردم . » گويد : ابو جعفر او را به خانه ايى جاى داد و چون صبح شد ، فرستادهء سعيد بن - دينار ، غلام عيسى بن موسى كه اموال عيسى در مدينه به دو سپرده بود بيامد و كار محمد را به دو خبر داد و خبرهاى وى مكرر رسيد . پس اويسى را بياورد و به دو گفت : « ترا برترى مىدهم و بىنيازت مىكنم . » و بگفت تا نه هزار به دو دادند براى هر شب كه راه پيموده بود هزار .\r\nابن ابى حرب گويد : وقتى ابو جعفر از قيام محمد خبر يافت بيمناك شد ، حارث\r\n","description":"","footnote":"","page_name":" 4802 ","page_number":193},
  {"content":"\r\nمنجم به او همى گفت : « اى امير مؤمنان از او چه بيم دارى به خدا اگر همهء زمين را بگيرد بيش از نود روز نماند . » عقيل بن اسماعيل گويد : وقتى ابو جعفر از قيام محمد خبر يافت شتابان به كوفه رفت و گفت : « من ابو جعفرم ، روباه را از سوراخش بيرون كشيدم . » تسنيم بن حوارى گويد : وقتى محمد و ابراهيم ، پسران عبد الله ، قيام كردند ابو جعفر به عبد الله بن على كه به نزد وى محبوس بود پيام داد كه اين مرد قيام كرده اگر راى صوابى به نزد تو هست با ما بگوى كه وى به نزد عباسيان به اصابت رأى شهره بود .\r\nعبد الله گفت : « كسى كه به زندان است ، رأى وى نيز زندانى است مرا آزاد كن تا رأى من نيز آزاد شود . » ابو جعفر به دو پيغام داد : « به خدا اگر بيايد و در مرا بزند ترا آزاد نمىكنم من براى تو از او بهترم و اين شاهى خاندان تو است . » گويد : عبد الله به دو پيام داد كه همين دم حركت كن و سوى كوفه رو و روى جگرهاشان بنشين كه آنها شيعيان و ياران اين خاندانند پس از آن اطراف كوفه پادگانها بگذار و هر كس از آنجا به جايى رود و هر كه از جايى آنجا آيد گردنش را بزن . به سلم بن قتيبه بنويس كه سوى تو آيد - وى در رى بود - به مردم شام بنويس و دستورشان بده از مردان دلير و جنگاوران چندان كه بريد تواند آورد سوى تو فرستد و جايزه هاى نيكوشان ده و آنها را همراه سلم بفرست . و ابو جعفر چنان كرد .\r\nعباس بن سفيان گويد : از پيران قوم خويش شنيدم كه وقتى محمد قيام كرد ، عبد الله بن على به زندان بود . ابو جعفر به برادران خويش گفت : « اين احمق هنوز در بارهء جنگ به رأى درست دست مىيابد پيش وى رويد و مشورت بخواهيد و نگوييد كه من به شما دستور داده‌ام . » گويد : پيش وى رفتند و چون آنها را بديد گفت : « همه با هم براى كار مهمى آمده‌ايد كه از دير باز مرا رها كرده بوديد . »\r\n","description":"","footnote":"","page_name":" 4803 ","page_number":194},
  {"content":"\r\nگفتند : « از امير مؤمنان اجازه خواستيم كه به ما اجازه داد . » گفت : « اين درست نيست چه خبر شده ؟ » گفتند : « پسر عبد الله قيام كرده . » گفت : « پنداريد پسر سلامه چه خواهد كرد ؟ » منظورش ابو جعفر بود .\r\nگفتند : « به خدا نمىدانيم . » گفت : « بخل او را به كشتن مىدهد ، بگوييد مالها را برون آرد و به سپاهيان دهد اگر ظفر يافت خيلى زود مال وى به دستش مىرسد و اگر مغلوب شد حريف به يكدرم دست نيابد . » زيد وابستهء مسمع بن عبد الملك گويد : وقتى محمد قيام كرد ابو جعفر ، عيسى ابن موسى را پيش خواند و گفت : « محمد قيام كرده به مقابلهء وى روان شو . » گفت : « اى امير مؤمنان ، اينك عموهاى تواند كه اطراف تواند ، بخوانشان و با آنها مشورت كن . » گفت : « پس سخن ابن هرمه چه مىشود كه گويد :\r\nمردى است كه قوم راز وى را ندانند « و در مقاصد خويش با گوشها راز گويى نمىكند « و چون به كارى پردازد آن را به سر برد « چنان كارى كه از آن دريغ ورزد « و وقتى گويد عمل مىكنم عمل مىكند . » محمد بن يحيى گويد : اين نامه ها را از نزد محمد\r\nبن بشير نسخه برداشتم كه آن را تأييد مىكرد . ابو عبد الرحمان كه از دبيران عراق بود و حكم بن صدقه نيز آن را براى من روايت كردند ، ابن ابى حرب نيز آن را تأييد مىكرد و مىگفت كه وقتى نامهء محمد به نزد ابو جعفر رسيد ، ابو ايوب گفت : « بگذار من آن را جواب دهم . » ابو جعفر گفت : « نه من خودم جواب آن را مىدهم كه در بارهء حرمتها برخورد\r\n","description":"","footnote":"","page_name":" 4804 ","page_number":195},
  {"content":"\r\nبرخورد داريم مرا با وى واگذار . » راويان گويند : وقتى ابو جعفر منصور خبر يافت كه محمد در مدينه قيام كرد به دو نوشت :\r\n« به نام خداى رحمان رحيم :\r\n« از بندهء خدا ، عبد الله امير مؤمنان به محمد بن عبد الله كسانى كه « با خدا و پيمبر او مىستيزند و در زمين به فساد مىكوشند سزايشان جز « اين نيست كه كشته شوند يا برادر شوند يا ( يكى از ) دستها ( و يكى از ) « پاهايشان به عكس يك ديگر بريده شود يا از آن سرزمين تبعيد شوند . اين « رسواييشان در اين دنياست و در آخرت عذابى بزرگ دارند . مگر كسانى كه پيش از آنكه بر ايشان دست يابيد توبه كنند . بدانيد كه خدا آمرزگار و « رحيم است [ 1 
  ] به پيمان و قرار و تعهد خدا و تعهد پيمبر خدا ، صلى الله عليه « و سلم ، در قبال توبه تعهد دارم كه اگر از آن بيش كه به تو دست يابم ، توبه « كنى و باز آيى ترا با همه فرزندانت و برادرانت و پيروانتان به خونها و « مالهايتان امان دهم و از هر خون و مالى كه به گردن تو است در گذرم و هزار - « هزار درم به تو دهم و هر چه بخواهى انجام كنم و در هر ولايتى كه بخواهى « منزل دهم و همه كسانى را كه از مردم خاندان تو در زندان منند رها كنم و « هر كه را پيش تو آمده يا با تو بيعت كرده و پيروى تو كرده يا در چيزى از « كار تو دخالت كرده امان دهم و هرگز هيچكس از آنها را در مورد چيزى « كه از او سر زده تعقيب نكنم . اگر خواستى براى خويشتن اطمينان گيرى ، « هر كه را خواستى پيش من فرست تا امان و پيمان و قرارى كه مورد اطمينان\r\n\r\n","description":"","footnote":"\r\n[ 1 
  ] إِنَّما جَزاءُ الَّذِينَ يُحارِبُونَ الله وَرَسُولَه وَيَسْعَوْنَ في الأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ من خِلافٍ أَوْ يُنْفَوْا من الأَرْضِ ذلِكَ لَهُمْ خِزْيٌ في الدُّنْيا وَلَهُمْ في الآخِرَةِ عَذابٌ عَظِيمٌ إِلَّا الَّذِينَ تابُوا من قَبْلِ أَنْ تَقْدِرُوا عَلَيْهِمْ فَاعْلَمُوا أَنَّ الله غَفُورٌ رَحِيمٌ 5 : 33 - 34 ( مائده 38 -\r\n","page_name":" 4805 ","page_number":196},
  {"content":"\r\n« تو باشد بگيرد . » گويند : و به جاى عنوان نوشت : از بندهء خدا عبد الله امير مؤمنان به محمد ابن عبد الله .\r\nگويند : پس محمد بن عبد الله به دو نوشت :\r\n« به نام خداى رحمان رحيم :\r\n« از بندهء خدا ، مهدى ، محمد بن عبد الله به عبد الله بن محمد :\r\n« ط . س . م اين آيه هاى كتاب واضح است . شمه اى از خبر موسى « و فرعون را درست براى قومى كه باور دارند بر تو مىخوانيم . فرعون « در آن سرزمين تفوق داشت و مردم آن را فرقه ها كرده بود كه دسته اى از « ايشان را زبون مىشمرد و پسرانشان را سر مىبريد و زنانشان را زنده نگه « مىداشت كه وى از تبهكاران بود ولى ما مىخواستيم بر آن كسان كه در آن سر « زمين زبون به شمار رفته بودند منت نهيم و پيشوايانشان كنيم و وارثانشان كنيم « و در آن سرزمين استقرارشان دهيم و به دست آنها به فرعون و هامان و سپاهشان « حوادثى را كه از آن حذر مىكردند بنمايانيم [ 1 
  ] من نيز همانند امانى را كه « به من عرضه كرده اى به تو عرضه مىكنم كه حق ، حق ماست و شما به نام ما « دعوى اين كار كرده‌ايد و به كمك شيعيان مادر بارهء آن قيام كرده‌ايد و به بركت « ما توفيق يافته‌ايد ، پدر ما على ، وصى بود و امام بود ، چگونه ولايت او را به ارث « برده‌ايد در صورتى كه فرزندان وى زنده‌اند . و نيز مىدانى كه هيچكس « به طلب اين كار بر نيامده كه به نسبت و حرمت و وضع ، و حرمت نياكان همانند ما\r\n\r\n","description":"","footnote":"\r\n[ 1 
  ] طسم ، تِلْكَ آياتُ الْكِتابِ الْمُبِينِ نَتْلُوا عَلَيْكَ من نَبَإِ مُوسى وَفِرْعَوْنَ بِالْحَقِّ لِقَوْمٍ يُؤْمِنُونَ ، إِنَّ فِرْعَوْنَ عَلا في الأَرْضِ وَجَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَيَسْتَحْيِي نِساءَهُمْ إِنَّه كانَ من الْمُفْسِدِينَ . وَنُرِيدُ أَنْ نَمُنَّ عَلَى الَّذِينَ اسْتُضْعِفُوا في الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ وَنُمَكِّنَ لَهُمْ في الأَرْضِ وَنُرِيَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ 28 : 1 - 6 ( سوره طسم ) آيات 1 تا\r\n","page_name":" 4806 ","page_number":197},
  {"content":"\r\n« باشد . ما از ابناى لعنشدگان و طردشدگان و آزادشدگان نيستيم و هيچكس از « بنى هاشم به قرابت و سابقه و فضيلت همانند ما نيست ماييم كه اعقاب مادر پيمبر « خدا فاطمه دختر عمريم كه در جاهليت بود و اعقاب دختر وى فاطمه‌ايم كه در « اسلام بود ، نه شما . خدا ما را بر گزيد و براى ما بر گزيد . نياى ما از جمله پيمبران ، « محمد بود صلى الله عليه و سلم و از جمله گذشتگان نخستين مسلمان ، يعنى « على بود و از جملهء زنان خديجهء طاهره سرور زنان بود ، نخستين كسى كه « سوى قبله نماز كرد . و از جمله دختران بهترشان بود ، فاطمه سرور زنان « بهشتى و از مواليد اسلام حسن و حسين سروران جوانان بهشتى . نسب « على از دو سوى به هاشم مىرسد و نسب حسن از دو سوى به عبد الله المطلب « مىرسد ، نسب من از دو سوى به پيمبر خداى مىرسد صلى الله عليه و سلم « از سوى حسن و از سوى حسين كه نسب من از همهء بنى هاشم والاتر است\r\nو پدرم « از همه خالصتر ، كه از عجمان ريشه ندارم و كنيزان فرزنددار به من پيوستگى « نداشته‌اند ، خداى پيوسته در جاهليت و اسلام پدران و مادران مرا بر گزيده حتى « در جهنم براى من برگزيده كه من زادهء بهترين نيكوانم و زادهء بهترين بدان ، زادهء « بهترين مردم بهشت و زادهء بهترين مردم جهنم [ 1 
  ] . به نام خدا در قبال تو تعهد مىكنم « كه اگر به اطاعت من آمدى و دعوت مرا پذيرفتى ترا به جان و مال و هر « حادثه اى كه آورده اى امان دهم مگر در بارهء حدى از حدود خدا يا حقى « كه از آن مسلمانى يا ذمىاى باشد كه مىدانى از اين گونه چه به گردن دارى .\r\n« حق من از تو به اين كار بيشتر است و پيمان را بيشتر از تو رعايت مىكنم « كه تو پيمان و امانى به من مىدهى كه به كسانى پيش از من داده اى . چگونه\r\n\r\n","description":"","footnote":"\r\n[ 1 
  ] در باره اسلاف خاندان پيمبر چون عبد الله پدر و ابو طالب عموى وى روايتها هست و غالبا جزو مجعولات كه عذاب آنها در جهنم اندك است از جمله اين روايت كه ابو طالب را در جهنم ديدم كه تا قوزكش در آتش بود . عبارت نامه محمد اشاره به اين گونه روايات است ( م ) .\r\n","page_name":" 4807 ","page_number":198},
  {"content":"\r\n« امانى به من مىدهى ؟ امان ابن هبيره يا امان عمويت عبد الله بن على يا امان « ابو مسلم ؟ » گويند : ابو جعفر به دو نوشت :\r\n« به نام خداى رحمان رحيم ، « اما بعد سخن تو به من رسيد و نامه ات را خواندم ، همه افتخار « تو به قرابت زنان بود كه خواسته اى اوباش و غوغاييان را بدان گمراه كنى ، « اما خدا زنان را همانند عمويان و پدران و نزديكان و دوستان نكرده كه خدا عمو « را همانند پدر كرده و در كتاب خويش آن را بر مادر دور مقدم داشته ، اگر « خداى آنها را به سبب قرابتشان برمىگزيده بود اميه از همه نزديكتر بود و « حق وى بزرگتر ، و نخستين كس بود كه فردا وارد بهشت مىشد . اما « كار انتخاب خداى در بارهء بندگان به ترتيب چيزهاست كه از گذشتهء اعمالشان « مىداند و فضيلتها كه به آنها داده است .\r\n« آنچه در بارهء فاطمه مادر ابو طالب آورده بودى كه از اعقاب اويى ، « خدا هيچكس از فرزندان او را نه دختر و نه پسر نعمت اسلام نداد . اگر كسى « به سبب قرابت نعمت اسلام مىيافت\r\nعبد الله يافته بود در دنيا و آخرت « در خور هر گونه نيكى بود . اما كار به دست خداست كه براى دين خويش هر كه « را بخواهد برمىگزيند كه خداى عز و جل فرموده :\r\n« * ( إِنَّكَ لا تَهْدِي من أَحْبَبْتَ وَلكِنَّ الله يَهْدِي من يَشاءُ وَهُوَ أَعْلَمُ « بِالْمُهْتَدِينَ 28 : 56 ) * [ 1 
  ] » « يعنى : تو هر كه را دوست داشته باشى هدايت نمىكنى بلكه خدا « هر كه را خواهد هدايت كند و او اهل هدايت را بهتر شناسد .\r\n« خداى محمد را بر انگيخت عليه السلام و او را چهار عمو بود و خدا\r\n\r\n","description":"","footnote":"\r\n[ 1 
  ] طسم ( 28 ) آيه 56 قصص .\r\n","page_name":" 4808 ","page_number":199},
  {"content":"\r\n« چنين نازل فرمود كه : « * ( وَأَنْذِرْ عَشِيرَتَكَ الأَقْرَبِينَ 26 : 214 ) * . » [ 1 
  ] يعنى : و خويشان نزديكت را بترسان .\r\n« و او خويشاوندان بزرگ خويش را بيم داد و دعوتشان كرد كه دو « كس پذيرفتند كه يكيشان نياى من بود و دو كس دريغ آوردند كه يكيشان « نياى تو بود و خدا رشتهء دوستى خويش را از آنها بريد و پيمان و تعهد و ميراثى « براى آنها ننهاد .\r\n« گفته بودى كه فرزند كسى هستى كه عذابش از همه اهل جهنم « سبكتر است و زاده بهترين پدرانى ، اما نه در كار انكار خداى تصغيرى « هست و نه در عذاب خداى تخفيف و تسهيلى و نه در بدى ، نيكىاى .\r\n« مؤمن را نسزد كه به جهنم ببالد كه به زودى خواهى رفت و خواهى « دانست . زود باشد كسانى كه ستم كرده‌اند بدانند كه به كجا بازگشت « مىكنند [ 2 
  ] .\r\n« به فاطمه مادر على فخر كرده اى كه نسب وى از دو سو به هاشم « مىرسد و به فاطمه مادر حسين كه نسب وى از دو سو به عبد الله المطلب « مىرسد و اينكه نسب تو از دو سوى به پيمبر مىرسد صلى الله عليه و سلم ، « اما نسب بهترين سلف و خلف پيمبر خدا صلى الله عليه و سلم تنها يك بار « به هاشم مىرسد و يك بار به عبد الله المطلب .\r\n« گفته بودى كه از همه بنى هاشم و الا نسبترى و مادر و پدرت « خالصترند ، عجمانت نزاده‌اند و از كنيزان فرزند دار ريشه ندارى ، مىبينمت « كه بر همه بنى هاشم فخر آورده اى . ببين ، و اى تو ! فردا به پيشگاه خدا چه خواهى « گفت كه از حد خويش تجاوز كرده اى و بر كسى فخر آورده اى كه به شخص و\r\n\r\n","description":"","footnote":"\r\n[ 1 
  ] سوره ( 26 ) شعرا آيه 214 .\r\n[ 2 
  ] وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ 26 : 227 . سوره شعرا ( 26 ) آيه 228\r\n","page_name":" 4809 ","page_number":200},
  {"content":"\r\n« پدر و اول و آخر از تو بهتر بود ، يعنى ابراهيم پسر پيمبر خداى « صلى الله عليه و سلم و هم بر پدرى كه وى را آورده بود . بهترين ابناى نياكانت « و بخصوص فضيلت پيشگانشان كنيززادگان بوده‌اند . از پس در گذشت پيمبر خداى صلى الله عليه و سلم ، كسى برتر از على بن حسين ميان شما نزاد « كه كنيز زاده بود ، وى از پدر بزرگ تو حسن بن حسن بهتر بود ، از پس « وى ميان شما كسى همانند پسرش ، محمد بن على نبود كه مادر بزرگش « كنيز بود . وى از پدرت بهتر بود ،\r\nمانند پسرش جعفر نيز ميان شما نزاد « كه مادر بزرگش كنيز بود ، وى از تو بهتر است .\r\n« گفته بودى كه شما فرزندان پيمبر خداييد ، صلى الله عليه و سلم « خداى تعالى در كتاب خويش گويد :\r\n« * ( ما كانَ مُحَمَّدٌ أَبا أَحَدٍ من رِجالِكُمْ 33 : 40 ) * [ 1 
  ] . » « يعنى : محمد پدر هيچيك از مردان شما نيست .\r\n« شما فرزندان دختر وى هستيد . اين قرابتى نزديك است اما نه « سبب ميراث مىشود و نه موجب ولايت و امامت ، چگونه به سبب آن « ارث توانى برد ! پدرت از هر سوى در پى آن بود ، فاطمه را به روز برون برد « و نهانى پرستارى كرد و شبانه به خاك سپرد اما كسان فقط دو پير را پذيرفتند « و آنها را برترى دادند و سنتى كه در بارهء آن ميان مسلمانان خلاف نيست « چنين است كه پدر بزرگ مادرى و دايى و خاله ارث نمىبرند .\r\n« به على و سابقهء وى فخر كرده بودى اما وقتى وفات پيمبر خداى « در رسيد ، صلى الله عليه و سلم ، به ديگرى دستور داد كه نماز كند ، آنگاه مردمان « يكى را پس از ديگرى گرفتند و او را نگرفتند . جزو شش كس بود ، اما « همگى او را واگذاشتند و از خلافت به دور كردند و براى وى در آن حقى\r\n\r\n","description":"","footnote":"\r\n[ 1 
  ] سوره ( 33 ) احزاب آيه 40\r\n","page_name":" 4810 ","page_number":201},
  {"content":"\r\n« نديدند . عبد الرحمان ، عثمان را بر او تقدم داد ، عثمان را كشتند كه در بارهء « آن مورد بدگمانى بود . طلحه و زبير با وى نبرد كردند ، سعد از بيعت او « سر باز زد و در خويش را به روى وى بست اما پس از وى با معاويه « بيعت كرد . پس از آن از هر طرف از پى خلافت بر آمد و بر سر آن نبرد « كرد كه يارانش از اطرافش پراكنده شدند و شيعيانش در كارش شك « آوردند و اين پيش از حكميت بود . پس از آن ، دو حكم را حكميت داد « كه به آنها رضايت داده بود و با آنها پيمان و قرار كرده بود كه بر - « خلع وى اتفاق كردند . پس از آن حسن بود كه خلافت را به چند پاره « درم به معاويه فروخت و به حجاز رفت و شيعيان خويش را به دست « معاويه رها كرد و كار را به غير اهلش سپرد و به نا حق و ناروا مالى « گرفت . اگر حقى در خلافت داشته‌ايد آن را فروخته‌ايد و بهاى آن را گرفته‌ايد . پس از آن عموى تو حسين بن على بر ضد پسر مرجانه قيام كرد « و كسان با ابن مرجانه بودند ، و بر ضد وى . تا او را بكشتند و سرش را پيش ابن مرجانه بردند . پس از آن بر ضد بنى اميه قيام كرديد كه شما « را بكشتند و بر تنه هاى خرما بياويختند و به آتش بسوختند و از ولايتها « تبعيد كردند تا وقتى كه يحيى بن زيد در خراسان كشته شد . مردانتان را « مىكشتند و كودكان و زنان را اسير مىكردند و در محملهاى بىفرش « چون اسيران\r\nجلب شده سوى شام مىبردند تا وقتى كه ما قيام كرديم « و انتقام شما را خواستيم و خونهاى شما را تلافى كرديم و سرزمين و ديار « آنها را به شما داديم و سلفتان را بالا برديم و برترى داديم و تو اين را بر ضد ما حجت كردى و پنداشتى كه ما نياى ترا ياد كرديم و برترى داديم از « آن رو كه وى را بر حمزه و عباس و جعفر تقدم مىداده‌ايم ولى چنان كه مىپندارى « نبود . اينان از دنيا به سلامت برون شدند و كسان از آنها بسلامت ماندند\r\n","description":"","footnote":"","page_name":" 4811 ","page_number":202},
  {"content":"\r\n« و همگان در مورد برتريشان اتفاق داشتند اما نياى تو به نبرد و پيكار « دچار شد و بنى اميه وى را در نماز مقرر ، همانند كافران لعن « مىكردند ، ما به سود وى حجت آورديم و برترى وى را ياد كرديم و « توبيخشان كرديم و به ستم منسوبشان داشتيم به سبب وهنى كه بر او روا « داشته بودند . تو دانسته اى كه اعتبار ما در جاهليت ، سقايت حج گزاران « بود و تصدى زمزم كه از ميان برادران به عباس رسيد پدر تو با ما در بارهء « آن منازعه كرد و عمر در بارهء آن به سود ما و ضرر وى داورى كرد و « و پيوسته در جاهليت و اسلام عهده دار آن بوديم . وقتى مردم مدينه دچار قحط « شدند عمر به نام پدرم ما به پروردگار خويش توسل كرد و به دو تقرب جست و « خدا گشايش آورد و بارانشان داد . نياى تو حاضر بود اما به نام وى توسل « نكرد . مىدانى كه پس از پيمبر صلى الله عليه و سلم هيچكس از فرزندان « عبد الله المطلب جز نياى من به جاى نمانده بود و عموى پيمبر وارث او بود .\r\n« پس از آن بنى هاشميان مكرر از پى خلافت بر آمدند اما جز فرزندان « عباس بدان نرسيدند . سقايت از او بود ، ميراث پيمبر از او بود ، خلافت « در فرزندان ويست و حرمت و فضيلتى در جاهليت و اسلام و دنيا و آخرت « نماند مگر آنكه عباس وارث و ميراث گزار آن شد . اما آنچه در باره بدر گفتى [ 1 
  ] وقتى اسلام آمد ، عباس خرج ابو طالب و نانخوران وى را مىداد « به سبب سختىاى كه به دو رسيده بود . اگر عباس را نا به دلخواه سوى بدر « نبرده بودند طالب و عقيل از گرسنگى مرده بودند و كاسه هاى عتبه و شيبه را « ليسيده بودند ولى وى از جمله اطعام كنان بود و ننگ و بدنامى را از شما « برداشت و خرج شما را تحمل كرد و به روز بدر فداى عقيل را بداد .\r\n\r\n","description":"","footnote":"\r\n[ 1 
  ] اشاره به عبارتى است كه در باره محمد آمده كه ما از ابناى لعنشدگان و طردشدگان و آزادشدگان نيستيم ( م ) .\r\n","page_name":" 4812 ","page_number":203},
  {"content":"\r\n« چگونه بر ما فخر مىكنى كه به دوران كفر برتر از شما بوده‌ايم و براى « اسيرتان فديه داده‌ايم . حرمت نياكان از آن ما شد نه از آن شما و ميراث « ختم پيمبران از آن ما شد نه از آن شما . از پى انتقام شما بوديم و آنچه را « نتوانسته بوديد و براى خويشتن نگرفته بوديد گرفتيم . سلام بر تو باد « با رحمت و بركات خداى . »\r\nحارث بن اسحاق گويد : ابن قسرى بر خيانت محمد يك دله شده بود به دو گفت :\r\n« اى امير مؤمنان ، موسى بن عبد الله را با رزام وابستهء من به شام فرست كه سوى تو دعوت كنند . » گويد : محمد آنها را فرستاد ، رزام با موسى سوى شام رفت آنگاه محمد معلوم داشت كه قسرى در بارهء كار وى به ابو جعفر نوشته و او را با چند تن از كسانى كه با وى بودند در خانهء هشام كه در سمت قبلهء نمازگاه اموات بود و اكنون از آن فرج خواجه است بداشت .\r\nگويد : وقتى رزام با موسى به شام رسيد از وى جدا شد و پيش ابو جعفر رفت .\r\nموسى به محمد نوشت : « به تو خبر مىدهم كه شام و مردم آن را بديدم ، آنكه سخنش بهتر از همه بود چنين مىگفت : به خدا از بليه به تنگ آمده‌ايم و خسته شده‌ايم ، براى اين كار جايى ميان ما نيست و بدان نياز نداريم . گروهى نيز قسم ياد مىكردند كه اگر آن شب را صبح كنيم يا روز بعد را به شب رسانيم كار ما را خبر مىدهند .\r\nوقتى اين نامه را مىنويسم روى نهان كرده‌ام و بر جان خويش بيمناكم . » حارث گويد : به قولى موسى و رزام و عبد الله بن جعفر با گروهى سوى شام روان شدند و چون از تيماء عبور مىكردند رزام به جاى ماند كه براى آنها توشه اى بخرد اما بر نشست و سوى عراق رفت و موسى و يارانش سوى مدينه بازگشتند .\r\nعيسى گويد : موسى بن عبد الله كه در بغداد با رزام بود به من گفت : « محمد من و رزام را با كسانى سوى شام روانه كرد كه براى وى دعوت كنيم ، وقتى به دومة -\r\n","description":"","footnote":"","page_name":" 4813 ","page_number":204},
  {"content":"\r\nالجندل رسيديم به گرماى سخت دچار شديم و از مركبهاى خويش پياده شديم كه در بركه اى آب تنى كنيم . رزام شمشير خويش را برهنه كرد و بر سر من بايستاد و گفت :\r\nاى موسى پندارى كه اگر گردن ترا بزنم و سر ترا پيش ابو جعفر بر هيچكس به نزد وى منزلت مرا خواهد داشت ؟ » گفتم : « اى ابو قيس از شوخى دست بر نمىدارى . شمشير خويش را در نيام كن ، خدايت بيامرزد . » موسى گويد : پس رزام شمشير خويش را در نيام كرد و ما سوار شديم .\r\nعيسى گويد : موسى پيش از آنكه به شام رسد بازگشت و با عثمان بن محمد به بصره رفت كه آنها را نشان دادند و دستگير شدند .\r\nعبد الله بن نافع گويد : وقتى محمد قيام كرد پدر من نافع بن ثابت بن عبد الله بن - بير پيش وى نرفت محمد كس فرستاد كه به نزد وى رفت كه در خانهء مروان بود و به دو گفت : « اى ابو عبد الله\r\nمىبينمت كه پيش ما نيامدى . » گفت : « در بارهء آنچه مىخواهى كارى از من ساخته نيست . » اما محمد اصرار كرد و گفت : « سلاح به تن كن تا ديگران از تو تبعيت كنند . » گفت : « اى مرد ، به خدا كار ترا بى سر انجام مىبينم ، در شهرى قيام كرده اى كه در آن نه مال هست ، نه مرد ، نه مركب ، نه سلاح . من خويشتن را با تو به هلاكت نمىدهم و خون خويش را به خطر نمىافكنم . » گفت : « برو كه از اين پس كارى از تو ساخته نيست . » گويد : نافع همچنان به مسجد مىرفت تا وقتى كه محمد كشته شد و آن روز كه وى كشته مىشد در مسجد پيمبر خدا صلى الله عليه و سلم بجز وى كس نماز نكرد .\r\nاز هر بن سعيد گويد : وقتى محمد بن عبد الله قيام كرد حسن بن معاويه را سوى مكه فرستاد كه عامل آنجا باشد . عباس بن قاسم يكى از خاندان ابو لهب را نيز با وى فرستاد . سرى بن عبد الله بى خبر بود تا وقتى كه نزديك مكه رسيدند و به مقابلهء\r\n","description":"","footnote":"","page_name":" 4814 ","page_number":205},
  {"content":"\r\nآنها برون شد . وابستهء وى گفت : « راى تو چيست نزديك آنها رسيديم ؟ » گفت : « به بركت خداى فرار كنيد و وعده گاه شما چاه ميمون » گويد : فرار كردند و حسن بن معاويه وارد مكه شد .\r\nگويد : حسين بن صخر ، يكى از خاندان اويس همان شب برون شد و نه روز تا به نزد ابو جعفر راه پيمود و به دو خبر داد .\r\nابو جعفر گفت : « كارى شايسته كردى و سيصد درم به دو داد . » صالح بن معاويه گويد : وقتى محمد ، حسن بن معاويه را سوى مكه مىفرستاد به نزد وى بودم . حسن به دو گفت : « به نظر تو اگر نبرد ميان ما و آنها در گرفت ، سرى چه خواهد كرد ؟ » گفت : « اى حسن ، سرى پيوسته از آنچه ما خوش نداريم اجتناب مىكند و از آنچه ابو جعفر كرده متنفر است ، اگر به دو دست يافتى او را مكش و كسان وى را جا به جا مكن و چيزى از آن وى را مگير ، اگر كناره گرفت از پى وى مباش . » گويد : حسن گفت : « اى امير مؤمنان ، گمان نداشتم در بارهء يكى از خاندان عباس چنين گويى . » گفت : « بله ، سرى پيوسته از آنچه ابو جعفر كرده خشمگين بود . » عمر بن راشد وابستهء غنج گويد : در مكه بودم ،\r\nوقتى محمد قيام كرد حسن بن - - معاويه و قاسم بن اسحاق و محمد بن عبد الله بن عنبسه ملقب به ابو جبره را سوى ما فرستاد كه سالارشان حسن بن معاويه بود . سرى بن عبد الله ، دبير خويش مسكين بن - هلال را با يك هزار كس و يكى از وابستگان خويش را به نام مسكين بن نافع با يك - هزار ، و يكى از مردم مكه را به نام ابن فرس كه مردى دلير بود ، با هفتصد كس فرستاد و پانصد دينار به دو داد . در درهء اذاخر ما بين دو تپه تلاقى شد همان تپه اى كه سوى ذى طوى سرازير مىشود و پيمبر خداى صلى الله عليه و سلم و يارانش از آنجا سوى مكه\r\n","description":"","footnote":"","page_name":" 4815 ","page_number":206},
  {"content":"\r\nرفتند و داخل حرم است .\r\nگويد : حسن به سرى پيام داد كه مكه را به ما واگذار كه در حرم خداى خونريزى نكنيم . فرستادگان براى سرى قسم ياد كردند كه وقتى ما سوى تو مىآمديم ابو جعفر در گذشته بود .\r\nسرى به آنها گفت : « همانند چيزهايى كه به قيد آن قسم ياد كرديد به گردن من . اگر از وقتى كه فرستادهء امير مؤمنان پيش من آمده چهار روز بيشتر گذشته باشد . چهار روز به من مهلت دهيد كه در انتظار فرستادهء ديگرى هستم ، آنچه شما و اسبانتان را بايسته است به عهدهء من ، اگر آنچه مىگوييد حق باشد مكه را به شما تسليم مىكنم و اگر نادرست باشد با شما نبرد مىكنم تا بر من غلبه يابيد يا من غلبه يابم . » گويد : اما حسن نپذيرفت و گفت : « نمىرويم تا با تو نبرد كنيم . » گويد : با حسن هفتاد مرد بود و هفت اسب وقتى به سرى نزديك شدند حسن به آنها گفت : « هيچكس از شما پيش نرود تا در بوق بدمند ، وقتى در بوق دميدند حمله شما همانند حملهء يك كس باشد . » گويد : وقتى آنها را به زحمت انداختيم و حسن بيم كرد كه وى و يارانش را احاطه كند بانگ زد كه : « واى تو در بوق بدم كه دميدند و يك جا به ما حمله آوردند كه ياران سرى هزيمت شدند و هفت كس از آنها كشته شد . » گويد : آنگاه حسن با تنى چند از سواران خويش بر آنها نمودار شد كه آن سوى تپه بودند با گروهى از قرشيان كه سرى آنها را آورده بود و تعهد گرفته بود كه وى را يارى كنند و چون قرشيان آنها را بديدند گفتند : « اينك ياران تو كه هزيمت شده‌اند . » گفت : « شتاب مياريد . » وقتى سواران و كسان در كوهها نمودار شدند به دو گفتند : « چه بايد كرد ؟ »\r\n","description":"","footnote":"","page_name":" 4816 ","page_number":207},
  {"content":"\r\nگفت : « به بركت خداى فرار كنيد . » گويد : پس به فرار برفتند تا وارد دار الاماره شدند و ابزار جنگ بينداختند و از ديوار يكى از سپاهيان كه كنيهء ابو الرزام داشت بالا رفتند و وارد خانهء او شدند و آنجا ببودند . حسن بن معاويه وارد مسجد شد و با مردم سخن كرد و خبر مرگ ابو جعفر را بگفت و به سوى محمد دعوت كرد .\r\nعمر بن حمزه ، وابستهء عباس بن عبد المطلب ، گويد : وقتى حسن بن معاويه مكه\r\nرا گرفت و سرى فرار كرد و خبر به ابو جعفر رسيد گفت : « دريغ از ابن ابى - العضل . » ابن ابى مساور بن عبد الله وابستهء بنى نايله گويد : با سرى بن عبد الله در مكه بودم ، حسن بن معاويه پيش از قيام محمد سوى وى آمد ، در آن وقت سرى در طايف بود و ابى سراقه از مردم بنى عدى در مكه جانشين وى بود .\r\nگويد : عتبة بن ابى خداش لهبى از حسن بن معاويه دربارهء قرضى كه به عهده داشت شكايت كرد كه او را بداشت ، سرى دربارهء وى به ابن ابى خداش نوشت : اما بعد ، در كار خوش بخطا رفتى و با خويشتن بد كردى كه ابن معاويه را به زندان افكندى كه مال را از برادر وى گرفته اى .\r\nو هم او به ابن سراقه نوشت و دستور داد وى را رها كند و به ابن معاويه نوشت و دستور داد بماند تا بيايد و دين وى را بپردازد .\r\nگويد : چيزى نگذشت كه محمد قيام كرد و حسن بن معاويه را به عاملى مكه سوى وى فرستاد به سرى گفتند : « اينك ابن معاويه سوى تو مىآيد . » گفت : « هرگز چنين نمىكند كه بر او منت دارم ، چگونه مردم مدينه به مقابلهء من مىآيند در صورتى كه خانه اى آنجا نيست كه نيكىاى از من وارد آن نشده باشد . » به دو گفتند : « فرود آمد و بيامد . »\r\n","description":"","footnote":"","page_name":" 4817 ","page_number":208},
  {"content":"\r\nگويد : ابن جريح سوى وى رفت و گفت : « اى مرد به خدا تو به مكه دست نخواهى يافت كه مردم آنجا با سرى فراهم آمده‌اند ، پندارى كه قريش را در خانه اش مقهور مىكنى و بر آن تسلط مىيابى ؟ » گفت : « اى جولازاده مرا از مردم مكه مىترسانى ، به خدايا شب را در آنجا به سر مىكنم يا در مقابل آن جان مىدهم . » گويد : آنگاه با ياران خويش تاخت آورد . سرى سوى وى آمد و در فخ با او تلاقى كرد . يكى از ياران حسن ضربتى به سر مسكين بن هلال دبير سرى زد و او را زخمدار كرد و سرى و يارانش هزيمت شدند و وارد مكه شدند . ابو الرزام يكى از بنى عبد الدار از خاندان شيبه به سرى پرداخت و وى را در خانهء خويش نهان كرد .\r\nآنگاه حسن وارد مكه شد .\r\nگويد : حسن بن معاويه اندكى در مكه بماند ، پس از آن نامهء محمد به دو رسيد كه دستور مىداد پيش وى رود .\r\nعبد الله بن اسحاق گويد : مكرر از يارانمان شنيدم كه مىگفتند : « وقتى حسن و قاسم مكه را گرفتند مجهز شدند و جمعى بسيار فراهم آوردند آنگاه برفتند كه قصد داشتند محمد را بر ضد عيسى بن موسى يارى دهند . يكى از انصار را در مكه جانشين كردند . و چون به قديد رسيدند از كشته شدن محمد خبر يافتند و كسان از اطرافشان پراكنده شدند ،\r\nحسن راه بسقه گرفت كه سنگستانى است در ريگزار . و آن را بسقه قديد گويند و به ابراهيم پيوست و همچنان در بصره ببود تا ابراهيم كشته شد .\r\nگويد : قاسم بن اسحاق نيز به آهنگ ابراهيم برون شد و چون به بديع رسيد از سرزمين فدك ، خبر كشته شدن ابراهيم به دو رسيد كه به مدينه بازگشت و همچنان نهان بود تا دختر عبد الله بن محمد ، همسر عيسى بن موسى ، براى وى و برادرانش امان گرفت ، كه بنى معاويه عيان شدند ، قاسم نيز عيان شد .\r\n","description":"","footnote":"","page_name":" 4818 ","page_number":209},
  {"content":"\r\nعمر بن راشد وابستهء غنج گويد : وقتى حسن بن معاويه بر سرى غلبه يافت اندك مدتى ببود آنگاه نامهء محمد به دو رسيد كه دستور مىداد سوى وى رود و خبر مىداد كه عيسى نزديك مدينه رسيده و مىگفت كه در رفتن شتاب كند .\r\nگويد : پس ابن معاويه به روز دوشنبه كه بارانى سخت مىباريد از مكه برون شد - پنداشته‌اند همان روز بود كه محمد كشته شده بود - در امج كه آبيست از آن خزاعه ميان عسفان و قديد ، پيك عيسى بن موسى به دو رسيد با خبر كشته شدن محمد .\r\nپس ابن معاويه فرارى شد ، يارانش نيز فرارى شدند .\r\nابو سيار گويد : من حاجب محمد بودم . شبانگاه سوارى پيش من آمد و گفت :\r\n« از بصره مىآيم ابراهيم آنجا قيام كرده و شهر را گرفته . » گويد : سوى خانه مروان رفتم سپس به منزلى رفتم كه محمد آنجا بود و در زدم .\r\nمحمد به بانگ بلند گفت : « كيست ؟ » گفتم : « ابو سيار . » گفت : « لا حول و لا قوة الا بالله ، خدايا از شر آيندگان شب به تو پناه مىبرم ، مگر آينده اى كه خيرى از سوى تو آرد . » آنگاه گفت : « خير است ؟ » گفتم : « خير است » گفت : « خبر چيست ؟ » گفتم : « ابراهيم بصره را گرفته . » گويد : و چنان بود كه چون محمد نماز مغرب يا صبح مىكرد بانگزنى بانگ مىزد : « براى برادران بصريتان و حسن بن معاويه دعا كنيد و براى وى بر ضد دشمن يارى بخواهيد . » عيسى گويد : يكى از مردم شام پيش ما آمد و در خانهء ما جاى گرفت ، كنيهء ابو -\r\n","description":"","footnote":"","page_name":" 4819 ","page_number":210},
  {"content":"\r\nعمرو داشت ، پدرم به دو مىگفت : « اين مرد را چگونه مىبينى ؟ » مىگفت : « بايد او را ببينم و عمق كارش را بدانم و با تو بگويم . » عيسى گويد : پس از آن پدرم وى را بديد و از او بپرسيد كه گفت :\r\n« به خدا او مرد است ، مرد كامل اما پيه پشت وى را بسيار ديدم و مرد نبرد چنين نيست . » گويد : پس از آن ابو عمرو با محمد بيعت كرد و همراه وى نبرد كرد .\r\nعبد الله بن محمد ملقب به ابن بواب وابستهء منصور گويد : ابو جعفر از زبان محمد نامه اى به اعمش نوشت كه او را به يارى خويش دعوت كرده بود ، وقتى اعمش نامه را خواند گفت : « اى بنى هاشم شما را آزموده‌ايم شما تريد را دوست داريد . » گويد : وقتى فرستاده بنزد ابو جعفر بازگشت و به دو خبر داد گفت : « شهادت مىدهم كه اين سخن از اعمش است . » محمد بن عمر گويد : محمد بن عبد الله بر مدينه تسلط يافت و خبر به ما رسيد .\r\nبيرون شديم ، همه جوان بوديم ، من آن وقت بيست و پنج ساله بودم ، به نزد وى رسيديم ، كسان به دور وى فراهم آمده بودند و او را مىنگريستند و هيچكس را از او باز نمىداشتند ، من نزديك رفتم و او را بديدم و در او نگريستم ، بر اسبى بود ، پيراهنى مغزى دار به تن داشت و عمامه اى سپيد ، شكمى بر آمده داشت ، اثر آبله به صورتش بود ، پس از آن كس سوى مكه فرستاد كه آنجا را براى وى گرفتند و سپيد پوشيدند ، برادرش ابراهيم را نيز سوى بصره فرستاد كه آنجا را بگرفت و بر آن تسلط يافت و با وى سپيد پوشيدند .\r\nحارث بن اسحاق گويد : امير مؤمنان ابو جعفر ، عيسى بن موسى را براى نبرد محمد فرستاد و گفت : « اهميت نمىدهم كه كدام يكيشان ديگرى را بكشد . » چهار هزار كس از سپاهيان را به عيسى پيوست ، محمد پسر ابو العباس ، امير مؤمنان ، را نيز همراه وى فرستاد .\r\n","description":"","footnote":"","page_name":" 4820 ","page_number":211},
  {"content":"\r\nزيد وابستهء مسمع گويد : وقتى ابو جعفر به عيسى بن موسى دستور حركت داد وى گفت : « با عموهاى خويش مشورت كن . » گفت : « اى مرد ، حركت كن ، به خدا جز من و تو كسى مورد نظر نيست يا من بايد بروم يا تو . » گويد : پس او راه پيمود تا به نزد ما رسيد كه در مدينه بوديم . » عبد الملك بن شيبان گويد : ابو جعفر ، جعفر بن حنظلهء بهرانى را پيش خواند وى مردى پيس و بلند قد بود و از همه كسان به كار نبرد آگاه تر ، كه در نبردهاى مروان حضور داشته بود . به دو گفت : « اى جعفر ، محمد قيام كرده راى تو چيست ؟ » گفت : « كجا قيام كرده ؟ »\r\nگفت : « در مدينه . » گفت : « خدا را سپاس كن ، جايى قيام كرده كه نه مال هست ، نه مرد ، نه سلاح ، نه مركب ، يكى از وابستگان خويش را كه معتمد تو باشد بفرست كه برود و در وادى القرى جاى گيرد و آذوقهء شام را از او باز دارد تا در محل خويش از گرسنگى بميرد . » گويد : ابو جعفر چنان كرد .\r\nعبد الله بن راشد گويد : ياران ما مىگفتند كه ابو جعفر ، كثير بن حصين عبدى را فرستاد كه در فيد اردو زد و خندقى براى خويش زد تا عيسى بن موسى بيامد و او را سوى مدينه برد .\r\nعبد الله گويد : خندق را ديدم كه روزگارى دراز به جاى بود ، آنگاه از ميان رفت و محو شد .\r\nيعقوب بن قاسم گويد : على بن ابى طالب اين حديث را براى من گفت ، من او را به صنعا ديدم ، گفت : وقتى ابو جعفر ، عيسى را سوى محمد مىفرستاد به دو گفت :\r\n« ابو العسكر ، مسمع بن محمد ، را همراه ببر ، من او را ديدم كه مردم بصره را از سعيد بن -\r\n","description":"","footnote":"","page_name":" 4821 ","page_number":212},
  {"content":"\r\nعمرو مخزومى كه وى را در ميان گرفته بودند باز داشت ، سعيد براى مروان دعوت مىكرد و به نزد ابو العسكر بود و مغز و طبرزد مىخورد . » گويد : عيسى ، ابو العسكر را همراه برد و چون به درهء نخل رسيد او و مسعودى بن عبد الرحمان به جاى ماندند تا وقتى كه محمد كشته شد و چون خبر به ابو جعفر رسيد به عيسى بن موسى گفت : « چرا گردنش را نزدى ؟ » عبد الله بن محمد گويد : ابو جعفر وقتى با عيسى بن موسى وداع مىكرد به دو گفت : « اى عيسى ، من ترا به ما بين اين دو مىفرستم - و به پهلوى خويش اشاره كرد - اگر به آن مرد دست يافتى شمشير خويش را غلاف كن و همه را امان بده اگر نهان شد ، تعهد امان كن تا وى را پيش تو آرند كه مىدانند كجاها مىرود . » گويد : وقتى عيسى وارد مدينه شد چنان كرد .\r\nمحمد بن عمر گويد : ابو جعفر ، عيسى بن موسى را كه نوادهء عباس بود به مقابلهء محمد بن عبد الله فرستاد كه در مدينه بود . محمد پسر امير مؤمنان را نيز با گروهى از\r\nسرداران و سپاهيان خراسان همراه وى فرستاد . حميد بن قحطبهء طايى بر مقدمهء عيسى ابن موسى بود ، آنها را به اسب و استر و سلاح و آذوقه مجهز كرد كه چيزى كم نبود .\r\nابو الكرام جعفرى را نيز با عيسى بن موسى فرستاد ، وى از ياران ابو جعفر بود و طرفدار بنى عباس بود ابو جعفر به او اعتماد داشت كه او را فرستاد و . . . [ 1 
  ] عيسى به نقل از پدر خويش گويد : ابو جعفر به عيسى بن موسى نوشت : هر كس از خاندان ابو طالب به نزد تو آمد نام وى را براى من بنويس و هر كه پيش تو نيامد ، مالش را بگير .\r\nگويد : عيسى چشمهء ابو زياد را گرفت كه جعفر بن محمد از او روى نهان كرده بود ، وقتى ابو جعفر بيامد ، جعفر با وى سخن كرد و گفت : « از آن من است . »\r\n\r\n","description":"","footnote":"\r\n[ 1 
  ] متن افتاده دارد .\r\n","page_name":" 4822 ","page_number":213},
  {"content":"\r\nابو جعفر گفت : « مهدى شما آن را گرفته بود » حارث بن اسحاق گويد : وقتى عيسى به فيد رسيد بر پاره هاى حرير به كسانى از مردم مدينه نامه نوشت كه عبد العزيز بن مطلب مخزومى و عبيد الله بن محمد جمحى از آن جمله بودند . وقتى نامه هاى وى به مدينه رسيد بسيارى كسان از اطراف محمد پراكنده شدند كه عبد العزيز بن مطلب از آن جمله بود كه وى را بگرفتند و باز بردند كه اندكى بماند و باز برون شد . بار ديگر كه او را پس بردند ، برادرش على بن مطلب كه از ياران سر سخت محمد بود دربارهء برادر خويش با محمد سخن كرد تا وى را از او بداشت .\r\nعيسى گويد : عيسى بن موسى بر حريرى زرد به پدرم نامه نوشته بود كه يك بدوى آن را بياورد كه ما بين رويه و آستر پاپوش خويش جا داده بود .\r\nعيسى گويد : بدوى را ديدم كه در خانهء ما نشسته بود ، من كودكى خردسال بودم ، نامه را به پدرم داد كه مضمون آن چنين بود : « محمد چيزى را گرفته كه خدا « به دو نبخشيده و به چيزى دست يازيده كه خدا به دو نداده كه خدا عز و جل در كتاب « خويش گفته :\r\n« * ( قُلِ اللَّهُمَّ مالِكَ الْمُلْكِ تُؤْتِي الْمُلْكَ من تَشاءُ وَتَنْزِعُ الْمُلْكَ مِمَّنْ تَشاءُ وَتُعِزُّ من تَشاءُ وَ « تُذِلُّ من تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ 3 : 26 ) * » [ « يعنى : بگو اى خداى صاحب ملك ! ملك به هر كه خواهى مىدهى . و ملك « از هر كه خواهى مىستانى . هر كه را خواهى عزيز مىكنى و هر كه را خواهى « ذليل مىكنى . همه خوبيها به دست تو است كه تو بر همه چيز توانايى .\r\n« در جدايى از او شتاب كن و منتظر نمان و هر كس از قوم را كه اطاعتت مىكند « دعوت كن كه با تو برون شوند . » گويد : پدرم برون شد و عمر بن محمد و ابو عقيل ، محمد بن عبد الله ، نيز همراه\r\n\r\n","description":"","footnote":"\r\n[ 1 
  ] آل عمران آيه 25\r\n","page_name":" 4823 ","page_number":214},
  {"content":"\r\nوى برون شدند .\r\nگويد : حسن بن على ملقب به افطس را دعوت كردند كه با آنها برود اما نپذيرفت و با محمد بماند .\r\nگويد : محمد از برون شدن آنها خبر يافت و كس فرستاد و شتران آنها را بگرفت . عمر بن محمد پيش وى آمد و گفت : « تو به عدالت مىخوانى و نابودى ستم ، پس چرا شتران مرا كه براى حج يا عمره مهيا كرده‌ام گرفته‌اند . » گويد : محمد شتران وى را بداد و همان شب برون شدند و در چهار يا پنج - منزلى مدينه عيسى را بديدند .\r\nعمرو بن ابى عمر گويد : ابو جعفر به كسانى از قريش و ديگران نامه هايى نوشت و به عيسى دستور داد كه وقتى نزديك مدينه رسيد نامه را پيش آنها فرستد . كشيكبانان محمد فرستاده و نامه ها را گرفتند ، در آن ميان نامه اى يافت كه به عنوان ابراهيم بن طلحه بود و گروهى از سران قريش . محمد كس به طلب همهء ما فرستاد بجز ابن عمر و ابو بكر بن ابى سبره و ما را در خانهء ابن هشام كه در نمازگاه بود بداشت .\r\nگويد : كس به طلب من و برادرم فرستاد كه ما را ببردند و به هر كدام سيصد زد .\r\nگويد : وقتى مرا مىزد مىگفت : « مىخواستى مرا بكشى ؟ » به دو گفتم : « وقتى پشت سنگى يا در خيمه اى مويين نهان مىشدى ترا رها كردم و چون مدينه به دست تو افتاد و كارت بالا گرفت بر ضد تو قيام مىكنم به چه وسيله قيام مىكنم ، با نيرويم يا با مالم يا با عشيره‌ام ؟ » گويد : آنگاه بگفت تا ما را به زندان بردند و به غلها و زنجيرها مقيد كردند كه هشتاد رطل وزن داشت .\r\nگويد : محمد بن عجلان به نزد وى وارد شد كه به دو گفت : « اين دو كس را به\r\n","description":"","footnote":"","page_name":" 4824 ","page_number":215},
  {"content":"\r\nسختى زدم و چنان در بندشان كردم كه نماز نتوانند كرد . » راوى گويد : و همچنان محبوس بودند تا عيسى بيامد .\r\nعبد الحميد بن جعفر حكمى گويد : شبى به نزد محمد بوديم ، و اين به وقتى بود كه عيسى به مدينه نزديك شده بود ، محمد گفت : « به من بگوييد كه برون شوم يا بمانم ؟ » گويد : كسان اختلاف كردند ، روى به من كرد و گفت : « اى ابو جعفر مرا مشورت گوى . »\r\nگفتمش : « مگر نمىدانى كه در جايى هستى كه از همه ولايتهاى خدا اسب و خوردنى و سلاح كمتر دارد و مردانش ضعيفترند ؟ » گفت : « چرا . » گفتمش : « مگر نمىدانى كه با ولايتى نبرد مىكنى كه مردانش از همه ولايتهاى خدا نيرومندترند و مال و سلاح بيشتر دارد ؟ » گفت : « چرا . » گفتم : « راى درست اينست كه با همراهان خويش به روى تا به مصر رسى - كه به خدا هيچكس ترا از آن باز نمىدارد - و با اين مرد با همانند سلاح و مركب و مردان وى نبرد كنى . » گويد : حنين بن عبد الله بانگ زد : « پناه بر خدا اگر از مدينه برون شوى . » و با وى گفت كه پيمبر صلى الله عليه و سلم گفته بود : « به خواب ديدم كه در زره اى استوارم و مدينه را تأويل آن گرفتم . » محمد بن اسماعيل گويد : وقتى محمد قيام كرد مردم مدينه و اطراف و بعضى قبايل عرب از جمله جهينه و مزينه و سليم و بنى بكر و اسلم و غفار دعوت وى را پذيرفتند . وى قبيلهء جهينه را مقدم مىداشت و قبايل قيس از اين خشمگين شدند .\r\n","description":"","footnote":"","page_name":" 4825 ","page_number":216},
  {"content":"\r\nعبد الله بن معروف از بنى رياح بن مالك كه در حادثه حضور داشته گويد : بنى - سليم به نزد محمد آمدند و سخنگويشان جابر بن انس رياحى گفت : « اى امير مؤمنان ، ما داييان همسايگان توايم و سلاح و مركب داريم ، به خدا وقتى اسلام آمد ميان بنى سلام بيشتر از همه حجاز اسب بود و به نزد ما چندان اسب مانده كه اگر به نزد هر عربى باشد در صحرا آسوده خاطر باشد ، خندق مزن كه پيمبر خداى خندق خويش را از آن روى زد كه خداى بهتر داند . اما اگر تو خندق بزنى پيادگان نبرد نتوانند كرد و اسب در ميان كوچه ها به كار نيفتد . كسانى كه خندق مقابل آنها زده مىشود در آن نبرد توانند كرد ، اما كسانى كه خندق را براى حفاظتشان زده‌اند مانع نبرد كردنشان مىشود .\r\nگويد : يكى از بنى شجاع گفت : « پيمبر خداى خندق زد ، از راى وى تبعيت كن ، مگر مىخواهى راى پيمبر خدا را ، صلى الله عليه و سلم ، به سبب راى خويش واگذارى ! » جابر گفت : « به خدا اى پسر شجاع براى تو و يارانت چيزى از مقابلهء آنها گرانتر نيست اما براى من و يارانم چيزى از نبرد با آنها خوشتر نيست . » گويد : محمد گفت : « در خندق زدن از كار پيمبر خدا تبعيت مىكنم صلى الله - عليه و سلم ، هيچكس مرا از آن باز ندارد كه آن را رها نخواهم كرد . » حارث بن اسحاق گويد : وقتى محمد يقين كرد\r\nكه عيسى مىآيد خندق را بكند ، خندق پيمبر را ، صلى الله عليه و سلم ، كه در مقابل احزاب كنده بود .\r\nمحمد بن عطيه وابستهء مطلبيان گويد : وقتى محمد خندق را مىكند سواره سوى آن رفت ، قبايى سفيد به تن داشت با كمربند ، كسان نيز با وى سوار شده بودند ، و چون به محل رسيد فرود آمد و به دست خويش حفارى كرد و خشتى از خندق پيمبر در آورد ، صلى الله عليه و سلم ، و تكبير گفت ، كسان نيز تكبير گفتند و گفتند : « به فيروزى خوشدل باش كه خندق جد تو است رسول خدا ، صلى الله -\r\n","description":"","footnote":"","page_name":" 4826 ","page_number":217},
  {"content":"\r\nعليه و سلم . » مصعب بن عثمان زبيرى گويد : وقتى عيسى در اعوص فرود آمد ، محمد به منبر رفت و حمد خدا گفت و ثناى او كرد ، آنگاه گفت : « دشمن خداى و دشمن شما ، عيسى بن موسى در اعوص فرود آمده ، شايسته ترين كسان براى به پا داشتن اين دين ابناى مهاجران نخستينند و ابناى انصار كه هميارى كرده‌اند . » ابو عمرو ، ادب آموز محمد بن عبد الرحمان ، گويد : از زبيرى كه ابو جعفر او را كشت يعنى عثمان بن محمد شنيدم كه مىگفت : « جمعى به دور محمد فراهم آمده بود كه مانند آن يا بيشتر از آن نديده بودم . چنان پندارم كه يكصد هزار كس بوديم ، وقتى عيسى نزديك رسيد ، محمد با ما سخن كرد و گفت : اى مردم اين مرد نزديك شما رسيده با شما رو لوازم ، من شما را از بيعت خويش رها مىكنم هر كه مىخواهد بماند و هر كه مىخواهد برود . و كسان برفتند و با گروهى به جاى ماند كه زياد نبود . » رشيد بن حيان يكى از بنى قريط كلابى گويد : وقتى محمد قيام كرد مردم را فراهم آورد و به يك جا كرد و گذرگاهها را بست كه كس برون نشود .\r\nگويد : وقتى شنيد كه عيسى و حميد بن قحطبه مىآيند به منبر رفت و گفت :\r\n« اى مردمان ما شما را براى نبرد فراهم آورديم و گذرگاهها را به رويتان بستيم ، اينك دشمن نزديك شماست ، با شمار بسيار ، فيروزى از جانب خداست و كار به دست اوست ، چنان مىبينم كه اجازه تان دهم و گذرگاهها را به رويتان بگشايم ، هر كه مىخواهد بماند ، بماند و هر كه مىخواهد برود ، برود . » گويد : جمعى از كسان برون شدند كه من جزو آنها بودم ، وقتى به عريض رسيديم كه سه ميلى مدينه بود مقدمهء عيسى بن موسى را ديديم ، نرسيده به فراخناى و مردانشان را به گروه انبوه ملخان همانند كردم .\r\nگويد : ما برفتيم و آنها سوى مدينه رفتند .\r\n","description":"","footnote":"","page_name":" 4827 ","page_number":218},
  {"content":"\r\nحارث بن اسحاق گويد : جمعى بسيار با فرزندان و كسان خويش سوى اطراف و كوهها رفتند ، محمد ، ابو القلمس را بگفت تا هر كس از آنها را كه توانست يافت پس آورد . اما بسيارى از آنها از دسترس وى دور شدند كه آنها را واگذاشت .\r\nغاضرى گويد : محمد به من گفت : « به تو سلاح بدهم كه همراه من نبرد كنى ؟ » گفتم : « آرى ، اگر نيزه اى به من دهى كه با آن همچنان كه در اعوص هستند ضربتشان زنم ، يا شمشيرى دهى كه همچنانكه در هيفا هستند ضربتشان زنم . » گويد : اندكى بعد ، باز كس از پى من فرستاد و گفت : « در انتظار چيستى ؟ » گفتمش : « خدايت باقى بدارد . براى تو چه آسانست كه من كشته شوم و بر من بگذرند و گويند به خدا تنومند بود . » گفت : « واى تو ، مردم شام و عراق و خراسان سپيد پوشيده‌اند . » گويد : گفتمش : « بگذار دنيا چون كرده سپيد باشد ، و من چون پشم دوات باشم ، وقتى عيسى در اعوص است مرا از اين چه سود ؟ » عيسى به نقل از پدر بزرگ خويش گويد : ابو جعفر ، ابن اصم را همراه عيسى ابن موسى فرستاده بود كه وى را در منزلگاهها فرود آرد و چون بيامدند و به يك ميلى مسجد پيمبر خدا صلى الله عليه و سلم رسيدند ابن اصم گفت : « بدان كه سوار در مقابل با پيادگان به كار نمىرود ، بيم دارم اگر عقبتان برانند وارد اردوگاهتان شوند . » گويد : عيسى آنها را سوى آبخورگاه سليمان بن عبد الملك برد كه در جرف بود ، چهار ميلى\r\nمدينه ، و گفت : « پياده بيشتر از دو ميل يا سه ميل نمىدود كه سوار ، او را بگيرد . » محمد بن ابى الكرام گويد : وقتى عيسى بر كنار قدوم جاى گرفت نيمشب از پى من فرستاد ، وى را ديدم كه نشسته بود و شمع جلو روى وى بود و مقدارى مال .\r\n","description":"","footnote":"","page_name":" 4828 ","page_number":219},
  {"content":"\r\nگفت : « خبرگيران براى من خبر آورده‌اند كه اين مرد در حال ناتوانيست و بيم دارم عقبنشينى كند ، چنان گمان دارم كه راهى بجز سوى مكه ندارد . پانصد كس همراه بردار و به دور از راه برو تا به شجره برسى و آنجا بمانى . » گويد : پس مقررى آنها را در روشنى شمع بداد . من با آنها حركت كردم ، تا به سنگستان سپيد رسيديم به نزد بطحاء ، بطحاى ابن ازهر ، در شش ميلى مدينه . مردم آنجا بيمناك شدند . گفتم : « باك مداريد ، من محمد بن عبد الله هستم ، آيا سويق داريد ؟ » گويد : پس سويق براى ما آوردند كه بنوشيديم و آنجا ببوديم تا وقتى كه محمد كشته شد .\r\nمحمد بن اسماعيل گويد : وقتى عيسى نزديك رسيد قاسم بن حسن را به نزد محمد فرستاد و او را دعوت كرد كه از كار خويش باز گردد و به دو خبر داد كه امير مؤمنان وى را با خاندانش امان داده است .\r\nگويد : محمد به قاسم گفت : « اگر نبود كه فرستادگان را نبايد كشت گردنت را مىزدم كه از وقتى نوجوان بوده اى هر جا دو گروه خير و شر بوده‌اند تو با گروه شر بوده اى ، بر ضد خير . » گويد : محمد به عيسى پيام فرستاد كه اى كس ترا با پيمبر خداى خويشاوندى نزديك هست من ترا به كتاب خدا و سنت پيمبر و عمل به اطاعت وى مىخوانم و از خشم و عذاب خداى بيم مىدهم به خدا من از اين كار باز نخواهم گشت تا به پيشگاه خدا روم ، مبادا كسى ترا بكشد كه سوى خدا دعوتت مىكند و بدترين مقتول باشى ، يا او را بكشى و گناهت بزرگتر و خطايت بيشتر باشد .\r\nگويد : اين پيام را همراه ابراهيم بن جعفر فرستاد ، عيسى به دو گفت : « پيش يار خويش بازگرد و بگو ميان ما بجز نبرد نيست . » محمد بن ابى الكرام گويد : وقتى عيسى نزديك مدينه رسيد\r\nمرا با امان خويش\r\n","description":"","footnote":"","page_name":" 4829 ","page_number":220},
  {"content":"\r\nسوى محمد فرستاد ، محمد به من گفت : « براى چه با من نبرد مىكنيد و خون مرا حلال مىشماريد در صورتى كه من كسى هستم كه از كشتن گريزان بوده‌ام . » گويد : گفتمش : « اين قوم ترا سوى امان مىخوانند ، اگر در كار نبردشان مصر باشى به همان ترتيبى كه بهترين نياكان تو على با طلحه و زبير نبرد كرد با تو نبرد مىكنند ، به سبب شكستن بيعتشان و كارشكنى براى ملكشان و كوشش بر ضدشان . » گويد : اين را با ابو جعفر گفتم گفت : « به خدا خوشدل نمىشدم كه اين را نگفته بودى و فلان و به همان از آن من بود . » ماهان بن بخت ، وابستهء قحطبه ، گويد : وقتى به مدينه رسيديم ابراهيم بن - جعفر به پيشتازى آمد و به دور اردوگاه ما گشت و همه را از نظر گذرانيد ، آنگاه برفت .\r\nگويد : به خدا از او به سختى بيمناك شديم ، چندان كه عيسى و حميد بن قحطبه شگفتى كردند و مىگفتند : « يك سوار پيشتاز ياران خويش مىشود ، و چون در انتهاى ديد ما قرار گرفت ديديمش كه به يك جا توقف كرده است . » گويد : حميد گفت : « واى شما بنگريد وضع اين مرد چيست كه مىبينم اسبش ايستاده و از جا نمىرود . » گويد : آنگاه حميد دو كس از ياران خويش را سوى او فرستاد ، و ديدند كه اسبش به سردر آمده و او را به زمين زده و جوشن بند گردنش را دريده بود ، سلاح و جامهء او را بر گرفتند ، جوشنى را پيش ما آوردند و گفتند : « از آن ابن زبير بوده . » مطلا بود و نظير آن ديده نشده بود .\r\nحارث بن اسحاق گويد : وقتى عيسى در قصر سليمان در جرف فرود آمد صبحگاه دوازدهم رمضان بود از سال صد و چهل و پنجم ، به روز شنبه . روز شنبه و يكشنبه\r\n","description":"","footnote":"","page_name":" 4830 ","page_number":221},
  {"content":"\r\nرا ببود ، صبحگاه دوشنبه روى كوه سلع رفت و مدينه را نگريست و كسانى را كه درون و برون آن مىشدند بديد و همه جوانب آن را از سوار و پياده پر كرد ، بجز سمت مسجد ابو الجراح كه در ناحيهء بطحان بود كه آن را براى برون شدن فراريان واگذاشت . محمد نيز با مردم به مقابله آمد .\r\nمحمد بن زيد گويد : همراه عيسى بوديم ، سه روز جمعه و شنبه و يك شنبه محمد را واگذاشت .\r\nزيد وابستهء مسمع گويد\r\nوقتى عيسى اردو زد بر اسبى بيامد ، در حدود پانصد - كس اطراف وى پياده مىآمدند ، پيش روى وى پرچمى بود كه همراهش مىآوردند بر روى ثنيه [ 1 
  ] ايستاد و بانگ زد : « اى مردم مدينه ، خداى خونهاى ما را بر يك ديگر حرام كرده ، سوى امان آييد ، هر كه زير پرچم ما بايستد در امان است ، هر كه به خانهء خويش رود در امان است ، هر كه وارد مسجد شود در امان است ، هر كه سلاح خويش را بيندازد در امان است ، هر كه از مدينه برون شود در امان است . ما را با حريفمان واگذاريد كه يا به سود ما باشد با به سود وى . » گويد : اما به دو دشنامهاى سخت دادند و گفتند : « اى پسر بز ، اى پسر فلان ، اى پسر به همان . » گويد : پس آن روز برفت و روز ديگر بيامد و چنان كرد و او را دشنام دادند و چون روز سوم رسيد با چندان سوار و پياده و سلاح بيامد كه هرگز نظير آن را نديده بودم . به خدا طولى نكشيد كه بر ما غلبه يافت و نداى امان داد و سوى اردوگاه خويش بازگشت .\r\nعثمان بن محمد زبيرى گويد : وقتى تلاقى كرديم عيسى شخصا ندا داد : « اى محمد ، امير مؤمنان به من دستور داده با تو نبرد نكنم تا امان را به تو عرضه كنم ، تو\r\n\r\n","description":"","footnote":"\r\n[ 1 
  ] به معنى بلندى و تپهء كوچك است . اما بر كنار مدينه بلندىاى هست به نام ثنية الوداع كه از كثرت استعمال ، صورت نام خاص پيدا كرده است . م .\r\n","page_name":" 4831 ","page_number":222},
  {"content":"\r\nبه جان و كسان و فرزندان و ياران خويش امان دارى . فلان و فلان مقدار مال به تو مىدهد و قرضهايت را ادا مىكند و چنان و چنان مىكند . » گويد : محمد بانگ زد : « از اين بگذر ، به خدا اگر مىدانستى كه ترس مرا از شما نمىگرداند و طمع مرا به شما نزديك نمىكند ، اين سخن نميبود . » گويد : نبرد در گرفت . محمد پياده شد ، پندارم كه در آن روز هفتاد كس را به دست خويش كشت .\r\nمحمد بن زيد گويد : وقتى روز دوشنبه شد عيسى بر ذباب بايستاد آنگاه وابسته اى از آن عبد الله بن معاويه را كه همراه وى بود و سالار سواران زره دار وى بود پيش خواند و گفت : « دوازده كس از ياران زره دار خويش را بيار . » و چون آنها را بياورد به ما گفت : « اى خاندان ابو طالب ده كس از شما با وى بر خيزند . » گويد : با وى برخاستيم ، عبد الله و عمر ، پسران محمد بن عمرو محمد بن عبد الله و قاسم بن حسن و عبد الله بن اسماعيل از جمله ده كس ما بودند . گفت : « به نزد اين قوم رويد\r\nو دعوتشان كنيد و امانشان دهيد كه امان خداى به جاست . » گويد : برون شديم تا به بازار هيزم فروشان رسيديم و دعوتشان كرديم كه دشناممان دادند و تير سوى ما افكندند و گفتند : « اين پسر پيمبر خداست كه با ماست و ما با وى هستيم . » گويد : قاسم بن حسن با آنها سخن كرد و گفت : « من نيز فرزند پيمبر خدايم و بيشتر اينان كه مىبينيد فرزندان پيمبر خدايند ما شما را به كتاب خداى و سنت پيمبر وى و حفظ خونهايتان و اينكه امان داشته باشيد دعوت مىكنيم . » گويد : بنا كردند به ما دشنام بدهند و تيراندازى كنند . قاسم به غلام خويش گفت : « اين تير را بردار . » كه برداشت و قاسم آن را به دست خويش گرفت و با آن به نزد عيسى رفت و گفت : « منتظر چيستى ؟ ببين با ما چه كردند . » و عيسى حميد بن قحطبه را با يكصد كس فرستاد .\r\n","description":"","footnote":"","page_name":" 4832 ","page_number":223},
  {"content":"\r\nعثمان و محمد پسران سعيد كه با محمد بوده بودند گويند : قاسم بن حسن با يكى از خاندان ابو طالب روى ثنية الوداع ايستادند و محمد را سوى امان دعوت كردند كردند دشنامشان داد و باز گشتند . آنگاه عيسى بيامد كه سرداران را پراكنده بود .\r\nهزار مرد را به نزد حمام ابن ابى الصعبه نهاده بود ، كثير بن حصين را به نزد خانهء ابن افلح نهاده بود كه در بقيع غرقد بود . محمد بن ابى العباس را بر در بنى سلمه نهاده بود و ديگر سرداران را بر گذرگاههاى مدينه پراكنده بود .\r\nعيسى با ياران خويش بالاى ثنيه ايستاد ، مدتى تيراندازى كردند و با فلاخن سنگ انداختند .\r\nازهر گويد : محمد پرده هاى مسجد را جبه هاى ياران خويش كرده بود .\r\nعمر ، پيرى از انصار گويد : محمد سايبان مسجد را خفتان [ 1 
  ] هاى ياران خويش كرده بود . دو كس از مردم جهينه پيش وى آمدند به يكيشان خفتانى داد و به ديگرى نداد ، آنكه خفتان داشت نبرد كرد و آن ديگرى نبرد نكرد به هنگام نبرد تيرى به خفتان دار رسيد و او را بكشت و يار وى شعر گفت به اين مضمون :\r\n« اى پروردگارم مرا چون آن مكن « كه خيانت كرد و باقى زندگانى خويش را « به خفتانى فروخت . » اسماعيل بن ابى عمرو گويد : به نزد خندق بنى غفار ايستاده بوديم كه يكى اسب سوار بيامد\r\nكه بجز چشمانش پيدا نبود و بانگ زد : « امان . » و چون امانش دادند نزديك شد و به ما چسبيد و گفت : « ميان شما كسى هست كه پيامى به نزد محمد ببرد ؟ »\r\n\r\n","description":"","footnote":"\r\n[ 1 
  ] كلمهء متن خفاتين جمع خفتان\r\n","page_name":" 4833 ","page_number":224},
  {"content":"\r\nگفتم : « آرى ، من . » گفت : « از من پيامش برسان . » چهرهء خويش را بگشود و ديدم كه پيرى خضاب زده بود گفت : « به او بگو ، فلان تميمى به تو مىگويد : به نشانى اين كه من و تو به سال فلان در كوه جهينه در سايه سنگ نشستيم تا شب صبر كن كه عامهء سپاهيان با تواند . » گويد : به نزد محمد رفتم از آن پيش كه در آيد ، و اين به روز دوشنبه بود همان روزى كه كشته شد ، مشك عسل سپيدى پيش روى وى بود كه آن را از ميان دريده بودند و يكى از كف خويش را پر از عسل مىكرد و به آب مىزد و به دهان او مىنهاد ، يكى عمامه اى را به دور شكم وى مىپيچيد پيام را به او رسانيدم .\r\nگفت : « رسانيدى . » گفتم : « دو برادرم پيش تو هستند . » گفت : « جايشان خوب است . » محمد بن خالد بن زبير گويد : پرچم به نزد پدر من بود و من آن را از جانب وى حمل مىكردم .\r\nعيسى به نقل از پدرش گويد : حسن بن على بن حسين ملقب به افطس پرچمى زرد رنگ همراه داشت كه تصوير يك مار بر آن بود و هر يك از ياران وى از خاندان على بن - ابى طالب پرچمى همراه داشتند . شعارشان احد احد بود .\r\nگويد : در نبرد حنين نيز شعار پيمبر صلى الله عليه و سلم چنين بود .\r\nجهم بن عثمان وابستهء بنى سليم گويد : روزى كه با ياران عيسى تلاقى كرديم عبد الحميد بن جعفر به من گفت : « امروز ما به شما را هل بدريم كه با مشركان تلاقى كردند . » گويد : ما سيصد و چند كس بوديم .\r\nابراهيم بن موسى گويد : از پدرم شنيدم كه مىگفت : « عيسى بن موسى به سال صد و سوم تولد يافت چهل و سه ساله بود كه در نبرد محمد و ابراهيم حضور يافت .\r\nحميد بن قحطبهء بر مقدمهء وى بود . محمد پسر ابو العباس ، امير مؤمنان ، بر پهلوى راست\r\n","description":"","footnote":"","page_name":" 4834 ","page_number":225},
  {"content":"\r\nوى بود ، داود بن كراز از مردم خراسانى بر پهلوى چپ وى بود . دنباله دارش هيثم ابن شغبه بود .\r\nعيسى به نقل از پدرش گويد : ابو القلمس در بازار هيزم فروشان با محمد بن - عثمان برادر اسد بن مرزبان روبرو شد كه با شمشيرهاى خويش نبرد كردند تا در هم شكست ، آنگاه به جاى خويش باز رفتند . برادر اسد شمشيرى بر گرفت ، ابو القلمس سنگ اجاقى بر گرفت و بر قرپوس [ 1 
  ] زين نهاد و آن را با زره خويش بپوشانيد ، آنگاه باز آمدند و چون نزديك شدند ابو القلمس در ركاب بايستاد با سنگ سينهء او را بكوفت و از اسب بينداخت و پياده شد و سرش را بريد .\r\nعبد الله بن عمر عمرى گويد : با محمد بوديم ، يكى از مردم مدينه به نام قاسم پسر وايل كه وابستهء خاندان زبير بود به نبردگاه رفت و هماورد خواست . يكى كه به كمال و لوازم همانند او نديده بودم به هماوردى وى آمد و چون ابن وايل او را بديد بازگشت .\r\nگويد : از اين حادثه به سختى دلگير شديم ، در اين حال بوديم كه از پشت سر خويش حركت يكى را شنيدم و چون نگريستم ابو القلمس بود و شنيدم كه مىگفت :\r\n« خداى امير بىخردان را لعنت كند ، اگر چنين كسى را رها كنند بر ما جرئت آرد . اگر يكى سوى كارى رود شايد كه در خور آن نباشد . » گويد : آنگاه به هماوردى آن كس رفت و او را بكشت .\r\nازهر بن سعيد گويد : آن روز قاسم بن وايل از خندق برون شد و هماورد خواست كه هزار مرد به هماوردى وى آمد و چون قاسم او را بديد از وى بترسيد و بازگشت و ابو القلمس به هماوردى وى رفت .\r\nگويد : هرگز در چنين روزى از شمشير خويش كار نگرفته بود ، ضربتى به شانهء حريف زد و او را بكشت و گفت : « بگير كه من پسر فاروقم . » گويد : يكى از ياران عيسى گفت : « كسى را كشتى كه بهتر از هزار فاروق\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4835 ","page_number":226},
  {"content":"\r\nبود . » مسعود رحال گويد : هنگام كشته شدن محمد در مدينه بودم از روى كوه ، يعنى سلع ، بر قوم مشرف بودم . و آنها را بنزد سنگهاى روغنى ميديدم يكى از ياران عيسى را ديدم كه بر اسبى بود و پوشيده از آهن چنان كه جز ديدگانش ديده نمىشد بيامد تا از صف ياران خويش جدا شد و ميان دو صف بايستاد و هماورد خواست ، يكى از ياران محمد سوى وى رفت ، قبايى سپيد داشت كه آستينش\r\nنيز سپيد بود .\r\nمدتى با وى سخن كرد ، پنداشتم كه به دو مىگفت پياده شود تا وضعشان برابر شود .\r\nسوار را ديدم كه پاى بگردانيد و پياده شد ، آنگاه مقابل شدند يار محمد ضربتى به خود آهنى زد كه بسر داشت و او را بر نشيمنگاهش افكند كه بىحركت ماند . آنگاه خود را بر گرفت و به سرش ضربت زد و او را بكشت . آنگاه بازگشت و ميان ياران خويش رفت . چيزى نگذشت كه ديگرى از صف عيسى در آمد ، گويى يار آن كس بود . مرد اولى به هماوردى وى آمد و با وى چنان كرد كه با يارش كرده بود سپس سوى صف خويش بازگشت . سومى به هماوردى وى آمد و او را خواند كه با وى هماوردى كرد و او را بكشت . و چون سومى را كشت روى بگردانيد كه آهنگ ياران خويش داشت ، اما ياران عيسى به دو پرداختند و به تيرش زدند و به جاى بداشتند . يار محمد شتاب مىكرد و آهنگ ياران خويش داشت اما به آنها نرسيده بود كه از پاى بيفتاد و او را مقابل يارانش كشتند .\r\nمحمد بن زيد گويد : وقتى به عيسى خبر داديم كه آنها تير به طرف ما مىافكنند به حميد بن قحطبه گفت : « پيش برو . » و او با يكصد كس پيش رفت كه همگى جز وى پياده بودند و تيردان و سپر داشتند و چيزى نگذشت كه به ديوار مقابل خندق حمله بردند و كسانى از ياران محمد را كه آنجا بودند عقب راندند و به نزد ديوار بايستادند و حميد براى ويران كردن ديوار به عيسى پيام فرستاد .\r\nگويد : عيسى به فعلگان پيام داد كه ديوار را ويران كردند و آنها به خندق\r\n","description":"","footnote":"","page_name":" 4836 ","page_number":227},
  {"content":"\r\nرسيدند و به عيسى پيام داد كه به خندق رسيده‌ايم . عيسى درهايى به اندازهء خندق براى حميد فرستاد كه از روى آن گذشتند تا آن سوى خندق رسيدند و از صبحگاه نبردى سخت كردند تا پسينگاه رسيد .\r\nمحمد بن عمر گويد : عيسى بن موسى با همراهان خويش بيامد تا كنار مدينه فرود آمد . محمد بن عبد الله با همراهان خويش سوى وى رفت و چند روز به سختى نبرد كردند . تنى از مردم جهينه كه آنها را بنى شجاع مىگفتند با محمد بن عبد الله ثبات كردند تا كشته شدند . جنگاورانى با كفايت بودند .\r\nاز هر گويد : عيسى به آنها گفت كه جهاز شتران را در خندق انداختند سپس گفت تا دو در خانه سعد بن مسعود را كه بر ثنيه بود روى خندق افكندند و سواران گذشتند ، به نزد انبارهاى خشرم تلاقى كردند و تا پسينگاه نبرد كردند .\r\nعبد العزيز بن ابى ثابت گويد : آن روز پيش از نيمروز محمد بازگشت ، به خانهء مروان رفت و غسل كرد و حنوط ماليد ،\r\nسپس برون شد .\r\nعبد الله بن جعفر گويد : به او نزديك شدم و گفتمش : « پدرم فدايت ، به خدا تاب مقاومت ندارى و هيچكس با تو نيست كه يك دله نبرد كند ، هم اكنون برون شو و به مكه رو پيش حسن بن معاويه كه بيشتر ياران تو با وى هستند . » گفت : « اى ابو جعفر به خدا اگر بروم مردم مدينه كشته مىشوند . به خدا باز نمىگردم ، مگر بكشم يا كشته شوم ، تو از جانب من آزادى ، هر جا مىخواهى برو . » گويد : با وى برفتم تا به خانهء ابن مسعود رسيد در بازار شتر ، و من دويدم و راه بازار روغنفروشان گرفتم ، او سوى ثنيه رفت . كسانى كه با وى بودند با تير كشته شدند ، پسينگاه شد و او نماز كرد .\r\nابراهيم بن محمد گويد : محمد را ما بين دو خانهء بنى سعد ديدم جبهء رنگينى به تن داشت ، بر يابويى بود ، ابن خضير كنار وى بود و او را به خدا قسم مىداد كه سوى بصره\r\n","description":"","footnote":"","page_name":" 4837 ","page_number":228},
  {"content":"\r\nيا جاى ديگر رود ، اما محمد مىگفت : « به خدا دو بار به سبب من بليه نبينيد ، تو هر كجا كه ميخواهى برو كه آزادى . » ابن خضير گفت : « از پيش تو كجا روم . » آنگاه برفت و ديوان را بسوخت و رياح را بكشت سپس در ثنيه به دو پيوست و نبرد كرد تا كشته شد .\r\nمحمد بن عمر گويد : ابن خضير كه يكى از اعقاب مصعب بن زبير بود همراه محمد ابن عبد الله قيام كرد ، آن روز كه محمد كشته مىشد وقتى آشفتگى كار ياران وى را بديد كه شمشير نابودشان كرده بود از محمد اجازه خواست كه وارد مدينه شود كه اجازه داد و نمىدانست مقصود وى چيست .\r\nگويد : پس ابن خضير به نزد رياح بن عثمان مرى و برادرش رفت و آنها را كشت آنگاه بازگشت و به محمد خبر داد ، سپس پيش رفت و نبرد كرد تا همانوقت كشته شد .\r\nاز هر گويد : وقتى ابن خضير بازگشت رياح و پسر مسلم بن عقبه را كشت .\r\nحارث بن اسحاق گويد : ابن خضير ، رياح را كشت ، اما يكباره نكشت ، سرش را به ديوار مىكوفت تا جان داد .\r\nبرادرش عباس را نيز با وى كشت كه مردى درست - كردار بود و كسان اين را بر او عيب گرفتند . پس از آن سوى ابن قسرى رفت كه در خانهء ابن هشام بود به دو خبر دادند كه دو در خانه را بر روى خويش بست . ابن خضير به درها پرداخت . همه كسانى كه به زندان بودند فراهم آمدند و درها را بسته نگهداشتند كه به آنها دست نيافت ، پيش محمد بازگشت و پيش روى او نبرد كرد تا كشته شد .\r\nمسكين بن حبيب گويد : وقتى پسينگاه شد محمد در مسجد بنى دوئل كه در ثنيه بود نماز پسينگاه را بكرد و چون سلام نماز را بگفت آب خواست ، ربيحهء قرشى دختر ابو شاكر به او آب داد ، سپس گفت : « فدايت شوم خويشتن را نجات بده . » گفت : « در اين صورت خروسى در مدينه نمىماند كه بانگ بزند . »\r\n","description":"","footnote":"","page_name":" 4838 ","page_number":229},
  {"content":"\r\nگويد : آنگاه برفت و چون به دل مسيل سلع رسيد پياده شد و اسب خويش را پى كرد . بنى شجاع نيز اسبان خويش را پى كردند و هيچكس نماند كه نيام شمشير خويش را نشكست .\r\nگويد : من كه نو سال بودم از زيور نيامها نزديك سيصد درم فراهم آوردم .\r\nگويد : آنگاه محمد گفت : « شما با من بيعت كرده‌ايد ، من نخواهم رفت تا كشته شوم هر كه مىخواهد برود اجازه اش مىدهم . » سپس رو به ابن خضير كرد و گفت : « ديوان را سوختى ؟ » گفت : « آرى . » گفت : « بيم داشتم از روى آن كسان را بگيرند . » « گفت : « حق داشتى . » ازهر ، به نقل از دو برادر خويش گويد : آن روز دو بار يا سه بار ، ياران عيسى را هزيمت كرديم ، اما خودمان هزيمت نمىشناختيم . شنيديم كه يزيد نوادهء جعفر ابن ابى طالب مىگفت : « هزيمتشان كرديم ، چه فتحى مىشد اگر مردانى بودند . » عيسى گويد : از جمله كسانى كه آن روز هزيمت شدند و از نزد محمد فرار كردند عبد العزيز نوادهء عمر خطاب بود . محمد از پى او فرستاد و چون او را بياوردند كودكان بنا كردند پشت سر او بانگ مىزدند : « فرارى ! فرارى ! » بعدها عبد العزيز مىگفت :\r\n« سختترين چيزى كه بر من گذشت بانگ زدن كودكان بود . » غلام هشام بن عماره گويد : ما طرفدار محمد بوديم . هشام بن عماره پيش وى رفت .\r\nمن نيز با او بودم به دو گفت : « بيم دارم كسانى كه مىبينى از يارى تو باز مانند ، اين غلام من به خاطر خداى آزاد باشد ،\r\nاگر هرگز قصد رفتن كنم ، يا كشته مىشوى و كشته مىشوم ، يا غلبه مىيابيم . » گويد : به خدا با وى بودم كه تيرى به سرش خورد و آن را به دو نيم كرد ، سپس\r\n","description":"","footnote":"","page_name":" 4839 ","page_number":230},
  {"content":"\r\nدر زره اش فرو رفت .\r\nگويد : به من نگريست و گفت : « فلانى . » گفتم : « آمادهء خدمتم . » گفت : « واى تو هرگز چنين چيزى ديده اى ، اى فلان ، كدام يك را بيشتر دوست دارى ؟ جان مرا يا خودت را . » گفتم : « جان تو را . » گفت : « به خاطر خداى آزادى ، فرار كن . » محمد بن عبد الواحد گويد : روى سلع بوديم و مىنگريستيم ، گروهى بدويان جهنى آنجا بودند ، يكى به طرف ما بالا آمد كه نيزه اى به دست داشت و سر يكى را بر آن زده بود كه گلوگاه و كبد و روده ها نيز بدان پيوسته بود .\r\nگويد : منظره اى هولانگيز ديدم كه بدويان آن را به فال بد گرفتند و به فرار برفتند تا پايين كوه رسيدند ، مرد بالاى كوه آمد و به ياران خويش بانگ زد و به فارسى گفت : « كوهبان ! » [ 1 
  ] گويد : پس ياران وى بيامدند تا بالاى كوه سلع رسيدند و پرچمى سياه بر آن نصب كردند آنگاه به طرف مدينه سرازير شدند و وارد آن شدند اسما دختر حسن مطلبى كه همسر عبد الله بن حسين عباسى بود بگفت تا روسرى سياهى را بر منارهء مسجد پيمبر خداى صلى الله عليه و سلم نصب كردند و چون ياران محمد اين را بديدند بانگ بر آمد كه وارد مدينه شدند و بگريختند .\r\nگويد : محمد خبر يافت كه كسان از راه سلع وارد شده‌اند و گفت : « هر قومى كوهى دارند كه محفوظشان مىدارد و ما كوهى داريم كه از آن به ما مىتازند . » محمد بن اسماعيل به نقل از معتمدى گويد : پسران ابى عمرو غفارى براى سياهپوشان از محلهء بنى غفار راهى گشودند كه از آنجا وارد شدند و از پشت سر ياران\r\n\r\n","description":"","footnote":"\r\n[ 1 
  ] كلمهء متن\r\n","page_name":" 4840 ","page_number":231},
  {"content":"\r\nمحمد در آمدند .\r\nعبد العزيز بن عمران گويد : آن روز محمد به حميد بن قحطبه بانگ زد كه اگر يكه - سوارى و به اين سبب بر مردم خراسان مىبالى به هماوردى من آى ، من محمد پسر عبد اللهم » گفت : « ترا مىشناسم ، كريم پسر كريم ، شريف پسر شريف ، به خدا اى بو عبد الله تا وقتى از اين اوباش يكى پيش روى من هست با تو هماوردى نمىكنم . وقتى از آنها فراغت يافتم به دينم قسم با تو هماوردى مىكنم . »\r\nيكى از بنى ثعلبة بن سعد گويد : روزى كه محمد كشته شد روى سلع بودم ، ابن خضيره نيز با محمد بود ، ابن قحطبه او را به امان مىخواند كه نمىخواست بميرد اما او با شمشير خويش به كسان حمله مىبرد ، پياده بود و به تمثيل شعرى مىخواند .\r\nگويد : ميان حريفان افتاد ، يكى ضربتى به كفل وى زد و آن را زخمدار كرد .\r\nپيش ياران خويش بازگشت . پارچه اى را دريد و آن را به پشت خود بست . آنگاه به نبردگاه برگشت ، يكى ضربتى به ابروگاه وى زد ، شمشير در چشمش فرو رفت و از پاى بيفتاد ، مخالفان سوى وى دويدند و سرش را بريدند .\r\nگويد : وقتى ابن خضير كشته شد محمد پياده شد و بر سر پيكر وى چندان نبرد كرد كه كشته شد .\r\nفضل بن سليمان وابستهء بنى نمير كه يك برادر وى با محمد كشته شده بود به نقل از برادر خويش گويد : خراسانيان وقتى ابن خضير را مىديدند به همديگر بانگ مىزدند :\r\n« خضير آمد ، » [ 1 
  ] و به سبب آن پراكنده مىشدند .\r\nماهان بن بخت وابستهء قحطبه گويد : سر ابن خضير را به نزد ما آوردند ، به خدا آن را نمىتوانستيم برداشت از بس كه زخم بر آن بود . به خدا گفتى بادنجانى [ 2 
  ] شكافته بود و استخوانهاى آن را به هم مىپيوستيم .\r\n\r\n","description":"","footnote":"\r\n[ 1 
  ] كلمه « آمد » در هر دو جابه فارسى است .\r\n[ 2 
  ] كلمهء متن : بادنجانة\r\n","page_name":" 4841 ","page_number":232},
  {"content":"\r\nازهر بن سعيد گويد : وقتى ياران محمد نشان سياه را بر منارهء مسجد بديدند بازوهايشان سست شد . حمير بن قحطبه از كوچه اشجع سوى محمد آمد كه غافل بود و او را بكشت و سرش را بر گرفت و پيش عيسى برد و بسيار كس با وى كشته شد .\r\nمسعود رحال گويد :\r\nآن روز محمد را ديدم كه به خويشتن نبرد مىكرد ، ديدمش كه يكى با شمشير زير نرمى راست گوشش زد كه به زانو افتاد و روى وى افتادند . حميد بن قحطبه بانگ زد : « او را مكشيد ، » كه دست بداشتند . حميد بيامد و سرش را بريد .\r\nحارث بن اسحاق گويد : آن روز محمد به زانو افتاد ، از خويشتن دفاع مىكرد و مىگفت : « واى شما من پسر پيمبرتان هستم كه به محنت افتاده‌ام و ستم ديده‌ام . » عبد الله بن جعفر گويد : ابن قحطبه با نيزه به سينهء محمد زد و او را از پاى بينداخت آنگاه پياده شد و سرش را بريد و پيش عيسى برد .\r\nابو الحجاج منقرى گويد : آن روز محمد را ديدم كه خلقت وى همانند آن بود كه از حمزة بن عبد المطلب ياد مىكنند . كسان را با شمشير خويش متفرق مىكرد و هيچكس به دو نزديك نمىشد مگر آنكه وى را ميكشت ، شمشيرى داشت كه به خدا در خور چيزى نبود تا وقتى كه يكى تيرى به دو زد گويى مىبينمش كه سرخموى و كبود چشم بود ، آنگاه سواران به ما هجوم آوردند . محمد به طرف ديوارى ايستاد ، كسان از او دورى گرفتند ، مرگ را عيان ديد روى شمشير خود تكيه كرد و آن را شكست .\r\nگويد : از پدر بزرگم شنيدم كه مىگفت : « ذو الفقار ، شمشير پيمبر صلى الله - عليه و سلم با وى بود . » عمرو بن متوكل كه مادرش خدمت فاطمه دختر حسين مىكرده بود گويد :\r\nروزى كه محمد كشته مىشد شمشير پيمبر صلى الله عليه و سلم با وى بود وقتى مرگ را عيان ديد شمشير خويش را به يكى از بازرگانان داد كه با وى بود و چهار صد\r\n","description":"","footnote":"","page_name":" 4842 ","page_number":233},
  {"content":"\r\nدينار به دو دادنى بود . گفت : « اين شمشير را بگير كه پيش هر كس از خاندان ابو طالب برى آن را بگيرد و حق ترا بدهد . » گويد : شمشير به نزد وى بود تا وقتى كه جعفر بن سليمان ولايتدار مدينه شد و قضيه را به دو خبر دادند كه آن مرد را پيش خواند و شمشير را از او بگرفت و چهار صد دينار به دو داد . شمشير همچنان به نزد وى بود .\r\nوقتى كه مهدى پا گرفت و جعفر را ولايتدار مدينه كرد خبر يافت كه شمشير به نزد اوست و آن را بگرفت پس از آن به موسى رسيد كه آن را در باره سگى بيازمود و شمشير شكست .\r\nعبد الملك بن قريب اصمعى گويد : امير مؤمنان رشيد را ديدم كه شمشيرى آويخته بود و به من گفت : « اى اصمعى ، ذو الفقار را به تو نشان بدهم ؟ » گفتم : « آرى ، خدايم به فداى تو كند . » گفت : « اين شمشير مرا از نيام در آر . » گويد : شمشير را از نيام در آوردم و دوازده فرو رفتگى در لبهء آن ديدم .\r\nبرادر فضل بن سليمان نميرى گويد : با محمد بوديم چهل هزار كس ما را در ميان گرفتند و به دور ما همانند سنگستانى سياه بودند ، به دو گفتم : « اگر به آنها حمله برى از دور تو پراكنده شوند . » گفت : « امير مؤمنان حمله نمىكند كه اگر حمله كند بقيه اى از او نمىماند . » گويد : پيوسته اين را تكرار كرديم كه حمله برد و در ميانش گرفتند و او را كشتند .\r\nعبد الله بن عامر گويد : همراه محمد با عيسى نبرد مىكرديم به من گفت : « ابرى به ما مىرسيد اگر بر ما باريد ظفر مىيابيم و اگر از ما گذشت خون مرا بر سنگهاى روغنى بنگر . » گويد : به خدا چيزى نگذشت كه ابرى بر ما سايه افكند و ببود چندان كه گفتم مىبارد آنگاه از ما گذشت و به عيسى و ياران وى باريد و اندكى بعد ، كه وى را در ميان\r\n","description":"","footnote":"","page_name":" 4843 ","page_number":234},
  {"content":"\r\nسنگهاى روغنى كشته ديدم .\r\nابراهيم بن محمد گويد : هنگام پسين عيسى به حميد بن قحطبه گفت : « مىبينمت كه در كار اين مرد كندى مىكنى حمزة بن مالك را به نبرد وى گمار . » گفت : « به خدا اگر خودت نيز اين را بخواهى به تو وانمىگذارم ، اينك كه كسان كشته‌ام و نسيم فتح را مىيابم ؟ » گويد : آنگاه در كار نبرد بكوشيد تا محمد كشته شد .\r\nحميد وابستهء محمد بن ابى العباس گويد : آن روز عيسى از حميد بن قحطبه كه سالار سواران بود بد گمان شد و گفت : « اى حميد مىبينمت كه تلاش نمىكنى . » گفت : « از من بدگمانى ؟ به خدا وقتى محمد را ببينم او را با شمشير مىزنم يا پيش روى وى كشته مىشوم . » گويد : پس از آن بر محمد گذشت كه كشته شده بود و او را با شمشير بزد كه به قسم خويش عمل كرده باشد .\r\nعلى بن ابى طالب گويد : محمد بعد از پسينگاه كشته شد به روز دوشنبه چهارده روز رفته از ماه رمضان .\r\nايوب بن عمر به نقل از پدرش گويد : عيسى كس فرستاد و در زندان را بگشود .\r\nما را پيش وى بردند نبرد در گير بود و همچنان پيش روى وى افتاده بوديم تا سر محمد را به نزد وى آوردند .\r\nگويد : من به يوسف برادر خويش گفتم : « هم اكنون ما را براى شناختن وى مىخواند ، اما نبايد وى را به دو نميشناسانيم كه بيم داريم خطا كنيم . » گويد : وقتى سر را بياوردند گفت : « او را مىشناسيد ؟ » گفتيم : « آرى . » گفت : « بنگريد آيا همين است ؟ » گويد : من بر يوسف پيشدستى كردم و گفتم : خون بسيار مىبينم و ضربتها\r\n","description":"","footnote":"","page_name":" 4844 ","page_number":235},
  {"content":"\r\nمىبينم به خدا مشخصش نمىدارم . » گويد : پس ما را از بند آهنين رها كرد ، همهء آن شب را به نزد وى به سر كرديم تا صبح در آمد .\r\nگويد : پس از آن مرا بر ما بين مكه و مدينه گماشت و همچنان عامل آنجا بودم تا جعفر بن سليمان بيامد و مرا پيش خود برد و ملازم خويش كرد .\r\nابو كعب گويد : وقتى محمد كشته شد پيش عيسى بودم . سر را پيش روى خويش نهاد و رو به ياران خود گفت : « در بارهء اين چه مىگوييد ؟ » كه بد او گفتند .\r\nگويد : يكى از سرداران عيسى رو به آنها كرد و گفت : « به خدا دروغ گفتيد و نادرست گفتيد ، براى اين چيزها با وى نبرد نكرديم . بلكه از اين رو كه مخالفت امير مؤمنان كرده بود و ميان مسلمانان اختلاف آورده بود . وى روزه دار بود و شب - زنده دار . » و قوم خاموش ماندند .\r\nاسلمى گويد : يكى پيش ابو جعفر آمد و گفت : « محمد گريخت . » گفت : « دروغ گفتى ما خاندان نمىگريزيم . » ابو الحجاج جمال گويد : بالاى سر ابو جعفر ايستاده بودم و از من در بارهء قيام محمد مىپرسيد كه خبر آوردند\r\nكه عيسى هزيمت شد ، تكيه داده بود ، بنشست و با چوبى كه همراه داشت به سجادهء خويش زد و گفت : « هرگز ! پس بازى كودكان ما بر روى منبر در كار خلافت و مشورت زنان چه شد ؟ هنوز وقت آن نشده است . » محمد بن حسن به نقل از يكى از ياران خويش گويد : تيرى به ران ابو القلمس خورد و پيكان بماند به مداواى آن پرداخت و در كار آن فرو ماند ، به دو گفتند : « بگذار تا چرك كند و در آيد . » و آن را واگذاشت .\r\nگويد : وقتى پس از هزيمت از پى وى بر آمدند ، سوى سنگستان رفت و به\r\n","description":"","footnote":"","page_name":" 4845 ","page_number":236},
  {"content":"\r\nسبب تيرى كه به رانش خورده بود كند مىرفت ، همچنان به پيكان پرداخت تا آن را در آورد ، آنگاه زانو زد و تيردان خويش را خالى كرد و به آنها تيراندازى كرد كه از پيش وى پراكنده شدند و او به ياران خويش پيوست و نجات يافت .\r\nعبد الله بن عمر گويد : آن روز وقتى هزيمت شديم با جماعتى بودم كه ابو القلمس نيز جزو آنها بود ، به دو نگريستم ، ديدمش كه به شدت مىخنديد .\r\nگويد : گفتم : « به خدا اين جاى خنديدن نيست . » و چون فرو نگريستم ، يكى از هزيمتشدگان را ديدم كه پيراهنش دريده بود و جز يقه و چيزى كه سينه را تا پستانهايش بپوشاند از آن به جاى نمانده بود ، عورتش نمايان بود اما بىخبر بود .\r\nگويد : من نيز به سبب خندهء ابو القلمس خنده آغاز كردم .\r\nعيسى به نقل از پدرش گويد : ابو القلمس همچنان در فرع نهان بود و مدتى ببود ، آنگاه غلامى از آن وى بر او جست و سرش را با سنگى بكوفت و او را بكشت . پس از آن پيش كنيز فرزند دار وى رفت و گفت : « صاحب تو را كشتم ، بيا زن من شو . » گفت : « مهلت بده تا آماده شوم » ، آنگاه پيش حكومت رفت و خبر وى را بگفت كه غلام را بگرفتند و سرش را بكوفتند .\r\nمعمر بن ابى الشدائد گويد : وقتى سواران عيسى از درهء بنى فزاره وارد شدند و محمد كشته شد چند كس به ابو الشدائد تاختند و او را بكشتند و سرش را بر گرفتند .\r\nناعمه دختر ابو الشدائد بانگ بر آورد : « اى مردان من ! » يكى از سپاهيان به دو گفت : « مردانت كيانند ؟ » گفت : « بنى فزاره . » گفت : « به خدا اگر مىدانستم وارد خانه ات نمىشدم ، بيم مدار من يكى از عشيرهء توام\r\nاز تيرهء باهله و پاره اى از عمامه اش را به دو داد كه بر در خويش\r\n","description":"","footnote":"","page_name":" 4846 ","page_number":237},
  {"content":"\r\nبياويخت .\r\nگويد : سر ابو الشدائد را پيش عيسى بردند ابن ابى الكرام و محمد بن لوط - مطلبى كه به نزد وى بودند انا لله گفتند و گفتند : « به خدا از مردم مدينه هيچكس نماند ، اين سر ابو الشدائد فالح بن معمر است يكى از بنى فزاره كه نا بينا بود . » گويد : پس عيسى دستور داد كه بانگزنى بانگ زد : « هر كه سرى به نزد ما بيارد سرش را بزنيم . » عبد الله بن برقى گويد : يكى از سرداران عيسى را ديدم كه با جمعى آمده بود ، و خانهء ابن هرمز را مىپرسيد ، وى را به آنجا هدايت كرديم .\r\nگويد : ابن هرمز برون آمد ، پيراهنى نازك به تن داشت .\r\nگويد : پس سردار خويش را پياده كردند و ابن هرمز را بر يابوى او نشانيدند ، و با شتاب ببردند تا به نزد عيسى رسانيدند كه به دو خشم نياورد .\r\nقدامة بن محمد گويد عبد الله بن يزيد بن هرمز و محمد بن عجلان با محمد قيام كرده بودند ، وقتى نبرد آغاز شد هر كدامشان كمانى بياويختند و پنداشتم كه مىخواهند به كسان وانمايند كه شايستهء اين كارند .\r\nحسين بن يزيد گويد : پس از كشتهء شدن محمد ، ابن هرمز را پيش عيسى بردند كه گفت : « اى پير ، چرا فقه تو از قيام با كسى كه قيام كرد ، بازت نداشت ؟ » گفت : « فتنه اى بود كه همهء مردم را گرفت ما را هم جزو آنها گرفت . » گفت : « برو با كه قرين رشاد باشى . » مالك بن انس گويد : پيش ابن هرمز مىرفتم كنيز را مىگفت كه در را ببندد و پرده را بيندازد ، آنگاه از آغاز اين امت سخن مىكرد و مىگريست چندان كه ريشش تر مىشد .\r\nگويد : پس از آن با محمد قيام كرد ، گفتند : « كارى از تو ساخته نيست . » گفت : « مىدانم ، اما نادانى مرا ببيند و از من تقليد كند . »\r\n","description":"","footnote":"","page_name":" 4847 ","page_number":238},
  {"content":"\r\nمحمد بن زيد گويد : وقتى محمد كشته شد آسمان چنان سخت باريد كه هرگز نظير آن را نديده بودم ، بانگزن عيسى بانگ زد : « هيچكس از سپاهيان شب را در مدينه به سر نكند مگر كثير بن حصين و سپاه وى . » گويد : عيسى به اردوگاه خويش در جرف رفت و آنجا ببود تا صبح در آمد ، آنگاه خبر خويش را همراه قاسم بن حسن بن زيد فرستاد و سر راه همراه ابن ابى الكرام فرستاد .\r\nحارث بن اسحاق گويد : صبحگاه پس از روز كشته شدن محمد ، خواهرش زينب دختر عبد الله و دخترش فاطمه به عيسى پيام فرستادند كه شما اين مرد را كشتيد و كارتان را انجام داديد چه شود اگر به ما اجازه دهيد كه او را به خاك كنيم ؟\r\nگويد : عيسى به آنها پيغام داد : « دختر عموهاى من در بارهء آنچه با وى كرده‌اند به خدا من دستور ندادم و از آن خبر نداشتم ، او را به خاك كنيد كه قرين رشاد باشيد . » گويد : پس كس فرستاد كه او را برداشتند . به قولى در محل بريده شدن گردنش پنبهء بسيار جا دادند و در بقيع به خاكش كردند . قبرش مقابل كوچه خانهء على بن ابى طالب بود بر كنار راه يا نزديك آن .\r\nگويد : عيسى پرچمهايى فرستاد كه يكى را بر در اسماء دختر حسن بن عبد الله نهادند و يكى را بر در عباس بن عبد الله و يكى را بر در محمد بن عبد العزيز زهرى و يكى را بر در عبد الله بن محمد بن صفوان و يكى را بر در ابو عمرو غفارى ، و بانگزن وى بانگ زد : « هر كه زير يكى از اين پرچمها در آيد يا به يكى از اين خانه ها در آيد در امانست . » گويد : آسمان بارانى سخت باريد ، صبحگاهان مردمان در بازارهايشان آرام بودند ، عيسى بنا كرد از جرف سوى مسجد مىرفت ، چند روزى در مدينه\r\n","description":"","footnote":"","page_name":" 4848 ","page_number":239},
  {"content":"\r\nببود ، آنگاه صبحگاه نوزدهم رمضان برون شد كه آهنگ مكه داشت .\r\nازهر بن سعيد گويد : روز پس از كشته شدن محمد ، عيسى اجازهء دفن وى را داد و بگفت تا ياران وى را ما بين ثنية الوداع و خانهء عمر بن عبد العزيز بياويختند .\r\nآنها را ديدم كه دو صف بودند . يكى را بر در ابن خضيره گماشته بود كه كشيكبانى كند ، جمعى شبانه او را ببردند و به خاك كردند و به آنها دست نيافت ، ديگران سه روز همچنان آويخته بودند كه مردمان از آنها به زحمت افتادند . عيسى بگفت تا آنها را در گردشگاه سلع افكندند كه گورستان يهودان بود و همچنان مدتى آنجا ببودند ، سپس آنها را در خندقى در كنار ذباب افكندند .\r\nام حسين دختر عبد الله بن محمد گويد : به عمويم جعفر بن محمد گفتم : « فدايت شوم ، كار محمد بن عبد الله چگونه مىشود ؟ » گفت : « فتنه ايست كه در اثناى آن محمد به نزد خانهء يك رو مىكشته مىشود\r\nو برادر پدرى و مادريش در عراق كشته مىشود به وقتى كه دست و پاى اسبش در آبست . » عيسى بن نقل از پدرش گويد : حمزة بن عبد الله با محمد قيام كرد ، عمويش جعفر منعش مىكرد اما در طرفدارى محمد از همه كسان سرسختتر بود . جعفر مىگفت : « به خدا او كشته مىشود . » و جعفر از او كناره گرفت .\r\nابن ابى الكرام گويد : عيسى مرا با سر محمد فرستاد و يكصد سپاهى با من فرستاد .\r\nگويد : برفتم و چون به نزديك نجف رسيديم تكبير گفتيم .\r\nگويد : در آن وقت عامر بن اسماعيل ، هارون بن سعد عجلى را در واسط به محاصره داشت . ابو جعفر به ربيع گفته بود : « و اى تو اين تكبير چيست ؟ » گفته بود : « اين ابن ابى الكرام است كه سر محمد بن عبد الله را آورد . » گفته بود : « وى را با ده كس از همراهانش اجازهء ورود بده . »\r\n","description":"","footnote":"","page_name":" 4849 ","page_number":240},
  {"content":"\r\nگويد : پس به من اجازه داد سر را كه در سپرى بود پيش روى او نهادم .\r\nگفت : « از خاندانش كى با وى كشته شد ؟ » گفتم : « نه به خدا ، هيچكس . » گفت : « سبحان الله ، همينطور است . » گويد : آنگاه به طرف ربيع نگريست و گفت : « ياورى كه پيش از اين بود چه گفت ؟ » گفت : « مىگفت كه بسيار كس از آنها كشته شد . » گفتم : « نه به خدا ، هيچكس . » على بن اسماعيل گويد : وقتى سر محمد را پيش ابو جعفر بردند ، وى در كوفه بود ، بگفت تا سر را در طبق سپيدى بگردانيدند ، ديدمش كه تيره گون بود و - آبله گون و شب همانروز سر را سوى ولايتها فرستاد .\r\nعبد الله بن عمر از مردم ينبع گويد : وقتى سرهاى بنى شجاع را به نزد ابو جعفر بردند گفت : « مردمان را چنين بايد بود ، محمد را مىجستم ، اينان به دو پيوستند ، او را جابه جا كردند اينان نيز با وى جابه جا شدند آنگاه همراه وى نبرد كردند و ثبات كردند تا كشته شدند . »\r\nگويد : ابن مصعب به رثاى محمد شعرى گفت به اين مضمون :\r\n« اى دو يار من ملامت را واگذاريد « و بدانيد كه من در اين باب « بيش از شما در خور ملامت نيستم « بر قبر پسر پيمبر بايستيد « و سلام گوييد « كه بر قبر وى ايستادن و سلام گفتن « شايسته است\r\n","description":"","footnote":"","page_name":" 4850 ","page_number":241},
  {"content":"\r\n« قبرى كه بهترين مردم روزگار را « به حرمت و خصال نيكو و كرامت « در خود دارد « مردى كه با عدالت ستم را « از ولايت ما ببرد « و حوادث بزرگ را « از پيش برداشت « و در بارهء آن بكوشيد « از راه اعتدال نگشت « و هرگز به بدى دهان نگشود « اگر پيش از او و از پس پيمبر « حوادث چيزى را « حرمت مىداشته بود « ترا حرمت داشته بودند « يا اگر كسى پيش از وى به سلامت مانده بود « دست كم او نيز به سلامت مىماند « ابراهيم را كه قربانىاى نكو بود « قربان كردند و روزگار وى « به سر رسيد « دليرى كه به خويشتن « بىغرور و بيم تسليم « با حادثات روبرو مىشد « شمشير در او افتاد و اى بسا\r\n","description":"","footnote":"","page_name":" 4851 ","page_number":242},
  {"content":"\r\n« كه مرگ آنها به شمشير بوده است .\r\n« حرمت فرزندان حسن را شكستند « و ربوده هاشان را تقسيم كردند « و زنانشان در خانه هاشان « چون كبوتران نغمه گر « نوحه سرايى مىكنند .\r\n« با كشته شدن آنها به نزد پيشوا « توسل مىجويند « و كشته شدنشان را « غنيمت و شرف خويش مىدانند « به خدا اگر پيمبر ، محمد صلى الله عليه و سلم\r\n« مىديد كه امت وى « نيزه ها را سوى فرزندان او بلند كرده‌اند « و از نوك آن خون مىچكد « به حق مىدانست « كه آنها قرابت وى را رعايت نكرده‌اند « و حرام را حلال كرده‌اند . » موسى بن عبد الله گويد : شبانگاه از منزلهايمان در سويقه برون شدم و اين پيش از قيام محمد بن عبد الله بود ، زنانى را ديدم كه گويى از ديار ما برون مىشدند . بر آنها غيرت آوردم به دنبالشان رفتم ببينم كجا مىروند ؟\r\nگويد : وقتى بر كنار حميرا رسيدم از سمت غرس يكيشان به من نگريست و شعرى خواند به اين مضمون :\r\n« سويقه از پس ساكن خود ويران است\r\n","description":"","footnote":"","page_name":" 4852 ","page_number":243},
  {"content":"\r\n« و چنان شد كه ويرانى در آن افتاد . » و بدانستم كه از ساكنان زمينند و باز گشتم .\r\nعيسى گويد : وقتى عيسى بن موسى ، محمد را كشت همهء اموال بنى حسن را بگرفت و ابو جعفر اين را تأييد كرد .\r\nايوب بن عمر گويد : جعفر بن محمد ، ابو جعفر را بديد و گفت : « اى امير مؤمنان ، ملك من ، چشمهء ابى زياد را به من باز پس ده كه از خرماى آن بخورم . » گفت : « با من چنين سخن مىكنى ، به خدا جانت را مىگيرم . » گفت : « در بارهء من شتاب ميار ، به شصت و سه سالگى رسيده‌ام در اين سن پدرم و جدم على بن ابى طالب در گذشته‌اند ، چنان و چنان به گردن من اگر هرگز مايهء بدگمانى تو شوم يا اگر از پس تو ماندم ، مايهء بدگمانى كسى شوم كه از پس تو است . » گويد : پس ابو جعفر بر او رقت آورد و از او در گذشت .\r\nهشام بن ابراهيم گويد : ابو جعفر چشمهء ابو زياد را پس نداد ، تا وقتى كه بمرد و مهدى آن را به فرزندان جعفر بن محمد پس داد .\r\nهشام بن ابراهيم گويد : وقتى محمد كشته شد ابو جعفر بگفت تا دريا بر مردم مدينه بسته شد و از جانب دريا چيزى سوى آنها نمىآمد ، تا وقتى كه مهدى بيامد و بگفت تا دريا را بر آنها گشودند و اجازهء حمل داد .\r\nام سلمه دختر محمد بن طلحه و همسر موسى بن عبد الله گويد : پسران زن مخزومى :\r\nعيسى و سليمان و ادريس ، پسران عبد الله بن حسن با فرزندان محمد بن عبد الله در كار ميراث عبد الله منازعه كردند و گفتند : « پدرتان كشته شد و عبد الله ميراث خوار وى شد . » نزاع را پيش حسن بن زيد بردند كه در بارهء آن به امير مؤمنان ابو جعفر نوشت كه به دو نوشت :\r\n« اما بعد ، وقتى اين نامهء من به تو رسيد ، آنها را از جدشان ميراث بده كه به رعايت خويشاوندى و حفظ قرابتشان اموالشان را پس دادم . »\r\n","description":"","footnote":"","page_name":" 4853 ","page_number":244},
  {"content":"\r\nعيسى گويد : از جمله بنى هاشم ، حسن و يزيد و صالح پسران معاوية بن عبد الله و حسين و عيسى پسران زيد بن على با محمد قيام كرده بودند .\r\nعيسى گويد : شنيدم كه ابو جعفر مىگفته بود : « از قيام پسران زيد در شگفتم ، كه ما قاتل پدرشان را كشتيم چنان كه وى را كشته بود و بياويختيم چنان كه وى را آويخته بود و بسوختيم چنان كه وى را سوخته بود . » گويد : حمزة بن عبد الله و على و زيد پسران حسن بن زيد نيز با محمد قيام كرده بودند .\r\nعيسى گويد : ابو جعفر به حسن بن زيد گفت : « گويى دو پسرت را مىبينم كه شمشير به دست بالاى سر محمد ايستاده‌اند و قبا به تن دارند . » گفت : « اى امير مؤمنان از پيش ، از نافرمانى آنها به تو شكايت آورده بودم . » گفت : « بله ، اين از همان است . » گويد : قاسم بن اسحاق و على بن جعفر ، ملقب به مرجى ، نيز با محمد قيام كردند .\r\nعيسى گويد : ابو جعفر به جعفر بن اسحاق گفت : « اين مرجى كيست كه خدا چنين و چنانش كند ؟ » گفت : « اى امير مؤمنان اين پسر من است ، به خدا اگر خواهى او را از خويش برانم ، مىرانم . » گويد : از بنى عبد شمس نيز محمد بن عبد الله عاصى ، با محمد قيام كرده بود .\r\nابو عاصم نبيل گويد : ابن عجلان با محمد قيام كرد ، وى بر استرى بود ، وقتى جعفر بن سليمان ولايتدار مدينه شد و ى را به بند كرد ، پيش و ى رفتم و گفتم : « راى مردم مردم را در بارهء كسى كه حسن را بند كرد چگونه مىبينى ؟ »\r\nگفت : « به خدا ، بد . »\r\n","description":"","footnote":"","page_name":" 4854 ","page_number":245},
  {"content":"\r\nگويد : گفتم : « به خدا ابن عجلان در اينجا همانند حسن است در آنجا » ، پس او را رها كرد .\r\nگويد : محمد بن عجلان وابستهء فاطمه دختر عتبة بن ربيعه بود .\r\nسعيد بن عبد الحميد گويد : عبيد الله بن عمر نيز با محمد قيام كرده بود ، پس از كشته شدن محمد و ى را پيش ابو جعفر بردند كه به دو گفت : « تو بودى كه با محمد بر ضد من قيام كردى ؟ » گفت : « جز اين چاره اى نبود ، مگر اينكه بدانچه خداوند بر محمد صلى الله - عليه و سلم نازل كرده بود كافر شوم . » عمر گويد : اين نادرست است .\r\nگويد : روايت عبد العزيز بن ابى سلمه چنين است كه عبيد الله پذيرفته بود كه با محمد قيام كند اما پيش از قيام محمد در گذشت .\r\nراوى گويد : ابو بكر بن عبد الله عامرى نيز با محمد قيام كرد ، و نيز عبد الواحد ابن ابى عون وابستهء ازد و عبد الله بن جعفر و عبد العزيز بن محمد درآوردى و عبد الحميد بن - جعفر و عبد الله بن عطا وابستهء بنى سباع و ابن سباع از مردم خزاعه هم پيمان بنى زهره با پسرانش : ابراهيم و اسحاق و ربيعه و جعفر و عبد الله و عطا و يعقوب و عثمان و عبد العزيز .\r\nزبير بن حبيب زبيرى گويد : در مر بوديم به درهء اضم ، زنم امينه دختر خضير نيز با من بود ، يكى به ما گذشت كه از مدينه مىآمد ، زنم گفت : « محمد چه كرد ؟ » گفت : « كشته شد . » گفت : « ابن خضير چه كرد ؟ » گفت : « كشته شد . » گويد : و او به سجده افتاد ، گفتمش : « سجده مىكنى كه برادرت كشته شده ؟ »\r\n","description":"","footnote":"","page_name":" 4855 ","page_number":246},
  {"content":"\r\nگفت : « آرى ، مگر نه اينكه فرار نكرده و اسير نشده . » عيسى به نقل از پدرش گويد : ابو جعفر به عيسى بن موسى گفت : « كى محمد را يارى كرد ؟ » گفت : « خاندان زبير . » گفت : « ديگر كى ؟ » گفت : « خاندان عمر . »\r\nگفت : « به خدا بدون اينكه با آنها دوستىاى داشته باشد يا با وى و خاندانش محبتى داشته باشند . » گويد : ابو جعفر مىگفته بود : اگر هزار كس از خاندان زبير را بيابم كه همگى نكو كار باشند و يك بدكار در ميانشان باشد ، همگيشان را مىكشم و اگر هزار - كس از خاندان عمر را بيابم كه همگى بدكار باشند و يك نكو كار در ميانشان باشد ، همگى را مىبخشم .\r\nمحمد بن عثمان زبيرى گويد : وقتى محمد كشته شد پدر من و موسى بن عبد الله فرار كردند ، من و ابو هبار مزنى نيز با آنها بوديم به مكه رفتيم ، آنگاه سوى بصره سرازير شديم و از يكى به نام حكيم كرايه كرديم ، وقتى و ارد بصره شديم و اين به وقتى بود كه يك سوم شب رفته بود درها را بسته يافتيم بنزد درها نشستيم تا فجر دميد كه و ارد شديم و در مربد جاى گرفتيم و چون صبح شد حكيم را فرستاديم كه خوردنىاى براى ما بخرد خوردنى را بر دوش مرد سياهى بياورد كه آهنى به پاى داشت . وى را پيش ما آورد و دستمزد و ى را بداد كه او خشم آورد ، گفتيم بيشترش ده كه باز خشم آورد .\r\nگفتيم : واى تو دو برابرش ده . » كه نپذيرفت ، سياه از ما بدگمان شد و در چهره هاى ما نگريستن گرفت ، آنگاه برفت ، چيزى نگذشت كه سواران ، محل ما را در ميان گرفتند . به صاحب منزل گفتم : « اين سواران براى چه آمده‌اند ؟ » گفت : « مهم نيست ، يكى از بنى سعد را مىجويند به نام غيله پسر مره كه با ابراهيم\r\n","description":"","footnote":"","page_name":" 4856 ","page_number":247},
  {"content":"\r\nقيام كرده بود . » گويد : ناگهان سياه را پيش ما آوردند كه سر و چهره اش پوشانيده بود ، و چون او را بياوردند پوشش از سرش برگرفتند و گفتند : « همينانند ؟ » گفت : « آرى ، همينانند ، اين موسى بن عبد الله است و اين عثمان بن محمد است و اين نيز پسر اوست ، چهارمى را نمىشناسم جز اينكه از ياران آنهاست . » گويد : همهء ما را گرفتند و پيش محمد بن سليمان بردند و چون ما را بديد رو به موسى كرد و گفت : « خدا خويشاونديت را رعايت نكند ، همه ولايتها را رها كردى و سوى من آمدى ! كه اگر ترا رها كنم امير مؤمنان تعرض كند و اگر بگيرمت خويشاوندى ترا رعايت نكرده‌ام . » گويد : پس از آن خبر ما را به امير مؤمنان نوشت .\r\nگويد : جواب آمد كه آنها را به نزد من فرست ، ما را سوى و ى روانه كردند .\r\nو چون به بطيحه رسيديم ، سپاهى ديگر را آنجا يافتيم كه در انتظار ما بودند . آنگاه پيوسته در راه بر پادگانهاى سپاه مىگذشتيم\r\nتا به بغداد رسيديم و ما را پيش ابو جعفر بردند كه چون پدر مرا بديد گفت : « هى ، با محمد بر ضد من قيام كردى ؟ » گفت : « چنين بود . » گويد : ابو جعفر با وى درشتى كرد كه مكرر به دو پاسخ داد ، آنگاه بگفت تا گردنش را زدند . سپس بگفت تا موسى را تازيانه زدند ، سپس بگفت تا مرا نزديك وى بردند و گفت : « ببريدش و بر سر پدرش نگهداريد و چون در او نظر كرد بر جثهء پدرش ، گردنش را بزنيد . » « گويد : عيسى بن على با وى سخن كرد و گفت : « به خدا گمان ندارم بالغ شده باشد . » گفتم : « اى امير مؤمنان جوانى نورس و غافل بودم ، پدرم دستور داد و اطاعتش كردم . » گويد : پس بگفت تا مرا پنجاه تازيانه زدند ، آنگاه در مطبق بداشت . در آن وقت\r\n","description":"","footnote":"","page_name":" 4857 ","page_number":248},
  {"content":"\r\nيعقوب بن داود نيز آنجا بود و بهترين رفيقى بود كه با وى بودم ، از غذاى خويش به من خورانيد و از نوشيدنى خويش به من مىنوشانيد . بدين گونه ببوديم تا ابو جعفر در - گذشت و مهدى پا گرفت و يعقوب را برون برد كه با وى در بارهء من سخن كرد كه مرا برون برد .\r\nمحمد بن عروة بن هشام گويد : به نزد ابو جعفر بودم كه بيامدند و گفتند : « اينك عثمان بن محمد را آورده‌اند . » و چون ابو جعفر او را بديد گفت : « مالى كه به نزد تو بود كجاست ؟ » گفت : « آن را به امير مؤمنان دادم كه خدايش رحمت كناد » گفت : « امير مؤمنان كى بود ؟ » گفت : « محمد بن عبد الله . » گفت : « با او بيعت كرده بودى ؟ » گفت : « آرى ، چنان كه تو نيز با وى بيعت كرده بودى . » گفت : « اى پسر زن بوگندو . » گفت : « كسى چنين است كه كنيزانش زاده باشند . » گفت : « گردنش را بزن . » گويد : پس او را ببردند و گردنش را بزدند .\r\nمحمد بن عثمان زبيرى گويد : وقتى محمد قيام كرد يكى از خاندان كثير بن - صلت نيز با و ى قيام كرد و چون محمد كشته شد و يارانش هزيمت شدند روى نهان كردند ، پدر من و مرد كثيرى از جمله نهانشدگان بودند ، و چنين بود تا جعفر بن - سليمان به ولايتدارى مدينه آمد و در جستجوى ياران محمد سخت بكوشيد . پدرم شترى از مرد كثيرى به كرايه گرفت كه برون شديم و راه بصره گرفتيم . خبر به جعفر رسيد و به برادر خويش محمد نوشت و خبر داد كه سوى بصره روانيم و دستور داد مراقب ما باشد و بيدار كار ما و آمدنمان باشد .\r\n","description":"","footnote":"","page_name":" 4858 ","page_number":249},
  {"content":"\r\nگويد : و چون رسيديم ، محمد و رود و محل ما را بدانست و كس فرستاد كه ما را گرفتند و پيش وى بردند . پدرم روى به دو كرد\r\nو گفت : « اى فلان در بارهء اين كرايه - دار ما از خداى بترس كه يك بدوى است و از كار ما خبر ندارد ، به طلب روزى كرايه دار ما شده اگر گناه ما را مىدانست چنين نمىكرد . تو . او را پيش ابو جعفر . مىفرستى و او چنانست كه مىدانى ، پس قاتل او مىشوى و گناه آن را به گردن مىگيرى . » گويد : محمد دير بينديشيد ، آنگاه گفت : « به خدا ابو جعفر است و من خويش را به معرض او نمىبرم . » گويد : پس همهء ما را ببردند كه به نزد ابو جعفر رفتيم ، هيچكس به نزد وى نبود كه مرد كثيرى را بشناسد بجز حسن بن زيد . پس روى به مرد كثيرى كرد و گفت : « اى دشمن خدا ، كرايه دار دشمن امير مؤمنان مىشوى و او را از شهرى بشهرى مىبرى ، گاهى نهانش مىكنى و گاهى نمودارش مىكنى ؟ » گفت : « اى امير مؤمنان از خبر وى و گناه وى و اينكه دشمن تو است چه مىدانستم ؟ » از روى غفلت كرايه دار او شدم و پنداشتم يكى از مسلمانان است كه ساحتش مبراست و كارش بىعيب ، اگر از حال وى خبر داشتم نمىكردم . » گويد : حسن بن زيد پيوسته به زمين مىنگريست و سر بر نمىداشت .\r\nگويد : ابو جعفر مرد كثيرى را بترسانيد و تهديد كرد ، آنگاه بگفت تا او را رها كنند كه برفت و نهان شد .\r\nگويد : پس از آن روى به پدر من كرد و گفت : « هى اى عثمان ، تو بودى كه بر ضد امير مؤمنان قيام كردى و بر ضد ما كمك دادى ! » گفت : « من و تو در مكه با يكى بيعت كرديم ، من به بيعت خويش و فا كردم و به تو به بيعت خويش خيانت كردى . » گويد : پس بگفت تا گردن او را بزدند .\r\n","description":"","footnote":"","page_name":" 4859 ","page_number":250},
  {"content":"\r\nعيسى گويد : پدرم مىگفت عبد العزيز بن عبد الله عمرى را پيش ابو جعفر بردند كه در او نگريست و گفت : « اگر چنين كسان از قرشيان را بكشم پس كى را به جا گذارم . » سپس او را آزاد كرد .\r\nگويد : عثمان بن محمد را نيز پيش وى بردند كه او را بكشت . اما كسانى از قرشيان را رها كرد . عيسى بن موسى به دو گفت : « اى امير مؤمنان چرا اين يكى از اين ميانه به سبب تو تيره روز شد ؟ » گفت : « اين از خاندان من بود . » حسن بن زيد گويد : روزى صبحگاه به نزد ابو جعفر رفتم ، ديدمش كه گفته بود سكويى بسازند و خالد را پاى آن بداشته بود ، على بن مطلب را پيش آوردند و بگفت تا پانصد تازيانه به دو زدند ، آنگاه عبد العزيز بن ابراهيم را بياوردند و بگفت تا پانصد تازيانه به دو زدند ، هيچكدامشان حركت نكردند .\r\nگويد : به من گفت : « هرگز صبورتر از اين دو ، كسى را ديده اى ؟\r\nبه خدا كسانى را كه خشونت و رنج زندگى را تحمل كرده‌اند پيش ما ميارند و چنين صبورى ندارند اما اينان مرفه و محفوظ بوده‌اند و متنعم . » گويد : گفتم : « اى امير مؤمنان ، اينان قوم تواند ، اهل حرمت و منزلت » گويد : روى از من بگردانيد و گفت : « در كار تعصب اصرار دارى . » گويد : پس از آن عبد العزيز بن ابراهيم را بياوردند كه باز او را بزند كه گفت :\r\n« اى امير مؤمنان در بارهء ما خدا را ، خدا را كه من از چهل روز پيش به رو در افتاده‌ام و براى خدا نماز نكرده‌ام . » گفت : « خودتان با خودتان چنين كرديد . » گفت : « اى امير مؤمنان پس بخشش چه شده ؟ » گفت : « به خدا بخشش بايد . » سپس او را آزاد كرد .\r\nمحمد بن عمر گويد : بر محمد فزونى گرفتند و در كار نبرد اصرار كردند تا در نيمهء\r\n","description":"","footnote":"","page_name":" 4860 ","page_number":251},
  {"content":"\r\nماه رمضان سال صد و چهل و پنجم محمد كشته شد و سر او را پيش عيسى بن موسى بردند كه ابو الكرام را پيش خواند و سر را به دو نمود كه آن را بشناخت ، پس عيسى بن موسى سجده كرد و وارد مدينه شد و همه مردم را امان داد . بودن محمد از وقتى قيام كرد تا وقتى كشته شد دو ماه و هفده روز بود .\r\nدر اين سال عيسى بن موسى كه پس از كشته شدن محمد بن عبد الله از مدينه مىرفت كثير بن حصين را جانشين كرد و او يك ماه ولايتدار مدينه بود . سپس عبد الله ابن ربيع حارثى از جانب منصور به ولايتدارى آنجا آمد .\r\nدر اين سال ، سياهان در مدينه بر عبد الله بن ربيع بشوريدند ، كه از آنجا گريخت .\r\n\r\nسخن از خبر شورش سياهان مدينه به سال صد و چهل و پنجم و سببى كه انگيزهء آن بود\r\nحارث بن اسحاق گويد : رياح بن عثمان ، ابو بكر بن عبد الله بن ابى سيره را عامل زكات قبيلهء اسد و طى كرده بود و چون محمد قيام كرد ، ابو بكر هر چه را گرفته بود پيش وى آورد و با وى سخت بكوشيد . وقتى عيسى ، كثير بن حصين را بر مدينه جانشين كرد\r\nوى ابو بكر را بگرفت و هفتاد تازيانه زد و برهنه كرد و بداشت آنگاه عبد الله بن ربيع حارثى از جانب ابو جعفر به ولايتدارى آمد ، به روز شنبه پنج روز مانده شوال سال صد و چهل و پنجم .\r\nگويد : سپاهيان با بازرگانان در بارهء بعضى چيزها كه از آنها مىخريدند منازعه كردند ، جمعى از بازرگانان روان شدند و به خانهء مروان رفتند كه ابن ربيع آنجا بود و در آن باب به دو شكايت كردند كه توبيخشان كرد و ناسزا گفت كه سپاهيان در آنها طمع بستند و بد رفتارى افزودند .\r\nعمر بن راشد گويد : سياهيان چيزى از كالاى بازار را غارت كردند و صبحگاهان\r\n","description":"","footnote":"","page_name":" 4861 ","page_number":252},
  {"content":"\r\nبه يكى از صرافان به نام عثمان پسر زيد تاختند و كيسهء او را ربودند ، وى استغاثه كرد و مال خويش را از آنها بگرفت پس سران مردم مدينه فراهم آمدند و در اين باب به ابن الربيع شكايت كردند ، اما او بر اين كار اعتراض نكرد و از آن جلوگيرى نكرد .\r\nپس از آن يكى از سپاهيان به روز جمعه بيامد و از قصابى گوشت خريد ، اما نخواست بهاى آن را به وى بدهد و براى او شمشير كشيد . قصاب كاردى از زير پيشخوان در آورد و با آن ضربتى به تهيگاه سپاهى زد كه از اسب خويش بيفتاد و قصابان بر او ريختند و او را بكشتند . آنگاه سياهان كه به نماز جمعه مىرفتند همديگر را بر ضد سپاهيان ندا دادند و از هر سوى آنها را با گرزها بكشتند و بر اين كار ببودند تا شب در آمد و چون فردا شد ابن الربيع گريخت .\r\nحارث بن اسحاق گويد : سياهان در بوقى كه داشتند دميدند . يكى از كسانى كه در ناحيهء بالا بوده بود و يكى كه در ناحيه پايين بوده بود به من گفتند كه سياه ساكن آنجا را مىديدند كه مشغول كار خويش بود ، صداى بوق را مىشنيد و گوش مىداد تا يقين كند آنگاه با هر چه در دست داشت روان مىشد و به طرف صدا مىرفت تا به آنجا برسد .\r\nگويد : و اين به روز جمعه ، هفت روز مانده از ذى حجه سال صد و چهل و پنجم بود .\r\nگويد : سران سياهان سه كس بودند : وثيق و يعقل و رمقه صبحگاهان سوى ابن ربيع رفتند . مردم در مراسم جمعه بودند كه غاز را با شتاب بسر بردند . ابن ربيع به مقابلهء آنها برون شد كه از جلو وى پس رفتند تا به بازار رفت و به پنج مستمند رسيد كه در راه مسجد گدايى مىكردند و با كسان خويش به آنها حمله برد كه آنها را بكشتند آنگاه به چند دختر خردسال گذشت كه زير طاقك خانه اى بودند و پنداشت كه قوم از آنهايند آنها را فرود آورد ، فريبشان داد و ايمنشان كرد و چون فرود آمدند ،\r\nگردنهاشان را بزد .\r\nآنگاه برفت و به نزد حنوط فروشان بايستاد ، سياهان به دو حمله بردند كه گريزان برفت .\r\n","description":"","footnote":"","page_name":" 4862 ","page_number":253},
  {"content":"\r\nبه تعقيب وى برفتند تا به بقيع رسيد كه اطرافش را گرفتند ، درهمهايى ميان آنها پراكند و بدان مشغولشان كرد و راه خويش گرفت تا به درهء نخل دو منزلى مدينه فرود آمد .\r\nعيسى گويد : سياهان بر ضد ابن الربيع قيام كردند سرانشان وثيق و حديا و عنقود و ابو قيس بودند ، با آنها نبرد كرد كه هزيمتش كردند ، و برفت و در درهء نخل دو منزلى مدينه فرود آمد .\r\nعمر بن راشد گويد : وقتى ابن الربيع گريزان شد سياهان به آذوقه اى از آن ابو جعفر كه سويق و آرد و روغن و خرما بود دست انداختند و آن را به غارت بردند ، كيسهء آرد به دو درم بود و ظرف روغن به چهار درم .\r\nحارث بن اسحاق گويد : سياهان به خانهء مروان و خانهء يزيد حمله بردند كه در آنجا آذوقه اى بود كه از راه دريا براى سپاهيان آورده بودند و چيزى در آنجا نگذاشتند .\r\nگويد : در آن روز سليمان بن فليح سوى ابو جعفر روان شد و به نزد وى رسيد و خبر را با وى بگفت .\r\nحارث بن اسحاق گويد : سياهان تنى چند از سپاهيان را كشتند و سپاهيان از آنها بيمناك شدند تا آنجا كه سوار به سياهى مىرسيد كه جز دو خرقه به عورت وى نبود و يك پيراهن ، و از روى تحقير پشت به دو مىكرد اما سياه با يكى از گرزهاى بازار به دو حمله مىبرد و او را مىكشت و كسان مىگفتند : « اين سياهان جادوگرانند يا شياطين . » مسور بن عبد الملك گويد : وقتى ابن الربيع ، ابو بكر بن ابى سبره را بداشت ، به سبب آنكه وى وصولى قبيلهء طى و اسد را آورده بود و به محمد داده بود ، قرشيان بر ابن ابى سبره ، بيمناك شدند . و چون سياهان بر ضد ابن الربيع قيام كردند ، ابن ابى - سبره از زندان در آمد و با كسان سخن كرد و آنها را به اطاعت خواند و با كسان نماز\r\n","description":"","footnote":"","page_name":" 4863 ","page_number":254},
  {"content":"\r\nكرد تا ابن الربيع باز آمد .\r\nحارث بن اسحاق گويد :\r\nابن ابى سبره از زندان در آمد ، همچنان آهن بر او بود ، سوى مسجد رفت و كس به طلب محمد بن عمران و محمد بن عبد العزيز و ديگران فرستاد كه به نزد وى فراهم آمدند و به آنها گفت : « شما را در بارهء اين بليه كه رخ داده قسم مىدهم ، به خدا اگر از پس آن كار پيشين اين قضيه به نزد امير مؤمنان بر ما مسجل شود موجب نابودى شهر و مردم و همگى بردگان بازار است . شما را به خدا قسم مىدهم پيش آنها رويد و با آنها سخن كنيد كه باز آيند و به رأى شما تسليم شوند كه اين جماعت را نظام نيست و براى دعوتى قيام نكرده‌اند ، جماعتى هستند كه به سبب تعصب قيام كرده‌اند . » گويد : پس سوى بردگان رفتند و با آنها سخن كردند كه گفتند : « اى مولاهاى ما خوش آمديد به خدا به رعايت شما و به سبب اعمالى كه با شما كرده‌اند قيام كرده‌ايم دست ما با شما يكى است و كار ما با شماست . » پس آنها را سوى مسجد آوردند .\r\nحسين بن مصعب گويد : وقتى سياهان قيام كردند و ابن الربيع گريخت ، من و جماعتى سوى آنها رفتيم ، در بازار اردو زده بودند ، از آنها خواستيم كه پراكنده شوند و به آنها گفتيم كه ما و آنها براى كارى كه بدان پرداخته‌اند ، نيرو نداريم .\r\nگويد : وثيق به ما گفت : « كار بدين صورت رخ داده كه مىبينيد ، و براى ما و شما باقى نمىماند ، بگذاريدمان كه دلتان را خنك كنيم دلهاى خويش را نيز خنك كنيم . » گويد : ولى ما نپذيرفتيم و همچنان اصرار كرديم تا پراكنده شدند .\r\nعمر بن راشد گويد : سر سياهان وثيق بود و جانشين وى يعقل قصاب بود .\r\nگويد : ابن عمران پيش وى رفت و گفت : « اى وثيق ، اين كار را به كى وا مىگذارى ؟ » گفت : « به چهار كس از بنى هاشم و چهار كس از قريش و چهار كس از انصار\r\n","description":"","footnote":"","page_name":" 4864 ","page_number":255},
  {"content":"\r\nو چهار كس از غلامان سپس كار ميان آنها به شورى باشد . » گفت : « از خدا مىخواهم كه اگر چيزى از كار ما را به تو سپرد ما را از عدالت تو بهره ور كند . » گفت : « به خدا ، خدا آن را به من سپرده است . » حارث بن اسحاق گويد : سياهان همراه ابن ابى سبره در مسجد حضور يافتند ، وى با بند آهنين به منبر رفت تا در نشيمنگاه پيمبر خدا صلى الله عليه و سلم نشست . محمد بن عمران به دنبال وى رفت و پايينتر از او نشست . محمد ابن عبد العزيز از پى آنها رفت و پايينتر از آنها نشست سليمان بن عبد الله از پى آنها رفت و پايينتر از همه بود . مردمان به سختى همهمه كردند ، ابن ابى سبره نشسته بود و خاموش بود . ابن عمران گفت : « من سوى بازار مىروم . » پس پايين آمد و آنها نيز كه پايينتر از وى بودند پايين آمدند . ابن ابى سبره به جاى ماند\r\nو سخن كرد و به اطاعت امير مؤمنان سخن ترغيب كرد و از كار محمد بن عبد الله سخن آورد و نكو گفت .\r\nگويد : ابن عمران سوى بازار رفت و بر روى پلاسى [ 1 
  ] از پلاسهاى گندم بايستاد و كرد و كسان باز آمدند . آن روز مؤذن با كسان نماز كرد . به هنگام نماز عشا كسان باز آمده بودند . قرشيان در اطاقك فراهم آمدند . محمد بن عمار مؤذن كه لقب كساكس داشت اقامه نماز گفت . آنگاه به قرشيان گفت : « كى پيشواى نماز مىشود ؟ » اما كسى به دو پاسخ نداد .\r\nگفت : « مگر نمىشنويد ؟ » باز جوابش ندادند .\r\nگفت : « اى ابن عمران ، اى ابن فلان ! » اما كسى جوابش نداد .\r\nگويد : پس او برخاست ، اصبغ بن سفيان مروانى نيز بر خاست و گفت : « من پيشواى نماز مىشوم . » و به جاى امام ايستاد و به كسان گفت : « مرتب شويد . » گويد : و چون صفها مرتب شد روى به آنها كرد و با صداى بلند گفت : « مگر نمىشنويد ، من اصبغ بن عاصم بن عبد العزيز بن مروان با كسان نماز مىكنم بر اطاعت\r\n\r\n","description":"","footnote":"\r\n[ 1 
  ] كلمهء متن : بلاس .\r\n","page_name":" 4865 ","page_number":256},
  {"content":"\r\nابو جعفر . » و اين را دو يا سه بار گفت آنگاه تكبير گفت و نماز كرد .\r\nگويد : و چون صبح شد ابن ابى سبره گفت : « ديروز چنان كرده‌ايد كه مىدانيد آنچه را در خانهء عاملتان بوده با آذوقهء سپاه امير مؤمنان غارت كرده‌ايد ، هر كه چيزى پيش وى هست پس آرد ، حكم بن عبد الله را براى اين كار معين كرده‌ام . » گويد : كسان آنچه را غارت كرده بودند پيش وى آوردند و چنان كه گويند معادل يك هزار دينار به دست آورد .\r\nمسور بن عبد الملك گويد : قرشيان همسخن شده بودند كه بگذارند ابن الربيع برون شود . سپس با وى سخن كنند كه ابن ابى سبره را بر مدينه جانشين كند كه آنچه نسبت به وى در خاطر امير مؤمنان بود از ميان برود . وقتى سياهان او را بيرون كردند ، ابن عبد العزيز گفت : « مىروى و ولايتدارى را جانشين نمىكنى ، يكى را بر مدينه برگمار . » گفت : « كى ؟ » گفت : « قدامة بن موسى . » گويد : نام قدامه را بانگ زدند كه بيامد و ما بين ابن الربيع و ابن عبد العزيز نشست كه به دو گفت : « اى قدامه بازگرد كه ترا بر مدينه و توابع آن گماشته‌ام . » گفت : « به خدا كسى كه اين را به تو گفته نيكخواه تو نبوده و عواقب كار را نديده و جز فساد نمىخواسته ، شايسته تر از من و او كسى است كه در خانهء خويش نشسته بود و به كار مردم پرداخت - مقصودش ابن ابى سبره بود - اى مرد بازگرد كه بهانه اى براى رفتن ندارى . » و ابن الربيع بازگشت .\r\nحارث بن اسحاق گويد : ابن عبد العزيز با تنى چند از قرشيان سواره پيش ابن الربيع رفتند كه در درهء نخل بود و قسمش دادند كه به كار خويش باز گردد اما او نپذيرفت .\r\nگويد : ابن عبد العزيز با وى خلوت كرد و همچنان اصرار كرد تا باز گشت و مردم\r\n","description":"","footnote":"","page_name":" 4866 ","page_number":257},
  {"content":"\r\nآرام شدند و قرار گرفتند .\r\nعمر بن راشد گويد : ابن عمران و ديگران سواره پيش ابن الربيع رفتند كه در اعوص بود و با وى سخن كردند كه بازگشت و دست وثيق و ابو النار و يعقل و مسعر را ببريد .\r\nدر اين سال شهر بغداد بنياد گرفت و همان بود كه شهر منصور خوانده مىشد .\r\n\r\nسخن از اينكه چرا منصور بغداد را بنياد كرد ؟\r\nچنان كه گويند سبب آن بود كه وقتى كار به ابو جعفر منصور رسيد هاشميه را در مقابل شهر ابن هبيره بنياد كرد كه راه در ميانه فاصله بود ، شهر ابن هبيره كه شهر هاشميه ابو جعفر مقابل آن بود بر كنار كوفه بود . منصور شهر ديگرى نيز بيرون كوفه بنياد كرد و آن را رصافه ناميد .\r\nوقتى راونديان در شهر هاشميه كه مقابل شهر ابن هبيره بود دبر ابو جعفر بشوريدند سكونت آنجا را ناخوش داشت به سبب آشفتگىاى كه از راونديان آمده بود و هم به سبب نزديكى كوفه كه از مردم آنجا بر خويشتن ايمن نبود و مىخواست از مجاورت آنها دور شود .\r\nگويند : ابو جعفر به خويشتن برون شد كه براى شهر محلى بجويد كه آن را محل سكونت خويش و سپاه كند و آنجا شهرى بنياد كند ، در آغاز سوى جرجرايا رفت ، سپس از آنجا سوى بغداد رفت ، سپس سوى موصل رفت و باز سوى بغداد برگشت و گفت : « اينجا اردوگاهى شايسته است . » اينك دجله كه ميان ما و چين مانعى نيست ، در اينجا هر چه به دريا هست به ما مىرسد و از جزيره و ارمينيه و اطراف آن آذوقه به ما مىرسد اينك فرات كه همه چيز از شام ورقه و اطراف بر آن مىآيد .\r\nگويد : پس فرود آمد و به نزد صراة اردو زد و شهر را خط كشيد و به هر يك از چهار\r\n","description":"","footnote":"","page_name":" 4867 ","page_number":258},
  {"content":"\r\nناحيهء آن سردارى گماشت\r\nسليمان بن مجالد گويد : مردم كوفه سپاه منصور امير مؤمنان را تباه كرده بودند .\r\nسوى جبل رفت كه منزلگاهى بجويد ، آن وقت راه از مداين بود ، از راه ساباط برفتيم ، يكى از ياران من به سبب درد چشمى كه گرفته بود عقب افتاد و بماند كه ديدگان خويش را مداوا كند ، طبيب از او پرسيد : « امير مؤمنان آهنگ كجا دارد ؟ » گفت : « منزلگاهى مىجويد . » گفت : « ما در كتابى كه به نزدمان هست مىيابيم كه يكى به نام مقلاص ميان دجله و صراة شهرى بنياد مىكند به نام زورا ، و چون شهر را بنياد نهد و رديفى از آن را بسازد شكافى از جانب حجاز رخ دهد كه بناى شهر را رها كند و به اصلاح آن شكاف پردازد و چون التيام گيرد ، شكافى از جانب بصره پديد آيد كه از شكاف حجاز بزرگتر باشد و چيزى نگذرد كه هر دو شكاف التيام يابد ، آنگاه به بنيان شهر بازگردد و آن را به سر برد ، پس از آن عمرى دراز يابد و ملك در اعقاب وى بماند . » سليمان گويد : امير مؤمنان در اطراف جبال به جستجوى منزلگاهى بود كه يارم به نزد من آمد و اين خبر را با من بگفت و چون آن را با امير مؤمنان بگفتم آن مرد را پيش خواند كه حديث را با وى بگفت و او از همان راه كه آمده بود بازگشت و گفت : « به خدا وقتى من كودك بودم مرا مقلاص نام داده بودند ، سپس اين نام متروك ماند . » ابن عياش گويد : وقتى ابو جعفر مىخواست از هاشميه جا به جا شود جويندگانى فرستاد تا محلى بجويند كه آن را منزلگاه كند كه ميانجاى باشد و در خور عامه و سپاه .\r\nگويد : جايى را به نزديك بار ما براى وى وصف كردند كه خوردنيهاى خوب دارد پس به خويشتن برفت تا آنجا را ببيند و شب را آنجا ببود و مكرر در آن نظر كرد\r\n","description":"","footnote":"","page_name":" 4868 ","page_number":259},
  {"content":"\r\nو آنجا را محلى خوش يافت و به جمعى از ياران خويش و ديگران گفت : « شما در بارهء اين محل چه راى داريد ؟ » گفتند : « همانند آن نديده‌ايم ، خوش است و شايسته سازگار . » گفت : « راست گفتيد ، چنين است اما تاب سپاه و مردمان و انبوه كسان را ندارد ، جايى مىخواهم كه مردم در آنجا آسوده باشند و موافق حالشان باشد و موافق من نيز . در آنجا نرخها برايشان گران نباشد و خرج سنگين نشود ، اگر در جايى بمانم كه از خشكى و دريا چيزى سوى آن نيارند ، نرخها گران شود و آذوقه كم باشد و خرج سنگين شود و اين براى مردمان سخت باشد . در راه خويش به جايى گذشتم\r\nكه اين صفات را فراهم دارد در آنجا مىمانم و شبى سر مىكنم ، اگر آنچه مىخواهم از خوش بودن شب و سازگارى و تاب سپاهيان و مردمان در آنجا فراهم باشد آنجا را مىسازم . » هيثم بن عدى گويد : به من گفتند كه بر كنار پل آمد و از محل قصر السلام عبور كرد ، آنگاه نماز پسين بكرد و اين به هنگام تابستان بود . در محل قصر ، دير كشيشى بود ، شب را ببود تا صبح شد ، و شبى خوش و سازگار در آن زمين گذرانيد ، روز را نيز ببود و جز آنچه خوش داشت نديد و گفت : « اين محلى است كه در آن بنا مىكنم كه از فرات و دجله و گروهى رودها آذوقه بدان مىرسد و جز چنين جايى تاب سپاهيان و مردمان ندارد . » گويد : پس شهر را خط كشيد و مقدار بنا را معين كرد و نخستين خشت آن را به دست خويش نهاد و گفت : « به نام خدا . حمد ، خاص خدا است . زمين از آن خداست كه به هر كس از بندگان خويش كه خواهد دهد و سر انجام از آن پرهيزكاران است [ 1 
  ] . » بشر بن ميمون شروى گويد : وقتى منصور از ناحيهء جبل باز گشت ، از خبر سردارى كه حديث طبيب را در بارهء مضمون كتابهايشان و خبر مقلاص با وى گفته بود پرسش\r\n\r\n","description":"","footnote":"\r\n[ 1 
  ] إِنَّ الأَرْضَ لِلَّه يُورِثُها من يَشاءُ من عِبادِه وَالْعاقِبَةُ لِلْمُتَّقِينَ 7 : 128 ( اعراف /\r\n","page_name":" 4869 ","page_number":260},
  {"content":"\r\nكرد و در ديرى كه نزديك جاى قصر وى به نام قصر الخلد بود فرود آمد ، صاحب دير را پيش خواند ، بطريق ، صاحب آسياى بطريق و نيز صاحب بغداد و صاحب مخرم و صاحب دير موسوم به بستان القس و صاحب عتيقه را احضار كرد و از آنها در بارهء جاهايشان پرسيد ، كه از لحاظ گرما و سرما و باران و گل و پشه و حشرات چون است ، و هر كدامشان آنچه را مىدانستند با وى بگفتند .\r\nپس از آن كسانى را از جانب خويش فرستاد و به هر كدامشان دستور داد در يكى از دهكده هاى آنجا شب را سر كنند ، هر كدامشان شب را در يكى از دهكده هاى آنجا به سر كردند و خبر آن را بياوردند .\r\nگويد : آنگاه منصور با كسانى كه احضارشان كرده بود مشورت كرد و خبرهاشان را بدانست . همگيشان در برگزيدن صاحب بغداد همسخن شدند كه او را احضار كرد و با وى مشورت كرد و از او پرسش كرد ، وى همان دهقانى است كه تاكنون دهكده اش در چهار گوش معروف به نام ابو العباس طوسى به جاست و بناى گنبدهاى دهكده تا كنون به پاست و خانهء وى چنان كه بوده استوار است .\r\nدهقان گفت : « اى امير مؤمنان ، مرا از اين مكانها و خوش بودنش و جايى كه بايد از آن برگزيد ، پرسيدى . اى امير مؤمنان راى من اين است كه در چهار بلوك جاى گيرى\r\nكه دو بلوك بر سمت غربى است كه قطر بل است و با دور يا و دو بلوك بر سمت شرقى است كه نهر بوق است و كلواذى كه ميان نخل خواهى بود و نزديك آب ، اگر بلوكى خشك شود و آبادانى آن پس افتد در بلوك ديگر آبادانى باشد .\r\nتو اى امير مؤمنان بر كنار صراة هستى ، كشتيهاى آذوقه از مغرب بر فرات سوى تو مىآيد ، تحفه هاى مصر و شام به تو مىرسد كشتىهاى آذوقه از چين و هند و بصره و واسط از راه دجله به نزد تو مىرسد ، از ارمينيه و ولايتهاى مجاور آن آذوقه به تا مرا مىآيد و از آنجا به زاب مىرسد ، از روم و آمد و جزيره و موصل نيز ، از راه دجله آذوقه به نزد تو مىرسد . ميان رودها هستى كه دشمن جز از روى پل به تو نمىرسد\r\n","description":"","footnote":"","page_name":" 4870 ","page_number":261},
  {"content":"\r\nو چون پلها را ويران كنى دشمن به تو دست نمىيابد ، ميان دجله و فراتى و هر كه از مشرق يا از مغرب آيد مىبايد از رود بگذرد ، ما بين بصره و واسط و همه سرزمين عراقى . به دشت و دريا و كوه نزديكى . » گويد : تصميم منصور راسختر شد كه در آنجا كه بر گزيده بود منزلگاه كند .\r\nدهقان گفت : « اى امير مؤمنان ، با وجود اين ، خدا به امير مؤمنان منت نهاده و سپاهها و سرداران بسيار و سپاهيان فراوان دارد و هيچكس از دشمنانش طمع نزديك شدن به دو نيارد ، تدبير شهرها باينست كه براى آن ديوار و خندق و قلعه ها نهند اما دجله و فرات ، خندقهاى شهر امير مؤمنان است . » حماد ترك گويد : منصور به سال صد و چهل و پنجم كسانى را فرستاد كه جايى را براى وى بجويند كه شهر خويش را در آن بنياد كند ، برفتند و جستجو كردند اما جايى را نپسنديد تا وقتى كه برفت و در ديرى كه بر كنار صراة بود فرود آمد و گفت : « اينجا را مىپسندم كه از فرات و دجله و از همين صراة آذوقه بدان مىرسد . » جابر گويد : وقتى ابو جعفر مىخواست شهر خويش را در بغداد بنياد كند راهبى را ديد و وى را بانگ زد كه پاسخش داد ، به دو گفت : « در كتب خويش مىيابيد كه در اينجا شهرى بنياد مىشود ؟ » راهب گفت : « بله ، مقلاص آن را بنياد مىكند . » ابو جعفر گفت : « در نوجوانى مرا مقلاص مىگفتند . » گفت : « در اين صورت تو صاحب آن شهرى . » گويد : به همين گونه وقتى مىخواست رافقه را به سرزمين روم بنياد كند\r\nمردم رقه مقاومت كردند و مىخواستند با وى نبرد كنند ، گفتند : « بازارهاى ما را به تعطيل مىدهى و منبع معاش ما را از ميان مىبرى و منزلهايمان را تنگ\r\n","description":"","footnote":"","page_name":" 4871 ","page_number":262},
  {"content":"\r\nمىكنى . » گويد : منصور مىخواست با آنها نبرد كند ، يكى را پيش راهبى فرستاد كه در صومعه اى بود و پرسيد : « آيا اطلاعى به نزد تو هست كه اينجا شهرى بنياد مىشود ؟ » به دو گفت : « به من رسيده كه مردى به نام مقلاص آن را بنيان مىكند . » گفت : « من مقلاصم . » و شهر را فقه را به ترتيب بناى بغداد بنيان كرد بجز حصار و درهاى آهن و خندق جداگانه .\r\nسليمان بن مجالد گويد : منصور كسان فرستاد كه از شام و موصل و جبل و كوفه و واسط و بصره صنعتگران و فعلگان [ 1 
  ] بيارند كه بياوردند . بگفت تا جمعى از مردم صاحب فضيلت و عدالت و فقه و امانت و مطلع از هندسه را برگزينند ، حجاج بن - ارطاة و ابو حنيفه ، نعمان بن ثابت ، از جمله كسانى بودند كه بدين منظور احضار شدند .\r\nبگفت تا خط شهر را بكشند و پايه ها را بكنند و خشت بزنند و آجر بپزند و اين كارها را آغاز كردند ، آغاز كار به سال صد و چهل و پنجم بود .\r\nگويند : وقتى منصور در كار بناى بغداد يك دله شد ، مىخواست آن را معاينه ببيند و بگفت تا آن را با خاكستر خط كشى كردند ، آنگاه بيامد و از هر درى در آمد و در فواصل و طاقها و ميدانهاى آن مىگذشت كه با خاكستر خط كشى شده بود ، بر آن مىگذشت و نظر مىكرد و خندقها را كه خط كشى شده بود مىديد و چون چنين كرد بگفت تا بر آن خطها پنبه دانه نهند و نفت بر آن ريزند ، و چون آتش شعله و رشد بر آن نگريست و نيك بفهميد و طرح آن را بدانست و بگفت تا پايه ها را از روى طرح بكنند سپس كار آن را آغاز كردند .\r\nحماد ترك گويد : به سال صد و چهل و چهارم ، يك سال يا حدود يك سال پيش از قيام\r\n\r\n","description":"","footnote":"\r\n[ 1 
  ] كلمهء متن : فعله .\r\n","page_name":" 4872 ","page_number":263},
  {"content":"\r\nمحمد بن عبد الله منصور كسانى را فرستاد كه براى وى محلى بجويند كه شهر را در آن بنياد كند .\r\nجستجو كردند و محل بغداد را برگزيدند كه دهكده اى بود بر كنار صراة ، در محل قصر الحلد ديرى بود بر كنار شاخهء صراة كه مجاور قصر الخلد است . بر سمت شرق نيز دهكده اى بود با ديرى بزرگ به نام سوق البقر . دهكده عتيقه نام داشت و همان بود كه مثنى بن حارثه شيبانى آن را گشوده بود .\r\nگويد : منصور بيامد و در ديرى كه در محل قصر الخلد بود بر كنار صراة منزل كرد و آنجا را كم پشه يافت و گفت : « اينجا را مىپسندم كه از\r\nفرات و دجله آذوقه بدان مىرسد و شايستگى دارد كه در آن شهرى بنياد شود . » به راهبى كه در دير بود گفت : « اى راهب مىخواهم در اينجا شهرى بنياد كنم . » گفت : « نمىشود ، شاهى در اينجا بنيان مىكند كه او را ابو الدوانيق [ 1 
  ] گويند . » گويد : منصور در دل بخنديد و گفت : « من ابو الدوانيقم . » و بگفت تا شهر را خط كشى كردند و چهار سردار بر آن گماشت هر سردارى بر يك ناحيه .\r\nسليمان بن مخلد گويد : منصور مىخواست ابو حنيفه نعمان را به كار قضا گمارد كه از اين كار امتناع كرد . منصور قسم ياد كرد كه بايد براى وى كارى را عهده كند و ابو حنيفه قسم ياد كرد كه نكند .\r\nگويد : پس او را به نظارت بنيان شهر و خشت زدن و خشت شمردن و به كار - گرفتن كسان بر گماشت .\r\nگويد : منصور چنين كرد تا از قيد قسم خويش رها شود .\r\n\r\n","description":"","footnote":"\r\n[ 1 
  ] جمع دانق ، دانگ فارسى است يعنى يك ششم درم و منصور را از بس كه تنگ نظر بود و حساب خرده پول را مىداشت بدين لقب خوانده بودند دوانيقى و دوانقى نيز مىگفتند كه معادل « دو پولى » و « دو غازى » پارسى است . م .\r\n","page_name":" 4873 ","page_number":264},
  {"content":"\r\nگويد : هنگامى كه بناى ديوار شهر در مجاورت خندق به سر مىرفت ابو حنيفه عهده دار كار بود . ختم بناى ديوار به سال صد و چهل و نهم بود .\r\nهيثم بن عدى گويد : منصور كار قضا و مظالم را بر ابو حنيفه عرضه كرد كه نپذيرفت ، منصور قسم ياد كرد كه از او دست نمىدارد تا كارى را عهده كند . اين را به ابو حنيفه خبر دادند ، پس نيى خواست و خشتها را براى كسى كه خشت زده بود شمار كرد . ابو حنيفه نخستين كس بود كه خشت را به كمك نى شمار كرد . بدين سان ابو جعفر را از قيد قسم آزاد كرد ، پس از آن بيمار شد و در بغداد بمرد .\r\nگويند : وقتى ابو جعفر دستور داد كه خندق را بكنند و بنا را آغاز كنند و پايه ها را محكم كنند بگفت تا پهناى ديوار را در پايين پنجاه ذراع كنند و در بالا بيست ذراع . به جاى چوب در فاصلهء رديفها ، دسته هاى نى در بنا نهاد و چون ديوار به مقدار يك قامت رسيد ، و اين به سال صد و چهل و پنجم بود ، خبر قيام محمد بود رسيد و كار بنا را رها كرد .\r\nاحمد بن حميد بن جبله به نقل از جد خويش گويد : شهر ابو جعفر از آن پيش كه بنيان شود مزرعه اى بود از آن بغداديان [ 1 
  ] به نام مباركه كه در آن شصت كس بود كه عوضشان داد و راضىشان كرد .\r\nاحمد گويد : جد من جبله قسمتى از آن عوض را گرفته بود .\r\nحماد ترك گويد : به دور شهر ابو جعفر از آن پيش كه بنيان شود دهكده ها بود : به سمت در شام ، دهكده اى بود\r\nبه نام خطابيه از در درب النوره تا درب الاقفاص بعضى نخلهاى آن تا به روزگار مخلوع در خيابان باب الشام بود ، در راه ، و در ايام فتنه بريده شد . خطابيه از آن جمعى از دهقانان بود كه آنها را بنى فروه و بنى قنورا\r\n\r\n","description":"","footnote":"\r\n[ 1 
  ] در نزديك محل شهر بغداد ، دهكده اى بوده بود به نام بغداد ، يعنى دادهء بغ ، يا باغ داد . م .\r\n","page_name":" 4874 ","page_number":265},
  {"content":"\r\nمىگفتند كه اسماعيل بن دينار و يعقوب بن سليمان و يارانشان از آن جمله بودند .\r\nمحمد بن موسى گويد : دهكده اى كه در چهار گوش ابى العباس هست ، دهكدهء جد مادرى وى بوده و آنها از جمله دهقانانى بوده‌اند به نام بنى زرارى و نام دهكده وردانيه بوده ، دهكدهء ديگرى نيز تا كنون به پاست كه مجاور چهار گوش ابى فروه است .\r\nابراهيم بن عيسى گويد : جايى كه به نام خانهء سعيد خطيب شهره است دهكده اى بود به نام شرفانيه و نخلستانها داشته كه اكنون در مجاورت پل ابو الجون به جاست . ابو الجون از جمله دهقانان بغداد بوده و از مردم اين دهكده .\r\nگويند : تيول ربيع ، كشتزارهايى بوده از آن مردم دهكده اى به نام بناورى از روستاى فروسيج بادوريا .\r\nمحمد بن موسى گويد كه از پدر يا جدش شنيده بود ( ترديد از راويست ) كه مىگفته بود : يكى از دهقانان بادوريا پيش من آمد كه عبايش پاره شده بود .\r\nگفتمش : « كى عبايت را پاره كرده ؟ » گفت : « به خدا امروز در ازدحام مردم پاره شد ، در جايى كه بارها خرگوشان و آهوان را دنبال مىكردم . » مقصودش در كرخ بود .\r\nگويند : تيول ربيع كه در بيرون است تيولى است كه مهدى به ربيع داده و منصور تيول درونى را به او داده بود .\r\nگويند : نهر طابق ، خسروانى است و نهر بابك بن بهرام بن بابك است ، بابك كسى بوده كه محله اى را كه اكنون قصر عيسى بن على بر آن است پديد آورده و اين نهر را حفر كرده .\r\nگويند : آبگاه جعفر تيولى است كه ابو جعفر به پسر خويش جعفر داده و پل عتيق از بناى پارسيان است .\r\nحماد ترك گويد : منصور در ديرى كه بر كنار دجله بود فرود آمده بود ، در\r\n","description":"","footnote":"","page_name":" 4875 ","page_number":266},
  {"content":"\r\nمحلى كه به نام خلد شهره است ، روزى بود تابستانى و سخت گرم ،\r\nبه سال صد و چهل و پنجم ، من برون شدم و با ربيع و ياران وى نشستم بكى بيامد و از كشيكبانان گذشت و سوى اطاقك آمد و اجازه خواست به منصور خبر داديم ، سلم بن ابى سلم به نزد وى بود ، اجازه داد و او قيام محمد را به منصور خبر داد ، منصور گفت : « هم اكنون به مصر مىنويسم كه آذوقه را از حرمين ببرند » ، آنگاه گفت : « وقتى آذوقه و لوازم مصر از آنها ببرد به سختى مىافتند . » گويد : بگفت تا به عباس بن محمد كه عامل جزيره بود بنويسند و خبر محمد را با وى بگفت . سپس گفت : « من هم اكنون كه اين نامه را مىنويسم سوى كوفه مىروم ، هر روز هر چه توانستى مرد از مردم جزيره به كمك من فرست ، و گرچه هر روز يك مرد پيش من آيد كه به مردم خراسان كه پيش منند بيفزايم كه چون خبر به كذاب رسد شكسته شود . » گويد : به اميران شام نيز چنين نوشت .\r\nگويد : هماندم نداى حركت داد ، در گرماى سخت برون شديم تا به كوفه رسيد و همچنان آنجا ببود تا نبرد ميان وى و محمد و ابراهيم به سر رفت و چون از كار آنها فراغت يافت به بغداد بازگشت .\r\nاحمد بن ثابت گويد : از يكى از پيران قريش شنيدم كه مىگفت : « وقتى بريد خبر آورد كه محمد در مدينه قيام كرده . و ابو جعفر از بغداد در آمد و راه كوفه گرفت عثمان بن عماره و اسحاق بن مسلم عقيلى و عبد الله بن ربيع مدانى كه از ياران وى بودند در او نگريستند كه بر اسب خويش مىرفت و پسران پدرش به دورش بودند .\r\nعثمان گفت : « چنان پندارم كه محمد و كسانى از خاندانش كه با وى هستند نوميد مىشود ، درون جامهء اين عباسى از مكارى و هوشيارى و دها پر است و در جنگى كه محمد با وى انداخته چنان است كه ابن جدل طغان گويد :\r\n","description":"","footnote":"","page_name":" 4876 ","page_number":267},
  {"content":"\r\n« اى بسا حمله ها و گروه سواران « كه بران رسيد بوقتى كه نبرد گرم شده بود « و آن را با شمشير بىانحنا « پس راند . » گويد : اسحاق بن مسلم گفت : « به خدا وى را آزمودم و خشنش يافتم ، دست به وى زدم و استوارش يافتم ، با وى دمخور بودم و تلخش يافتم ، وى و فرزندان پدرش كه اطراف ويند چنانند كه ربيعة بن مكدم گويد :\r\n« سوارانى بنزد من آمدند كه گفتى « چهره هاشان چراغها بود « كه در تاريكى مىدرخشيد\r\n« و دليرى عبوس چهره « كه اثر آفتاب بر چهره داشت « آنها را به راه ميبرد . » گويد : عبد الله بن ربيع گفت وى شيرى است دلير و سركش كه همگنان را به درد و جانها را بگيرد و در كار جنگ چنان است كه ابو سفيان بن حارث گويد :\r\n« ما را پيرى هست كه چون پيكار شود « پيش از آمدن كسان اقدام كند . » گويد : ابو جعفر برفت تا به قصر ابن هبيره رسيد و در كوفه فرود آمد و سپاهيان فرستاد و چون پيكار بسر رسيد به بغداد بازگشت و بناى آن را بسر برد .\r\nدر اين سال ابراهيم بن عبد الله برادر محمد بن عبد الله در بصره قيام كرد و با ابو جعفر منصور نبرد كرد و هم در بصره كشته شد .\r\n","description":"","footnote":"","page_name":" 4877 ","page_number":268},
  {"content":"\r\n\r\nسخن از سبب قيام ابراهيم و كشته شدن وى كه چگونه بود ؟\r\nمحمد بن حفص به نقل از پدرش گويد : وقتى ابو جعفر ، عبد الله بن حسن را گرفت ، محمد و ابراهيم از اين بيمناك شدند و سوى عدن رفتند ، آنجا نيز بيمناك بودند و به دريا نشستند و سوى سند رفتند ، حضور آنها را به عمر بن حفص خبر دادند ، پس برون شدند و سوى كوفه آمدند كه ابو جعفر آنجا بود .\r\nمنة دختر ابو المنهال گويد : ابراهيم در محلهء بنى ضبيعه در خانهء حارث بن عيسى جاى گرفت ، روزها ديده نمىشد ، كنيز فرزنددارش همراهش بود ، من با وى سخن مىكردم و نمىدانستم آنها كيستند . وقتى كه ابراهيم قيام كرد پيش آن زن رفتم و گفتم : « تو همان يار منى ؟ » گفت : « بله ، همانم ، به خدا از پنج سال پيش به يك جا آرام نگرفته‌ايم ، يك بار به فارس ، يك بار به كرمان ، يك بار به جبل ، يك بار به حجاز و يك بار به يمن بوده‌ايم . » مطهر بن حارث گويد : با ابراهيم از مكه در آمديم كه آهنگ بصره داشتيم ، ده كس بوديم ،\r\nدر قسمتى از راه يك بدوى همراه ما شد به دو گفتيم : « نامت چيست ؟ » گفت : « فلان ، پسر ابو مصاد كلبى . » گويد : از ما جدا نشد تا نزديك بصره رسيديم .\r\nگويد : يكى از روزها رو به من كرد و گفت : « اين ابراهيم بن عبد الله نيست ؟ » گفتم : « نه ، اين يكى از مردم شام است . » گويد : و چون به يك منزلى بصره رسيديم ، ابراهيم جلو افتاد و ما از وى\r\n","description":"","footnote":"","page_name":" 4878 ","page_number":269},
  {"content":"\r\nعقب افتاديم و روز بعد وارد شديم .\r\nابو صفوان نصر ، نوادهء نصر بن سيار گويد : ابراهيم در آغاز سال صد و چهل و سوم به بصره رسيد ، به وقتى كه مردمان از حج بازگشته بودند ، كسى كه او را برد و كرايه دارش بود و در كجاوه معادل وى بود يحيى بن زياد بن حسان نبطى بود كه وى را در خانهء خويش جاى داد ، در محلهء بنى ليث و يك كنيز عجمى سندى براى او خريد كه در خانه يحيى فرزندى براى وى آورد .\r\nابو صفوان گويد كه در جنازه ، اين مولود حضور داشته بود و يحيى بن زياد بر او نماز كرده بود .\r\nمحمد بن معروف به نقل از پدرش گويد : ابو جعفر در خيار شام به نزد خاندان قعقاع بن خليد عبسى جاى گرفت فضل بن صالح كه عامل قنسر بود ، رقعهء كوچكى به ابو جعفر نوشت و آن را زير نامهء خويش جاى داد كه خبر ابراهيم را با وى ميگفت و اينكه از پى وى بر آمده اما او پيشى گرفته و سوى بصره رفته است .\r\nگويد : نامه به ابو جعفر رسيد و آغاز آن را بخواند و جز خبر سلامت چيزى در آن نديد . نامه را پيش ابو ايوب موريانى انداخت كه او نيز در ديوان خويش انداخت . وقتى خواستند نامه هاى ولايتداران را پاسخ دهند ، ابان بن صدقه كه در آن وقت دبير ابو ايوب بود نامه را گشود كه در تاريخ آن بنگرد و به رقعه دست يافت و چون ديد كه با « امير مؤمنان را خبر مىدهم » آغاز مىشود ، آن را در مكتوب نهاد و پيش ابو جعفر رفت كه نامه را بخواند و بگفت تا خبر گيران فرستند و ديدگاهها و پادگانها نهند .\r\nعبد الرحمان بن فضلا گويد : شنيدم كه ابراهيم مىگفت : در موصل از زحمت جستجو گران ، ناچار بر خوانهاى ابو جعفر نشستم و اين چنان بود كه وى به جستجوى من به موصل آمده بود و من حيران ماندم ، زمين برايم تنگ بود\r\nو مقرى نمىيافتم كه\r\n","description":"","footnote":"","page_name":" 4879 ","page_number":270},
  {"content":"\r\nجستجوگران و ديدگاهها نهاده بود . كسان را به غذاى خويش خوانده بود ، من نيز با كسان برفتم و با آنها غذا خوردم ، پس از آن در آمدم كه از جستجو بازمانده بود .\r\nابو نعيم فضل بن دكين گويد : يكى به مظهر بن حارث گفت : « ابراهيم از بصره گذشت و تو او را نديدى ؟ » گفت : « نه به خدا هرگز وارد آن نشد ، در موصل بود ، سپس از انبار گذشت و سپس از بغداد ، سپس از مداين و نيل و واسط . » نصر ، نوادهء نصر بن سيار گويد : ابراهيم به گروهى از مردم اردو كه شيعه بودند نامه نوشت و آنها به دو نوشتند و خواستند كه به نزد آنها رود و وعده دادند كه بر ضد ابو جعفر بشورند . پس وى برون شد و به اردوگاه ابو جعفر رفت ، در آن وقت ابو جعفر در بغداد بود ، در دير ، خط كشى بغداد را كرده بود و به كار بنا يك دله شده بود .\r\nگويد : ابو جعفر آيينه اى داشت كه در آن مىنگريست و دشمن و دوست خويش را مىديد ، يكى پندارد كه وى در آيينه نگريست و گفت : « اى مسيب به خدا ابراهيم را در اردوگاه خويش ديدم ، روى زمين دشمنى بدتر از او ندارم ، ببين چه خواهى كرد .\r\nعبد الله بن محمد گويد : ابو جعفر بر بناى پل عتيق صراة گذشت و چشمش به ابراهيم افتاد اما ابراهيم نهان شد و ميان مردمان رفت و به نزديك نانوا رسيد و به دو پناه برد كه وى را وارد غرفه اى از آن خويش كرد .\r\nگويد : ابو جعفر در طلب وى سخت بكوشيد و در همه جا مراقبان گماشت .\r\nابراهيم در جاى خويش بماند ، ابو جعفر در جستجوى وى نهايت تلاش كرد اما كار ابراهيم از او نهان ماند .\r\nمحمد بن معروف گويد : وقتى ابراهيم به جاى خويش بماند كه از مراقبان\r\n","description":"","footnote":"","page_name":" 4880 ","page_number":271},
  {"content":"\r\nبيمناك بود . يكى از بنى عم با وى بود كه روح نام داشت پسر ثقف ، يا كنيهء ابو - عبد الله داشت ، يا نامش سفيان بود پسر حيان ، به اختلاف راويان .\r\nگويد : مرد عمى مىگفت :\r\nبه ابراهيم گفتم : « چنين پيش آمده كه مىبينى ناچار بايد تحمل خطر كرد . » گفت : « تو دانى و اين . » گويد : پس مرد عمى پيش ربيع رفت و از او خواست كه اجازه بگيرد .\r\nگفت : « تو كيستى ؟ » گفت : « من سفيان عمىام . » گويد : پس او را پيش ابو جعفر برد كه چون او را بديد دشنامش گفت .\r\nگفت : « اى امير مؤمنان ، من شايستهء آنم كه مىگويى اما به تو به و پشيمانى بنزد تو آمده‌ام ، اگر تقاضاى مرا بپذيرى آنچه مىخواهى بنزد من است . » گفت : « نزد تو چيست ؟ » گفت : « ابراهيم بن حسن را بنزد تو مىآرم كه من او را و مردم خاندانش را آزموده‌ام و چيزى بنزد آنها نديده‌ام ، اگر او را بيارم چه بزد تو دارم ؟ » گفت : « هر چه بخواهى ، ابراهيم كجاست ؟ » گفت : « وارد بغداد شده يا به زودى وارد مىشود . » راوى ديگر گويد : گفت : « وى در عبدسى است او را در منزل خالد بن نهيك واگذاشته‌ام ، جوازى براى من و غلامم و يك بلد بنويس و مرا با اسبان بريد بفرست . » به گفتهء راوى ديگر ، گفت : « سپاهى همراه من بفرست و براى من و غلامم جوازى بنويس تا او را بنزد تو بيارم . » گويد : پس جوازى براى او نوشت و سپاهى به دو داد و گفت : « اين هزار دينار است از آن كمك بگير . » گفت : « به همهء آن نياز ندارم . » و سيصد دينار بر گرفت و برفت تا به نزد ابراهيم\r\n","description":"","footnote":"","page_name":" 4881 ","page_number":272},
  {"content":"\r\nرسيد كه در خانه اى بود و پيراهنى پشمين به تن داشت و عمامه اى ، به قولى : قبايى چون قباى غلامان به تن داشت .\r\nگويد : وقتى رسيد به دو بانگ زد كه برخيز و او بيم زده بر خاست و مرد عمى به دو امر و نهى مىكرد تا وى را به مداين رسانيد . پلدار آنجا مانع وى شد كه جواز خويش را به دو داد . گفت « غلامت كجاست ؟ » گفت : « اين است . » گويد : پلدار در چهرهء وى نگريست و گفت : به خدا اين غلام تو نيست . اين ابراهيم بن عبد الله است ، ولى برو كه قرين و شاد باشى . » و آنها را رها كرد و گريخت .\r\nگويد : به گفتهء يكى از راويان ، بر اسبان بريد نشستند تا از عبدسى گذشتند ، آنگاه به كشتى نشستند تا به بصره رسيدند و آنجا نهان شدند .\r\nگويد : به قولى مرد عمى از نزد ابو جعفر در آمد و تا بصره رفت و چنان شد كه سپاهيان را به نزد خانه اى مىبرد كه دو در داشت ، ده كس از آنها را بر يكى از درها مىنشانيد و مىگفت : « نرويد تا من بيايم . » و از در ديگر برون مىشد و آنها را رها مىكرد تا وقتى كه سپاهيان را از خويشتن جدا كرد و تنها ماند و نهان شد . وقتى كه خبر به سفيان بن معاويه رسيد كس به طلب سپاهيان فرستاد و فراهمشان آورد و عمى را مىجست كه به دو دست نيافت .\r\nگويد : ابن عايشه به نقل از پدرش مىگفت : « كسى كه براى\r\nابراهيم تدبير كرد و او را نجات داد عمرو بن شداد بود . » عمرو بن شداد به نقل از پدرش گويد : ابراهيم نهانى از مداين گذشت و من او را در خانه اى از آن خويش جا دادم كه بر كنار دجله بود ، خبر مرا به عامل مداين رسانيدند كه صد تازيانه به من زد اما اقرار نكردم وقتى مرا رها كرد پيش ابراهيم رفتم و خبر را با وى بگفتم . كه روان شد .\r\nعباس بن سفيان وابستهء حجاج بن يوسف گويد : وقتى ابراهيم قيام كرد من\r\n","description":"","footnote":"","page_name":" 4882 ","page_number":273},
  {"content":"\r\nپسرى پنج ساله بودم از پيران قوم شنيدم كه مىگفتند از شام سوى بصره مىرفته بود ، عبد الرحيم بن صفوان از جمله وابستگان حجاج كه از اردوگاه قطرى اسير شده بود به دو رسيد و با وى برفت تا او را از مآصر عبور داد .\r\nگويد : يكى كه او را ديده بود بيامد و گفت : « عبد الرحيم را ديدم كه با يكى مرد شاطر كه روپوشى گلى رنگ به كمر بسته بود و كمانى گل انداز داشت كه با آن گل مىانداخت . » گويد : وقتى عبد الرحيم بيامد در اين باب از او پرسيدند كه انكار كرد و چنان بود كه ابراهيم در اين زى نهان مىشد .\r\nنصر ، نوادهء نصر بن سيار گويد : وقتى ابراهيم از بغداد بيامد در محلهء كنده به نزد ابن فروه فرود آمد و نهان شد و كس پيش مردم فرستاد كه براى قيام آماده شوند .\r\nحسن بن حبيب گويد : ابراهيم به نزد من نهان بود بر ساحل دجيل بر كنار شهر اهواز ، محمد بن حصين در جستجوى وى بود ، يك روز گفت : « امير مؤمنان براى من نوشته و خبر داده كه منجمان به دو خبر داده‌اند كه ابراهيم در اهواز است ، در جزيره اى ميان دو رود ، اما من او را در جزيره جستم و اطمينان يافتم كه آنجا نيست . » گويد : مقصود وى جزيره اى بود كه ما بين رود شاهگرد و دجيل بود .\r\nگويد : مىگفت : « قصد دارم فردا او را در شهر بجويم ، شايد امير مؤمنان ما بين دجيل و مسرقان را منظور دارد . » گويد : بنزد ابراهيم رفتم و گفتم : « فردا در اين ناحيه ترا مىجويند . »\r\nگويد : باقى روز را با وى ببودم و چون شب در آمد ، وى را ببردم و در نزديكترين محل « دشت اربك » [ 1 
  ] نرسيده به كث جاى دادم . همان شب بازگشتم و منتظر بودم كه محمد صبحگاهان به جستجوى وى بر آيد اما بر نيامد تا روز به سر رفت و خورشيد نزديك\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4883 ","page_number":274},
  {"content":"\r\nغروب رسيد . پس برون شدم و به نزد ابراهيم رفتم و وى را بياوردم تا شبانگاه به شهر رسيديم ، برد و خر بوديم ، وقتى وارد شهر شديم و به نزد كوه مقطوع رسيديم ، نخستين سواران ابن حصين را ديديم . ابراهيم خويشتن را از خر بينداخت ، و دور شد سواران رسيدند از من گذشتند و هيچكدامشان به طرف من راه كج نكردند ، تا پيش ابن حصين .\r\nكه به من گفت : « ابو محمد ، در چنين وقتى از كجا مىآيى ؟ » گفتم : « روز را پيش يكى از كسانم به شب رسانيدم . » گفت : « يكى را همراهت بفرستم كه ترا برساند ؟ » گفتم : « نه نزديك كسانم رسيده‌ام .\r\nگويد : او به جستجو برفت و من به راه خويش برفتم تا آخرين ياران وى گذشتند . آنگاه سوى ابراهيم بازگشتم و خر او را جستم تا بيافتم و بر نشست و برفتيم و شب را ميان كسان خويش به سر برديم .\r\nگويد : ابراهيم گفت : « مىدانى ؟ به خدا ديشب خون ادرار كردم كس بفرست كه ببيند . » گويد : من به محلى رفتم كه ادرار كرده بود و ديدم كه خون ادرار كرده بود .\r\nفضل بن عبد الرحيم گويد : ابو جعفر مىگفت : « وقتى ابراهيم به كناره هاى بصره رسيد كار وى از من نهان ماند . » محمد بن مشعر گويد : وقتى ابراهيم به بصره رسيد كسان را دعوت كرد ، موسى نوادهء عبد الله خادم دعوت او را پذيرفت ، سپس ابراهيم را نهانى بنزد نصر بن اسحاق - خاز مىبرد و گفت : « اين فرستادهء ابراهيم است . » گويد : نصر با وى سخن كرد و گفت : « اى فلان چگونه با يار تو بيعت كنم در صورتى كه جد من عبد الله بن خازم با جد وى على بن ابى طالب مخالف بود و بر ضد وى و جزو مخالفانش بود ؟ »\r\n","description":"","footnote":"","page_name":" 4884 ","page_number":275},
  {"content":"\r\nابراهيم گفت : « روش و طرق نياكان را بگذار ، اين كار دين است و من ترا سوى حق مىخوانم . » گفت : « به خدا آنچه را به تو گفتم از سر مزاح گفتم اين نيست كه مانع من از نصرت يار تو است بلكه من نبرد را نمىپسندم و آن را خوش ندارم . » گويد : ابراهيم برفت\r\nو موسى به جاى ماند و به دو گفت : « اين خود ابراهيم بود .\r\nنصر گفت : « قسم به دين خدا رفتار بدى كردى ، اگر او را به من شناسانيده بودى ، سخنى جز اين با وى مىگفتم . » نصر ، نوادهء نصر بن سيار گويد : ابراهيم كسان را دعوت كرد ، وى در خانهء ابو فروه بود ، نخستين كسانى كه با وى بيعت كردند نميلة بن مره بود و عفو الله بن - سفيان و عبد الواحد بن زياد و عمر بن سلمه هجيمى و عبد الله بن يحيى بن حصين .\r\nگويد : اين كسان مردم را سوى وى دعوت كردند و گروهى از جوانان عرب و از جمله مغيرة بن فرع و امثال وى دعوت او را پذيرفتند ، تا آنجا كه پنداشته‌اند كه ديوان وى چهار هزار كس را شمار كرد و كارش بالا گرفت . به دو گفتند چه شود اگر ميان بصره آيى تا كسانى كه سوى تو مىآيند آسوده باشند .\r\nگويد : پس جا به جا شد و در خانهء ابو مروان وابستهء بنى سليم جا گرفت كه يكى از مردم نيشابور بود .\r\nيونس بن نجده گويد : ابراهيم در محلهء بنى راسب جاى داشت به نزد عبد الرحمان ابن حرب با جمعى از ياران خويش از جمله عبد الله بن سفيان و برد بن لبيد يكى از بنى يشكر و مضاء تغلبى و طهوى و مغيرة بن فرع و نميلة بن مره و يحيى بن عمرو همانى . گويد : از خانهء عبد الرحمان در آمد از گودال بنى عقيل گذشتند تا به طفاوه رسيدند ، سپس از خانه كرزم و نافع ايلين گذشتند و وارد خانه ابو مروان شدند كه در گورستان بنى - يشكر بود .\r\n","description":"","footnote":"","page_name":" 4885 ","page_number":276},
  {"content":"\r\nعفو الله بن سفيان گويد : روزى پيش ابراهيم رفتم كه بيمناك بود به من گفت كه نامهء برادرش به نزد وى آمده و خبرش داده كه قيام كرده به او نيز دستور داده كه قيام كند كه از اين ، انديشناك و غمين بود .\r\nگويد : من بنا كردم كار را براى وى آسان وانمايم ، مىگفتم : « كار تو فراهم شده مضاء و طهوى و مغيره و من و جماعتى با توايم ، بايد شبانه سوى زندان رويم و به زور وارد آن شويم و چون صبح در آيد يك دنيا مردمان با تواند . » و او خوشدل شد .\r\nعقيل بن اسماعيل گويد : وقتى محمد قيام كرد ابو جعفر كس پيش جعفر بن - حنظلهء بهرانى فرستاد كه مردى صاحب راى بود و گفت : « راى خويش را بيار ، محمد در مدينه قيام كرده . » گفت : « سپاهيان را سوى بصره فرست . »\r\nگفت : « برو تا كس به طلب تو فرستم . » گويد : وقتى ابراهيم سوى بصره رفت ابو جعفر كس به طلب وى فرستاد و گفت :\r\n« ابراهيم سوى بصره رفته . » گفت : « از بصره بيمناك بودم ، زودتر سپاه سوى او فرست . » گفت : « چگونه از بصره بيمناك بودى ؟ » گفت : « براى آنكه محمد در مدينه قيام كرده و آنها اهل نبرد نيستند ، آنها را همين بس كه به كارهاى خودشان برسند ، مردم كوفه نيز زير قدم تواند ، مردم شام دشمنان خاندان ابو طالبند و جز بصره باقى نمانده بود . » گويد : پس ابو جعفر دو پسر عقيل را كه دو سردار خراسانى بودند از قبيلهء طى ، روانه كرد كه آنجا رسيدند ، عامل بصره سفيان بن معاويه بود كه آنها را جاى داد .\r\nيحيى بن بديل بن يحيى گويد : وقتى محمد قيام كرد ، ابو جعفر به ابو ايوب\r\n","description":"","footnote":"","page_name":" 4886 ","page_number":277},
  {"content":"\r\nو عبد الملك بن حميد گفت : « آيا مرد صاحب رايى هست كه او را بشناسيد و راى خويش را با راى وى فراهم كنيم . » گفتند : « بديل پسر يحيى بن بديل در كوفه هست كه ابو العباس با وى مشاوره مىكرده بود ، كس از پى او فرست . » گويد : ابو جعفر كس از پى بديل فرستاد و گفت : « محمد در مدينه قيام كرده . » گفت : « اهواز را از سپاه پر كن . » گفت : « او در مدينه قيام كرده . » گفت : « فهميدم ، ولى اهواز در آنهاست كه از آنجا بنزدشان مىروند . » گويد : پس ابو جعفر راى او را پذيرفت .\r\nگويد : وقتى ابراهيم به بصره رفت ابو جعفر كس از پى بديل فرستاد و گفت :\r\n« ابراهيم به بصره رفته . » گفت : « با شتاب سپاه سوى او فرست و زودتر از ابراهيم بصره را بگير . » محمد بن حفص دمشقى وابستهء قريش گويد : وقتى محمد قيام كرد ، ابو جعفر با پيرى صاحب رأى از مردم شام مشورت كرد كه گفت : « چهار هزار كس از سپاه شام را سوى بصره فرست . » گويد : ابو جعفر روى از او بگردانيد و گفت : « پير خرف شده . » گويد : با ديگر از پى او فرستاد و گفت : « ابراهيم در بصره قيام كرده . » گفت : « سپاهى از اهل شام سوى وى فرست . » گفت : « واى تو از كجا بيارم . » گفت : « به عامل خويش در شام بنويس كه هر روز ده كس را بوسيله بريد سوى تو فرستد . » گويد : ابو جعفر اين را به شام نوشت .\r\nعمر بن حفص گويد : ياد دارم كه پدرم در آن وقت مقررى سپاه را مىداد ،\r\n","description":"","footnote":"","page_name":" 4887 ","page_number":278},
  {"content":"\r\nمن چراغ را براى او مىگرفتم و او شبانه مقرريشان را مىداد ، من در آن وقت جوانى نو سال بودم .\r\nسلم بن فرقد گويد : وقتى جعفر بن حنظله به ابو جعفر مشورت داد كه سپاه شام را سوى خويش سرازير كند ، دسته دسته از پى همديگر مىرسيدند ، مىخواست به وسيلهء آنها مردم كوفه را بترساند و چون در اردوگاه وى روز را به شب مىبردند مىگفت كه از بيراهه بازمىگشتند و چون صبح مىشد مىآمدند و مردم كوفه ترديد نمىكردند كه آنها سپاهى ديگرند بجز سپاهيان پيشين .\r\nعبد الحميد كه از خدمهء ابو العباس بوده بود گويد : محمد بن يزيد از سرداران ابو جعفر بود و يك اسب تيره رنگ داشت ، وقتى در كوفه بوديم گاهى بر ما مىگذشت كه بر اسب خويش بود و سر اسب مقابل سر وى بود . ابو جعفر او را سوى بصره فرستاد و همچنان آنجا بود تا وقتى كه ابراهيم قيام كرد و او را بگرفت و بداشت .\r\nسعيد بن نوح ضبعى گويد : ابو جعفر ، مجالد و محمد پسران يزيد را كه از مردم ابيورد بودند به سردارى فرستاد ، مجالد پيش از محمد آنجا رسيد ، محمد نيز همانشب كه ابراهيم قيام مىكرد آنجا رسيد اما سفيان آنها را از كار بازداشت و به نزد خويش در دار الاماره نگهداشت تا ابراهيم قيام كرد و هر دو را بگرفت و به بند كرد . ابو جعفر سردارى از عبد القيس را نيز به نام معمر با آنها فرستاده بود .\r\nيونس بن نجده گويد : مجالد بن يزيد ضبعى از جانب ابو جعفر با هزار و پانصد سوار و پانصد پياده پيش سفيان آمد .\r\nسعيد بن حسن گويد : از بسيار كس از ياران خويش شنيدم كه مىگفتند : ابو جعفر در كار ابراهيم مشورت كرد كه گفتند : « مردم كوفه شيعيان ويند ، كوفه ديگى جوشان است كه تو سرپوش آنى ، برو و در كوفه جاى گير . » و او چنان كرد .\r\nمسلم خواجه ، وابسته محمد بن سليمان گويد : وقتى كار ابراهيم رخ داد من ده\r\n","description":"","footnote":"","page_name":" 4888 ","page_number":279},
  {"content":"\r\nو چند سال داشتم . در آن وقت از آن ابو جعفر بودم ، در هاشميهء كوفه جاى گرفتيم ، ابو جعفر در رصافه كه بيرون كوفه بود بماند . همه سپاهى كه در اردوگاه وى بود نزديك به يك هزار و پانصد كس بود ، مسيب بن زهير سالار كشيكبانان وى بود ، سپاه را سه قسمت كرد ،\r\nپانصد پانصد ، كه هر شب به دور همه كوفه مىگشتند و بانگزنى را گفته بود كه بانگ مىزد : « هر كه را پس از تاريكى شب بگيريم خويشتن را به عقوبت افكنده است . » و چنان بود كه وقتى از پس تاريكى شب يكى را مىگرفت وى را در عبايى مىپيچيد و مىبرد و شب به نزد خويش نگه مىداشت و چون صبح مىشد از او پرسش مىكرد ، اگر برائت وى را معلوم مىداشت آزادش مىكرد و گر نه او را به زندان مىكرد .\r\nابو الحسن حداء گويد : ابو جعفر مردمان را به سياهپوشى وادار كرد ، مىديدمشان كه جامه هاى خويش را با مركب رنگ مىكردند .\r\nعباس بن سلم وابستهء قحطبه گويد : چنان بود كه وقتى امير مؤمنان ابو جعفر يكى از مردم كوفه را به طرفدارى ابراهيم متهم مىداشت ، ابو سلم را مىگفت كه او را تعقيب . كند ابو سلم صبر مىكرد تا وقتى شب تاريك مىشد و مردم آرام مىگرفتند نردبانى بر خانهء آن مرد مىنهاد و به خانهء او مىرفت و برونش مىكشيد و او را مىكشت و انگشترش را مىگرفت .\r\nابو سهل جواد گويد : شنيدم كه جميل غلام محمد بن ابى العباس به عباس بن - سلم مىگفت : « به خدا اگر پدرت بجز انگشترى كسانى از مردم كوفه كه آنها را كشت ميراثى براى تو نهاده بود ، توانگرترين پسران بودى . » سلم بن فرقد ، حاجب سليمان بن مجالد گويد : در كوفه دوستى داشت كه پيش من آمد و گفت : « اى فلان ، بدان كه مردم كوفه آماده‌اند كه بر ضد يار شما بپاخيزند ، اگر مىتوانى كسان خويش را در محل محفوظى جاى دهى چنان كن . » گويد : پيش سليمان بن مجالد رفتم و خبر را با وى بگفتم ، او نيز به ابو جعفر\r\n","description":"","footnote":"","page_name":" 4889 ","page_number":280},
  {"content":"\r\nخبر داد . ابو جعفر خبر گيرى از مردم كوفه داشت از صرافان به نام ابن مقرن .\r\nگويد : ابو جعفر كس از پى ابن مقرن فرستاد و گفت : « و اى تو مردم كوفه به جنبش آمده‌اند . » گفت : « نه به خدا اى امير مؤمنان من آنها را عهده ميكنم ؟ » گويد : پس به گفتهء وى اعتماد كرد و از آنها چشم پوشيد .\r\nيحيى بن ميمون كه از مردم قادسيه بود گويد : از تنى چند از مردم قادسيه شنيدم كه مىگفتند : « يكى از مردم خراسان كه كنيهء ابو الفضل داشت و نامش فلان بود پسر معقل ولايتدار قادسيه شد كه مردم كوفه را از رفتن پيش ابراهيم بدارد ،\r\nو چنان بود كه كسان در راه بصره مراقبت ميشدند ، آنها نيز سوى قادسيه مىرفتند ، از آنجا سوى عذيب ، آنگاه سوى وادى السباع ، آنگاه در دشت به طرف چپ مىپيچيدند تا به بصره برسند . » گويد : گروهى ، دوازده كس ، از كوفه برون شدند و چون به وادى السباع رسيدند يكى از وابستگان بنى اسد به نام بكر از مردم شراف در دو ميلى مسجد موالى نرسيده به واقصه آنها را بديد و پيش ابن معقل رفت و به دو خبر داد كه به تعقيبشان رفت و در خفان چهار فرسخى قادسيه به آنها رسيد و همگى را بكشت .\r\nابراهيم بن سلم گويد : فرافصهء عجلى مىخواست در كوفه به پا خيزد اما خوددارى كرد كه ابو جعفر آنجا بود . و چنان بود كه ابن ماعز اسدى در آنجا نهانى براى ابراهيم بيعت مىگرفت .\r\nعبد الله بن راشد گويد : از اسماعيل بن موسى بجلى شنيدم كه مىگفت : « غزوان از آن خاندان قعقاع بن ضرار بود كه ابو جعفر او را خريد . روزى به دو گفت : اى امير مؤمنان اينك كشتىها از موصل سرازير شده و سفيد پوشان در آنند كه مىخواهند به بصره پيش ابراهيم روند . » گويد : پس ابو جعفر سپاهى به دو پيوست كه در باجمشا ما بين بغداد و موصل\r\n","description":"","footnote":"","page_name":" 4890 ","page_number":281},
  {"content":"\r\nبه آنها رسيد و همگيشان را بكشت . گروهى بازرگان بودند و جمعى از عابدان و نيكان و ديگران جزوشان بود ، از جمله مردى به نام ابو العرفان از خاندان شعيب سمان كه مىگفت : « و اى تو اى غزوان مگر مرا نمىشناسى ؟ من ابو العرفانم ، همسايه ات ، بردگانى آورده بودم و آنها را فروختم . » گويد : اما نپذيرفت و همگيشان را بكشت و سرهاشان را به كوفه فرستاد كه ما بين خانهء اسحاق ازرق تا كنار خانهء عيسى بن موسى تا شهر ابن هبيره نصب كردند .\r\nعبد الله بن راشد گويد : من سرها را بديدم كه روى كپه هاى خاك نصب شده بود .\r\nداود بن سليمان و نيبخت و جمعى از تير تراشان گويند : ما در موصل بوديم ، حرب - راوندى با دو هزار سپاهى آنجا مقيم بود كه خوارج در جزيره بودند نامهء ابو جعفر بيامد كه دستور مىداد به نزد وى رود كه حركت كرد و چون به با باجمشا رسيد مردم آنجا راه وى را گرفتند و گفتند : « نمىگذاريم كه از پيش ما بگذرى كه ابو جعفر را بر ضد ابراهيم يارى دهى . » گفت : « واى شما ، من قصد بدى در بارهء شما ندارم ،\r\nمن رهگذرم مرا واگذاريد . » گفتند : « نه به خدا هرگز از پيش ما عبور نخواهى كرد . » گويد : پس با آنها نبرد كرد و نابودشان كرد و پانصد سر از آنها برداشت و پيش ابو جعفر آورد و حكايت آنها را براى وى بگفت .\r\nابو جعفر گفت : « اين آغاز فتح است . » خالد بن خداش ، وابستهء عمر بن حفص گويد : جمعى از پيران ما مىگفتند كه دفيف بن راشد وابستهء بنى يزيد را ديده بودند كه يك شب پيش از قيام ابراهيم پيش سفيان بن معاويه رفته بود و گفته بود : « چند سوار به من بده تا ابراهيم يا سر وى را\r\n","description":"","footnote":"","page_name":" 4891 ","page_number":282},
  {"content":"\r\nپيش تو بيارم . » گفته بود : « مگر كارى ندارى ، به دنبال كارت برو . » گويد : دفيف همان شب برون شد و پيش يزيد بن حاتم رفت كه در مصر بود .\r\nو نيز خالد بن خداش گويد : از تنى چند از ازديان شنيدم كه از جابر بن حماد سالار نگهبانى سفيان نقل مىكردند كه يك روز پيش از قيام ابراهيم به سفيان گفته بود : « من از گورستان بنى يشكر مىگذشتم كه به من بانگ زدند و سنگ سوى من افكندند . » به دو گفت : « مگر راه نداشتى ؟ » ابو عمرو حوضى ، حفص بن عمر ، گويد : عاقب سالار نگهبانان سفيان به روز يك شنبه يك روز پيش از قيام ابراهيم از گورستان بنى يشكر مىگذشت ، به دو گفتند :\r\n« اينك ابراهيم آهنگ قيام دارد . » گفت : « دروغ مىگوييد . » و بدان نپرداخت .\r\nابو عمرو حوضى گويد : ياران ابراهيم به سفيان كه محصور بود ، بانگ مىزدند :\r\n« بيعت كردن خويش را در خانهء مخزوميان به ياد بيار . » محارب بن نصر گويد : پس از كشته شدن ابراهيم ، سفيان در كشتىاى مىگذشت ابو جعفر از قصر خويش نظر مىكرد و گفت : « اين سفيان است ؟ » گفتند : « آرى . » گفت : « به خدا شگفت آور است كه پسر زن بدكاره چگونه از چنگ من مىرود . » حوضى گويد : سفيان به يكى از سرداران ابراهيم گفته بود « به نزد من بمان ، همه ياران تو آنچه را ميان من و ابراهيم بوده نمىدانند . » نصر بن فرقد گويد : كرزم سدوسى صبح پيش سفيان مىرفت و خبر ابراهيم\r\n","description":"","footnote":"","page_name":" 4892 ","page_number":283},
  {"content":"\r\nرا مىگفت و شب مىرفت و خبر مىداد كه كى پيش وى رفته است اما سفيان متعرض او نمىشد و از پى او بر نمىآمد .\r\nگويند : سفيان بن معاويه در آن ايام از جانب منصور عامل بصره بود با - ابراهيم بن عبد الله در بارهء كارش همدل بود و براى يار خويش نيكخواهى نمىكرد .\r\nدر اين كه ابراهيم چه وقت به بصره رسيد اختلاف كرده‌اند . بعضىها گفته‌اند رسيدن وى به آنجا در آغاز رمضان سال صد و چهل و پنجم بود .\r\nمحمد بن عمر گويد : وقتى محمد قيام كرد و بر مدينه و مكه تسلط يافت و سلام خلافت به او گفتند برادر خويش ابراهيم بن عبد الله را به بصره فرستاد كه در نخستين روز ماه رمضان سال صد و چهل و پنجم آنجا رسيد و بر شهر تسلط يافت و سپيد پوشيد ، مردم بصره نيز با وى سپيد پوشيدند .\r\nگويد : عيسى بن يونس و معاذ بن معاذ و عباد بن عوام و اسحاق بن يوسف ازرق و معاوية بن هشام و جمع بسيارى از فقيهان و عالمان با وى قيام كردند و ماه رمضان و شوال را در بصره ببود و چون خبر كشته شدن محمد برادرش به او رسيد آماده شد و برون شد كه مىخواست به كوفه به مقابلهء ابو جعفر رود .\r\nگفتهء كسى را كه گويد ابراهيم اول سال صد و چهل و سوم به بصره رسيد و نهانى آنجا مقيم بود و مردم بصره را محرمانه به بيعت محمد برادر خويش مىخواند از پيش ياد كرده‌ايم .\r\nسهل بن عقيل به نقل از پدرش گويد : پيش از قيام ابراهيم ، سفيان كس از پى دو سردارى كه از پيش ابو جعفر به كمك وى آمده بودند مىفرستاد كه با وى مىبودند .\r\nوقتى ابراهيم به دو وعده داد كه قيام مىكند ، كس از پى دو سردار فرستاد و آن شب آنها را به نزد خويش نگهداشت تا ابراهيم قيام كرد و وى را با آنها محاصره كرد و دو سردار را بگرفت .\r\n","description":"","footnote":"","page_name":" 4893 ","page_number":284},
  {"content":"\r\nمعروف بن سويد گويد : پيش از قيام ابراهيم ، ابو جعفر مجالد و محمد و يزيد سه سردار را كه برادر بودند فرستاد كه سپاه خويش را ببودند و به تعاقب ، يكى از پس ديگرى وارد بصره مىشدند . ابراهيم بيم كرد كه در بصره فزونى گيرند و قيام كرد .\r\nنصر بن قديد نوادهء نصر بن سيار گويد : ابراهيم شب دوشنبه اول ماه رمضان سال صد و چهل و پنجم قيام كرد و با ده و چند سوار و از جمله عبيد الله بن يحيى رقاشى سوى گورستان بنى يشكر رفت .\r\nگويد : آن شب ابو حماد ابرص با دو هزار كس به كمك سفيان آمد و در ميدان جاى گرفت تا بيايند .\r\nگويد : ابراهيم روان شد و نخستين چيزى كه به دست وى افتاد اسبان و سلاحهاى اين سپاه بود . صبح روز بعد در مسجد جامع با كسان نماز كرد . سفيان در خانه متحصن شد ، جماعتى از فرزندان پدرش به نزد وى بودند ، كسان به يارى يا نگريستن سوى ابراهيم مىرفتند چندان كه بسيار شدند .\r\nو چون سفيان چنين ديد امان خواست و مطهر بن جويريه سدوسى را نهانى پيش ابراهيم فرستاد كه براى سفيان امان گرفت ، آنگاه در را گشود و ابراهيم وارد خانه شد و چون وارد شد براى وى حصيرى جلو ايوان افكندند ، باد وزيد و حصير را وارونه كرد و كسان اين را به فال بد گرفتند . ابراهيم گفت : « ما فال نمىزنيم . » و بر حصير وارونه نشست اما ناخوشدلى از چهره اش ديده مىشد .\r\nگويد : وقتى ابراهيم وارد خانه شد ، چنان كه گفته‌اند همه كسانى را كه آنجا بودند رها كرد بجز سفيان بن معاويه كه او را در قصر بداشت و بندى سبك بر او نهاد . چنان كه گويند : ابراهيم مىخواست با اين كار به ابو جعفر چنين وانمايد كه سفيان به نزد وى زندانى است .\r\nگويد : جعفر و محمد دو پسر سليمان بن على كه در آن وقت به بصره بودند\r\n","description":"","footnote":"","page_name":" 4894 ","page_number":285},
  {"content":"\r\nخبر يافتند كه ابراهيم به دار الاماره رفته و سفيان را زندانى كرده ، پس ، چنان كه گويند با ششصد سوار و پياده و تير انداز به آهنگ وى برفتند . ابراهيم ، مضاء بن قاسم - جزرى را با هيجده سوار و سى پياده به مقابلهء آنها فرستاد كه مضاء آنها را هزيمت كرد و يكى از ياران وى به محمد رسيد و با نيزه به ران وى زد . بانگزن ابراهيم بانگ زد : فرارى را دنبال نكنيد و او بخويشتن برفت تا بر در زينب دختر سليمان بايستاد و براى خاندان سليمان نداى امان داد و اينكه كسى متعرض آنها نشود .\r\nبكر بن كثير گويد : وقتى ابراهيم بر جعفر و محمد غلبه يافت و بصره را بگرفت ، سيصد هزار در بيت المال يافت و بگفت تا آن را محفوظ دارند . به قولى در بيت المال دو هزار درهم يافت و از آن نيرو گرفت و براى هر كس پنجاه مقرر كرد .\r\nگويد : وقتى ابراهيم بر بصره تسلط يافت چنان كه گويند يكى را به نام حسين پسر ثولاء سوى اهواز فرستاد\r\nكه آنها را به بيعت دعوت كند ، وى برفت و از آنها بيعت گرفت و پيش ابراهيم بازگشت .\r\nگويد : پس از آن ابراهيم مغيره را با پنجاه كس فرستاد و چون مغيره به اهواز رسيد دويست كس به نزد او فراهم آمد . در آن وقت محمد بن حصين عامل اهواز بود از جانب ابو جعفر و چون ابن حصين از نزديك شدن مغيره خبر يافت با كسانى كه با وى بودند و چنان كه گويند چهار هزار كس بودند به مقابلهء وى رفت در يك ميلى قصبهء اهواز در محلى به نام دشت اربك تلاقى كردند كه ابن حصين و يارانش هزيمت شدند . و مغيره وارد اهواز شد .\r\nبه قولى مغيره از آن پس كه ابراهيم از بصره سوى باخمرى رفت به اهواز رفت .\r\nمحمد بن خالد مربعى گويد : وقتى ابراهيم بر بصره تسلط يافت و مىخواست\r\n","description":"","footnote":"","page_name":" 4895 ","page_number":286},
  {"content":"\r\nسوى كوفه شود ، نميلة بن مره عبشمى را بر بصره جانشين كرد و به دو گفت كه مغيرة - بن فرع يكى از مردم بنى بهدله را به اهواز فرستد كه در آن وقت محمد بن حصين - عبدى عامل آنجا بود .\r\nگويد : ابراهيم عمرو بن شداد را به عاملى فارس فرستاد . ابراهيم در رام هرمز بر يعقوب بن فضل كه آنجا بود گذشت و از او خواست كه با وى همراه شود ، يعقوب همراه وى برفت تا به فارس رسيد كه اسماعيل بن على از جانب ابو جعفر عامل آنجا بود ، برادرش عبد الصمد بن على نيز با وى بود .\r\nگويد : وقتى اسماعيل بن على و عبد الصمد از آمدن عمرو بن شداد و يعقوب ابن فضل خبر يافتند در استخر بودند كه شتابان سوى دارابگرد رفتند و آنجا حصارى شدند و فارس به دست عمرو بن شداد و يعقوب بن فضل افتاد و بصره و اهواز و فارس به قلمرو حكومت ابراهيم در آمد .\r\nسليمان بن ابى شيخ گويد : وقتى ابراهيم بر بصره تسلط يافت ، حكم بن ابى غيلان - يشكرى با هفده هزار كس برفت تا وارد واسط شد كه هارون بن حميد ايادى از جانب ابو جعفر عامل آنجا بود ، هارون در تنورى رفت كه در قصر بود و وى را از آنجا بيرون كشيدند .\r\nگويد : مردم واسط به نزد حفص بن عمرو رفتند و گفتند : « تو از ابن هجيمى شايسته ترى . » حفص واسط را گرفت ، يشكرى از آنجا برون شد و حفص ، ابو مقرن - هجيمى را سالار نگهبانان خويش كرد .\r\nعمرو بن عبد الغفار فقيمى گويد : ابراهيم از هارون بن سعد آزرده بود و با وى سخن نمىكرد . وقتى ابراهيم غلبه يافت ، هارون بن سعد روان شد و به نزد سلم بن ابى - و اصل رفت و به دو گفت : « از يار خويش با من بگوى ، آيا در كار خويش به ما نيازى دارد ؟ » گفت : « قسم به دين خدا ، بله . »\r\n","description":"","footnote":"","page_name":" 4896 ","page_number":287},
  {"content":"\r\nگويد : آنگاه سلم برخاست و پيش ابراهيم رفت و گفت : « اينك هارون بن سعد سوى تو آمد . » گفت : « مرا به دو نياز نيست . » گفت : « چنين مكن . با هارون بى رغبتى مىكنى ؟ » و همچنان اصرار كرد تا وى را پذيرفت و اجازهء ورود داد كه پيش وى رفت و گفت : « انجام مهمترين كار خويش را از من بخواه » ، و ابراهيم كار واسط را از او خواست و وى را عامل آنجا كرد .\r\nابو الصعدى گويد : هارون بن سعد عجلى از مردم كوفه كه ابراهيم او را از بصره فرستاده بود ، پيش ما آمد ، پيرى كهنسال بود ، معروفترين كسى كه از مردم بصره با وى بود ، طهوى بود ، عبد الرحيم كلبى واسطى كه مردى شجاع بود و به دليرى همانند طهوى بود نيز با وى بود ، از جمله كسان كه با وى آمده بود يا به نزد وى آمده بود عبدويه ، كردام خراسانى بود ، از جمله يكه سوارانشان صدقه بن - به كار بود .\r\nمنصور بن جمهور مىگفته بود : « وقتى صدقة بن به كار با من باشد اهميت نمىدهم كه با كى تلاقى كنم . » گويد : ابو جعفر ، عامر بن اسماعيل مسلى را به گفتهء بعضىها با پنجهزار كس و به قولى با بيست هزار كس براى نبرد هارون بن سعد سوى واسط فرستاد كه نبردهايى ميانشان رخ داد .\r\nابو الكرام گويد : سر محمد را پيش ابو جعفر بردم ، در آن وقت عامر بن اسماعيل ، هارون بن سعد را در واسط به محاصره داشت ، نبرد ميان ياران ابو جعفر و مردم واسط پيش از آن بود كه ابراهيم از بصره برود .\r\nسليمان بن ابى شيخ گويد : عامر بن اسماعيل آن سوى نيل اردو زد . نخستين نبرد ميان وى و هارون رخ داد و يك غلام سقا او را ضربت زد و زخمدار كرد و از پاى\r\n","description":"","footnote":"","page_name":" 4897 ","page_number":288},
  {"content":"\r\nبينداخت اما او را نمىشناخت . ابو جعفر كيسه اى براى وى فرستاد كه صمغ عربى در آن بود و گفت : « زخم خويش را با آن علاج كن . » گويد : پس از آن چند بار تلاقى كردند و از مردم بصره و مردم واسط بسيار - كس كشته شدند ، هارون آنها را از نبرد منع مىكرد و مىگفت : « اگر يار ما يار آنها را ببيند كار روشن مىشود ، جانهاى خويش را حفظ كنيد » ، اما اعتنا نمىكردند .\r\nگويد : وقتى ابراهيم سوى باخمرى رفت دو گروه ، مردم واسط و اسماعيل ابن عامر ، از همديگر دست بداشتند و در بارهء متاركهء جنگ اتفاق كردند\r\nتا وقتى كه دو گروه ديگر تلاقى كنند و پيرو غالب شوند .\r\nگويد : وقتى ابراهيم كشته شد ، عامر بن اسماعيل مىخواست وارد واسط شود اما مردم آنجا مانع ورود وى شدند .\r\nسليمان گويد : وقتى خبر كشته شدن ابراهيم آمد ، هارون بن سعد بگريخت و مردم واسط با عامر بن اسماعيل صلح كردند ، به شرط آنكه امانشان دهد ، اما بسيارى از آنها به امان وى اطمينان نكردند و از آنجا برون شدند ، عامر بن اسماعيل وارد واسط شد و كسى را در آنجا آزار نكرد .\r\nگويد : عامر چنان كه مىگويند با مردم واسط صلح كرده بود كه كسى را در واسط نكشد ، اما هر كس از مردم واسط را كه بيرون شهر مىيافتند ، مىكشتند .\r\nگويد : وقتى پس از كشته شدن ابراهيم ميان مردم واسط و عامر صلح شد هارون بن سعد سوى بصره گريخت و چنان كه گويند از آن پيش كه آنجا رسد در گذشت .\r\nبه قولى هارون بن سعد نهان شد و همچنان نهان ببود تا محمد بن سليمان ولايتدار كوفه شد و با وى نرمى نمود تا رخ نمود و به دو گفت كه دويست كس از خاندان\r\n","description":"","footnote":"","page_name":" 4898 ","page_number":289},
  {"content":"\r\nخويش را سپاهى كند ، كه مىخواست عمل كند و براى رفتن به نزد محمد بر نشست اما پسر عمويش او را بديد و به دو گفت : « فريب خوردى . » و او بازگشت و نهان بود تا در گذشت و محمد بن سليمان خانهء او را ويران كرد .\r\nگويد : ابراهيم پس از آنكه در بصره قيام كرد همچنان آنجا ببود و عاملان به اطراف مىفرستاد و سپاهها روانه مىكرد تا خبر كشته شدن برادرش به دو رسيد .\r\nنصر ، نوادهء نصر بن سيار ، گويد : ابراهيم در بصره مزدورانى گرفت ، سه روز به عيد فطر مانده بود كه خبر كشته شدن برادرش رسيد و وقتى با مردم براى عيد برون شد شكستگى را در او مىديدند و خبر كشته شدن محمد را با آنها بگفت كه در كار نبرد با ابو جعفر راغبتر شدند . صبحگاه روز بعد اردو زد و نميله را در بصره جانشين كرد و پسر خويش حسن را با وى به جا نهاد .\r\nعلى بن داود گويد : وقتى ابراهيم به روز عيد فطر براى ما سخن كرد مرگ را در چهرهء او ديدم . پس از آن بنزد كسان خويش رفتم و گفتم : « به خدا اين مرد كشته مىشود . » معروف بن سويد گويد : وقتى جعفر و محمد پسران سليمان از بصره مىرفتند مرا سوى ابو جعفر فرستادند كه خبر ابراهيم را با وى بگويم .\r\nمعروف گويد : خبر آنها را با وى گفتم ، گفت : « به خدا نمىدانم چه كنم ، به خدا در اردوگاه من بجز دو هزار كس نيست ، سپاهم را پراكنده‌ام ، سى هزار كس با مهدى در رى هستند ،\r\nچهل هزار كس با محمد بن اشعث در افريقيه‌اند ، بقيه با عيسى ابن موسى هستند ، به خدا اگر از اين به سلامت جستم ، سى هزار كس را در اردوگاه خويش نگه مىدارم . » عبد الله بن راشد گويد : در اردوگاه ابو جعفر بسيار كس نبود ، سياهان بودند و\r\n","description":"","footnote":"","page_name":" 4899 ","page_number":290},
  {"content":"\r\nاندكى مردم ديگر ، دستور مىداد هيزمها را دسته مىكردند و شبانگاه آتش مىافروختند و هر كه مىديد مىپنداشت كه آنجا كسان هستند در صورتى كه جز آتش افروخته نبود و به نزد آن كس نبود .\r\nمعروف بن سويد گويد : وقتى خبر به ابو جعفر رسيد به عيسى بن موسى كه در مدينه بود نوشت : « وقتى اين نامهء مرا خواندى بيا و هر چه را مشغول آن هستى واگذار . » گويد : چيزى نگذشت كه عيسى بيامد و او را به سالارى كسان روانه كرد ، به سلم بن قتيبه نيز نوشت كه از رى پيش وى آمد و او را به جعفر بن سليمان پيوست .\r\nسلم بن قتيبة بن مسلم گويد : وقتى به نزد ابو جعفر رفتم گفت : « حركت كن كه پسران عبد الله قيام كرده‌اند ، سوى ابراهيم رو ، از جمع انبوه وى بيم مكن ، به خدا آنها دو شتر بنى هاشمند كه هر دوان كشته مىشوند [ 1 
  ] دست بگشاى و به آنچه با تو گفتم اطمينان كن ، اين گفتهء مرا به ياد خواهى آورد . » گويد : به خدا چيزى نگذشت كه ابراهيم كشته شد و من گفتهء وى را به ياد مىآوردم و شگفتى مىكردم .\r\nسعيد بن سلم گويد : ابو جعفر ، سلم بن قتيبه را بر پهلوى چپ سپاه گماشت بشار بن - سلم عقيلى و ابو يحيى بن حزيم و ابو هراسه ، سنان بن مخيس قشيرى ، را نيز به دو پيوست .\r\nگويد : سلم به بصره نوشت كه مردم باهله از عرب و وابسته ، به دو پيوستند .\r\nمنصور به مهدى كه در آن وقت به رى بود نوشت ، و دستور داد كه خازم بن خزيمه را سوى اهواز فرستد ، و چنان كه گويند مهدى وى را با چهار هزار سپاهى فرستاد كه\r\n\r\n","description":"","footnote":"\r\n[ 1 
  ] نقش غيبگويى كه به عنوان ملاحم از آن تعبير مىكنند در تاريخ آن دوران بسيار نافذ بوده از جمله روايتى پراكنده بودند كه دو شتر نر از بنى هاشم كشته مىشود . م .\r\n","page_name":" 4900 ","page_number":291},
  {"content":"\r\nبه اهواز رفت و آنجا با مغيره نبرد كرد كه سوى بصره رفت و خازم وارد اهواز شد و مدت سه روز آن را به غارت داد .\r\nسدى گويد : در ايام نبرد محمد ، خادم بودم و با مگسپران بالاى سر منصور مىايستادم ، وقتى كار ابراهيم بالا گرفت و اهميت يافت ، ديدمش كه پنجاه و چند شب بر سجاده مقيم بود ، بر آن مىخفت و بر آن مىنشست ، جبهء رنگينى به تن داشت كه گريبان جبه و آنچه زير ريش وى بود كثيف شده بود اما جبه را عوض نكرد و سجاده را ترك نكرد تا خدا فتح را نصيب وى كرد .\r\nوقتى كه به نزد كسان نمايان مىشد روى جبه ، سياه به تن مىكرد و بر تشك خويش مىنشست و چون به خلوت مىشد به وضع خويش باز مىگشت .\r\nگويد : در آن روزها ريسانه پيش وى آمد ، دو تن از زنان شهر را به خانهء وى برده بودند يكيشان فاطمه دختر محمد نوادهء طلحة بن عبيد الله بود و ديگرى ام الكريم دختر عبد الله از اعقاب خالد بن اسيد كه به آنها نظر نينداخته بود .\r\nگويد : ريسانه گفت : « اى امير مؤمنان اين دو زن بد دل شده‌اند و گمانهاى بد آورده‌اند از آن رو كه به آنها بىاعتنايى كرده اى . » گويد : منصور او را توبيخ كرد و گفت : « اين روزها از روزهاى زنان نيست ، پيش من راه نخواهند يافت تا بدانم آيا سر ابراهيم از آن من است يا سر من از آن ابراهيم . » گويند : وقتى محمد و جعفر پسران سليمان از بصره برون شدند خبر را بر - روى پارهء انبانى براى ابو جعفر نوشتند كه چيزى جز آن براى نوشتن نيافتند و چون نامه به دو رسيد و پارهء انبان را به دست فرستاده ديد گفت : « به خدا مردم بصره با ابراهيم به خلع پرداخته‌اند » آنگاه مكتوب را بخواند و عبد الرحمان ختلى و ابو يعقوب پدر زن مالك بن هيثم را پيش خواند و آنها را با سپاهى انبوه سوى پسران سليمان فرستاد و دستورشان داد كه هر كجا آنها را ديدند نگاهشان دارند و با آنها\r\n","description":"","footnote":"","page_name":" 4901 ","page_number":292},
  {"content":"\r\nاردو بزنند و شنوا و مطيعشان باشند و نامه اى به آنها نوشت و به ناتوانى منسوبشان داشت و زبونشان شمرد و توبيخ كرد كه ابراهيم در شهرى كه آنها بوده‌اند طمع قيام آورده و خبر وى از آنها تا به وقت قيام مكتوم مانده و در آخر نامهء خويش شعرى نوشت به اين مضمون :\r\n« از من به بنى هاشميان بگو « بيدار شويد كه اين رفتار خفتگان است « گرگان به كسى كه سگ ندارد مىتازد « و از آغل كسى كه آماده حفاظت است اجتناب مىكند . » حجاج بن قتيبة بن مسلم گويد : در ايام نبرد محمد و ابراهيم به نزد ابو جعفر رفتم ، از شكاف بصره و اهواز و فارس و واسط و مداين و سواد خبر يافته بود ، با چوبى كه به دست داشت به زمين ميزد و شعرى به تمثيل مىخواند به اين مضمون :\r\n« خويشتن را هدف نيزه ها نهادم « و سالار را چنين بايد كرد . » گويد : گفتم : « اى امير مؤمنان كه خداى عزتت را مدام بدارد و بر دشمنت ظفر دهد ، تو چنانى كه اعشى گويد :\r\n« وقتى نبردشان ميانشان افروخته شود « و از پس آنكه سرد شده بود ، گرم شود\r\n« ترا بر گرماى نبرد « و هجوم در نبردها و تكرار آن « صبور خواهند يافت . » گفت : « اى حجاج ، ابراهيم از سرسختى و مقاومت و تسليم ناپذيرى من حبر دارد ، اينكه جرئت آورده و از بصره سوى من روان شده از آن رو است كه اين ولايتهاى\r\n","description":"","footnote":"","page_name":" 4902 ","page_number":293},
  {"content":"\r\nنزديك اردوگاه امير مؤمنان و مردم سواد با وى بر مخالفت و عصيان اتفاق كرده‌اند ، هر ولايتى را به سنگ مناسب آن زدم و به هر ناحيه تيرى افكندم : دلير شجاع نيك - فال مظفر ، عيسى بن موسى را با شمار و لوازم فراوان سوى وى فرستادم و از خدا بر ضدش كمك خواستم و خواستم كه او را كفايت كند كه امير مؤمنان را تاب و نيرويى جز به وسيلهء وى نيست . » در روايت ديگر از حجاج بن قتيبه آورده‌اند كه گويد : آن روز پيش امير مؤمنان منصور رفتم كه سلام گويم و گمان نداشتم كه تاب جواب سلام داشته باشد كه خبر شكافها و دريدگيها پياپى رسيده بود و سپاهها وى را در ميان گرفته بود يكصد هزار شمشير در كوفه در مقابل اردوگاه وى كمين كرده بود كه منتظر يك ندا بودند تا به - پا خيزند . وى را بازى مصمم و آماده يافتم كه در مقابل حوادث به پا خاسته بود و با آن پنجه انداخته بود و تلاش مىكرد ، به پا ايستاده بود و از پاى نيفتاده بود و چنان بود كه شاعر سلف گويد :\r\n« جان عصام ، عصام را سرورى داده « و حمله و اقدام را به دو آموخته « و او را شاهى و الا قدر كرده » ابو عبيده گويد : در آن وقت كه محمد بن عبد الله برادر خويش را براى نبرد ابو جعفر فرستاده بود به نزد يونس جرمى بودم ، يونس گفت : « اين آمده مىخواهد شاهىاى را منقرض كند اما دختر عمر بن سلمه وى را از مقصودى كه دارد مشغول داشته . » گويد : همان روزها يتيمه را به خانهء ابو جعفر برده بودند ، كه او را در لانهء سگ رها كرد و به وى ننگريست تا كار ابراهيم بسر رفت .\r\nگويد : و چنان بود كه وقتى ابراهيم به بصره آمده بود ، هكنه دختر عمر بن سلمه را به زنى گرفته بود و هكنه با رنگها و جامه هاى رنگين پيش وى مىرفته\r\n","description":"","footnote":"","page_name":" 4903 ","page_number":294},
  {"content":"\r\nبود .\r\nچنان كه بشر بن سلم گويد وقتى ابراهيم مىخواست به مقابلهء ابو جعفر رود ، نميله و طهوى و جمعى از سرداران وى از مردم بصره به نزدش رفتند و گفتند : « خدايت قرين صلاح بدارد ، بر بصره و اهواز و فارس و واسط غلبه يافته اى ، به جاى خويش بمان و سپاهها بفرست كه اگر يك سپاه تو هزيمت شود به سپاهى ديگر كمكشان دهى و اگر يك سردار تو هزيمت شود سردارى ديگر را به كمك او فرستى ، از حضور تو بيم كنند و دشمن از تو بترسد ، خراج بگيرى و جاى خويش را استوار كنى ، آنگاه در كار خويش بينديشى . » گويد : اما كوفيان گفتند : « خدايت قرين صلاح بدارد در كوفه مردانى هستند كه اگر ترا ببينند پيش روى تو جان مىدهند و اگر ترا نبينند به سببهاى مختلف به جاى مانند و پيش تو نيايند » و همچنان اصرار كردند تا حركت كرد .\r\nعبد الله بن جعفر مدينى گويد : با ابراهيم سوى باخمرى روان شديم ، وقتى اردو زديم يكى از شبها پيش ما آمد و گفت : « برويم و در اردوگاه دور بزنيم . » گويد : صداى طنبورها و آوازها را شنيد و بازگشت . پس از آن شب ديگرى پيش ما آمد و گفت : « برويم » و من با وى برفتم كه نظير آن را شنيد و بازگشت و گفت :\r\n« از سپاهى كه اين چيزها در آن هست اميد ظفر ندارم . » عثمان بن مسلم صفار گويد : وقتى ابراهيم اردو زد كسانى از همسايگان ما بمزدورى با وى بودند به اردوگاه وى رفتم و تخمين زدم كه كمتر از ده هزار كس با وى هستند .\r\nاما داود بن جعفر بن سليمان گويد : در ديوان ابراهيم يكصد هزار كس از مردم بصره به شمار آمد .\r\nچنان كه در روايت ابراهيم بن موسى آمده ابو جعفر ، عيسى بن موسى را با\r\n","description":"","footnote":"","page_name":" 4904 ","page_number":295},
  {"content":"\r\nپانزده هزار كس فرستاد و حميد بن قحطبه را با سه هزار كس بر مقدمهء وى نهاد ، و چون عيسى بن موسى سوى ابراهيم حركت كرد ، چنان كه گفته‌اند ، ابو جعفر با وى برفت تا به نهر بصريين رسيد ، آنگاه ابو جعفر بازگشت . ابراهيم نيز از اردوگاه خويش از ما خور كه در خريبه بصره بود ، سوى كوفه حركت كرد .\r\nاوس بن مهلهل قطعى گويد : ابراهيم در راه خويش از بصره به كوفه بر ما گذشت ، منزل ما در گنبدهايى بود كه آن را گنبدهاى اوس مىگفتند ، من با پدرم و عمويم به پيشواز وى رفتيم و چون به او رسيديم بر يابوى خويش بود و منزلگاهى مىجست شنيدمش كه چند شعر قطامى را به تمثيل مىخواند به اين مضمون :\r\n« كارها هست كه اگر خردمندى تدبير آن كند « منع كند و تا تواند حذر كند .\r\n« وقتى عصيان برادر كنى « بايد يك بار ديگر از او گوش كنى « بهترين كارها آنست كه با آن روبرو شوى « نه آنكه از دنبال آن به روى « ولى وقتى چرم كهنه و معيوب باشد « از هنرور كارى ساخته نباشد » گويد : به كسى كه همراه من بود گفتم : « سخن كسى را مىشنويم كه از حركت كردن خويش پشيمان است . » پس از آن برفت و چون به كرخثا رسيد چنان كه در روايت سليمان بن ابى شيخ آمده ، عبد الواحد بن زياد به دو گفت : « اين ولايت قوم من است و آن را بهتر مىشناسم سوى عيسى بن موسى و اين سپاهها كه به مقابلهء تو فرستاده‌اند مرو ، اگر بگذارى من\r\n","description":"","footnote":"","page_name":" 4905 ","page_number":296},
  {"content":"\r\nترا به راهى مىبرم كه ناگهان ابو جعفر خويشتن را با تو در كوفه ببيند . » گويد : اما او نپذيرفت .\r\nگفت : « ما مردم ربيعه اهل شبيخونزدنيم بگذار به ياران عيسى شبيخون بزنم . » گفت : « من شبيخون زدن را خوش ندارم . » هريم گويد : به ابراهيم گفتم : « بر اين مرد غلبه نخواهى يافت تا كوفه را بگيرى ، اگر كوفه از پس حصارى شدن وى از آن تو شد ، كار وى به سر رسيده است ، من در آنجا كسانى دارم ، بگذارم نهانى آنجا بروم و محرمانه براى تو دعوت كنم آنگاه علنى كنم كه آنها اگر بشنوند كسى سوى تو دعوت مىكند اجابت وى مىكنند ، اگر ابو جعفر از اطراف كوفه سر و صدايى بشنود تا حلوان چيزى جلو او را نمىگيرد . » گويد : رو به بشير الرجال كرد و گفت : « اى ابو محمد راى تو چيست ؟ » گفت : « اگر به آنچه مىگويد اطمينان داشتيم راى درستى بود ولى اين بيم هست كه گروهى از آنها دعوت ترا بپذيرند و ابو جعفر سپاهى سوى آنها فرستد و بىگناه و مشكوك و كوچك و بزرگ را پايمال كند كه گناه آن را به گردن گرفته اى و به مقصود نيز نرسيده اى » گويد : به بشير گفتم : « وقتى براى نبرد ابو جعفر و ياران وى برون شدى از كشته شدن ضعيف و خردسال و زن و مرد باك داشتى ؟ مگر نبود كه پيمبر خدا صلى الله - عليه و سلم ، دستهء سپاه مىفرستاد كه نبرد مىكردند و در اثناى آن نظير آنچه تو خوش ندارى رخ مىداد ؟ » گفت : « آنها مشركان بودند اما اينان اهل دين و دعوت و قبلهء ما هستند\r\nو حكم اينان بجز حكم آنان است . » گويد : ابراهيم از راى بشير تبعيت كرد و به هريم اجازه نداد . آنگاه ابراهيم\r\n","description":"","footnote":"","page_name":" 4906 ","page_number":297},
  {"content":"\r\nبرفت تا در باخمرى فرود آمد .\r\nخالد بن اسيد باهلى گويد : وقتى ابراهيم در باخمرى فرود آمد سلم بن قتيبه ، حكيم بن عبد الكريم را سوى او فرستاد و گفت : « تو در صحرا جا گرفته اى ، دريغم آمد كه كسى همانند تو دستخوش مرگ شود . به دور خويش خندق بزن كه جز از يك طرف سوى تو نيايند ، اگر نمىكنى سپاه ابو جعفر در زمين باز است با گروهى سبك سير روان شو و سوى او برو و از پشت سر به دو حمله بر . » گويد : ابراهيم ياران خويش را پيش خواند و اين را بر آنها عرضه كرد ، گفتند : « ما كه بر آنها غلبه داريم چرا براى خويش خندق بزنيم ، نه به خدا نمىكنيم . » گفت : « سوى او رويم . » گفتند : « براى چه ؟ او كه هر وقت بخواهيم در چنگ ماست » ابراهيم به حكيم گفت : « مىشنوى ؟ برو كه قرين هدايت باشى . » ابراهيم بن سلم به نقل از برادر خويش گويد : وقتى تلاقى كرديم ياران ما مقابل حريفان صف بستند ، من از صف آنها برون شدم و به ابراهيم گفتم : « اگر قسمتى از صف هزيمت شود در هم ريزد و بىنظام شوند ، آنها را دسته ها كن كه اگر دسته اى هزيمت شود ، دستهء ديگر ثبات آورد . » گويد : اما بانگ زدند : « نه ، مگر به ترتيب نبرد اهل اسلام . » منظورشان گفتار خداى تعالى بود كه گويد : « در راه وى به صف نبرد مىكنند » [ 1 
  ] مضاء گويد : وقتى در باخمرى فرود آمديم ، پيش ابراهيم رفتم و گفتم : « اين قوم با چندان سلاح و اسب سوى تو آمده‌اند كه غروبگاه آفتاب را براى تو مىبندد همراهان تو مردمى برهنه از اهل بصره‌اند ، بگذار به او شبيخون برم كه به خدا جمع وى را پراكنده مىكنم »\r\n\r\n","description":"","footnote":"\r\n[ 1 
  ] يُقاتِلُونَ في سَبِيلِه صَفًّا 61 : 4 ، سوره صف آيه 4\r\n","page_name":" 4907 ","page_number":298},
  {"content":"\r\nگفت : « من كشتار را خوش ندارم » گفتم : « شاهى مىخواهى و كشتار را خوش ندارى ؟ » محمد بن عمر گويد : وقتى خبر كشته شدن محمد بن عبد الله ، برادر ابراهيم به دو رسيد به آهنگ ابو جعفر منصور كه در كوفه بود برون شد ، ابو جعفر به عيسى بن موسى نوشت و اين را به دو خبر داد و دستور داد بنزد وى رود ، فرستادهء ابو جعفر و نامهء وى وقتى رسيد كه عيسى احرام عمره بسته بود ، كه از آن چشم پوشيد و سوى ابو - جعفر رفت كه وى را با سرداران و سلاح و سپاه سوى ابراهيم بن عبد الله فرستاد .\r\nگويد : ابراهيم نيز بيامد ، جمعى انبوه از مردمان گونه گون با وى بودند بيشتر از جمع عيسى بن موسى . در باخمرى ، شانزده فرسنگى كوفه ، تلاقى كردند در آنجا نبردى سخت كردند . حميد بن قحطبه كه بر مقدمهء عيسى بن موسى بود هزيمت شد و كسان نيز با وى هزيمت شدند ، موسى راه آنها را گرفت و خدا و اطاعت را به يادشان مىآورد اما به دو نمىپرداختند و به هزيمت مىرفتند . حميد بن قحطبه نيز به هزيمت بيامد ، عيسى بن موسى به دو گفت : « اى حميد ، خدا را خدا را ، و اطاعت را به ياد آر . » گفت : « در هزيمت اطاعت نيست . » گويد : همه مردم برفتند چنان كه كس پيش روى عيسى بن موسى و سپاه ابراهيم ابن عبد الله نماند . عيسى بن موسى در همانجا كه بود بماند و از جاى نرفت ، وى با يكصد كس از خاصان و اطرافيان خويش بود .\r\nبه دو گفتند : « خداى امير را قرين صلاح بدارد ، چه شود اگر از اينجا به روى تا كسان سوى تو آيند و با آنها حمله برى . » گفت : هرگز از اينجاى نمىروم تا كشته شوم يا خدا به دست من فتح آرد و نگويند هزيمت شد . » اسحاق بن عيسى گويد : از عيسى بن موسى شنيدم كه مىگفت : « وقتى امير مؤمنان\r\n","description":"","footnote":"","page_name":" 4908 ","page_number":299},
  {"content":"\r\nمىخواست مرا سوى ابراهيم فرستد گفت : « ابن خبيثان - منجمان را منظور داشت - گفته‌اند كه تو با اين مرد تلاقى مىكنى و به وقت تلاقى از جاى مىروى آنگاه يارانت سوى تو باز مىگردند و سر انجام از آن تست . » عيسى گويد : به خدا چنان بود كه گفته بود همين كه تلاقى كرديم ما را هزيمت كردند ، خويشتن را ديدم كه جز سه يا چهار كس با من نبود ، يكى از غلامان من كه لگام اسبم را گرفته بود روى به من كرد و گفت : « فدايت شوم اكنون كه يارانت رفته‌اند براى چه ايستاده اى ؟ » گفتم : « نه ، به خدا مردم خاندان من هرگز چهرهء مرا نبينند كه از دشمنان هزيمت شده باشم . » گويد : به ، خدا كارى جز اين نمىتوانستم كه هر كس از هزيمتيان را كه مىشناختم و به من مىگذشت به دو مىگفتم : « به مردم خاندانم از من سلام گوييد و به آنها بگوييد : چيزى گرانتر از جان خويش نيافتم كه فداى شما كنم و آن را در راه شما دادم . » گويد : به خدا در اين حال بوديم ، كسان هزيمت شده بودند و كس پرواى كس نداشت ، اما جعفر و محمد پسران سليمان قصد ابراهيم كردند و از پشت سر سوى او رفتند و ياران وى كه پشت سر ما بودند غافل بودند\r\nوقتى همديگر را بديدند كه نبرد پشت سرشان بود كه سوى آن شتافتند ، ما نيز بازگشتيم و از پى آنها برفتيم و كار يكسره شد .\r\nاسحاق بن عيسى گويد : آن روز شنيدم كه عيسى بن موسى به پدرم مىگفت :\r\n« به خدا ، اى ابو العباس اگر پسران سليمان نبودند ، رسوا شده بوديم ، كار خدا بود كه وقتى ياران ما هزيمت شدند به رودى رسيدند كه دو كنارهء مرتفع داشت كه مانع جستن آنها شد و چون گدارى نيافتند همگى به تاخت باز گشتند . » محمد بن اسحاق گويد : كسانى از خاندان طلحه در باخمرى بودند كه آب به جايگاه ابراهيم و ياران وى انداختند و بندها را شكستند و صبحگاهان مردم اردوگاه\r\n","description":"","footnote":"","page_name":" 4909 ","page_number":300},
  {"content":"\r\nوى در آب افتاده بودند .\r\nبعضىها گفته‌اند كه ابراهيم بود كه آب انداخت تا نبردى وى از يكسو باشد و چون هزيمت شدند آب مانع فرارشان شد .\r\nراوى گويد : وقتى ياران ابراهيم هزيمت شدند ، ابراهيم ثبات كرد و جمعى از يارانش نيز با وى ثبات كردند و پيش روى او نبرد مىكردند . در تعداد اينان اختلاف كرده‌اند :\r\nبعضيها گفته‌اند پانصد كس بودند ، بعضىها گفته‌اند چهار صد كس بودند ، بعضى ديگر گفته‌اند هفتاد كس بودند .\r\nمحمد بن عمر گويد : وقتى ياران عيسى بن موسى هزيمت شدند و عيسى به جاى خويش ثابت ماند ، ابراهيم بن عبد الله با سپاه خويش بيامد و نزديك شد و غبار سپاه وى نزديك رسيد چندان كه عيسى و يارانش آن را مىديدند ، در اين اثنا سوارى بيامد و به تاخت بازگشت ، سوى ابراهيم مىرفت و سر چيزى نداشت وى حميد بن قحطبه بود ، كه زره خويش را عوض كرده بود و سر بندى زرد به سر بسته بود . كسان نيز تاختن آوردند و به دنبال وى رفتند ، هزيمتشدگان نيز بازگشتند و با حريفان در آميختند و با آنها نبردى سخت كردند و دو گروه همديگر را مىكشتند .\r\nگويد : حميد بن قحطبه بنا كرد سرها را به نزد عيسى بن موسى مىفرستاد تا وقتى كه سرى را آوردند كه جمعى بسيار همراه آن بود با سر و صدا ، كه گفتند : « سر ابراهيم ابن عبد الله است . » گويد : عيسى ، ابن ابى الكرام جعفرى را پيش خواند ، و سر را به دو نشان داد كه گفت : « اين نيست . » همه آن روز را نبرد مىكردند و عاقبت تيرى ناشناس بيامد كه دانسته نبود كى آن را انداخته و به گلوى ابراهيم بن عبد الله خورد كه از جاى خويش برفت و گفت : « مرا پياده كنيد . » وى را از مركبش پياده كردند\r\nكه مىگفت : « فرمان خدا به اندازهء معين است » [ 1 
  ]\r\n\r\n","description":"","footnote":"\r\n[ 1 
  ] وَكانَ أَمْرُ الله قَدَراً مَقْدُوراً 33 : 38 ( احزاب آيه 38 )\r\n","page_name":" 4910 ","page_number":301},
  {"content":"\r\nما چيزى خواستيم و خدا جز آن خواست . » گويد : وى را كه زخمدار بود روى زمين نهادند ، يارانش و خاصانش به دور وى فراهم آمدند كه از او حفاظت مىكردند و پيش روى او نبرد مىكردند . حميد بن قحطبه فراهم آمدنشان را بديد و ندانست كه چيست ، به ياران خويش گفت : « به اين جمع حمله بريد تا آنها را از جايشان ببريد و بدانيد براى چه فراهم آمده‌اند . » گويد : پس به آنها حمله بردند و با ايشان به سختى نبرد كردند تا از اطراف ابراهيم كنارشان زدند و به نزد وى رسيدند و سرش را بريدند و پيش عيسى بن موسى بردند كه آن را به ابو الكرام جعفرى نشان داد كه گفت : « بله ، اين سر اوست . » گويد : عيسى پياده شد و سجده كرد و سر ابراهيم را پيش ابو جعفر منصور فرستاد .\r\nكشته شدن ابراهيم به روز دوشنبه بود ، پنج روز مانده از ذى قعدهء سال صد و چهل - و پنجم . وقتى كه كشته شد چهل و هشت ساله بود و از وقتى كه قيام كرد تا هنگام كشته شدنش سه ماه پنج روز كم بود .\r\nعبد الحميد گويد : از ابو صلابه پرسيدم : « ابراهيم چگونه كشته شد ؟ » گفت : « او را مىديدم كه توقف كرده بود بر اسبى بود و ياران عيسى را مىنگريست كه پشت بكرده بودند و شانه هاى خويش را سوى او كرده بودند . عيسى اسب خويش را عقب برده بود ، ياران ابراهيم از آنها مىكشتند يك قباى زره اى به تن داشت ، گرما وى را آزار داد دكمه هاى قباى خويش را گشود ، زره پس رفت و از روى پستانهايش افتاد و گلوگاهش نمايان شد ، تيرى ناشناس سوى وى آمد و به گلويش خورد ديدمش روى گردن اسب افتاد و به تاخت بازگشت و زيديان دور او را گرفتند . » محمد بن ابى الكرام گويد : وقتى ياران عيسى هزيمت شدند پرچمهاى ابراهيم از پى آنها بود ، بانگزن ابراهيم بانگ زد فرارى را تعقيب مكنيد و پرچمها بازگشت . ياران عيسى آن را بديدند و پنداشتند كه هزيمت شده‌اند و از پى آنها\r\n","description":"","footnote":"","page_name":" 4911 ","page_number":302},
  {"content":"\r\nتاخت آوردند و هزيمت رخ داد .\r\nگويد : وقتى خبر عقب رفتن ياران عيسى به ابو جعفر رسيده بود مصمم شده بود سوى وى حركت كند .\r\nسلم بن فرقد ، حاجب سليمان بن مجالد گويد : وقتى تلاقى شد ياران عيسى به وضعى زشت هزيمت شدند چنان كه پيشروانشان وارد كوفه شد ، يك دوست كوفى من پيشم آمد و گفت : « اى مرد ، مىدانى به خدا يارانت وارد كوفه شدند ،\r\nاينك برادر ابو هريره در خانه فلانى است و فلانى در خانه فلانيست ، در باره جان خويش و كسانت و مالت بينديش . » گويد : اين را به سليمان بن مجالد خبر دادم و او به ابو جعفر خبر داده بود كه گفته بود : « چيزى از اين را فاش مكن و بدان توجه مكن كه بيم دارم آنچه خوش ندارم پيش آيد ، بر هر يك از درهاى شهر شتران و اسبانى آماده كن كه اگر از يك سوى به طرف ما آمدند به سوى ديگر رويم . » به سلم گفته بودند : « ابو جعفر قصد داشت اگر حادثه اى رخ داد كجا رود ؟ » گفت : « قصد رفتن رى داشت . » گويد : شنيدم كه نيبخت منجم به نزد ابو جعفر رفت و گفت : « اى امير مؤمنان ، ظفر از آن تست و ابراهيم كشته مىشود . » اما اين را باور نكرد . نيبخت گفت : « مرا به نزد خويش بدار ، اگر كار چنان كه به تو گفتم نبود مرا بكش » گويد : در اين اثنا خبر هزيمت ابراهيم به دو رسيد و شعر معقر بن اوس بارقى را به تمثيل خواند به اين مضمون :\r\n« عصاى خويش را بينداخت و به جاى خود آرام گرفت « چنان كه ديدهء مسافر از بازگشت آرام مىشود . » گويد : پس ابو جعفر دو هزار جريب از شهر جوير را تيول نيبخت كرد .\r\nابو نعيم ، فضل بن دكين ، گويد : صبحگاه شبى كه سر ابراهيم را پيش ابو جعفر\r\n","description":"","footnote":"","page_name":" 4912 ","page_number":303},
  {"content":"\r\nآورده بودند ، و اين به شب سه شنبه پنج روز مانده از ذى القعده بود ، بگفت تا سر وى را در بازار نصب كردند .\r\nگويند : وقتى سر را به نزد ابو جعفر آوردند و پيش روى او نهادند بگريست چندانكه اشكش بر گونه ابراهيم ريخت ، آنگاه گفت : « به خدا اين را خوش نداشتم ، اما تو دچار من شدى و من دچار تو شدم . » صالح غلام منصور گويد : وقتى سر ابراهيم بن عبد الله را بنزد منصور آوردند آن را پيش روى خويش نهاد و به مجلس عام نشست و كسان را اجازه داد وارد شوند ، يكى مىآمد سلام مىگفت و از ابراهيم سخن مىكرد و از او بد مىگفت و به زشتى ياد مىكرد . ابو جعفر ساكت بود و رنگش ديگر بود تا وقتى كه جعفر بن حنظلهء بهرانى در آمد و بايستاد و سلام گفت و گفت : « اى امير مؤمنان ، خدا پاداش ترا در مصيبت پسر عمويت بزرگ كند و تقصيرى را كه در حق تو كرد به دو ببخشد . » گويد : رنگ منصور به زردى گراييد و روى به دو كرد و گفت : « ابو خالد خوش آمدى و به جا . » و كسان بدانستند كه اين در دلش جا گرفت و چون در آمدند سخنانى همانند جعفر بن حنظله گفتند .\r\nدر اين سال ترك و خزر در باب الابواب قيام كردند و در ارمينيه جمعى بسيار از مسلمانان را بكشتند .\r\nدر اين سال سرى بن عبد الله مطلبى كه از جانب ابو جعفر عامل مكه بود ، سالار حج شد .\r\nدر اين سال ولايتدار مدينه عبد الله بن حارثى ربيع بود . ولايتدار كوفه و سرزمين آن عيسى بن موسى بود . ولايتدار بصره سلم بن قتيبهء باهلى بود . قضاى آنجا با عباد بن منصور بود . عامل مصر يزيد بن حاتم بود .\r\nپس از آن سال صد و چهل و ششم در آمد .\r\n","description":"","footnote":"","page_name":" 4913 ","page_number":304},
  {"content":"\r\n\r\nسخن از حوادثى كه بسال صد و چهل و ششم بود\r\nاز جمله حوادث سال اين بود كه ابو جعفر بناى بغداد را بسر برد .\r\nمحمد بن عمر گويد : ابو جعفر در صفر سال صد و چهل و ششم از شهر ابن هبيره به بغداد انتقال يافت و آنجا منزل گرفت و شهر آن را بنيان كرد .\r\n\r\nسخن از اينكه منصور بغداد را چگونه بنيان كرد ؟\r\nموجبى را كه انگيزهء ابو جعفر در كار بناى بغداد بود و اينكه محلى را كه شهر در آن ساخته شد به چه سبب بر گزيد از پيش ياد كرده‌ايم و اينك ترتيب بنا - كردن آن را بگوييم :\r\nابو داود بن رشيد گويد : وقتى خبر قيام محمد بن عبد الله به ابو جعفر رسيد ، سوى كوفه رفت ، براى بناى شهر بغداد آنچه را بايسته بود از چوب و ساج و جز آن مهيا كرده بود ، وقتى مىرفت يكى از غلامان خويش را به نام اسلم براى سامان دادن لوازمى كه براى بنا مهيا كرده گماشته بود .\r\nبه اسلم خبر رسيد كه ابراهيم بن عبد الله سپاه ابو جعفر را هزيمت كرده و هر چه را كه ابو جعفر به دو سپرده بود از ساج و چوب بسوخت از بيم آنكه پس از مغلوب شدن صاحبش اين چيزها را از او بگيرند .\r\nگويد : وقتى ابو جعفر از كار اسلم غلام خويش خبر يافت به دو نوشت و ملامتش كرد . اسلم به دو نوشت و خبر داد كه بيم كرده بود ابراهيم بر آنها ظفر يابد و آن را بگيرد و ابو جعفر چيزى به دو نگفت .\r\nابراهيم موصلى گويد : وقتى ابو جعفر مىخواست شهر بغداد را بنيان كند\r\n","description":"","footnote":"","page_name":" 4914 ","page_number":305},
  {"content":"\r\nدر بارهء آن با ياران خويش مشورت كرد و از جمله كسانى كه با آنها مشورت كرد خالد بن برمك بود كه راى موافق داشت .\r\nعلى بن عصمه گويد : خالد بن برمك شهر ابو جعفر را براى وى خط كشى كرد و در بارهء آن راى موافق داد و چون محتاج مصالح شد ، به دو گفت : « در بارهء اينكه شهر ايوان كسرى را كه در مداين است ويران كنيم و مصالح آن را به اين شهر بياريم چه مىگويى ؟ » خالد گفت : « اى امير مؤمنان راى من چنين نيست . » گفت : « چرا ؟ » گفت : « از آن رو كه يكى از نشانه هاى اسلام است كه هر كه ببيند از روى آن بداند كه كسانى همانند صاحبان آن به سبب كار دنيايى متعرض نمىشده‌اند\r\nبلكه اين به سبب كار دين بوده است بعلاوه اى امير مؤمنان نمازگاه على بن ابى طالب صلوات الله عليه نيز آنجاست .\r\nگفت : « اى خالد هميشه از ياران عجم خويش جانبدارى مىكنى . » و بگفت تا قصر سپيد را ويران كنند و مصالح آن را ببرند ، يك طرف قصر را ويران كردند و مصالح آن را ببردند و چون در مبلغى كه براى ويران كردند و بردن بايسته شان بود نظر كردند آن را از بهاى آماده كردن مصالح نو بيشتر يافتند و اين را به منصور خبر دادند كه خالد بن برمك را پيش خواند و آنچه را براى ويران كردن و بردن مصالح بايسته شان بود معلوم وى داشت و گفت : « راى تو چيست ؟ » گفت : « اى امير مؤمنان پيش از اين رأى من آن بود كه نكنى اما اكنون كه كرده اى رأى من اين است كه ويران كنى تا به پايه هاى آن برسى كه نگويند از ويران كردن آن ناتوان مانده اى . » اما منصور از اين كار چشم پوشيد و گفت كه ويران نشود .\r\nموسى بن داود مهندس گويد : مأمون اين حديث را براى من نقل كرد و گفت :\r\n« اى موسى اگر بنايى براى من بنياد كردن چنان كن كه از ويران كردن آن فرومانند تا اثر و نشان آن بماند . »\r\n","description":"","footnote":"","page_name":" 4915 ","page_number":306},
  {"content":"\r\nگويند كه ابو جعفر براى شهر به در نياز داشت .\r\nابو عبد الرحمان همانى گويد : كه سليمان بن داود نزديك محلى كه حجاج شهر واسط را بنا كرد ، شهرى ساخته بود به نام زندورد و شيطانها پنج در از آهن براى آن ساخته بودند كه در آن روزگار ساختن همانند آن براى مردمان ميسر نبود ، درها را به شهر نصب كرد و همچنان ببود تا وقتى كه حجاج واسط را بنيان كرد . آن شهر ويران شده بود ، پس حجاج درهاى شهر را ببرد و بر شهر خويش واسط نهاد .\r\nوقتى ابو جعفر شهر را بنيان كرد آن درها را بر گرفت و بر شهر نهاد كه تا كنون بر آن هست .\r\nشهر هشت در داشت : چهار در از درون و چهار در از بيرون . چهار در از اين پنج در را به درهاى درونى نهادند و پنجمى را به در بيرونى قصر نهادند . بر در خراسان كه بيرونى بود درى را نهادند كه از شام آوردند و كار فرعونان بود . بر در كوفه نيز كه بيرونى بود درى را نهادند كه از كوفه آورده بودند و خالد بن عبد الله قسرى آن را ساخته بود .\r\nگويد : منصور بگفت تا براى در شام ، درى در بغداد ساختند كه از همه درهاى ديگر ضعيفتر است .\r\nشهر را مدور ساختند كه وقتى شاه در ميان آن جاى مىگيرد به جايى نزديكتر ، از جاى ديگر نباشد . درهاى شهر را چهار كرد به ترتيب سپاهها به هنگام جنگ ( كه پهلوى راست و چپ و مقدمه و دنباله دارد . م . ) براى شهر دو ديوار نهاد ، ديوار درونى بلندتر از ديوار برونى بود\r\nكه قصر خويش را در ميان آن ساخت و مسجد جامع به دور قصر بود .\r\nگويند : حجاج بن ارطاة بود كه به دستور ابو جعفر مسجد جامع شهر را خط كشى كرد و پايه آن را نهاد . به قولى قبلهء آن درست نيست و كسى كه در آن نماز مىكند مىبايد اندكى به طرف در بصره كج شود . قبلهء مسجد رصافه از قبلهء مسجد شهر درستتر\r\n","description":"","footnote":"","page_name":" 4916 ","page_number":307},
  {"content":"\r\nاست كه مسجد شهر را بعد از قصر ساختند . اما مسجد رصافه را پيش از قصر ساخته بودند و قصر را بعد از آن ساختند و چنين شد .\r\nيحيى بن عبد الخالق گويد : پدرم مىگفت : « منصور هر يك از چهار ناحيهء شهر را به سردارى سپرد كه كسان را در كار به سر رفتن بناى آن ناحيه ترغيب كند و اين كار را عهده كند . » هارون بن زياد گويد : پدرم مىگفت كه منصور در اثناى بنا خرج يكى از چهار ناحيه شهر را به خالد سپرده بود .\r\nخالد گويد : وقتى بناى آن ناحيه را بسر بردم مجموع خرج آن را به وى خبر دادم كه به دست خويش حساب كرد ، پانزده درم به عهدهء من ماند كه تا چند روز مرا در زندان شرقى به زندان كرد تا آن را بدادم ، خشتهايى كه براى بناى شهر زده بودند هر كدام يك ذراع در يك ذراع بود .\r\nبعضىها گفته‌اند : پاره اى از ديوار مجاور در محول را ويران كردند و خشتى يافتند كه با گل قرمز وزن آن را نوشته بودند : « صد و هفده رطل » گويد : آن را وزن كرديم و چنان بود كه بر آن نوشته بود .\r\nگويد : در جايگاه جمعى از سرداران و دبيران ابو جعفر به عرصهء مسجد گشوده مىشد .\r\nيحيى بن حسن ، دايى فضل بن ربيع گويد : عيسى بن على شكايت پيش ابو جعفر برد و گفت : « اى امير مؤمنان ، از در عرصه تا قصر پياده آمدن براى من دشوار است كه ناتوان شده‌ام . » گفت : « ترا در هودجى بيارند . » گفت : « از كسان شرم دارم . » گفت : « مگر كسى مانده كه از او شرم بايد كرد ؟ » گفت : « اى امير مؤمنان مرا به جاى يكى از آب كشان گير . »\r\n","description":"","footnote":"","page_name":" 4917 ","page_number":308},
  {"content":"\r\nگفت : « مگر آبكشى يا سوارى وارد شهر مىشود ؟ » گويد : پس به كسان گفت كه درهايشان را به فواصل طاقها ببرند و هيچكس وارد عرصه نمىشد مگر پياده .\r\nگويد : وقتى منصور بگفت تا درهاى مجاور عرصه را ببندند و در فاصله ها بگشايند ، بازارها زير طاقهاى چهارگانهء شهر آمد كه در هر كدام بازارى بود ،\r\nبدين گونه مدتى ببود تا بطريقى از بطريقان روم به نزد ابو جعفر آمد و ربيع را بگفت تا وى را در شهر و اطراف بگردانند كه آبادى و بنيان را ببيند .\r\nگويد : ربيع ، بطريق را بگردانيد و چون بازگشت به دو گفت : « شهر مرا چگونه ديدى ؟ » گويد : و چنان بود كه وى را روى ديوار شهر و گنبد درها بالا برده بودند .\r\nگفت : « بنايى نكو ديدم ، جز اينكه دشمنانت را با تو در شهر ديدم . » گفت : « كيانند ؟ » گفت : « بازاريان . » گويد : ابو جعفر خاموش ماند و چون بطريق برفت بگفت تا بازار را از شهر برون برند . به ابراهيم بن حبيش كوفى گفت ، جواس بن مسيب يمانى غلام خويش را نيز به دو پيوست و دستورشان داد كه بازارها را در ناحيهء كرخ بسازند و براى هر صنف صفها كنند و خانه ها و آن را به كسان دهند و چون چنين كردند بازار را از شهر به آنجا بردند و به مقدار ذراع بر آن كرايه بستند ، و چون كسان فزونى گرفتند در جاهايى از بازار بنا كردند كه ابراهيم بن حبيش و جواس نمىخواسته بودند در آن بنا كنند ، از آن رو كه به ترتيب صفها نبود و كرايهء آنها كمتر از آن بود كه ساكنان بناى حكومت مىدادند .\r\nبعضىها گفته‌اند : اينكه ابو جعفر بازرگانان را از شهر به كرخ و جاهاى نزديك\r\n","description":"","footnote":"","page_name":" 4918 ","page_number":309},
  {"content":"\r\nآن برد ، از آن رو بود كه به دو گفته بودند غريبان و ديگر كسان در شهر مىخوابند و بيم هست كه جزو آنها جاسوسان باشند يا خبر گيران ، يا اينكه شبانگاه به سبب وجود بازار درهاى شهر را بگشايند . پس بگفت تا بازار را از شهر برون بردند و آن را خاص نگهبانان و كشيكبانان كرد و براى بازرگان به در طاق حرانى و در شام و كرخ بنيان كرد .\r\nسليمان هاشمى گويد : اينكه ابو جعفر بازارها را از مدينه السلام و شهر شرقى بدر كرخ و باب الشعير و در محول برد از آن رو بود كه ابو زكريا ، يحيى پسر عبد الله را به محتسبى بغداد و بازارها گماشته بود ، به سال صد و پنجاه و هفتم . در آن وقت بازار در شهر بود و منصور كسانى را كه با محمد و ابراهيم پسران عبد الله بن حسن قيام كرده بودند تعقيب مىكرد اما اين محتسب با آنها سر و سرى داشت و جمعى از اوباش را كه فريب داده بود بر ضد منصور فراهم آورد كه آشوب كردند و فراهم آمدند ، منصور ابو العباس طوسى را سوى آنها فرستاد كه آرامشان كرد\r\nو ابو زكريا را گرفت و به نزد خويش بداشت . ابو جعفر به ابو العباس دستور داد او را بكشد و حاجب ابو العباس طوسى به نام موسى به دستور منصور او را به نزد باب الذهب ، در عرصه ، به دست خويش كشت .\r\nگويد : ابو جعفر بگفت تا خانه هايى را كه در راه شهر پيش آمده بود ويران كنند . راه را به اندازهء چهل ذراع معين كرد و هر چه را در اين مقدار بود ويران كرد و نيز بگفت تا بازارها را به كرخ بردند .\r\nگويند كه وقتى ابو جعفر دستور داد بازرگانان را از شهر بيرون برند ابان بن صدقه در بارهء بقالى با وى سخن كرد كه پذيرفت و گفت : « به شرط آنكه جز سركه و سبزى نفروشد » ، آنگاه بگفت تا در هر ناحيه يك بقال به همين ترتيب واگذارند .\r\nفضل بن ربيع گويد : وقتى منصور از بنيان قصر خويش در شهر فراغت يافت وارد آن شد و بگشت و آن را نيكو و پاكيزه ديد و آنچه را ديد بپسنديد جز آنكه\r\n","description":"","footnote":"","page_name":" 4919 ","page_number":310},
  {"content":"\r\nمخارج آن را گزاف پنداشت .\r\nگويد : به محلى از قصر نگريست كه آن را سخت نيكو ديد و به من گفت :\r\n« پيش ربيع برو و بگو پيش مسيب رود و بگويد : همين دم يك بناى ماهر به نزد من آرد . » گويد : پيش مسيب رفتم و او كس فرستاد و سر بنايان را پيش خواند و پيش ابو جعفر آورد كه چون مقابل وى بايستاد گفت : « براى ياران ما در اين قصر چگونه كار كردى و براى هر هزار آجر و خشت چه مقدار اجرت گرفتى ؟ » بنا فروماند و نتوانست به او پاسخ دهد .\r\nگويد : مسيب از او بيمناك شد ، منصور به دو گفت : « چرا سخن نمىكنى ؟ » گفت : « اى امير مؤمنان نمىتوانم . » گفت : « و اى تو بگو و از هر چه بيم دارى در امانى . » گفت : « نه به خدا اى امير مؤمنان خبر ندارم و نمىدانم . » گويد : دست وى را گرفت و گفت : « بيا كه خدا چيزى به تو بياموزد . » و او را به اطاقى برد كه آن را نيكو يافته بود و نشيمنگاهى را به وى نشان داد و گفت :\r\n« اين نشيمنگاه را ببين و مقابل آن طاقى براى من بساز كه همانند اطاقى باشد و چوب در آن به كار مبر . » گفت : « بله ، اى امير مؤمنان . » گويد : بنا و همه كسانى كه با وى بودند از فهم وى در بارهء ساختمان و هندسه شگفتى كردند .\r\nگويد : بنا بيامد و گفت : « نمىتوانم آن را به اين صورت در آرم و به ترتيبى كه مىخواهى بسازم . » به دو گفت : « من با تو كمك مىكنم . » گويد : پس دستور داد تا آجر و گچ آوردند ، آنگاه همهء چيزهايى را كه در\r\n","description":"","footnote":"","page_name":" 4920 ","page_number":311},
  {"content":"\r\nبناى طاق به كار مىرفت از آجر و گچ شمار كرد و بدين سان بود تا همان روز و قسمتى از روز دوم از آن فراغت يافت\r\nو مسيب را پيش خواند و به دو گفت : « مزد او را به قرارى كه با تو كار مىكرد بپرداز . » گويد : مسيب حساب كرد و پنج دارم به دو داد ، منصور اين را بدانست و گفت :\r\n« اين را نمىپسندم . » و همچنان اصرار كرد تا يكدرم از او كاست . آنگاه اندازه ها را برداشت و مقدار طاق را نسبت به اطاق اندازه گرفت و معلوم داشت . آنگاه پيشكاران را با مسيب به حساب مخارج كشيد ، امنايى نيز از بنايان و مهندسان به نزد خويش آورد كه قيمت آن را معلوم وى داشتند و پيوسته جزء به جزء را با وى محاسبه كرد و دستمزد بناى طاق را مقياس كرد و بدان ملزمشان كرد و ششهزار و چند درم به پاى مسيب گذاشت و او را به سبب آن گرفت و به بند كرد و از قصر بيرون نرفت تا آن را بداد .\r\nعيسى بن منصور گويد : در نوشته هاى خزاين پدرم منصور ديدم كه بر مدينه - السلام و قصر الذهب آنجا و بازارها و فاصله ها و خندقها و گنبدها و درهاى آن چهار - هزار هزار و هشتصد و سى و سه درم خرج كرده بود و مقدار آن به پول مسين صد هزار - هزار فلس و بيست هزار فلس بود ، زيرا استاد بنا يك روز را به يك دانگ نقره كار مىكرده بود و روز كارى [ 1 
  ] به دو حبه يا سه حبه .\r\nدر اين سال منصور سلم بن قتيبه را از بصره معزول كرد و محمد بن سليمان را ولايتدار آنجا كرد .\r\n\r\nسخن از اينكه چرا منصور ، سلم ابن قتيبه را از بصره برداشت ؟\r\nيعقوب بن فضل هاشمى گويد : وقتى منصور ، سلم بن قتيبه را ولايتدار بصره كرد به دو نوشت : « اما بعد ، خانهء كسانى را كه با ابراهيم قيام كرده‌اند ويران كن و\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4921 ","page_number":312},
  {"content":"\r\nنخلهايشان را ببر . » گويد : سلم به دو نوشت : « از كدام آغاز كنم ، از خانه ها يا از نخلها ؟ » ابو جعفر به دو نوشت : اما بعد ، به تو نوشتم و دستور دادم كه خرمايشان را تباه كنى و نوشتى و اجازه خواستى كه از كدام آغاز كنى از برنى\r\nيا از شهريز ؟ » پس او را معزول كرد و محمد بن سليمان را ولايتدار كرد كه بيامد و تباه كرد .\r\nيونس بن نجد گويد : از پس هزيمت ، سلم بن قتيبه به امارت سوى ما آمد ، سالار نگهبانان وى ابو برقه يزيد بن سلم بود ، سلم پنج ماه در بصره ببود پس از آن معزول شد و محمد بن سليمان ولايتدار ما شد .\r\nعبد الملك بن شيبان گويد : وقتى محمد بن سليمان بيامد ، خانهء يعقوب بن فضل و خانهء ابو مروان را در محلهء بنى يشكر و خانهء عون بن مالك و خانهء عبد الواحد بن زياد و خانهء جليل بن حصين را در محلهء بنى عدى و خانه عفو الله بن سفيان را ويران كرد و نخلهاشان را بريد .\r\nدر اين سال جعفر بن حنظلهء بهرانى به غزاى تابستانى رفت .\r\nو هم در اين سال عبد الله بن ربيع از مدينه معزول شد و جعفر بن سليمان به جاى وى ولايتدار شد و در ماه ربيع الاول آنجا رسيد .\r\nو هم در اين سال سرى بن عبد الله در مكه معزول شد و عبد الصمد بن على ولايتدار آنجا شد .\r\nدر اين سال عبد الوهاب بن ابراهيم عباس سالار حج شد . محمد بن عمر چنين گفته و غير او نيز .\r\nآنگاه سال صد و چهل و هفتم در آمد .\r\n","description":"","footnote":"","page_name":" 4922 ","page_number":313},
  {"content":"\r\n\r\nسخن از حوادثى كه بسال صد و چهل و هفتم بود\r\nاز جمله حوادث سال اين بود كه استرخان خوارزمى با جمعى از تركان در ناحيهء ارمينيه به مسلمانان حمله برد و گروهى بسيار از مسلمانان و ذميان را اسير كرد ، و هم آنها وارد تفليس شدند و حرب بن عبد الله راوندى را كه جماعت حربيهء بغداد به وى انتساب دارند بكشتند .\r\nحرب چنان كه گويند با دو هزار سپاهى مقيم موصل بود به سبب آنكه خوارج در جزيره بودند ، وقتى ابو جعفر از مخالفت تركان آن ناحيه خبر يافت جبرئيل بن - يحيى را براى نبرد سوى آنها فرستاد و به حرب نوشت و دستور داد كه با جبرئيل سوى آنها رود . حرب با وى روان شد و آنجا كشته شد و جبرئيل هزيمت شد و چنانچه گفتيم بسيار كس از مسلمانان اسير شدند .\r\nهلاكت عبد الله بن على عباسى در اين سال بود . در بارهء سبب هلاكت وى اختلاف كرده‌اند : بعضيها چنان كه در روايت محمد نوفلى آمده گويند كه ابو جعفر چند ماه از آن پس كه مهدى را بر عيسى بن موسى تقدم داد حج كرد ، پيش از آن عيسى بن موسى را از كوفه و سرزمين آن برداشته بود و محمد بن سليمان را به جاى وى گماشته بود و عيسى را سوى مدينة السلام خوانده بود و محرمانه در دل شب عبد الله بن على را به دو تسليم كرده بود و گفته بود : « اى عيسى ، اين مىخواست نعمت را از من و تو زايل كند ، تو از پى مهدى وليعهد منى و خلافت به تو مىرسد ، او را به نزد خويش ببر و گردنش را بزن مبادا سستى كنى يا ناتوانى كنى و تدبير مرا بشكنى . »\r\nگويد : آنگاه به راه خويش رفت و از راه سه بار به عيسى نوشت و پرسيد در بارهء كارى كه با وى گفته بود چه كرده ؟ »\r\n","description":"","footnote":"","page_name":" 4923 ","page_number":314},
  {"content":"\r\nعيسى به دو نوشت : « آنچه را دستور داده بودى اجرا كردم . » و ابو جعفر ترديد نياورد كه وى آنچه را دستور داده بود عمل كرده و عبد الله بن على را كشته است .\r\nگويد : و چنان بود كه وقتى عبد الله بن على را به عيسى داد وى را نهان داشت و دبير خويش يونس بن فروه را پيش خواند و به دو گفت : « اين مرد عموى خويش را به من داده و گفته در بارهء وى چنين و چنان كنم . » گفت : « مىخواسته ترا بكشد و او را بكشد ، گفته تا او را نهانى بكشى ، آنگاه خون وى را آشكارا بر تو افكند و ترا به قصاص وى بكشد . » گفت : « چه بايد كرد ؟ » گفت : « راى درست اين است كه وى را در منزل خويش نهان دارى و كسى را از كار وى خبردار نكنى ، اگر عبد الله را آشكارا از تو خواست وى را آشكارا به دو تسليم مىكنى ، هرگز او را نهانى تسليم مكن كه گرچه او را نهانى به تو داده ولى كار وى آشكار مىشود . » گويد : عيسى نيز چنين كرد ، وقتى منصور باز آمد و نهانى كس به نزد عموهاى خويش فرستاد كه وادارشان كند از او بخواهند عبد الله بن على را به آنها ببخشد و اميدوارشان كند كه اين كار را خواهد كرد ، پس آنها بيامدند و با وى سخن كردند و او را بر سر رقت آوردند و از خويشاوندى سخن كردند .\r\nمنصور گفت : « بله ، عيسى بن موسى را پيش من آريد . » كه بيامد و به دو گفت : « اى عيسى مىدانى كه من از آن پيش كه به حج روم عموى خودم و عموى تو عبد الله بن - على را به تو سپردم و گفتم در منزل تو باشد . » گفت : « اى امير مؤمنان چنين كردم . » گفت : « عموهايت در بارهء او با من سخن كرده‌اند و چنان ديدم كه از او در گذرم و آزادش كنم ، او را پيش ما بيار . »\r\n","description":"","footnote":"","page_name":" 4924 ","page_number":315},
  {"content":"\r\nگفت : « اى امير مؤمنان ، مگر دستورم ندادى كه او را بكشم ، او را كشتم . » گفت : « دستورت ندادم او را بكشى ، دستور دادم او را در منزل خويش بدارى . » گفت : « دستورم دادى او را بكشم . » منصور گفت : « دروغ مىگويى دستور كشتن او را ندادم . » آنگاه به عموهاى خويش گفت : « اين به نزد شما اقرار كرد كه برادرتان را كشته و دعوى دارد كه من به او چنين دستور داده‌ام ، اما دروغ مىگويد . » گفتند : « او را به ما تسليم كن كه به عوض عبد الله بكشيم . » گفت : « اينك شما و او . » گويد : پس عيسى را به عرصه بردند و كسان فراهم آمدند و كار شهره شد ، يكى از آنها برخاست و شمشير خويش را كشيد و سوى عيسى رفت كه او را با شمشير بزند .\r\nعيسى گفت : « مىكشى ؟ » گفت : « به خدا آرى . » گفت : « شتاب مياريد ، مرا بنزد امير مؤمنان باز بريد . » گويد : پس او را بنزد منصور باز بردند ، كه به دو گفت : « مقصودت از كشتن وى اين بود كه مرا بكشى ، اينك عموى تو زنده و سالم است ، اگر گويى او را به تو دهم ، مىدهم . » گفت : « وى را به نزد ما بيار . » گويد : پس عبد الله را بنزد وى برد .\r\nآنگاه عيسى به منصور گفت : « بر ضد من تدبير كردى كه از آن بيمناك شدم و چنان بود كه بيم داشتم ، اينك تو و عمويت . »\r\n","description":"","footnote":"","page_name":" 4925 ","page_number":316},
  {"content":"\r\nگفت : « برود\r\nتا رأى خويش را بگويم . » گويد : پس آنها برفتند ، پس از آن منصور بگفت تا عبد الله را به خانه اى بردند كه پايهء آن بر نمك بود و آب به پايهء خانه بستند كه خانه بر او افتاد و بمرد و كار وى چنان شد كه شد .\r\nوفات عبد الله بن على در اين سال بود ( كذا ) [ 1 
  ] و در گورستان در شام به خاكش سپردند و نخستين كس بود كه آنجا به خاك رفت .\r\nابراهيم بن عيسى گويد : وفات عبد الله بن على در زندان رخ داد به سال صد و چهل و هفتم ، در سن پنجاه و دو سالگى .\r\nگويد : وقتى عبد الله بن على در گذشت روزى منصور بر نشست ، عبد الله بن - عياش نيز با وى بود ، در آن اثنا كه با وى به راه مىرفت گفت : « سه خليفه را مىشناسى كه نامشان با عين آغاز مىشده و سه قيام كننده را كه آغاز نامشان عين بود كشته‌اند ؟ » گفت : « نمىشناسم ، جز آنكه همگان گويند كه على ، عثمان را كشت و دروغ مىگويند ، عبد الملك بن مروان ، عبد الرحمان بن اشعث و عبد الله بن زبير و عمرو بن سعيد را كشت ، و عبد الله بن على خانه بر او افتاد . » منصور گفت : « خانه بر عبد الله بن على افتاد ، گناه من چيست ؟ » گفت : « نگفتم كه تو گناهى دارى . » در اين سال منصور ، عيسى بن موسى را خلع كرد و براى پسر خويش مهدى بيعت گرفت و او را وليعهد خويش كرد ، و بعضىها گفته‌اند كه از پى وى عيسى بن موسى بود .\r\n\r\n","description":"","footnote":"\r\n[ 1 
  ] اين گونه مكررات در متن هست كه به رعايت امانت و حفظ سياق ، عينا آورده‌ام و اگر اعتراضى هست بر من نيست . ( م )\r\n","page_name":" 4926 ","page_number":317},
  {"content":"\r\n\r\nسخن از اينكه چرا و چگونه منصور عيسى بن موسى را خلع كرد ؟\r\nدر بارهء ترتيبى كه ابو جعفر عيسى را خلع كرد اختلاف كرده‌اند : بعضىها گفته‌اند ترتيبى كه ابو جعفر را به اين منظور رسانيد چنان بود كه ابو جعفر از پس وفات ابو العباس ، عيسى بن موسى را در ولايتدارى كوفه و سرزمين آن كه ابو العباسش گماشته بود ، به جا نهاد و او را حرمت و عزت مىكرد و چون به نزد ابو جعفر مىرفت او را به پهلوى راست خويش مىنشانيد و مهدى را به پهلوى چپ خويش مىنشانيد و رفتارش با وى چنين بود تا وقتى كه منصور مصمم شد كه مهدى را در كار خلافت بر او تقدم دهد .\r\nگويد : و چنان بود كه ابو العباس از پى خويش كار را براى ابو جعفر نهاده بود و از پى\r\nابو جعفر براى عيسى بن موسى . و چون منصور بدين كار مصمم شد با عيسى بن موسى با ملايمت سخن كرد كه پسر خويش را بر او تقدم دهد .\r\nعيسى گفت : « اى امير مؤمنان ، پس قسمها و پيمانها كه به قيد عتق و طلاق و ديگر قسمهاى موكد به عهدهء من و تو و مسلمانان هست چه مىشود ، اين كار شدنى نيست . » گويد : و چون ابو جعفر مقاومت وى را بديد رنگى ديگر گرفت و وى را تا حدى از خويش دور كرد و بگفت تا مهدى را پيش از او اجازهء ورود دهند ، كه وارد مىشد و بر پهلوى راست منصور مىنشست و آنگاه به عيسى اجازهء ورود ميدادند كه وارد مىشد و زير دست مهدى بر پهلوى راست منصور مىنشست و به پهلوى چپ منصور به - جايى كه مهدى در آن مىنشسته بود نمىنشست . منصور از اين خشمگين مىشد ، و او را بيشتر تحقير مىكرد مىگفت مهدى را اجازه دهند ، پس از آن مىگفت كه عيسى بن على را اجازه دهند و اندكى صبر مىكرد و عبد الصمد بن على را اجازه مىداد ، آنگاه اندكى صبر مىكرد و عيسى بن موسى را اجازه مىداد و چون وقت ديگر مىرسيد به هر حال مهدى را\r\n","description":"","footnote":"","page_name":" 4927 ","page_number":318},
  {"content":"\r\nمقدم مىداشت ، ديگران را در هم مىكرد ، يكى را كه مؤخر مىداشته بود ، مقدم مىداشت و يكى را كه مقدم مىداشته بود مؤخر مىداشت و به عيسى بن موسى چنين وا مىنمود كه تقدم آنها به سبب كارى است كه رخ داده يا گفتگويى است كه در بارهء چيزى از كارهاى خويش با آنها دارد ، و پس از آنها به عيسى بن موسى اجازه مىداد كه در همه حال خاموش بود و از او شكوه نمىكرد و گله نمىآورد .\r\nگويد : پس از آن كار از اين سخت تر شد ، عيسى در مجلس نشسته بود ، يكى از فرزندانش نيز با وى بود ، مىشنيد كه پايهء ديوار را مىكنند و بيم مىكرد كه ديوار بر او افتد ، خاك بر او مىريخت و چوب سقف مجلس را مىديد كه از يك طرف كنده‌اند كه بيفتد . خاك بر كلاه و لباس وى مىريخت ، به پسرش كه با وى بود مىگفت كه جا به جا شود ، خود او بر مىخاست و نماز مىكرد ، سپس اجازهء ورود مىرسيد كه بر مىخاست و به همان وضع وارد مىشد كه خاك بر او بود و آن را نمىتكانيد و چون منصور او را مىديد مىگفت : « اى عيسى هيچكس به وضع تو با اين همه غبار و خاك به نزد من وارد نمىشود ، اين همه از خيابان است ؟ » كه مىگفت :\r\n« اى امير مؤمنان ، چنين مىپندارم . » گويد : منصور با وى چنين سخن مىكرد كه وى را به شكوه بكشاند اما شكوه نمىكرد .\r\nگويند كه منصور چيزى به عيسى بن موسى خورانيد كه او را تلف كند ، عيسى از مجلس برخاست ، منصور به دو گفت : « اى ابو موسى كجا ؟ » گفت : « احساس ضعف مىكنم . » گفت : « پس به همين خانه برو . » گفت : « آنچه احساس مىكنم سختتر از آنست كه با وجود آن در اين خانه بمانم . »\r\n","description":"","footnote":"","page_name":" 4928 ","page_number":319},
  {"content":"\r\nگفت : « پس كجا مىروى ؟ » گفت : « به منزلم . » گويد : پس برخاست و سوى كشتى خويش رفت ، منصور از پى وى سوى كشتى رفت و نسبت به دو نگرانى مىنمود . عيسى از او اجازه خواست كه به كوفه رود . » گفت : « اينجا بمان كه همينجا معالجه ات كنند . » گويد : اما نپذيرفت و اصرار كرد تا منصور اجازه داد ، كسى كه او را بدين كار جسور كرده بود بختيشوع طبيب منصور بود ، پدر جبرئيل ، كه گفت : « به خدا من در خانهء خلافت جرئت معالجهء ترا ندارم كه بر جان خويش بيمناكم . » گويد : منصور به دو اجازه داد و گفت : « من امسال قصد حج دارم ، در كوفه پيش تو مىمانم تا ان شاء الله بهى يا بى » اما وقت حج نزديك شد و منصور حركت كرد و چون به بيرون كوفه رسيد جايى كه رصافه نام داشت ، چند روز آنجا بماند ، آنجا اسبدوانى كردند ، چند بار از عيسى عيادت كرد آنگاه سوى دار السلام بازگشت و حج نكرد به اين بهانه كه آب در راه كم است .\r\nگويد : بيمارى عيسى بن موسى بسيار سخت شد چندان كه مويش بريخت .\r\nپس از آن از بيمارى بهى يافت .\r\nگويند : عيسى بن على به منصور مىگفته بود عيسى بن موسى از آن رو از بيعت مهدى امتناع دارد كه اين كار را براى پسر خويش موسى مىخواهد و موسى\r\nاست كه او را منع مىكند .\r\nگويد : پس منصور به عيسى بن على گفت : « با موسى بن عيسى سخن كن و او را در مورد پدرش و پسر او بترسان . » عيسى بن على در اين باب با موسى سخن كرد كه او را مأيوس كرد .\r\nعيسى وى را تهديد كرد و از خشم منصور بترسانيد و چون موسى بترسيد و بيم\r\n","description":"","footnote":"","page_name":" 4929 ","page_number":320},
  {"content":"\r\nكرد كه بليه براى وى رخ دهد پيش عباس بن محمد رفت و گفت : « عمو جان ، من سخنى با تو مىگويم كه به خدا هرگز كسى آن را از من نشنيده است و هرگز كسى نخواهد شنيد و اينكه با تو مىگويم به سبب اعتماد و اطمينانى است كه به تو دارم ، پيش تو امانت باشد كه اين جان من است كه به دست تو مىسپارم . » گفت : « پسر برادرم ! بگو كه من نسبت به تو چنانم كه دوست دارى . » گفت : « مىبينم كه پدرم براى برداشتن اين كار از گردن خويش و واگذارى آن به مهدى عذاب مىكشد و اذيتهاى گونه گون مىبيند ، يك بار تهديدش مىكنند ، بار ديگر اجازهء ورودش را تأخير مىكنند ، يك بار ديوارها را بر سر او خراب مىكنند ، يك بار براى مرگش تدبير مىكنند ، پدرم به اين ترتيب چيزى نمىدهد و اين كار هرگز نخواهد شد ولى يك صورت ديگر هست كه شايد بر طبق آن بدهد و گر نه ابدا . » گفت : « برادرزاده‌ام ، راى درست آورده اى و موفق بوده اى ، آن چيست ؟ » گفت : « امير مؤمنان در حضور من رو به دو كند و بگويد : اى عيسى مىدانم كه به خاطر خويشتن نيست كه اين كار را از مهدى دريغ مىكنى كه سن تو بالا رفته و اجلت نزديك است و مىدانى كه چندان مدتى ندارى كه در آن دير بمانى ، بلكه به خاطر پسرت موسى است . مگر پندارى كه من مىگذارم پسرت پس از تو بماند و پسر من با وى بماند كه بر پسرم خلافت كند ؟ نه به خدا هرگز چنين نخواهد شد . در حضور تو به پسرت مىتازم تا از او نوميد شوى و مطمئن شوم كه بر پسر من خلافت نخواهد كرد ، مگر پندارى پسر تو به نزد من بر پسر خودم برترى دارد ؟ آنگاه دستور خفه كردن مرا بدهد يا شمشيرى به روى من بكشد اگر پذيرفتنى باشد شايد بدين سبب بپذيرد كه جز به اين صورت نمىپذيرد . » عباس گفت : « پسر برادرم ، خدايت پاداش خير دهاد كه جان خويش را فداى پدرت مىكنى و بقاى او را بر بقاى خويش مرجح مىدارى ، چه رأى صوابى آورده اى\r\n","description":"","footnote":"","page_name":" 4930 ","page_number":321},
  {"content":"\r\nو چه راه نيكى پيش گرفته اى . » گويد : آنگاه پيش ابو جعفر رفت و خبر را با وى بگفت . منصور براى موسى پاداش خير مسئلت كرد و گفت : « نيكو كرد و زيبا ، آنچه را گفته عمل مىكنم ان شاء الله . » گويد : و چون فراهم آمدند كه عيسى بن على نيز بود ، منصور رو به عيسى بن موسى كرد و گفت : « اى عيسى ،\r\nدر بارهء موضوعى كه از تو خواستم از آنچه در خاطر نهان دارى و از هدفى كه سوى آن روانى ، بىخبر نيستم اين كار را براى پسرت مىخواهى كه براى تو وهم براى خويشتن شوم است . » گويد : عيسى بن على گفت : « اى امير مؤمنان ادرار مرا فشار مىدهد . » گفت : « براى تو ظرفى مىطلبم كه در آن ادرار كنى ؟ » گفت : « اى امير مؤمنان در مجلس تو ، اين چيزى است كه نخواهد شد اما مرا به نزديكترين آبريزگاه رهنمون شوند كه آنجا روم . » گويد : پس بگفت تا يكى او را رهنمون شود كه برفت ، عيسى بن موسى به پسر خويش گفت : « برخيز و با عموى خويش برو و جامه هاى او را از پشت سرش فراهم آر و اگر دستمالى همراه دارى به او بده كه خويشتن را خشك كند . » و چون عيسى به ادرار نشست موسى جامهء وى را از پشت سرش فراهم آورد اما او موسى را نمىديد . گفت : « اين كيست ؟ » گفت : « موسى پسر عيسى . » گفت : « پدرم فدايت ، و پدرم فداى پدر فرزندانت ، به خدا مىدانم كه در اين كار از پس شما خيرى نيست و شما بيشتر بدان حق داريد اما مرد چنانست كه در بارهء كارى كه شتاب آرد حريص باشد . » موسى با خويشتن گفت : به خدا اين ، وسيلهء كشتن خويش را به دسترس من نهاد .\r\nهمين است كه بر ضد پدرم تحريك مىكند ، به خدا به وسيلهء آنچه به من گفت او را\r\n","description":"","footnote":"","page_name":" 4931 ","page_number":322},
  {"content":"\r\nبه كشتن مىدهم ، آنگاه اگر امير مؤمنان از پس وى مرا بكشد اهميت نمىدهم .\r\nكه كشتن وى پدرم را دلخوش مىكند و اگر كشته شدم وى را از غم من تسليت مىدهد .\r\nگويد : و چون به محل خويش باز گشتند موسى گفت : « اى امير مؤمنان چيزى به پدر خويش بگويم » كه وى از اين خشنود شد و پنداشت مىخواهد در بارهء موضوعى كه در ميان بود با وى سخن كند و گفت : « به پا خيز . » موسى به طرف وى رفت و گفت : « پدر جان عيسى بن على به وسيلهء خبرهايى كه در بارهء ما مىدهد بارها من و ترا به خطر كشته شدن افكنده ، اينك وسيلهء كشته شدنش را به دسترس من نهاده . » گفت : « چگونه ؟ » گفت : « به من چنين و چنان گفت ، به امير مؤمنان خبر مىدهم كه او را مىكشد كه دل خويش را خنك كرده اى و پيش از آنكه ترا و مرا به كشتن دهد او را به كشتن مىدهى و اهميت ندارد كه بعد چه شود . » گفت : « راى و رفتار بدى است ، عمويت ترا به گفتارى امين دانسته و خواسته با تو راز گويى كند ، اما تو آن را وسيلهء بليه و مرگ وى مىكنى ، نبايد هيچكس اين را از تو بشنود ، به جاى خويش بر گرد . » و او بر خاست و باز رفت .\r\nگويد : ابو جعفر منتظر بود از اينكه موسى سوى پدر خويش رفته بود ، و از سخن وى اثرى نمودار شود اما چون اثرى نديد به تهديد اول خويش باز گشت و او را بترسانيد و گفت : « به خدا در بارهء وى كارى مىكنم كه ترا بد آيد و از بقاى وى از پى خويش نوميد شوى ، ربيع برخيز و او را با حمايلش خفه كن . » گويد : ربيع بر خاست و حمايل موسى را به دور او پيچيد و بنا كرد به وسيلهء آن آهسته آهسته خفه اش كند . موسى بانگ مىزد : « اى امير مؤمنان در بارهء من و خون من ، خدا را ، خدا را ، كه من از آنچه گمان دارى به دورم ، عيسى اهميت\r\n","description":"","footnote":"","page_name":" 4932 ","page_number":323},
  {"content":"\r\nنمىدهد كه مرا بكشى كه ده و چند پسر دارد\r\nكه همه به نزد وى همانند منند يا بهتر از من . » منصور ميگفت : « ربيع ! فشار بده ، جانش را بگير . » و ربيع چنان وا مىنمود كه ميخواهد او را تلف كند . اما خفه شدنش او را عقب مىانداخت و موسى همچنان بانگ مىزد .\r\nو چون عيسى اين را بديد گفت : « اى امير مؤمنان ، به خدا گمان نداشتم كار بدينجا برسد ، بگو از او دست بدارند . من كسى نيستم كه اگر يكى از غلامانم به - سبب اين كار كشته شود ، پيش كسان خويش باز گردم چه رسد به پسرم ، اينك من ترا شاهد مىگيرم كه زنانم طلاقىاند و غلامانم آزاد و آنچه دارم در راه خداست كه آن را چنان كه راى تو باشد خرج كنى ، اى امير مؤمنان اينك دست من براى بيعت مهدى . » گويد : پس منصور به ترتيبى كه مىخواست از او بيعت گرفت . آنگاه گفت : « اى ابو موسى اين حاجت مرا نا به دلخواه انجام دادى ، حاجتى دارم كه خوش دارم آن را به دلخواه انجام دهى و آنچه را در بارهء حاجت اول به دل دارم بشويى . » گفت : « اى امير مؤمنان چيست ؟ » گفت : « اين كار را از پى مهدى براى خويش كنى . » گفت : « من كسى نيستم كه از پس آنكه از كار خلافت برون شده‌ام در آن داخل شوم . » گويد : اما منصور و كسانى از خاندان وى كه حاضر بودند ، او را وانگذاشتند تا گفت : « اى امير مؤمنان تو بهتر دانى . » گويد : يكى از مردم كوفه كه عيسى با موكب خويش بر او ميگذشت گفت :\r\n« اينست كه فردا بود و پس فردا شد و به روز بعدتر افتاد . » اين حكايت چنان كه گويند منتسب به خاندان عيسى است كه آنها نقل مىكنند .\r\n","description":"","footnote":"","page_name":" 4933 ","page_number":324},
  {"content":"\r\nاما ديگران گويند كه منصور مىخواست براى مهدى بيعت بگيرد و با سپاهيان سخن كرد و آنها وقتى عيسى را در حال سوارى مىديدند سخنان ناروا به وى مىگفتند .\r\nعيسى شكايت پيش منصور مىبرد كه به سپاهيان مىگفت : « برادرزادهء مرا آزار مكنيد كه نور چشم من است ، اگر پيش از اين منعتان كرده بودم اينك گردنتان را مىزنم . » كه سپاهيان خوددارى مىكردند ، آنگاه تكرار مىكردند . مدتى بدين گونه بود آنگاه به عيسى نوشت :\r\n« به نام خداى رحمان رحيم :\r\n« از بندهء خدا ، عبد الله منصور ، امير مؤمنان ، به عيسى بن موسى .\r\n« سلام بر تو و من ستايش خدايى را با تو مىگويم كه خدايى جز او نيست ، اما بعد ، ستايش خداى را كه منت قديم و تفضل عظيم و نعمت « نيكوى دنيا از اوست . آنكه خلقت را به علم خويش آغاز كرد و قضا را « به فرمان خويش مقرر كرد كه مخلوق بكنه حق وى نرسد و به نهايت ذكر « عظمت وى راه نيابد ، هر چه را خواهد به قدرت خويش تدبير كند و از « مشيت خويش پديد آرد كه جز او در بارهء آن داورى نباشد و جز به وسيلهء « وى جريان نيابد كه آن را به ترتيبى كه بايد روان كند\r\nو با وزيرى در بارهء « آن سخن نيارد و با وى مشورت نكند و چيزى كه اراده كند بر او « مشتبه نشود قضاى خويش را در بارهء خوشايند و ناخوشايند بندگان به سر « برد كه مقاومت نتوانند و دفاع نيارند كرد . پروردگار زمين و « آنچه بر آن هست كه خلق و فرمان از اوست مبارك است كه خداى « پروردگار جهانيان است .\r\n« تو دانسته اى كه در ايام زمامدارى ستمگران حال ما چگونه بود « و در مورد آنچه خاندان لعنت از خوشايند و ناخوشايند در بارهء ما « مىخواستند نيرو و تدبيرمان نبود و خويشتن را به آنچه مىگفتندمان كه\r\n","description":"","footnote":"","page_name":" 4934 ","page_number":325},
  {"content":"\r\n« كارها را به منتخبان ايشان واگذاريم به صبورى وامىداشتيم ، تحمل « ذلت مىكرديم و مورد ستم بوديم كه به دفع ستم و منع ناحق و اعطاى « حق و انكار منكر قدرت نداشتم ، تا آنچه مقرر بود به سر رفت و مدت « كار به پايان رسيد و خداى اجازه داد كه دشمنش به هلاكت رسد و « خاندان پيمبر خويش را صلى الله عليه و سلم مشمول رحمت كرد و از « سرزمينهاى جدا جدا و اقوام مختلف با هدفهاى مؤتلف انصارى براى « آنها برانگيخت كه انتقامشان را بگيرند و با دشمنشان پيكار كنند و به « محبتشان دعوت كنند و دولتشان را يارى كنند و آنها را بر اطاعت ما متفق « كرد و دلهاشان را به دوستى ما و نصرتمان ، مؤتلف كرد و به يارى ما « قوت داد ، در صورتى كه كسى از آنها را نديده بوديم و همراهشان شمشيرى « نكشيده بوديم ، اما خداى در دلهايشان افكنده بود كه آنها را از ولايتهاشان « سوى ما فرستاد ، با بصيرتهاى نافذ و اطاعت خالص كه ظفر مىيافتند و « قرين نصرت بودند و به كمك ترس نصرت مىيافتند . با هر كه مقابل مىشدند « هزيمتش مىكردند و به هر خونىاى مىرسيدند او را مىكشتند ، و خداى « بدين وسيله ما را به نهايت مقصود و كمال آرزومان رسانيد و حقمان را « آشكار كرد و دشمنمان را هلاك كرد ، و ابن ، براى ما از جانب خداى « عز و جل كرمى بود و تفضلى بى آنكه نيرو و قوتى از ما به كار رفته باشد .\r\n« و همچنان در نعمت و تفضل خداى بوديم تا وقتى كه اين جوان رشد يافت « و خداى دلهاى ياران ديندارى را كه براى ما برانگيخته بود ، با وى چنان « كرد كه از آغاز كارمان با ما كرده بود كه دوستى وى را در دلهايشان « افكند\r\nو ياد وى را بر زبانهاشان روان كرد كه او را به نشان و نام شناختند « و عامه را به اطاعتش خواندند و خاطر امير مؤمنان يقين كرد كه اين كاريست « كه خدا پرداخته و به صورت آورده و بندگان را در آن اثرى و قدرتى و\r\n","description":"","footnote":"","page_name":" 4935 ","page_number":326},
  {"content":"\r\n« مشورتى و گفتگويى نبوده ، كه اتفاق جماعت و همدلى عامه در بارهء آن « مشهود امير مؤمنان بود و امير مؤمنان چنان دانست كه اگر مهدى حق « پدرى را رعايت نمىكرد خلافت به دو رسيده بود . امير مؤمنان از كارى « كه مورد اتفاق عامه بود جلوگيرى نمىكرد و از انجام چيزى كه بدان « دعوت مىكردند چاره نداشت . خاصان و معتمدان امير مؤمنان از « كشيكبانان و نگهبانان به ترتيب تقدم بر اين كار مصرتر بودند و امير مؤمنان « از رعايت و تبعيت آنها چاره نديد شايسته بود كه امير مؤمنان و خاندان « وى نيز همانند ديگران در اين كار شتاب كنند و علاقمند و راغب آن باشند « و فضيلت آن را بشناسند و به بركت آن اميدوار باشند و در بارهء آن « صادقانه بكوشند و او خداى را سپاس كند كه در نسل وى نيز « چيزى نظير آن را كه پيمبران پيش از او مىخواسته‌اند نهاده - بنده پارساى « خداى گفته : پروردگارا مرا از نزد خويش فرزندى عطا كن كه از من « و خاندان يعقوب ارث ببرد و او را ، پروردگارا ، پسنديده ساز [ 1 
  ] - خدا « براى امير مؤمنان فرزندى نهاد و وى را پرهيزگار و مبارك و هدايت يافته « كرد و همنام پيمبر خدا صلى الله عليه و سلم كرد و آن كس را كه اين نام به « خويش نهاد و شبهه اى آورد كه صاحبان اين مقصود را متحير كرد و اهل « اين فرقه را به فتنه افكند از ميان برداشت و اين را از آنها بگرفت و به بليه - « شان افكند و حق را به مقر خويش باز برد و محل نور خويش را در « مهدى معلوم داشت و ياران دين را معين فرمود . امير مؤمنان خواست « اتفاق راى رعيت خويش را معلوم تو كند كه به نزد وى به منزلهء فرزند « وى بوده اى و حفاظ و هدايت و حرمت تو را چنان خواهد كه براى خويش\r\n\r\n","description":"","footnote":"\r\n[ 1 
  ] فَهَبْ لِي من لَدُنْكَ وَلِيًّا يَرِثُنِي وَيَرِثُ من آلِ يَعْقُوبَ وَاجْعَلْه رَبِّ رَضِيًّا 19 : 5 - 6 ( مريم آيه هاى 5 و 6 )\r\n","page_name":" 4936 ","page_number":327},
  {"content":"\r\n« و فرزند خويش مىخواهد و چنان داند كه وقتى از وضع عموزاده ات خبر يا بى « كه مردمان بر او اتفاق كرده‌اند ، آغاز اين كار از جانب تو باشد تا ياران « ما از مردم خراسان و ديگران بدانند كه تو بدين كار كه آنها براى خويش « پسنديده‌اند از آنها راغبترى\r\nو فضيلتى را كه براى مهدى شناخته‌اند و اميدى را كه از او دارند بهتر مىشناسى و از آن خرسندتر مىشوى به سبب منزلت و « خويشاوندى وى . پس اندرز امير مؤمنان را بپذير كه قرين صلاح و رشاد « باشى و سلام بر تو باد با رحمت خداى . » گويد : عيسى بن موسى به پاسخ وى نوشت :\r\n« به نام خداى رحمان و رحيم . به بندهء خدا عبد الله امير مؤمنان از « عيسى بن موسى .\r\n« اى امير مؤمنان ، سلام بر تو باد و رحمت خداى كه من ستايش « خدايى را با تو مىگويم كه خدايى جز او نيست .\r\n« اما بعد ، نامهء تو به من رسيد كه گفته بودى مصمم شده اى با حق « مخالفت كنى ، و مرتكب گناه شوى و رعايت خويشاوندى نكنى و پيمانى « را كه خداى در بارهء خلافت و تصدى من از پى تو از همگان گرفته بشكنى « و ريسمانى را كه خداى پيوسته ، ببرى و جمعى را كه مؤتلف كرده « بپراكنى ، و آنچه را پراكنده خواسته فراهم آرى و با خداى و الا خدعه كنى « و با قضاى وى پنجه كنى و با هوس شيطان هم آهنگ شوى اما هر كه با « خدا خدعه كند از پايش بيفكند و هر كه خلاف وى كند ريشه اش را « بر آرد و هر كه با وى مكارى كند ، خدعه بيند ، و هر كه به خداى تكيه كند « محفوظش بدارد .\r\n« بنيانى كه از جانب خليفه سلف نهاده شد و خطى كه كشيده شد پيمانى « بود براى من از جانب خليفه سلف نهاده شد و خطى كه كشيده شد پيمانى « بود براى من از جانب خداى در بارهء كارى كه ما ، در آن برابريم و هيچكس\r\n","description":"","footnote":"","page_name":" 4937 ","page_number":328},
  {"content":"\r\n« از مسلمانان بيشتر از ديگرى در بارهء آن حق ندارد ، اگر وفا بدان لازم باشد ، « حق اول ، از آخر بيشتر نيست و اگر در بارهء آخر كارى روا باشد ، در بارهء اول ناروا نيست ، بلكه اول ، كه خبر خويش را بگفته « و هدف خويش را معلوم داشته و مقصود خويش را مكشوف داشته و در آن « طمع آورده به اين كار نزديكتر است . مبادا نسبت به خداى گردنفرازى « كنى و از بليه ايمن مانى و اجازه دهى كه پيمان بشكنند كه هر كه از تو « بپذيرد كه پيمانى را كه براى من استوار شده بشكند و اين را نسبت به من « روا داند وقتى فرصت آرد و تو او را با اين اجازه به فتنه انداخته باشى « مشكل نبيند كه زودتر با تو چنين كند و كارى را كه بنياد كرده اى از تو « دريغ نكند . سر انجام را بپذير و بدانچه خداى كرده ، خرسند باش و آنچه « را به تو داده محكم بگير و از سپاسداران باش كه خداى سپاسداران را افزون « دهد و اين وعدهء درست اوست كه تخلف نمىپذيرد ، هر كه رعايت خداى كند ، او را محفوظ دارد و هر كه خلاف وى را در دل گيرد زبونش كند « كه « خدا حركت ديدگان\r\nرا با آنچه در سينه ها نهان است مىداند » [ 1 
  ] بعلاوه ، از آن « پيش كه منظور خويش را در بارهء من به انجام برى از حادثات ايام و مرگ « ناگهانى مصون نيستم پس اگر مرگم پيش افتاد زحمت كارى كه بدان دل « بسته اى ، از پيش برداشته شود و زشتى كارى را كه مىخواهى علنى كنى ، « مستور داشته اى و اگر از پس تو ماندم سينه‌ام را كينه توز نكرده اى و از « رعايت خويشاوندى نگشته اى و دشمنان مرا در استمرار كار خويش « تأييد نكرده اى كه كار ترا تقليد كنند و از روى نمونهء تو عمل كنند .\r\n« گفته بودى كه كارها به دست خداست كه به مشيت خويش « آن را تدبير و تقدير و عمل مىكند . راست گفتى كه كارها به دست خداست\r\n\r\n","description":"","footnote":"\r\n[ 1 
  ] و الله يَعْلَمُ خائِنَةَ الأَعْيُنِ وَما تُخْفِي الصُّدُورُ 40 : 19 . ( سورهء مؤمن آيه 19 )\r\n","page_name":" 4938 ","page_number":329},
  {"content":"\r\n« و هر كه اين را بداند و وصف آن كند ، مىبايد بدان عمل كند و گردن نهد .\r\n« بدان كه ما نفعى سوى خويش نكشيده‌ايم و ضررى از آن « نرانده‌ايم و آنچه را مىدانى به نيرو و قدرت خويش به دست نياورده‌ايم ، « اگر در اين كار به خويش و هوسهاى خويشمان واگذاشته بودند نيرويمان « از طلب آنچه خدايمان داده سستى گرفته بود و قدرتمان به ناتوانى افتاده « بود . اما خداى وقتى بخواهد كه فرمان خويش را روان كند و وعدهء « خويش را بسر برد و قرار خويش را به كمال برد ، پيمان خويش را محكم « كند و آن را استوارى دهد و آشكارا بيان كند و اركان آن را ثبات دهد و « بنيان آن را به جاى نهد و بندگان نتوانند آنچه را زودتر خواسته مؤخر « دارند ، و آنچه را مؤخر خواسته ، زودتر آرند ، اما شيطان كه دشمنى است « آشكارا ، گمرهىآور ، كه خداى از اطاعت وى بيم داده و دشمنى او را روشن « كرده ، ميان دوستان حق و مطيعان خداى وسوسه آرد كه جمعشان را « بپراكند و اتفاقشان را بشكند و ميانشان دشمنى و نفرت آرد و به هنگام « رخداد حقايق و در تنگناى بليات از آنها بيزارى كند ، خداى عز و جل در كتاب « خويش فرمود :\r\n« * ( وَما أَرْسَلْنا من قَبْلِكَ من رَسُولٍ وَلا نَبِيٍّ إِلَّا إِذا تَمَنَّى أَلْقَى الشَّيْطانُ في « أُمْنِيَّتِه فَيَنْسَخُ الله ما يُلْقِي الشَّيْطانُ ثُمَّ يُحْكِمُ الله آياتِه وَالله عَلِيمٌ حَكِيمٌ 22 : 52 ) * [ 1 
  ] يعنى :\r\n« پيش از تو رسولى يا پيمبرى نفرستاده‌ايم مگر آنكه وقتى قرائت كرد « شيطان ، در قرائت وى القاء كرد ، خدا چيزى را كه شيطان القا كرده باطل « مىكند سپس آيه هاى خويش را استوار مىكند ، خدا دانا و فرزانه است . » و به وصف پرهيزگاران گويد :\r\n« * ( إِذا مَسَّهُمْ طائِفٌ من الشَّيْطانِ تَذَكَّرُوا فَإِذا هُمْ مُبْصِرُونَ 7 : 201 ) * . » [ 2 
  ]\r\n\r\n","description":"","footnote":"\r\n[ 1 
  ] حج آيه 50\r\n[ 2 
  ] اعراف آيه 200\r\n","page_name":" 4939 ","page_number":330},
  {"content":"\r\n« يعنى چون با پندار شيطانى بديشان رسد ياد خدا كنند و در دم « بصيرت يابند .\r\n« خدا نكند امير مؤمنان نيتى و قصدى\r\nبه خلاف آن داشته باشد كه « خداى عز و جل اسلاف وى را بدان آراسته بود كه فرزندان آنها نيز از « آنها خواسته بودند و هوسهاشان وسوسه شان مىكرد كه چنين كنند « كه امير مؤمنان قصد آن دارد ، اما حق را بر غير آن مرجح داشتند و دانستند « كه با قضاى خدا بر نتوان آمد و عطاى وى را منع نتوان كرد و از تغيير نعمت و « تعجيل عذاب نيز در امان نمىتوانستند بود ، پس واقع را بر گزيدند و انجام را « پذيرفتند و از تغيير باز ماندند و از تبديل بيم كردند و نيكى نمودند و خداى كارهاشان « را به سر برد و مقاصدشان را به انجام رسانيد و قدرتشان را محفوظ داشت « و يارانشان را نيرو داد و همدستانشان را حرمت داد و بنيانشان را برترى داد « كه نعمتها كمال يافت و منتها آشكار شد و در خور سپاس شدند كه كار « خداى به سر رفت اگر چه خوش نداشتند و سلام بر امير مؤمنان باد با رحمت « خداى . » گويد : و چون نامهء وى به ابو جعفر رسيد از او باز ماند و سخت خشمگين شد و سپاهيان از آنچه مىكرده بودند بدتر آوردند . اسد بن مرزبان و عقبه بن سلم و نصر بن حرب از آن جمله بودند با جمعى ديگر كه به در عيسى مىرفتند و كسانى را كه به نزد وى مىخواستند رفت باز مىداشتند و چون عيسى بر نشست از پى او رفتند و گفتند : « تو همان گاوى كه خداى در بارهء آن گفت و سرش را بريدند و نزديك بود نكنند . » [ 1 
  ] عيسى بازگشت و از آنها شكوه كرد . منصور به دو گفت : « برادرزاده‌ام ، به خدا از جانب آنها بر تو و خويشتن بيمناكم كه به دوستى اين جوان دل بسته‌اند ، اگر او را\r\n\r\n","description":"","footnote":"\r\n[ 1 
  ] فَذَبَحُوها وَما كادُوا يَفْعَلُونَ 2 : 71 ( سورهء بقره آيه 66 )\r\n","page_name":" 4940 ","page_number":331},
  {"content":"\r\nبر خويش تقدم دهى كه ميان من و تو باشد دست بر مىدارند . » و عيسى گفت تا ببيند .\r\nربيع گويد : وقتى پاسخ نامهء منصور از نزد عيسى بيامد زير نامهء وى نوشت :\r\n« از آن چشم بپوش تا در دنيا عوض آن را بيابى و در آخرت از عواقب آن ايمن بمانى . » در بارهء كيفيت خلع عيسى بن موسى كه منصور كرد بجز اين دو گفتار ، گفتهء ديگر هست كه از حسن بن عيسى دبير آورده‌اند كه گويد : ابو جعفر مىخواست عيسى بن - موسى را از ولايت عهد [ 1 
  ] خلع كند و مهدى را بر او تقدم دهد اما عيسى از پذيرفتن دريغ كرد و ابو جعفر در كار وى فروماند و كس از پى خالد بن برمك فرستاد و گفت : « اى خالد با وى سخن كن كه مىبينى از بيعت مهدى و آنچه در بارهء وى گفته‌ايم امتناع دارد\r\nآيا تدبيرى در بارهء آن به نزد تو هست كه از طرق تدبير فرو - مانده‌ايم و راى درست ندانيم ؟ » گفت : « آرى اى امير مؤمنان ، سى كس از بزرگان شيعه را كه منتخب تو باشند با من همراه كن . » گويد : پس خالد بن برمك بر نشست ، آنها نيز بر نشستند و به نزد عيسى رفتند و پيام ابو جعفر منصور را با وى بگفتند كه گفت : « من كسى نيستم كه خويشتن را خلع كنم كه خداى عز و جل خلافت را براى من نهاده . » گويد : خالد همه صورتهاى تهديد و تطميع را به دو وانمود اما نپذيرفت . پس خالد از نزد وى در آمد ، شيعيان نيز از پى وى در آمدند كه به آنها گفت : « در بارهء كار وى چه راى داريد ؟ » گفتند : « پيام وى را به امير مؤمنان مىرسانيم و آنچه را ما گفته‌ايم و عيسى گفته به دو خبر مىدهيم . » گفت : « نه ، بلكه به امير مؤمنان خبر مىدهيم كه وى پذيرفت و اگر انكار كرد بر\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4941 ","page_number":332},
  {"content":"\r\nضد وى شهادت مىدهيم . » گفتند : « چنين كن كه ما نيز مىكنيم . » گفت : « صواب چنين است و براى منظور و خواست امير مؤمنان مناسبتر . » گويد : به نزد ابو جعفر رفتند و به دو گفتند كه عيسى پذيرفت و او دستخط بيعت مهدى را صادر كرد و در بارهء آن به آفاق [ 1 
  ] نوشت .\r\nگويد : وقتى عيسى بن موسى خبر را شنيد به نزد ابو جعفر رفت و آنچه را در بارهء وى دعوى كرده بودند كه تقدم مهدى را بر خويشتن پذيرفته انكار كرد و او را در مورد كارى كه مىخواست كرد به خدا قسم داد ، ابو جعفر آنها را پيش خواند و پرسش كرد .\r\nگفتند : « شهادت مىدهيم كه پذيرفت و حق بازگشت ندارد . » گويد : ابو جعفر كار را دنبال كرد و از كارى كه خالد كرده بود سپاسدارى كرد و اين را از او مىدانست كه وى را به اصابت راى مىشناخت .\r\nعبد الله بن ابى سليم وابستهء عبد الله بن حارث گويد : يك روز با سليمان بن عبد الله به راه مىرفتم ، در آن وقت ابو جعفر مصمم شده بود كه مهدى را در كار بيعت بر عيسى ابن موسى مقدم بدارد . به ابن نخيله شاعر رسيديم كه دو پسرش را با دو غلامش همراه داشت و هر كدامشان چيزى از كالاى قوم خويش با خود داشتند ، سليمان بن عبد الله به نزد آنها توقف كرد و گفت : « اى ابو نخيله اين چيست كه مىبينم و اين حال چيست ؟ » گفت : « به نزد قعقاع بودم . » - وى يكى از مردم زراره بود\r\nو سالار نگهبانان عيسى بود - كه گفت : « از پيش من برو كه اين مرد مرا پرورده ، شنيده‌ام كه شعرى در بارهء بيعت مهدى گفته اى و بيم دارم كه خبر به دو رسد و ملامت آن را بر من نهد كه تو پيش من بوده اى . » و مرا بيازرد تا بيرون شدم .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4942 ","page_number":333},
  {"content":"\r\nگويد : سليمان به من گفت : « اى عبد الله ابو نخيله را ببر و در منزل من جايى مناسب بده و در بارهء او و همراهانش سفارش نيك كن . » پس از آن سليمان شعر ابو نخيله را به ابو جعفر خبر داد كه ضمن آن شعرى دارد به اين مضمون :\r\n« وليعهد ما عيسى بود « كه آن را به محمد داد « تا در ميان شما از دستى به دست ديگر رود « و غنا يابد و فزونى گيرد « كه ما به جوان ريش نياورده « رضايت داده‌ايم . » گويد : آن روز كه ابو جعفر براى پسر خويش مهدى بيعت مىگرفت و او را بر عيسى تقدم مىداد ابو نخيله را پيش خواند و به دو دستور داد كه شعر را بخواند سليمان بن عبد الله با ابو جعفر سخن كرد و ضمن سخن خويش گفت كه وى را عطايى نكو دهد و گفت : « اين چيزى است كه در كتابها براى تو مىماند و كسان در زمانه از آن ياد مىكنند و به روزگاران ، جاودان مىماند . » و همچنان بگفت تا منصور دستور داد ده هزار درم به او بدهند .\r\nابو نخيله گويد : سوى ابو جعفر رفتم و يك ماه بر در وى بماندم كه پيش او راه نداشتم ، تا روزى كه عبد الله بن ربيع حارثى به من گفت : « اى ابو نخيله كه ، امير مؤمنان پسر خويش را نامزد خلافت و وليعهدى مىكند و بر سر اين است كه وى را بر عيسى بن - موسى تقدم دهد ، اگر شعرى گويى و بر اين كار ترغيبش كنى و از فضيلت مهدى ياد كنى تواند بود كه از او و پسرش سودى ببرى . » و من شعرى گفتم كه مضمون آن چنين است :\r\n« اى عبد الله كه اهل خلافتى « آنچه را كه خدا به تو داده بگير . » « كه خدا ترا بدان بر گزيد ، بر گزيد ، بر گزيد . »\r\n","description":"","footnote":"","page_name":" 4943 ","page_number":334},
  {"content":"\r\n« مدتى پدرت را نگريستيم « آنگاه براى خلافت به تو نگران شديم « كه ما جزو كسانيم و هدف هدف تو است .\r\n« بله ، ما به مدح تو گوياييم ، « عصاى خويش را به محمد تكيه بده « مادام كه پسر خويش را رعايت كنى « ترا بس باشد « آنكه به تو نزديكتر است « ترا بهتر محفوظ مىدارد « پاها و رانها را به كار انداختم « و چندان برفتم كه مجال رفتن نماند « در اين و آن و آن ديگر همى نگريستيم ( ؟ ) « و هر سخنى كه در بارهء غير تو گفته‌ام « بائل است و اين بر كفران آنست . »\r\nگويد : اشعار روايت شد و در دهان خدمه افتاد و به ابو جعفر رسيد ، گفت :\r\n« گويندهء آن كيست ؟ » گفتند : « از آن يكى از بنى سعد بن زيد است . » گويد : اشعار را پسنديده بود ، مرا پيش خواند ، به نزد وى در آمدم ، عيسى بن موسى به طرف راست وى بود كسان و سران سرداران و سپاهيان نيز به نزد وى بودند وقتى به جايى رسيدم كه مرا مىديد ، بانگ زدم كه « اى امير مؤمنان مرا به خويشتن نزديك كن تا گفتار ترا فهم كنم و گفتار مرا بشنوى . » گويد : با دست خويش اشاره كرد ، پيش رفتم تا نزديك وى رسيدم و چون رو به روى وى رسيدم صداى خويش را بلند كردم و اشعار را خواندن گرفتم .\r\nآنگاه\r\n","description":"","footnote":"","page_name":" 4944 ","page_number":335},
  {"content":"\r\nارجوزه اى را كه شعر « عيسى وليعهد ما بود » در آن بود آغاز كردم . و بخواندم تا به آخر رسيدم ، كسان گوش مىدادند و او آنچه را مىخواندم مىشنيد و خرسندى مىكرد و چون از نزد وى در آمدم ، يكى دست خويش را بر شانهء من نهاد به دو نگريستم ، عقال بن شبه بود كه مىگفت : « امير مؤمنان را خرسند كردى اگر كار چنان شد كه دوست دارى و گفتى قسم به دينم كه از او نيكى خواهى ديد و اگر جز اين باشد سوراخى در زمين يا نردبانى بر آسمان بجوى . » گويد : منصور صله اى براى وى به رى حواله كرد و عيسى كس از پى وى فرستاد كه در راه به دو رسيدند و او را كشتند و پوست صورتش را بكندند .\r\nبه قولى از آن پس كه جايزه را گرفته بود و از رى باز مىگشت كشته شد .\r\nوليد بن محمد عنبرى گويد : سبب اينكه عيسى پذيرفت كه ابو جعفر ، مهدى را بر او تقدم دهد از آنجا بود كه سلام بن قتيبه به دو گفت : « اى مرد بيعت كن و او را بر خويشتن مقدم بدار كه از خلافت برون نمىشوى و كار را از پى وى براى تو مىنهد امير مؤمنان را نيز خرسند مىكنى . » گفت : « راى تو چنين است ؟ » گفت : « آرى . » گفت : « من نيز چنين مىكنم . » گويد : آنگاه سلم بنزد منصور رفت و پذيرفتن عيسى را به دو خبر داد كه خرسند شد و منزلت سلم به نزد وى . بالا گرفت . پس از آن كسان با مهدى بيعت كردند و با عيسى بن موسى از پى وى . آنگاه منصور سخن گفت و از تقدم مهدى بر عيسى ياد كرد . پس از آن عيسى نيز سخن گفت و مهدى را بر خويشتن مقدم داشت منصور نيز بدانچه براى وى تعهد كرده بود عمل كرد .\r\nاز يكى از ياران ابو جعفر آورده‌اند كه گويد : در كار ابو جعفر منصور و كار عيسى بن موسى در بارهء بيعت و خلع كردن آن از گردن خويش و مقدم -\r\n","description":"","footnote":"","page_name":" 4945 ","page_number":336},
  {"content":"\r\nداشتن مهدى سخن كرديم ، يكى از سرداران ( كه نام وى را نيز ياد كرد ) به من گفت :\r\n« به خدايى كه خدايى جز او نيست خلع كردن عيسى بى رضاى وى نبود كه به درمها دل خوش كرد و قدر خلافت را ندانست و مىخواست از آن برون شود . روزى كه براى خلع بيامد و خويشتن را خلع كرد من در اطاقك مدينه السلام بودم كه ابو عبد الله ، دبير مهدى با جمعى از مردم خراسان پيش ما آمدند ، عيسى سخن كرد و گفت : « من ولايت عهد را به\r\nمحمد پسر امير مؤمنان تسليم كردم و او را بر خويشتن مقدم داشتم . » ابو عبيد الله گفت : « اين طور نه ، خدا امير را قرين عزت كند ، چنان كه بايد بگوى و درست ، و از چيزى كه بدان راغب بوده اى و به تو داده‌اند سخن كن . » گفت : « بله ، نصيب خويش را از تقدم در كار ولايتعهد به عبد الله امير مؤمنان فروختم براى پسرش محمد مهدى به ده هزار هزار درم ، و سيصدهزار درم براى فرزندانم فلان و فلان و فلان ( كه نامشان را برد ) و هفتصد هزار براى فلانه ( يكى از زنانش كه نام وى را برد ) با رضايت خاطر و علاقه به اينكه ولايت عهد از آن وى شود كه شايسته تر است و حق وى بيشتر است و به انجام آن نيرومندتر ، و مرا در تقدم وى كم و بيش حقى نيست و هر ادعايى پس از امروز بيارم باطل است و حق و دعوى و طلبى ندارم . » گويد : به خدا در اين باب چيزى را از پس چيزى از ياد مىبرد و ابو عبيده وى را روى آن نگه مىداشت تا به سر رسانيد كه مىخواست كاملا از او تعهد گرفته باشد ، آنگاه مكتوب را مهر زد و براى آن شاهدان گرفت ، من نيز حضور داشتم ، عاقبت عيسى و همه قوم خط و انگشتر خويش را بر آن نهادند ، آنگاه از راه اطاقك سوى قصر رفتند .\r\nگويد : امير مؤمنان عيسى و پسرش موسى و ديگر فرزندان وى را جامه پوشانيد\r\n","description":"","footnote":"","page_name":" 4946 ","page_number":337},
  {"content":"\r\nكه بهاى جامه هايشان هزار هزار و دويست و چند هزار درم بود .\r\nگويد : ولايتدارى عيسى بن موسى بر كوفه و توابع و اطراف سيزده سال بود ، تا وقتى كه منصور به سبب آنكه نخواسته بود مهدى را بر خويش تقدم دهد وى را معزول كرد .\r\nبه قولى منصور وقتى محمد بن سليمان را ولايتدار كوفه كرد براى آن بود كه عيسى را تحقير كند اما محمد چنين نكرد و همچنان عيسى را بزرگ مىداشت و حرمت مىكرد .\r\nدر همين سال ابو جعفر ، محمد پسر ابو العباس برادر خويش را ولايتدار بصره كرد اما خواست كه از اين كار معاف شود و او را معاف داشت كه از آنجا سوى مدينة السلام رفت و آنجا بمرد و زنش بغوم دختر على بن ربيع بانگ بر آورد : « و اى مقتولم . » و يكى از كشيكبانان تازيانه به كفل وى زد . خادمان محمد بن ابو العباس ، بر سر وى ريختند و او را بكشتند و خونش هدر شد . » گويد : وقتى محمد بن ابى العباس از بصره مىرفت ، عقبة بن سلم\r\nرا آنجا جانشين كرد و ابو جعفر وى را تا به سال صد و پنجاه و يكم آنجا نگهداشت .\r\nدر اين سال ، منصور سالار حج بود .\r\nدر اين سال عامل منصور بر مكه و طايف عمويش عبد الصمد بن على بود .\r\nعامل مدينه جعفر بن سليمان بود . عامل كوفه و سرزمين آن محمد بن سليمان بود . عامل بصره عقبه بن سلم بود . قضاى آنجا با سوار بن عبد الله بود . عامل مصر يزيد بن حاتم بود .\r\nآنگاه سال صد و چهل و هشتم در آمد .\r\n","description":"","footnote":"","page_name":" 4947 ","page_number":338},
  {"content":"\r\n\r\nسخن از خبر حوادثى كه به سال صد و چهل و هشتم بود\r\nاز جمله حوادث سال اين بود كه منصور حميد بن قحطبه را براى نبرد با تركانى كه حرب بن عبد الله را كشته بودند و در تفليس تباهى كرده بودند سوى ارمينيه فرستاد . حميد تا ارمينيه برفت و ديد كه تركان رفته‌اند كه بازگشت و با كسى روبرو نشد .\r\nدر اين سال ، چنان كه گويند ، صالح بن على در دابق اردو زد ، اما غزا نكرد .\r\nدر اين سال ، جعفر پسر ابو جعفر منصور سالار حج شد .\r\nعاملان ولايتها در اين سال همانها بودند كه در سال پيش بوده بودند .\r\nآنگاه سال صد و چهل و نهم در آمد .\r\n\r\nسخن از خبر حوادثى كه به سال صد و چهل و نهم بود\r\nاز جمله حوادث سال اين بود كه عباس بن محمد به غزاى تابستانى سوى سرزمين روم رفت . حسن بن قحطبه و محمد بن اشعث نيز با وى بودند كه محمد بن - اشعث در راه هلاك شد .\r\nدر اين سال منصور ، بناى ديوار بغداد را به سر برد و از خندق شهر و از همه كارهاى آن فراغت يافت .\r\nو هم در اين سال ، منصور سوى حديثهء موصل رفت و از آنجا سوى مدينة - السلام بازگشت .\r\nدر اين سال محمد بن ابراهيم عباسى سالار حج شد .\r\n","description":"","footnote":"","page_name":" 4948 ","page_number":339},
  {"content":"\r\nدر اين سال ، عبد الصمد بن على از مكه معزول شد و محمد بن ابراهيم به جاى وى ولايتدار شد .\r\nعاملان ولايتها در اين سال همانها بودند كه به سال صد و چهل و هفتم و صد و - چهل و هشتم بوده بودند ، بجز مكه و طايف كه در اين سال ولايتدار آن محمد بن - ابراهيم عباسى بود .\r\nآنگاه سال صد و پنجاهم در آمد .\r\n\r\nسخن از خبر حوادثى كه به سال صد و پنجاهم بود\r\nاز جمله حوادث سال اين بود كه استاذسيس با مردم هرات و بادغيس و سيستان و ديگر ولايتهاى خراسان قيام كرد و چنان كه گفته‌اند حدود سيصد هزار جنگاور با وى بود كه بر بيشتر خراسان تسلط يافتند و برفتند تا با مردم مروروذ تلاقى كردند . اجثم - مروروذى با مردم مروروذ به مقابلهء آنها آمد كه با وى نبردى سخت كردند و عاقبت اجثم كشته شد و بسيار كس از مردم مروروذ كشته شدند و تنى چند از سرداران هزيمت شدند كه معاذ بن مسلم و جبريل بن يحيى و حماد بن عمرو و ابو النجم سيستانى و داود بن كراز از آن جمله بودند . منصور در بردان بود ، خازم بن خزيمه را بنزد مهدى فرستاد كه مهدى او را به كار نبرد استاسيس گماشت و سرداران را به دو پيوست .\r\nگويند : معاوية بن عبد الله وزير مهدى كار خازم را سبك مىگرفت ، در آن وقت مهدى به نيشابور بود ، معاويه نامه به خازم و ديگر سرداران مىفرستاد به امر و نهى ، خازم در اردوگاه خويش بود كه بيمارى نمود و دوا نوشيد ، آنگاه بر است بريد نشست و به نيشابور پيش مهدى رفت و سلام گفت و خلوت خواست ابو عبيد الله در حضور وى بود ، مهدى گفت : « حضور ابو عبيد الله مانع تو نيست هر چه مىخواهى بگوى . »\r\n","description":"","footnote":"","page_name":" 4949 ","page_number":340},
  {"content":"\r\nاما خازم نخواست به وى خبر دهد يا سخن كند تا وقتى كه ابو عبيد الله برخاست و چون با وى تنها ماند از كار معاوية بن عبيد الله به دو شكايت كرد و از تعصب و تبعيض وى و نامه ها كه از جانب معاويه به او و سردارانش مىرسيد سخن آورد كه موجب تباهى سرداران شده بود كه به توطئه پرداخته بودند و خودسر شده بودند و اطاعتشان سستى گرفته بود و گفت كه كار نبرد به سالارى سامان مىپذيرد كه در اردوگاه او پرچمى جز پرچم وى يا پرچمى كه او بسته باشد در اهتزاز نباشد و خبر داد كه به نبرد استاسيس باز نخواهد گشت مگر آنكه كار به دست او سپرده شود و از معاوية بن عبيد الله آسوده شود و اجازه يابد\r\nپرچمهاى سرداران خويش را بگشايد و به آنها نوشته شود كه مطيع و شنواى وى باشند .\r\nراوى گويد : مهدى همه آنچه را مىخواست پذيرفت ، خازم به اردوگاه خويش بازگشت و به رأى خويش كار كرد و پرچم همهء كسانى را كه مىخواست بگشود ، و براى هر كه مىخواست پرچم بست ، سپاهيان هزيمت شده را به خويش پيوست و آنها را حاشيهء سپاه كرد كه دنباله روان را با آنها فزونى مىداد و آنها را پيش نمىفرستاد كه بيم هزيمت در دل هزيمتشدگان نفوذ داشت . كسانى از اين طبقه كه به دو پيوسته بودند بيست و دو هزار كس بودند .\r\nآنگاه شش هزار كس از سپاه را برگزيد و آنها را به دوازده هزار نخبه كه به نزد وى بودند پيوست ، به كار بن مسلم عقيلى از جملهء نخبگان بود . آنگاه براى نبرد آرايش گرفت و خندق زد . هيثم بن شعبه را بر پهلوى راست خويش نهاد . نهار بن - حصين سعدى را بر پهلوى چپ خويش نهاد . به كار بن مسلم عقيلى بر مقدمهء وى بود .\r\nترار خدا عقب دار وى بود . وى از ابناى ملوك عجم خراسان بود . پرچم خازم با زبرقان بود و بيرق وى با غلامش بسام بود .\r\nپس با حريفان مكارى كرد و در كار انتقال از جايى به جايى و از خندقى به خندقى خدعه كرد تا آنها را از هم جدا كرد كه بيشترشان پيادگان بودند ، آنگاه به\r\n","description":"","footnote":"","page_name":" 4950 ","page_number":341},
  {"content":"\r\nمحلى رفت و خندق زد و هر چه مىخواست در خندق خويش ذخيره كرد و همه ياران خويش را وارد آنجا كرد .\r\nبراى خندق چهار در نهاد و بر هر درى چهار هزار كس از ياران نخبهء خويش را جاى داد ، دو هزار باقيماندهء هيجده هزار كس را به به كار مقدمه دار خويش پيوست .\r\nحريفان بيامدند با تبرها و زنبيلها كه مىخواستند خندق را پر كنند و وارد شوند . از درى كه به كار بن مسلم بر آن بود بيامدند و چنان به سختى بر آن حمله بردند كه ياران به كار هزيمت شدند و حريفان وارد خندق شدند .\r\nو چون به كار چنين ديد بر در خندق پياده شد و ياران خويش را بانگ زد كه اى پسران بدكارگان از سمت من به مسلمانان آسيب رسد ! پس در حدود پنجاه كس از عشيره و كسانش با وى پياده شدند و از در خويش دفاع كردند و حريفان را از آنجا براندند .\r\nگويد : يكى از ياران استاذسيس كه از مردم سيستان بود ، به نام حريش ، و تدبير كار حريفان با وى بود به درى آمد كه خازم آنجا بود و چون خازم او را بديد\r\nكه مىآمد كس پيش هيثم بن شعبه فرستاد كه بر پهلوى راست بود كه از درى كه بر آن هستى برون شو و از راهى جز آن راه كه به در به كار مىرسد برو كه حريفان به نبرد و مقابله ما سرگرمند ، وقتى بالا رفتى و از ديدشان برون شدى از پشت سر به آنها حمله كن .\r\nگويد : و چنان بود كه در آن روزها منتظر بودند كه ابو عون و عمرو بن سلم بن - قتيبه از طخارستان بيايند . خازم كس پيش به كار بن مسلم فرستاد كه وقتى پرچم هيثم بن شعبه را ديدى كه از پشت سر تو مىآيد تكبير گوييد و بگوييد مردم طخارستان آمدند .\r\nياران هيثم چنان كردند و خازم با قلب به مقابلهء حريش سيستانى رفت و با\r\n","description":"","footnote":"","page_name":" 4951 ","page_number":342},
  {"content":"\r\nشمشيرها نبردى سخت كردند و در مقابل همديگر صبورى كردند . در اين حال بودند كه پرچمهاى هيثم و ياران وى را بديدند و همديگر را بانگ زدند كه مردم طخارستان آمدند و چون ياران حريش پرچمها را بديدند و ياران به كار بن مسلم بدان نگريستند ، ياران خازم به حريفان حمله بردند و آنها را عقب زدند تا به ياران هيثم رسيدند كه آنها را با نيزه ها بزدند و تير سويشان انداختند . نهار بن حصين و يارانش از پهلوى چپ سوى حريفان آمدند . به كار بن مسلم و يارانش نيز از ناحيهء خويش بيامدند كه هزيمتشان كردند و شمشير در ايشان نهادند . مسلمانان بسيار كس از آنان بكشتند ، شمار كشتگان حريف در اين نبرد در حدود هفتاد هزار كس بود ، چهارده هزار كس را نيز اسير كردند . استاذسيس با مقدار كمى از ياران خويش به كوهى پناه برد .\r\nگويد : خازم چهارده هزار اسير را پيش آورد و گردنهايشان را زد ، آنگاه برفت تا در كوهى كه پناهگاه استاذسيس بود به دو رسيد ، در آنجا ابو عون و عمرو بن سلم ابن قتيبه به دو رسيدند كه خازم آنها را به يكسو جاى داد و گفت : « به جاى خويش باشيد تا محتاج شما شويم . » گويد : خازم ، استاذسيس و ياران وى را محاصره كرد ، عاقبت آماده شدند كه به حكم ابو عون گردن نهند و جز بدان رضايت ندادند خازم نيز بدان رضايت داد و به ابو عون گفت در قبال آنها تعهد كند كه چون تسليم شوند به حكم وى با آنها رفتار شود . و چون به حكم ابو عون تسليم شدند حكم كرد كه استاذسيس و پسرانش و مردم خاندانش را بندهاى آهنين نهند و باقيمانده را كه سىهزار كس بودند آزاد كنند .\r\nخازم ، حكم ابو عون را روان كرد و هر يك از آنها را دو جامه پوشانيد .\r\nآنگاه فتحى را كه خداى نصيبش كرده بود و دشمنش را به هلاكت داده بود به مهدى نوشت و مهدى نيز آن را به امير مؤمنان منصور نوشت .\r\nبه گفتهء محمد بن عمر قيام استاذسيس و حريش به سال صد و پنجاهم بود . اما\r\n","description":"","footnote":"","page_name":" 4952 ","page_number":343},
  {"content":"\r\nهزيمت استاذسيس به سال صد و پنجاه و يكم بود .\r\nدر اين سال منصور جعفر بن سليمان را از مدينه معزول كرد و حسن بن زيد را بر آنجا گماشت ، وى نوادهء على بن ابى طالب صلوات الله عليه بود .\r\nو هم در اين سال ، جعفر پسر بزرگ ابو جعفر منصور به مدينة السلام در - گذشت ، پدرش منصور بر او نماز كرد و شبانگاه در گورستان قريش به خاك رفت .\r\nدر اين سال غزاى تابستانى نبود ، به قولى ابو جعفر در اين سال اسيد را سالار غزاى تابستانى كرد ، اما با كسان به سرزمين دشمن نرفت و در مرج رابق جاى گرفت .\r\nدر اين سال عبد الصمد بن على عباسى سالار حج شد .\r\nدر اين سال عامل مكه و طايف عبد الصمد بن على بود .\r\nبه قولى ديگر : در اين سال عامل مكه و طايف محمد بن ابراهيم عباسى بود .\r\nعامل مدينه حسن بن زيد علوى بود . عامل كوفه محمد بن سليمان بود . عامل بصره عقبة ابن سلم بود ، قضاى آنجا با سوار بود . عامل مصر يزيد بن حاتم بود .\r\nآنگاه سال صد و پنجاه و يكم در آمد .\r\n\r\nسخن از خبر حوادثى كه به سال صد و پنجاه و يكم بود\r\nاز جمله حوادث اين سال آن بود كه قوم كرك از راه دريا به جده حمله بردند .\r\nاين را محمد بن عمر آورده است .\r\nدر اين سال عمر بن حفص صفرى ولايتدار افريقيه شد و از سند معزول شد و هشام بن عمرو تغلبى به جاى و ى ولايتدار آنجا شد .\r\n","description":"","footnote":"","page_name":" 4953 ","page_number":344},
  {"content":"\r\n\r\nسخن از اينكه چرا منصور عمر بن حفص را از سند برداشت و هشام بن عمرو را ولايتدار آنجا كرد ؟\r\nسبب آن ، چنان كه محمد بن سليمان عباسى گويد آن بود كه منصور عمر بن - حفص صفرى را كه لقب هزار مرد داشت برسند گماشت و آنجا ببود تا وقتى كه محمد بن عبد الله در مدينه قيام كرد و ابراهيم در بصره .\r\nگويد : محمد بن عبد الله پسر خويش عبد الله را كه لقب اشتر داشت با تنى چند از زيديان به بصره فرستاد و دستورشان داد كه كره اسبان اصيل بخرند و سوى سند برند و بهانهء رفتن پيش عمر بن حفص باشد كه و ى از جمله سرداران ابو جعفر بود كه با محمد بيعت كرده بودند و به خاندان ابو طالب تمايل داشت . پس آنها به بصره بنزد ابراهيم بن عبد الله رفتند و گروه اسبان اصيل خريدند كه در ولايت هند و سند چيزى مرغوبتر از اسبان اصيل نيست .\r\nگويد : پس به دريا برفتند تا به سند رسيدند و بنزد عمر بن حفص رفتند و گفتند : « ما مردمى مال فروشيم و اسبان اصيل همراه داريم . » به آنها گفت كه اسبان خويش را به دو عرضه كنند . پس اسبان را به دو عرضه كردند . وقتى به نزد او رسيدند يكيشان به دو گفت : « بگذار نزديك آيم و چيزى بگويم . » پس او را به خويشتن نزديك كرد كه گفت :\r\n« چيزى بهتر از اسب براى تو آورده‌ايم\r\nكه خير دنيا و آخرت در آنست . ما را به هر دو حال امان بده كه يا آنچه را آورده‌ايم بپذيرى يا مكتوم دارى و از آزار ما دست بدارى تا از ولايت تو برون شويم و باز گرديم . » گويد : پس به آنها امان داد و گفتند : « براى اسب پيش تو نيامده‌ايم اما اينك فرزند پيمبر خداى صلى الله عليه و سلم ، عبد الله بن محمد بن عبد الله كه پدرش او را بنزد\r\n","description":"","footnote":"","page_name":" 4954 ","page_number":345},
  {"content":"\r\nتو فرستاده ، وى اكنون در مدينه قيام كرده و براى خويشتن دعوى خلافت كرده ، برادرش ابراهيم نيز در بصره قيام كرده و بر آن تسلط يافته . » عمر گفت : « خوش آمديد . » و با آنها بيعت كرد و بگفت تا عبد الله به نزد وى بماند و كسان خاندان و سران و بزرگان ولايت را به بيعت خواند كه پذيرفتند و پرچمهاى سپيد و قباهاى سپيد و كلاههاى سپيد آماده كرد و پوشش سفيد براى خويش فراهم آورد كه با آن به منبر رود و اين كار را به روز پنجشنبه نهاد .\r\nگويد : و چون روز چهار شنبه شد ، كشتىاى از بصره بيامد كه فرستادهء خليده دختر معارك ، زن عمر بن حفص با نامه اى پيش وى آمد ، كه خبر مىداد كه محمد بن عبد الله كشته شد . پس عمر بنزد عبد الله رفت و خبر را با وى بگفت و تسليت گفت . آنگاه گفت : « من با پدر تو بيعت كرده بودم و كار چنان پيش آمده كه مىبينى . » گفت : « كار من شهره شده و جايم شناخته شده و خون من در عهدهء تو است ، اكنون در كار خويش بنگر يا مرا واگذار . » گفت : « چيزى انديشيده‌ام ، اينجا شاهى از شاهان سند هست كه مملكتى بزرگ دارد و تبعهء فراوان ، كه با وجود شرك ، پيمبر خدا را صلى الله عليه و سلم بسيار حرمت مىكند و مردى وفادار است . كس بنزد وى مىفرستم و ميان تو و او پيمانى مىنهم و ترا بنزد وى مىفرستم كه آنجا بباشى كه با وجود وى كس به تو دست نيابد . » گفت : « هر چه خواهى بكن . » گويد : و او چنان كرد و عبد الله سوى شاه سند رفت كه وى را حرمت كرد و نكويى بسيار كرد . آنگاه زيديان بنزد وى رفتن گرفتند تا چهار صد كس از اهل بصيرتشان به نزد وى فراهم آمدند كه با آنها بر مىنشست و شكار مىكرد و با وضع و لوازم شاهانه مىگشت .\r\nگويد : وقتى محمد و ابراهيم كشته شدند ، خبر عبد الله به منصور رسيد و در او مؤثر افتاد و نامه اى به عمر بن حفص فرستاد و چيزى را كه شنيده بود با وى\r\n","description":"","footnote":"","page_name":" 4955 ","page_number":346},
  {"content":"\r\nبگفت .\r\nگويد : عمر بن حفص خويشاوندان خويش را فراهم آورد و نامهء منصور را براى آنها بخواند و به آنها گفت كه اگر به قضيه اقرار كند ، منصور مهلتش ندهد و عزلش كند و اگر بنزد منصور رود او را مىكشد و اگر مقاومت كند با وى نبرد مىكند .\r\nگويد : يكى از مردم خاندان عمر به دو گفت : « گناه را بر من نه ،\r\nو خبر مرا به دو بنويس و هم اكنون مرا بگير و بند بنه و بدار كه به تو خواهد نوشت او را بنزد من فرست اما به سبب حضور تو در سند و وضع خاندانت در بصره بر ضد من اقدامى نمىكند . » گويد : عمر گفت : « به خلاف آنچه مىپندارى ، در بارهء تو بيمناكم . » گفت : « اگر كشته شدم جانم به فداى تو باد كه به فداى تو از آن چشم مىپوشم و اگر زنده ماندم از جانب خداست . » پس بگفت تا او را بند نهادند و بداشتند و به منصور نوشت و به دو خبر داد . منصور نوشت كه وى را بفرستد كه چون به نزد وى رسيد پيشش آورد و گردنش را بزد .\r\nآنگاه در انديشه بود كه كى را ولايتدار سند كند ، مىگفت : « فلان و فلان . » سپس از آن چشم مىپوشيد .\r\nگويد : يك روز كه منصور به راه مىرفت هشام بن عمرو تغلبى نيز با وى بود و منصور او را در موكب خويش مىديد . وقتى به جاى خويش بازگشت و جامه بيفكند ، ربيع به نزد وى در آمد و حضور هشام را خبر داد كه منصور گفت :\r\n« مگر هم اكنون با من نبود ؟ » گفت : « مىگويد : حاجت مهمى براى وى رخ داده است . » گويد : پس منصور كرسىاى خواست و بر آن نشست و اجازهء ورود به وى داد و چون بنزد منصور رسيد گفت : « اى امير مؤمنان ، من از موكب سوى منزل\r\n","description":"","footnote":"","page_name":" 4956 ","page_number":347},
  {"content":"\r\nخويش رفتم ، خواهرم فلانه ، دختر عمرو ، پيش من آمد و جمال و عقل و دين وى را چنان ديدم كه وى را براى امير مؤمنان پسنديدم و آمدم كه او را به امير مؤمنان عرضه كنم . » گويد : منصور دمى خاموش ماند و با چوب خيزرانى كه به دست داشت به زمين مىزد . آنگاه گفت : « برو تا دستور من به نزد تو آيد . » و چون برفت گفت :\r\n« اى ربيع اگر بيت جرير نبود كه در بارهء بنى تغلب گويد :\r\n« ميان تغلبيان دانى مجوى « كه اگر دايى زنگىاى باشد از تغلبى محترمتر است . » « اگر نبود خواهر وى را به زنى مىگرفتم . كه بيم دارم فرزندى بيارم و او را به سبب اين بيت عيب گيرند ، پيش وى رو و بگوى كه امير مؤمنان مىگويد : اگر حاجتى جز اين ازواج دارى انجام مىدهم ، اگر به ازدواج حاجتى داشتم پيشنهاد ترا مىپذيرفتم ، خدايت به سبب آنچه در نظر گرفته بودى پاداش خير دهد ، من به جاى آن ولايتدارى سند را به تو دادم » گويد آنگاه به وى دستور داد كه به آن شاه نامه نويسد كه اگر اطاعت آورد عبد الله بن محمد را به دو تسليم كرد . بهتر . گر نه با وى نبرد كند . ولايتدارى افريقيه را نيز براى عمر بن حفص نوشت .\r\nگويد : هشام بن عمرو تغلبى سوى سند\r\nرفت و ولايتدار آنجا شد عمر بن حفص حركت كرد و از ولايتها گذشت تا به افريقيه رسيد . وقتى هشام بن عمرو به سند رسيد نخواست كه عبد الله را بگيرد و به كسان چنان وانمود كه به شاه نامه مىنويسد و مدارا مىكند .\r\nخبر به ابو جعفر رسيد و بنا كرد به هشام نامه مىنوشت و او را به شتاب وا - مىداشت . در اين اثنا در يكى از ولايتهاى سند خارجيانى قيام كردند و هشام برادر خويش سفنج را سوى آنها فرستاد . سفنج حركت كرد و سپاه را مىبرد . راه وى از مجاورت آن شاه بود . در اثناى راه غبارى ديد كه از موكبى برخاسته بود و پنداشت\r\n","description":"","footnote":"","page_name":" 4957 ","page_number":348},
  {"content":"\r\nكه مقدمهء دشمنى است كه سوى آن مىرود و پيشتازان فرستاد كه بازگشتند و گفتند :\r\n« اين ، دشمنى كه سوى وى مىروى نيست ، بلكه اشتر محمد بن عبد الله علوى است كه به گردش بر نشسته به ساحل مهران مىرود . » گويد : سفنج به آهنگ وى روان شد . اندرز اندرزگويانش گفتند : « اين فرزند پيمبر خداست صلى الله عليه و سلم ، دانسته اى كه برادرت به عمد او را واگذاشته مبادا كه خون وى را به گردن بگيرد ، وى قصد تو ندارد بلكه به گردش برون آمده ، تو نيز به قصد ديگرى آمده اى از او چشم بپوش . » گفت : « من كسى نيستم كه بگذارم ديگرى او را به دست آرد و نمىگذارم كسى با گرفتن و كشتن وى به منصور تقرب جويد . » عبد الله با ده كس بود ، پس آهنگ او كرد و ياران خويش را ترغيب كرد و به دو حمله برد .\r\nگويد : عبد الله با وى نبرد كرد يارانش نيز پيش روى او نبرد كردند تا عبد الله كشته شد و همگى كشته شدند و هيچكس از آنها جان نبرد . عبد الله ميان كشتگان افتاد و كس متوجه او نشد . به قولى وقتى كشته شد يارانش او را در مهران افكندند تا سرش را بر نگيرند .\r\nگويد : هشام بن عمرو نامهء فتحى در اين باب به منصور نوشت و خبر داد كه قصد وى كرده بود . منصور به دو نوشت و كارش را ستود و دستور داد با شاهى كه عبد الله را پناه داده بود نبرد كند .\r\nگويد : عبد الله در آن اثنا كه به حضرت پادشاه بوده بود ، كنيزان گرفته بود و از يكيشان فرزندى آورده بود به نام محمد . همو بود كه او را ابو الحسن محمد علوى مىگفتند و كنيهء ابن اشتر داشت .\r\nگويد : هشام با شاه نبرد كرد تا بر او ظفر يافت و بر مملكتش تسلط يافت و او را بكشت . كنيز فرزنددار عبد الله را با پسرش به نزد منصور فرستاد . منصور به ولايتدار خويش در مدينه نوشت و وى را از صحت نسب پسر خبر داد و او را پيش ولايتدار\r\n","description":"","footnote":"","page_name":" 4958 ","page_number":349},
  {"content":"\r\nفرستاد و به دو دستور داد كه خاندان ابو طالب را فراهم آرد و نامهء وى را در بارهء صحت نسب پسر براى آنها بخواند و پسر را به خويشاوندانش تسليم كند .\r\nدر اين سال ، مهدى پسر منصور از خراسان به نزد وى آمد ،\r\nو اين در شوال بود ، و همه كسانى كه از خاندان منصور در شام و كوفه و بصره و جاهاى ديگر بودند براى ديدار مهدى و تهنيت منصور از آمدنش سوى وى رفتند كه جايزه شان داد و جامه پوشانيد و مركب داد . منصور نيز چنان كرد و كسانى از آنها را مصاحبان مهدى كرد و براى هر كدامشان پانصد درم مقررى معين كرد .\r\nدر اين سال منصور بناى رصافه را در سمت شرقى مدينة السلام براى پسر خويش مهدى آغاز كرد .\r\n\r\nسخن از اينكه چرا منصور رصافه را براى مهدى بنياد كرد ؟\r\nمحمد شروى گويد : وقتى مهدى از خراسان بيامد منصور به دو گفت : در سمت شرقى جاى گيرد و رصافه را براى او ساخت و حصار و خندق و ميدان و بستانى براى آن نهاد و آب براى آن روان كرد كه از نهر مهدى آب به رصافه مىرسيد .\r\nمحمد بن موسى عباسى گويد : وقتى راونديان بر ابو جعفر بشوريدند و به نزد باب الذهب با وى نبرد كردند ، قثم بن عباس عباسى كه در آن وقت پيرى كهنسال بود و پيشواى قوم بود به نزد وى رفت .\r\nابو جعفر به دو گفت : « مىبينى كه سپاه آشفته است ، بيم دارم اتفاق كنند و خلافت از دست ما برود ، راى تو چيست ؟ » گفت : « اى امير مؤمنان در اين باب رايى دارم كه اگر با تو بگويم تباه شود و اگر بگذارى آن را به كار برم خلافت تو سامان گيرد و سپاه از تو بترسد . »\r\n","description":"","footnote":"","page_name":" 4959 ","page_number":350},
  {"content":"\r\nگفت : « در خلافت من كارى انجام مىدهى و به من نمىگويى كه چيست ؟ » گفت : « اگر در كار دولت خويش از من بدگمانى با من مشورت مكن و اگر به من اطمينان دارى بگذار راى خويش را به كار بندم . » گفت : « به كار بند . » گويد : قثم به خانهء خويش رفت و يكى از غلامان خويش را پيش خواند و گفت :\r\n« چون فردا شد پيش از من برو و در خانهء امير مؤمنان بنشين و چون ديدى كه من در آمدم و در ميان صاحبان مراتب جاى گرفتم ، عنان استرم را بگير و از من بخواه و به حق پيمبر خدا و حق عباس و حق امير مؤمنان قسمم بده كه به نزد تو توقف كنم و سؤال ترا بشنوم و جواب آن را بدهم ، من با تو تعرض مىكنم و خشونت مىكنم اما بيم ميار و تقاضاى خويش را تكرار كن ، من ترا دشنام مىدهم اما بيم ميار و تقاضاى خويش را تكرار كن ، ترا تازيانه مىزنم اما اين را اهميت مده و به من بگوى كدام يك از دو قبيله معتبرتر است : يمنى يا مضر ؟ و چون پاسخ ترا دادم عنان استر مرا رها كن ، آنگاه تو آزادى » گويد : صبحگاهان غلام برفت و در خانهء خليفه جايى كه قثم گفته بود بنشست .\r\nوقتى پير بيامد غلام آنچه را كه مولايش گفته بود عمل كرد و مولاى وى آنچه را گفته بود بكرد . آنگاه غلام گفت : « كدام يك از دو قبيله معتبرتر است يمنى يا مضر ؟ » گويد : قثم گفت : « مضر كه پيمبر خداى صلى الله عليه و سلم از آن بود و كتاب خدا عز و جل در آن بود ، خانهء خداى ميان آن بود و خليفهء خداى از آنست . » گويد : يمنيان خشمگين شدند كه چيزى از اعتبارشان را ياد نكرد و يكى از سرداران يمنى به دو گفت : « كار چنين نيست كه يمنيان حرمت و فضيلتى نداشته باشند . » آنگاه به غلام خويش گفت : « بر خيز و عنان است پير را بگير و آن را چنان فرو كوب كه سوارش بيفتد » .\r\n","description":"","footnote":"","page_name":" 4960 ","page_number":351},
  {"content":"\r\nگويد : غلام چنان كرد كه مولاى وى گفته بود چنان كه نزديك بود استر را بر دنباله اش بيفكند ؟\r\nمضريان از اين خشمگين شدند و گفتند : « چرا با پير ما چنين مىكنند ؟ » و يكى از آنها به غلام خويش گفت : « دست اين برده را قطع كن . » و او به طرف غلام مرد يمانى رفت و دست او را قطع كرد . دو قبيله به فخر نمايى پرداختند و قثم استر خويش را پس فرستاد و به نزد امير مؤمنان وارد شد .\r\nگويد : از آن پس در سپاه تفرقه افتاد . مضريان گروهى شدند ، يمنيان گروهى شدند ، خراسانيان گروهى شدند و مردم ربيعه گروهى شدند . قثم به ابو جعفر گفت : « ميان سپاهت تفرقه افكندم و آنها را دسته ها كردم كه هر دسته بيم دارد كه اگر حادثه اى براى تو انگيزد آن را با دستهء ديگر بزنى ، اينك تدبير ديگرى مانده است . » گفت : « چيست ؟ » گفت : « پسرت را بدان سوى فرست و در آنجا در قصرى جاى بده و او را جا به جا كن ، گروهى از سپاه خويش را نيز با وى جا به جا كن\r\nكه آنجا شهرى شود و اينجا شهرى شود ، اگر مردم اين سوى تباهى كردند آنها را با مردم آن سوى مىزنى و اگر مردم آن سوى تباهى كردند آنها را با مردم اين سوى مىزنى . اگر مضريان تباهى كردند آنها را با يمنيان و خراسانيان و ربيعه مىزنى ، اگر يمنيان تباهى كردند آنها را با مضريانى كه مطيع تواند و ديگران مىزنى . » گويد : منصور دستور و رأى وى را پذيرفت و كار ملكش استقرار يافت و بدين سبب بود كه در جانب شرقى ، رصافه را بنيان نهاد و سرداران را در آنجا تيول داد .\r\nگويد : كار تيولهاى سمت شرقى به دست صالح مصلى دار بود كه او نيز در مورد اضافه تيولها چنان كرد كه ابو العباس طوسى با اضافهء تيولهاى سمت غربى كرده\r\n","description":"","footnote":"","page_name":" 4961 ","page_number":352},
  {"content":"\r\nبود كه به نزد باب الجسر و سوق يحيى و مسجد خضير و اند رصافه و طريق الزواريق بر كنار دجله ، از اضافه تيولها كه از صاحبان آن گرفته بود بناها دارد . صالح يكى از مردم خراسان بود .\r\nدر اين سال منصور بار ديگر از خاندان خود براى خويش بيعت گرفت و براى پسرش مهدى از پى خويش و براى عيسى بن موسى از پى مهدى . و اين به مجلس وى بود به روز جمعه كه همگيشان را اجازهء ورود داده بود . هر كس از آنها كه با وى بيعت مىكرد دست وى و دست مهدى را بوسه مىزد پس از آن دست به دست عيسى بن موسى مىزد ، اما به دست وى بوسه نمىزد .\r\nدر اين سال عبد الوهاب بن ابراهيم عباسى غزاى تابستانى كرد .\r\nو هم در اين سال عقبة بن سلم از بصره سوى بحرين رفت و پسر خويش نافع را بر بصره جانشين كرد . در بحرين سليمان بن حكيم عبدى را بكشت و مردم بحرين را اسير كرد و يك قسمت از اسيرانى را كه از آنجا گرفته بود بنزد ابو جعفر فرستاد كه گروهى از آنها را بكشت و بقيه را به مهدى بخشيد كه بر آنها منت نهاد و آزادشان كرد و به هر كدامشان دو جامه پوشانيد از جامه هاى مرو .\r\nپس از آن عقبة بن - سلم از بصره معزول شد .\r\nافريك كنيز اسد بن مرزبان گويد : وقتى عقبة بن سلم در بحرين كشتار كرد منصور ، اسد بن مرزبان را فرستاد كه در كار وى بنگرد كه از او جانبدارى كرد و بر ضد وى چيزى نگفت و كارش را مكتوم داشت . اين خبر به ابو جعفر رسيد و شنيد كه اسد مالى از وى گرفته است و ابو سويد خراسانى را سوى وى فرستاد كه دوست اسد و محرم او بود ، وقتى اسد ديد كه سويد بر اسبان بريد مىآيد خرسند شد .\r\nآنجا گوشه اى اردوگاه عقبه بود و گردن كشيد و گفت : « دوست من است . » گويد : ابو سويد به نزد وى ايستاد ، اسد بر جست كه سوى وى رود . ابو سويد\r\n","description":"","footnote":"","page_name":" 4962 ","page_number":353},
  {"content":"\r\nگفت : « بنشين ، نبشين [ 1 
  ] ، » و او نشست ، به دو گفت : « شنوا و مطيعى ؟ » گفت : « آرى . » گفت : « دستت را پيش آر . » و چون دست خويش را پيش برد ، ضربتى زد و آن را بينداخت . آنگاه پاى خويش را پيش برد ، پس از آن دست خويش را پيش برد پس از آن پاى خويش را پيش برد كه هر چهار قطع شد ، آنگاه گفت : « گردنت را پيش آر . » كه پيش برد و گردنش را بزد .\r\nافريك گويد : سر وى را گرفتم و در كنار خويش نهادم كه آن را از من گرفت و بنزد منصور برد .\r\nراوى گويد : افريك تا وقتى زنده بود گوشت نخورد .\r\nبه گفتهء واقدى ، ابو جعفر در اين سال معن بن زائده را ولايتدار سيستان كرد .\r\nدر اين سال محمد بن ابراهيم عباسى سالار حج شد .\r\nعامل مكه و طايف محمد بن ابراهيم بود . عامل مدينه حسن بن زيد بود . عامل كوفه محمد بن سليمان بود . عامل بصره جابر بن توبه كلابى بود ، قضاى آنجا با سوار بن - عبد الله بود . عامل مصر يزيد بن حاتم بود .\r\nآنگاه سال صد و پنجاه و دوم در آمد .\r\n\r\nسخن از خبر حوادثى كه به سال صد و پنجاه و دوم بود\r\nاز جمله حوادث سال اين بود كه خارجيان معن بن زائده را در بست سيستان بكشتند .\r\nدر همين سال حميد بن قحطبه به غزاى كابل رفت . منصور وى را به سال صد و -\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 4963 ","page_number":354},
  {"content":"\r\nپنجاه و دو ولايتدار خراسان كرده بود .\r\nچنان كه گويند : عبد الوهاب بن ابراهيم به غزاى تابستانى رفت اما وارد سرزمين روم نشد . به قولى آنكه در اين سال به غزاى تابستانى رفت محمد بن ابراهيم بود .\r\nدر اين سال منصور ، جابر بن توبه را از بصره معزول كرد و يزيد بن منصور را ولايتدار آنجا كرد .\r\nدر همين سال ابو جعفر ، هاشم بن اشتاخنج را بكشت . وى در افريقيه عصيان كرده بود و مخالفت آورده بود . وى او را با پسر خالد مروروذى پيش منصور آوردند به هنگامى كه سوى مكه مىرفت و در قادسيه پسر اشتاخنج را بكشت .\r\nدر اين سال منصور سالار حج بود . گويند : وى در ماه رمضان از مدينة السلام برون شد . نه محمد بن سليمان كه از جانب وى عامل كوفه بود و نه عيسى بن موسى و نه هيچكس از مردم كوفه اين را ندانستند تا نزديك كوفه رسيد .\r\nدر اين سال يزيد بن حاتم از مصر معزول شد و محمد بن سعيد ولايتدار آنجا شد .\r\nعاملان ولايتها در اين سال ، همان عاملان سال پيش بودند بجز بصره كه در اين سال عامل آن يزيد بن منصور بود و بجز مصر كه در اين سال عامل آن محمد ابن سعيد بود .\r\nپس از آن سال صد و پنجاه و سوم در آمد .\r\n\r\nسخن از خبر حوادثى كه به سال صد و پنجاه و سوم بود\r\nاز جمله آن بود كه منصور وقتى از حج فراغت يافت و از مكه باز آمد و به بصره رسيد سپاهى آماده كرد و براى نبرد قوم كرك به دريا فرستاد ، قوم كرك به جده هجوم برده بودند و چون در اين سال منصور به بصره رسيد از آنجا سپاهى براى نبردشان\r\n","description":"","footnote":"","page_name":" 4964 ","page_number":355},
  {"content":"\r\nمهيا كرد .\r\nچنان كه گويند وقتى منصور به بصره رفت به نزديك پل بزرگ جا گرفت و اين آخرين بار بود كه به بصره رفت ، به قولى آخرين بار كه به بصره رفت به سال صد و - چهل و پنجم بود كه چهل روز آنجا بماند و قصرى آنجا بنا كرد ، سپس از آنجا سوى مدينة السلام بازگشت .\r\nدر اين سال منصور بر ابو ايوب موريانى غضب آورد و او را با پسران برادرش سعيد و مسعود و مخلد و محمد بداشت و آنها را به مطالبه كشيد ، خانه هايشان در مناذر بود .\r\nسبب غضب منصور بر ابو ايوب ، چنان كه گفته‌اند ، آن بود كه ابان بن صدقه دبير ابو ايوب در بارهء وى به نزد منصور سعايت كرده بود .\r\nدر اين سال عمر بن حفص صفرى در افريقيه كشته شد . ابو حاتم اباضى و ابو - عاد و بربرانى كه با آنها بودند وى را كشتند . چنان كه گويند اينان سيصد و پنجاه هزار - كس بودند كه سى و پنج هزارشان سوار بودند . ابو قره صفرى نيز با چهل هزار سوار با آنها بود و چهل روز پيش از آن به دو سلام خلافت مىگفتند .\r\nو هم در اين سال ، عباد وابسته منصور و هرثمة بن اعين و يوسف بن علوان را از خراسان در زنجيرها بياوردند از آن رو كه به جانبدارى عيسى بن موسى سر سخت بودند .\r\nدر اين سال منصور مردم را به داشتن كلاههاى دراز ، بسيار دراز ، وادار كرد ، چنان كه گفته‌اند از درون نى در آن مىنهادند و ابو دلامه در بارهء آن شعرى گفت به اين مضمون :\r\n« از امام افزايشى اميد داشتيم « اما امام منتخب كلاهها را بيفزود « كه بر سر مردان چنانست « كه گويى بر خمره هاى يهودان كلاه نهاده‌اند . »\r\n","description":"","footnote":"","page_name":" 4965 ","page_number":356},
  {"content":"\r\nدر همين سال عبيد پسر دختر ابو ليلى ، قاضى كوفه ، در گذشت و به جاى او شريك بن عبد الله نخعى به قضاوت گماشته شد .\r\nدر اين سال معيوف بن يحيى حجورى ، به غزاى تابستانى برون شد و شبانگاه به يكى از قلعه هاى روم رسيد كه مردمش به خواب بودند و جنگاورانى را كه آنجا بودند اسير كرد سپس سوى لاذقيهء سوخته رفت و آنجا را بگشود و شش هزار سر ، اسير از آنجا در آورد بجز مردان بالغ .\r\nدر همين سال منصور ، به كار بن مسلم عقيلى را بر ارمينيه گماشت .\r\nدر اين سال ، مهدى ، محمد بن ابى جعفر ، سالار حج بود .\r\nدر اين سال عامل مكه و طايف محمد بن ابراهيم بود . عامل مدينه حسن بن - زيد علوى بود . عامل كوفه محمد بن سليمان بود . عامل بصره يزيد بن منصور بود . قضاى آنجا با سوار بود . عامل مصر محمد بن سعيد بود .\r\nبه گفتهء واقدى در اين سال ، يزيد بن منصور از جانب ابى جعفر منصور ولايتدار يمن بود .\r\nآنگاه سال صد و پنجاه و چهارم در آمد .\r\n\r\nسخن از خبر حوادثى كه بسال صد و پنجاه و چهارم بود\r\nاز جمله اين بود كه منصور سوى شام حركت كرد و به بيت المقدس رفت و چنان كه گفته‌اند يزيد بن حاتم را با پنجاه هزار كس به افريقيه فرستاد ، براى نبرد خارجيانى كه آنجا بودند و عامل وى عمر بن حفص را كشته بودند .\r\nگويند : وى براى اين سپاه شصت و سه هزار هزار درم خرج كرد .\r\nدر اين سال چنان كه گويند منصور در كار بناى شهر رافقه مصمم شد .\r\nجابر گويد : وقتى ابو جعفر مىخواست شهر رافقه را بنا كند مردم رقه مقاومت\r\n","description":"","footnote":"","page_name":" 4966 ","page_number":357},
  {"content":"\r\nآوردند و مىخواستند با وى نبرد كنند ، گفتند : « بازارهاى ما را به تعطيل مىدهى و منابع معاش ما را از ميان مىبرى . » منصور مىخواست با آنها نبرد كند و يكى را پيش راهبى فرستاد كه آنجا در صومعه بود و به دو گفت : « آيا در بارهء كسى كه در اينجا شهرى مىسازد چيزى مىدانى ؟ » گفت : « خبر يافته‌ام كه يكى به نام مقلاص ، آن را مىسازد . » منصور گفت : « به خدا من همان مقلاصم . » محمد بن عمر گويد : در اين سال صاعقه اى در مسجد الحرام افتاد و پنج كس را بكشت .\r\nدر اين سال ابو ايوب موريانى و برادرش خالد هلاك شدند . و منصور ، موسى ابن دينار حاجب ابو العباس طوسى را بگفت تا دست و پاى برادرزادگان ابو ايوب را قطع كند و گردنهاشان را بزند و اين را به مهدى نوشت كه موسى چنان كرد و آنچه را دستور داده بود در بارهء آنها روان كرد .\r\nدر اين سال عبد الملك بن ظبيان نميرى ولايتدار بصره شد .\r\nدر اين سال زفر بن عاصم هلالى به غزاى تابستانى رفت و تا فرات رسيد .\r\nدر اين سال محمد بن ابراهيم عباسى سالار حج شد . وى از جانب ابو جعفر عامل مكه و طايف بود .\r\nعامل مدينه حسن بن زيد بود . عامل كوفه محمد بن سليمان بود . عامل بصره عبد الملك بن ايوب بن ظبيان بود . قضاى آنجا با سوار بن عبد الله بود .\r\nعامل سند هشام بن عمرو بود . عامل افريقيه يزيد بن حاتم بود . عامل مصر محمد ابن سعيد بود .\r\nپس از آن سال صد و پنجاه و پنجم در آمد .\r\n","description":"","footnote":"","page_name":" 4967 ","page_number":358},
  {"content":"\r\n\r\nسخن از خبر حوادثى كه به سال صد و پنجاه و پنجم بود\r\nاز جمله اين بود كه يزيد بن حاتم افريقيه را گشود و ابو عاد ، ابو حاتم و كسانى را كه با آنها بودند بكشت كه ولايت مغرب به استقامت آمد و يزيد بن حاتم وارد قيروان شد .\r\nدر اين سال منصور پسر خويش مهدى را براى بنيان شهر رافقه فرستاد كه آنجا رفت و شهر را به ترتيب بناى بغداد از در و فاصله ها و عرصه ها و خيابانها بنيان كرد و بر آن حصار و خندق نهاد آنگاه به شهر خويش بازگشت .\r\nدر اين سال ، چنان كه محمد بن عمر گويد ابو جعفر براى كوفه و بصره خندق نهاد و حصارى براى آن پديد آورد و مخارج حصار و خندق را از اموال مردم آنجا كرد .\r\nدر اين سال منصور ، عبد الملك بن ايوب بن ظبيان را از بصره معزول كرد و هيثم بن معاويه عتكى را عامل آنجا كرد و سعيد بن دعلج را به دو پيوست و به دو دستور داد كه با صرف اموال مردم شهر ديوارى به دور آن بسازد و بيرون ديوار خندقى بسازد .\r\nگويند كه وقتى منصور مىخواست دستور دهد حصار كوفه را بسازند و خندق را بكنند گفت تا به هر يك از مردم كوفه پنج درم بدهند كه مىخواست بدين - وسيله شمارشان را بداند و چون شمارشان را بدانست بگفت تا از هر كدام چهل درم بگيرند كه گرفتند . آنگاه بگفت تا آن را بر حصار كوفه و كندن خندق آن خرج كنند و شاعرى از مردم كوفه چنين گفت :\r\n« اى واى قوم من ! « كه از امير مؤمنان چه كشيديم\r\n","description":"","footnote":"","page_name":" 4968 ","page_number":359},
  {"content":"\r\n« كه پنج درم ميانمان تقسيم كرد « و چهل درم از ما خراج گرفت . » در اين سال فرمانرواى روم از منصور صلح خواست به شرط آنكه جزيه بپردازد .\r\nدر اين سال يزيد بن اسيد سلمى به غزاى تابستانى رفت .\r\nو هم در اين سال منصور ، برادر خويش عباس بن محمد را از جزيره برداشت و مالى از او به غرامت گرفت\r\nو بر او خشم آورد و وى را بداشت .\r\nيكى از بنى هاشميان گويد : منصور ، پس از يزيد بن اسيد ، عباس بن محمد را ولايتدار جزيره كرده بود . پس از آن به دو خشم آورد و همچنان بر او خشمگين بود تا وقتى كه بر يكى از عموهاى خويش از فرزندان على بن عبد الله كه با اسماعيل بن على بود يا ديگرى خشم آورد و همه كسان وى و عموهايش و زنانشان به دو پرداختند و در بارهء عموى مغضوب با وى سخن مىكردند و بر او سخت گرفتند تا از او راضى شد .\r\nعيسى بن موسى به دو گفت : « اى امير مؤمنان با وجود اين كه نعمتهاى تو بر خاندان عبد الله بن على روانست نسبت به ما حسودى مىكنند ، از جمله اينكه از چند روز پيش بر اسماعيل بن على خشم آوردى و بر تو سخت گرفتند اما از فلان وقت و فلان وقت بر عباس بن محمد خشم آورده اى و نديدم كه يكى از آنها در بارهء وى با تو سخن كند . » گويد : پس منصور عباس را پيش خواند و از او رضايت آورد .\r\nگويد : و چنان بود كه وقتى عباس ، يزيد بن اسيد را از جزيره بر كنار كرد وى به نزد ابو جعفر از عباس شكايت كرد و گفت : « اى امير مؤمنان برادرت مرا به وضع بدى برداشت و به عرض من دشنام گفت . » منصور به دو گفت : « نيكيهايى را كه با تو كرده‌ام با بديهاى برادرم با هم بگير كه تعادل كند . »\r\n","description":"","footnote":"","page_name":" 4969 ","page_number":360},
  {"content":"\r\nيزيد بن اسيد گفت : « اى امير مؤمنان اگر نيكى شما پاداش بديتان باشد اطاعت ما تفضلى باشد كه با شما مىكنيم . » در اين سال منصور ، موسى بن كعب را بر كار جنگ و خراج جزيره گماشت .\r\nبه گفتهء بعضىها در همين سال منصور ، محمد بن سليمان را از كوفه برداشت و عمر بن زهير ، برادر مسيب بن زهير را به جاى وى گماشت .\r\nاما عمر بن شبه چنين پنداشته كه وى محمد بن سليمان را به سال صد و پنجاه و سوم از كوفه برداشت و در اين سال عمرو بن زهير ضبى برادر مسيب بن زهير را به جاى وى گماشت و او خندق كوفه را بكند .\r\n\r\nسخن از اينكه چرا منصور ، محمد بن سليمان را از كوفه برداشت ؟\r\nگويند : در ايامى كه محمد بن سليمان عامل كوفه بود ، عبد الكريم بن ابى - العوجا\r\nرا پيش وى بردند ، وى دايى معن بن زائده بود و محمد بگفت تا او را بداشتند .\r\nحسين بن ايوب گويد : شفيعان ابن ابى العوجا در مدينة السلام بسيار شدند و در بارهء وى با ابو جعفر اصرار كردند ، اما هر كه در بارهء او سخن مىكرد مورد بد - گمانى بود . ابو جعفر بگفت تا به محمد بنويسند كه دست از ابن ابى العوجا بدارد تا راى خويش را به دو بگويد .\r\nگويد : ابن ابى العوجا با ابو الجبار سخن كرد . وى از خواص ابو جعفر و محمد بود و از پى آنها نيز جزو خواص فرزندانشان بود به دو گفت : « اگر امير سه روز مرا نگهدارد يكصد هزار دارد و تو نيز فلان و فلان مقدار دارى . » گويد : ابو الجبار اين را به محمد بگفت كه گفت : « به خدا او را به ياد من\r\n","description":"","footnote":"","page_name":" 4970 ","page_number":361},
  {"content":"\r\nآوردى كه فراموشش كرده بودم ، وقتى از مراسم جمعه بازگشتم او را به ياد من آر . » و چون از جمعه بازگشت به ياد وى آورد كه او را پيش خواند و گفت : « گردنش را بزنيد . » و چون يقين كرد كه كشته مىشود گفت : « به خدا اگر مرا مىكشيد ، چهار - هزار حديث جعل كرده‌ام كه ضمن آن حلال را حرام كرده‌ام و حرام را حلال كرده‌ام ، به خدا در روز روزه به افطارتان وا داشته‌ام و به روز افطار به روزه تان وا داشته‌ام . » گويد : پس گردن او را بزدند ، آنگاه فرستادهء ابو جعفر با نامهء وى بيامد كه مبادا در بارهء ابو العوجا كارى كنى ، كه اگر بكنى ، چنين و چنانت مىكنم . و او را تهديد مىكرد .\r\nگويد : محمد به فرستاده گفت : « اين سر ابو العوجاست و اينك پيكر اوست كه در بازار آويخته است ، آنچه را با تو گفتم به امير مؤمنان بگوى . » و چون فرستاده پيام وى را به ابو جعفر بگفت بر او خشم آورد و بگفت تا عزل او را بنويسند و گفت : « به خدا قصد آن كردم كه محمد را به قصاص وى بكشم . » گويد : آنگاه منصور عيسى بن على را پيش خواند كه بيامد و به دو گفت : « اين ، عمل تو بود كه به من گفتى اين پسر را ولايتدار كنم و او را ولايتدار كردم كه پسرى است نادان و نمىداند چه مىكند ، يكى را مىكشد بى آنكه راى مرا در بارهء وى بداند و در انتظار دستور من نمىماند ، عزل وى را نوشتم ، به خدا با وى چنين و چنان مىكنم . » و تهديد مىكرد .\r\nگويد : عيسى خاموش ماند تا خشم منصور آرام شد ، آنگاه گفت : « اى امير مؤمنان ، محمد اين مرد را به سبب زندقه كشته ، اگر كشتن وى صواب بوده از آن تست و اگر خطا بوده به گردن محمد است ، به خدا اى امير مؤمنان اگر او را به عوض كارى كه كرده معزول كنى ، وى ستايش و نيكنامى مىبرد و بدگويان عوام به تو مىپردازند . »\r\n","description":"","footnote":"","page_name":" 4971 ","page_number":362},
  {"content":"\r\nپس منصور بگفت تا نامه ها را دريدند و وى را به كارش باقى گذاشت .\r\nبعضىها گفته‌اند كه منصور ، محمد بن سليمان را از كوفه برداشت به سبب كارهاى زشتى\r\nكه از وى شنيده بود و وى را به ارتكاب آن متهم داشته بود ، كسى كه به منصور خبر داده بود مساور بن سوار جرمى سالار نگهبانان وى بود .\r\nگويد : حماد در بارهء مساور شعرى دارد به اين مضمون :\r\n« ترا از شگفتيهاى روزگار همين بس « كه من از قدرت جرميان بيمناكم . » در همين سال منصور ، حسن بن زيد را از مدينه برداشت و عبد الصمد بن على را بر آنجا گماشت . فليح بن سليمان را نيز به دو پيوست كه ناظر وى باشد . عامل مكه و طائف محمد بن ابراهيم بود . عامل كوفه عمرو بن زهير بود . عامل بصره هيثم بن معاويه بود . عامل افريقيه يزيد بن حاتم بود عامل مصر محمد بن سعيد بود .\r\nآنگاه سال صد و پنجاه و ششم در آمد .\r\n\r\nسخن از خبر حوادثى كه به سال صد و پنجاه و ششم بود\r\nاز جمله حوادث سال آن بود كه هيثم بن معاويه كه از جانب ابو جعفر عامل بصره بود به عمرو بن شداد كه از جانب ابراهيم بن عبد الله عامل فارس بود دست يافت كه در بصره كشته شد و آويخته شد .\r\n\r\nسخن از اينكه چگونه هيثم بن - معاويه بر عمرو بن شداد دست يافت ؟\r\nمعروف گويد : عمرو بن شداد يكى از خادمان خويش را تازيانه زد و او پيش عامل بصره آمد كه يا ابن دعلج بود و يا هيثم بن معاويه ، و عمرو بن شداد را به او نشان داد\r\n","description":"","footnote":"","page_name":" 4972 ","page_number":363},
  {"content":"\r\nكه وى را بگرفت و بكشت و در مربد بياويخت ، در محل خانه اسحاق بن - سليمان .\r\nگويد : عمرو وابستهء طايفهء بنى جمح بود .\r\nبعضىها گفته‌اند كه هيثم بن معاويه هنگامى كه به آهنگ مدينة السلام برون شده بود به عمرو بن شداد دست يافت ، هيثم در قصر خويش بر كنار نهرى به نام نهر معقل فرود آمده بود ، پيكى از طرف ابو جعفر بيامد و نامه اى براى هيثم بن معاويه همراه داشت كه دستور مىداد ابن شداد را به دو تسليم كند . هيثم ، ابن شداد را به دو داد كه به بصره برد و در كنار عرصه با وى خلوت كرد و از او پرسش مىكرد ، اما چيزى كه مىخواست بداند از او به بدست نياورد و دو دست و دو پاى او را ببريد و گردنش را بزد و در مبرد بصره بياويخت .\r\nدر همين سال منصور ، هيثم بن معاويه را از بصره و توابع آن عزل كرد و سوار بن عبد الله قاضى را بر كار نماز گماشت و قضا و نماز را يك جا به او داد . سعيد ابن دعلج را نيز سالار نگهبانان بصره و حادثات آن كرد .\r\nدر همين سال ، هيثم بن معاويه از آن پس كه از بصره معزول شد ، به طور ناگهانى ، هنگامى كه بر شكم كنيز خود بود جان داد . منصور بر او نماز كرد و در گورستان بنى هاشم به گور رفت .\r\nدر اين سال زفر بن عاصم هلالى به غزاى تابستانى رفت .\r\nدر اين سال عباس بن محمد بن على سالار حج بود .\r\nعامل مكه محمد بن ابراهيم بود كه مقيم مدينة السلام بود و پسرش ابراهيم در مكه جانشين او بود . بجز مكه طائف را نيز داشت .\r\nعامل كوفه ، عمرو بن زهير بود . كار حادثات و مقيمان و نگهبانان و اوقاف ديار عرب در بصره با سعيد بن دعلج بود . نماز و قضاى آنجا با سوار بن عبد الله بود .\r\nعامل ولايت دجله و اهواز و فارس ، عمارة بن حمزه بود . عامل كرمان و سند هشام بن -\r\n","description":"","footnote":"","page_name":" 4973 ","page_number":364},
  {"content":"\r\nعمرو بود . عامل افريقيه يزيد بن حاتم بود . عامل مصر ، محمد بن سعيد بود .\r\nآنگاه سال صد و پنجاه و هفتم در آمد .\r\n\r\nسخن از خبر حوادثى كه به سال صد و پنجاه و هفتم بود\r\nاز جمله حوادث سال اين بود كه منصور قصر خويش را كه بر كنار دجله بود و خلد نام داشت بساخت و كار ساختن آن را بر غلام خويش ربيع و ابان بن صدقه تقسيم كرد .\r\nدر همين سال ، يحيى ، ابو زكرياى محتسب كشته شد . سبب كشته شدن وى را از پيش ياد كرده‌ايم .\r\nدر اين سال ، منصور بازارها را از مدينة السلام به در كرخ و ديگر جاها برد .\r\nاز پيش سبب اين را نيز ياد كرده‌ايم .\r\nدر اين سال منصور ، جعفر بن سليمان را بر بحرين گماشت ، اما ولايتدارى وى سر نگرفت و به جاى وى سعيد بن دعلج را به امارت گماشت و سعيد پسر خويش ، تميم را آنجا فرستاد .\r\nدر اين سال منصور سپاه خويش را با سلاح و اسب ، به خويشتن ، در محلى كه برگزيده بود بر كنار دجله نرسيده به قطر پل سان ديد و مردم خاندان و اقارب خويش را بگفت كه آن روز سلاح بپوشند ، خود وى نيز برفت كه زره اى به تن داشت و يك كلاه سياه كوتاه مصرى به زير خود داشت .\r\nو هم در اين سال عامر بن اسماعيل مسلى در مدينة السلام بمرد و منصور بر او نماز كرد و در گورستان بنى هاشم به خاك رفت .\r\nو هم در اين سال سوار بن عبد الله در گذشت . ابن دعلج بر او نماز كرد و منصور ، عبيد الله بن حسن نميرى را به جايش گماشت .\r\n","description":"","footnote":"","page_name":" 4974 ","page_number":365},
  {"content":"\r\nو هم در اين سال منصور به نزد باب الشعير پل بست و اين كار به دستور ربيع حاجب و به دست حميد بن قاسم صراف انجام گرفت .\r\nو هم در اين سال محمد بن سعيد دبير ، از مصر معزول شد و مطر ، وابستهء ابو جعفر منصور ، عامل آنجا شد .\r\nو هم در اين سال معبد بن خليل ولايتدار سند شد و هشام بن عمرو از آنجا معزول شد . در آن وقت معبد به خراسان بود و ولايتدارى وى را به دو نوشتند .\r\nدر اين سال يزيد بن اسيد سلمى به غزاى تابستانى رفت و سنان ، وابستهء بطال ، را سوى يكى از قلعه ها فرستاد كه اسير و غنيمت گرفت .\r\nبه گفتهء محمد بن عمر ، آنكه در اين سال غزاى تابستانى كرد زفر بن عاصم بود .\r\nدر اين سال ابراهيم بن يحيى عباسى سالار حج شد .\r\nمحمد بن عمر گويد : وى ، يعنى همين ابراهيم ، عامل مدينه بود .\r\nديگرى گويد : در اين سال عامل مدينه عبد الصمد بن على بود . عامل مكه و طائف محمد بن ابراهيم بود . عامل اهواز و فارس ، عمارة بن حمزه بود . عامل كرمان و سند معبد بن خليل بود . عامل مصر ، مطر وابستهء منصور بود .\r\nآنگاه سال صد و پنجاه و هشتم در آمد .\r\n\r\nسخن از خبر حوادثى كه به سال صد و پنجاه و هشتم بود\r\nاز جمله حوادث سال اين بود كه منصور پسر خويش ، مهدى را به رقه فرستاد و به دو دستور داد كه موسى بن كعب را از موصل معزول كند و يحيى بن خالد ابن برمك را ولايتدار آنجا كند . و سبب آن ، چنان كه صالح بن عطيه گويد آن بود كه منصور سه هزار هزار بر خالد بن برمك نهاده بود و خون وى را در گرو آن كرده بود و سه روز\r\n","description":"","footnote":"","page_name":" 4975 ","page_number":366},
  {"content":"\r\nمهلتش داده بود .\r\nگويد : خالد به پسر خويش يحيى گفت : « پسر كم ، مرا آزار مىدهند و چيزى مطالبه مىكنند كه ندارم و از اين كار خون مرا منظور دارند ، تو پيش حرم و كسان خويش رو و هر چه را كه پس از مرگ من نسبت به آنها خواهى كرد بكن . » آنگاه به دو گفت : « اى پسر ، اين كار مانع تو نشود كه برادرانمان را ببينى و بر عمارة بن حمزه و صالح مصلى دار و مبارك ترك بگذرى و وضع ما را با آنها بگويى . » يحيى گويد : پيش اين كسان رفتم ، بعضيشان روى عبوس كردند و محرمانه مال به نزد من فرستادند ، بعضيشان مرا اجازهء ورود ندادند و از دنبال من مال فرستادند .\r\nگويد : از عمارة بن حمزه اجازه خواستم و به نزد وى در آمدم كه در حياط خانهء خويش بود و رو به ديوار داشت ، روى به طرف من نكرد . به دو سلام گفتم جوابى سبك داد و گفت : « پسركم ، پدرت چطور است ؟ » گفتم : « خوب است ، به تو سلام مىگويد و از اين غرامت كه بر او نهاده‌اند خبر مىدهد و يكصد هزار درهم از تو به وام مىخواهد . » گويد : كم يا بيش پاسخى به من نداد .\r\nگويد : جايم برايم تنگ شد و زمين زير پايم بگشت .\r\nگويد : بار ديگر در بارهء چيزى كه به سبب آن به نزدش رفته بودم با وى سخن كردم كه گفت : « اگر چيزى داشتم به نزد تو مىرسد . » يحيى گويد : برون شدم و با خويش مىگفتم : « خدا لعنت كند چيزى را كه\r\nاز غرور و خود پسندى و گردنفرازى تو برسد . » پيش پدرم رفتم و خبر را با وى بگفتم و گفتم : « چنان مىبينم كه از عمارة بن حمزه اطمينانى دارى كه نبايد\r\n","description":"","footnote":"","page_name":" 4976 ","page_number":367},
  {"content":"\r\nداشت . » گويد : به خدا در اين حال بودم كه فرستادهء عمارة بن حمزه با يكصد هزار نمودار شد .\r\nگويد : به دو روز دو هزار هزار و هفتصد هزار فراهم آورديم و سيصد هزار باقيماند ، كه اگر مىبود چيزى كه براى آن تلاش كرده بوديم كامل مىشد و اگر نبود ، بيهوده بود .\r\nگويد : به خدا روى پل بغداد مىگذشتم و غمين بودم كه فالگويى به طرف من جست و گفت : « جوجه پرنده خبرت مىدهد . » گويد : بى اعتنا از او گذشتم اما به من رسيد و لجام مرا گرفت و گفت : « به خدا غمزده اى ، به خدا ، خدا غمت را مىبرد ، فردا از اينجا مىگذرى و پرچم پيش روى تو است . » گويد : برفتم و از گفتهء وى شگفتى مىكردم .\r\nگويد : فالگو به من گفت : « اگر چنين شد پنجهزار درهم پيش تو دارم . » گفتم : « آرى . » و اگر گفته بود پنجاه هزار درم مىگفتم : « آرى . » كه به نظرم بعيد مىنمود كه چنين شود .\r\nگويد : پس برفتم ، خبر به منصور رسيده بود كه موصل بشوريده و كردان در آنجا پراكنده‌اند و گفته بود : « كى مرد اين كار است ؟ » مسيب بن زهير كه دوست خالد بن برمك بود گفته بود : « اى امير مؤمنان ، مرا رايى هست كه مىدانم نمىپذيرى و آن را رد مىكنى و لكن از گفتن آن باز نمىمانم و با تو مىگويم . » گفت : « بگوى كه ترا به دغلى منسوب نمىدارم . » گويد : گفتم : « اى امير مؤمنان ، هيچكس را به آن نخواهى گماشت كه همانند خالد باشد . »\r\n","description":"","footnote":"","page_name":" 4977 ","page_number":368},
  {"content":"\r\nگفت : « واى تو ، پس از آنچه با وى كرده‌ايم به كار ما مىآيد ؟ » گفتم : « بله ، اى امير مؤمنان با اين كار وى را به استقامت آورده اى ، من از وى ضمانت مىكنم . » گفت : « اين كار از او ساخته است ، به خدا فردا پيش من حضور يابد . » گويد : پس خالد را بياوردند ، سيصد هزار باقيماندهء او را بخشيد و او را بر گماشت .\r\nيحيى گويد : بر فالگوى گذشتم و چون مرا ديد گفت : « از صبحگاه اينجا انتظار ترا مىبرم . » گفتم : « با من بيا . » پس با من بيامد و پنجهزار درم را به دو دادم .\r\nگويد : پدرم به من گفت : « پسركم ، عماره حقها به گردن دارد و براى او رخدادها هست ، پيش وى برو و به دو سلام گوى و بگوى : خدا راى امير مؤمنان را موافق ما كرد كه از آنچه بر ما مانده بود گذشت كرد و مرا ولايتدار موصل كرد و به من گفته آنچه را از تو گرفته بودم پس بدهم . » گويد : پيش وى رفتم ، چنان بود كه وى را ديده بودم ، به دو سلام گفتم ، سلامم را پاسخ نگفت\r\nو بيش از اين نگفت كه پدرت چطور است ؟\r\nگفتم : « خوب است و چنين و چنان مىگويد . » گويد : درست به جاى خويش نشست و گفت : « من صراف پدرت نبوده‌ام كه وقتى بخواهد از من بگيرد و وقتى نخواهد پس بدهد ، از پيش من برخيز كه هرگز برنخيزى . » گويد : پيش پدرم رفتم و خبر را با وى بگفتم ، پدرم گفت : « پسركم او عماره است ، كسى است كه به او اعتراض نمىتوان كرد . » گويد : خالد همچنان بر موصل برد ، تا وقتى كه منصور در گذشت ، يحيى نيز ولايتدار آذربيجان بود .\r\n","description":"","footnote":"","page_name":" 4978 ","page_number":369},
  {"content":"\r\nاحمد بن محمد موصلى گويد : هرگز مهابت اميرى به نزد ما چون مهابت خالد ابن برمك نبود ، بى آنكه عقوبت سخت كند . از او جبارى نديديم ولى مهابت وى به دلهاى ما بود .\r\nمعاوية بن بكر باهلى گويد : ابو جعفر بر موسى بن كعب خشم آورده بود . وى از جانب ابو جعفر عامل جزيره و موصل بود ، پسر خويش مهدى را سوى رقه فرستاد كه رافقه را بنيان كند و چنان وانمود كه آهنگ بيت المقدس دارد ، به دو گفت سوى موصل رود و چون آنجا رسيد ، موسى بن كعب را بگيرد و به بند كند و خالد بن برمك را به جاى وى ولايتدار موصل كند .\r\nگويد : مهدى چنين كرد و خالد را در موصل نهاد و دو برادر خالد ، حسن و سليمان ، پسران برمك را با خويش ببرد .\r\nگويد : و چنان بود كه منصور ، پيش از آن خالد را پيش خوانده بود و گفته بود : ترا براى يكى از كارهاى مهم در نظر گرفته‌ام و براى يكى از مرزها برگزيده‌ام آماده باش و كس اين را نداند تا ترا بخوانم .\r\nگويد : يحيى خبر را از پدر خويش نهان داشت و با كسان ديگر به حضور يافت .\r\nربيع در آمد و گفت : « يحيى بن خالد . » يحيى بر خاست و ربيع دست او را گرفت و بنزد منصور برد و چون بنزد كسان بازگشت پرچم آذربيجان پيش روى او بود . پدرش آنجا حاضر بود و كسان را بگفت تا همراه وى بروند كه در موكب وى برفتند و به دو مباركباد گفتند ، به پدرش نيز به سبب ولايتدارى وى مباركباد گفتند و كارشان دوام يافت .\r\nاحمد بن معاويه گويد : منصور فريفتهء يحيى بود ، مىگفت : « مردم فرزند مىآورند اما يحيى پدرى آورده است . » در اين سال منصور در قصر خويش به نام خلد جاى گرفت .\r\nدر همين سال منصور به مسيب بن زهير خشم آورد و او را از نگهبانى برداشت و بگفت تا وى\r\nرا بدارند و به بند كنند ، از آن رو كه وى ابان بن بشير دبير را زير\r\n","description":"","footnote":"","page_name":" 4979 ","page_number":370},
  {"content":"\r\nتازيانه كشته بود به سبب كينه اى كه از او در كار شركت با برادرش عمرو بن زهير در ولايتدارى كوفه داشته بود .\r\nراوى گويد : منصور ، حكم بن يوسف ، متصدى نيم نيزه ها را به جاى مسيب گماشت . پس از آن مهدى با پدر خويش در بارهء مسيب سخن كرد و از آن پس كه وى را بداشته بود از او رضايت آورد و كار نگهبانى را كه عهده مىكرده بود به دو باز داد .\r\nدر اين سال منصور ، نصر بن حرب تميمى را ولايتدار مرز فارس كرد .\r\nو هم در اين سال منصور در جرجرايا از اسب بيفتاد و ميان دو ابرويش شكافت و چنان شده بود كه وقتى پسر خويش مهدى را سوى رقه مىفرستاد به بدرقهء وى بيرون شده بود و به محلى رسيده بود كه آن را چاه سماقا مىگفتند سپس سوى حولابا رفته بود ، آنگاه راه نهروانات گرفته بود و چنان كه گفته‌اند به محل شكافى از نهروانات رسيده بود كه به رود دياله مىريخت و هيجده روز براى بستن آن بماند اما كارى نساخت .\r\nو سوى جرجرايا رفت و از جرجرايا براى ديدن ملكى از آن عيسى بن على كه آنجا بود برون شد و همان روز از يابوى ديزهء [ 1 
  ] خويش بيفتاد و چهره اش بشكافت .\r\nگويد : همانوقت كه در جرجرايا بود از جانب عمان اسيرانى از هندوان را به نزد وى آوردند كه تسنيم بن حوارى آنها را همراه پسر خويش محمد فرستاده بود .\r\nمنصور مىخواست گردنهايشان را بزند از آنها پرسش كرد و چيزها با وى گفتند كه كارشان به نظر وى مشتبه شد و از كشتنشان . دست بداشت و همه را ميان سرداران و نايبان خويش تقسيم كرد .\r\nو هم در اين سال مهدى از رقه سوى مدينة السلام بازگشت و در ماه رمضان آنجا رسيد .\r\nدر همين سال منصور بگفت تا قصر ابيض را كه كسرى بنا كرده بود ، مرمت\r\n\r\n","description":"","footnote":"\r\n[ 1 
  ] كلمهء متن ديزج ، معرف ديزه ، بگفته برهان اسب و استر و خرى كه از كاكل تا دهنش خط سياهى كشيده شده باشد . م .\r\n","page_name":" 4980 ","page_number":371},
  {"content":"\r\nكنند و بگفت تا هر كس كه آجر خسروانى از ويرانه بناهاى خسروان در خانه اش يافت شود ، غرامت دهد . مىگفت : « اين غنيمت مسلمانان است . » اما نه اين كار سر - گرفت نه مرمت قصر كه دستور داده بود .\r\nدر اين سال معيوف بن يحيى از در بند حدث به غزاى تابستانى رفت و با دشمن تلاقى كرد كه نبرد كردند ، سپس از هم جدا شدند .\r\n\r\nسخن از بداشتن ابن جريح و عباد بن كثير و ثورى\r\nدر اين سال ، چنان كه گويند ، محمد بن ابراهيم كه امير مكه بود ، به دستور منصور ، ابن جريح و عباد بن كثير و ثورى را بداشت ، سپس بى اجازهء ابو جعفر از حبس آزادشان كرد و ابو جعفر بر او خشم آورد .\r\nمحمد بن عمران وابستهء محمد بن ابراهيم به نقل از پدرش گويد : منصور به محمد بن ابراهيم كه امير مكه بود نوشت و دستور داد كه يكى از خاندان على بن ابى طالب را كه در مكه بود بدارد و نيز ابن جريح و عباد بن كثير و ثورى را بدارد .\r\nگويد : پس محمد آنها را بداشت ، وى را نديمان بود كه شبانگاه با وى به صحبت مىنشستند و چون وقت صحبت وى رسيد بنشست و چشم به زمين دوخت و بدان مىنگريست و يك كلمه نگفت تا پراكنده شدند .\r\nبه دو گفتم : « رفتار ترا ديدم قضيه چيست ؟ » گفت : « خويشاوندى را گرفتم و بداشتم و تنى چند از بزرگان قوم را بگرفتم و بداشتم ، امير مؤمنان مىآيد و نمىدانم چه خواهد بود ، شايد بگويد : آنها را بكشند كه قدرت وى فزون شود و دين من تباهى گيرد . » گويد : گفتمش : « چه خواهى كرد ؟ » گفت : « خدا را مرجح مىدارم و اين گروه را رها مىكنم ، سوى شتران من\r\n","description":"","footnote":"","page_name":" 4981 ","page_number":372},
  {"content":"\r\nرو و شترى از آن بر گير ، پنجاه دينار نيز بردار و پيش مرد طالبى ببر و به دو سلام گوى و بگوى : « پسر عمويت از تو مىخواهد كه از اينكه ترا ترسانيده وى را بهل كنى و بر اين مركب نشينى و اين خرج را بگيرى . » گويد : وقتى مرا ديد ، بنا كرد از شر من به خدا پناه مىبرد و چون پيام را رسانيدم گفت : « وى را بهل كردم ، مرا نه به مركوب نياز هست نه به خرجى . » گويد : گفتمش : « اگر بگيرى خوشدلتر مىشود . » و او چنان كرد .\r\nگويد : پس از آن پيش ابن جريح و سفيان بن سعيد و عباد بن كثير رفتم و آنچه را گفته بود با آنها بگفتم . گفتند : « وى را بهل كرديم . » گويد : گفتمشان : « به شما مىگويد : مادام كه منصور اينجاست نبايد هيچيك از شما نمايان شود . » گويد : وقتى منصور نزديك رسيد ، محمد بن ابراهيم مرا با تحفه ها فرستاد و چون به منصور خبر دادند كه فرستادهء محمد بن ابراهيم آمده بگفت تا چهره شتران را بزدند .\r\nگويد : وقتى به چاه ميمون رسيد ، محمد بن ابراهيم به پيشواز وى آمد و چون به دو خبر دادند بگفت تا چهرهء اسبان وى را بزدند و محمد از راه بگشت و بر كنارى مىرفت .\r\nگويد : ابو جعفر را از راه به كنار بردند ، در سمت چپ ، و مركوب او را بخوابانيدند ، محمد مقابل وى متوقف بود و طبيبى همراه وى بود . وقتى ابو جعفر بر نشست و با همكجاوهء خويش ربيع برفت محمد طبيب را بگفت تا به محل توقف ابو جعفر رفت و مدفوع وى را بديد و به محمد گفت : « مدفوع مردى را ديدم كه دير نخواهد ماند . » و چون به مكه رسيد چيزى نگذشت كه بمرد و محمد به سلامت جست .\r\n","description":"","footnote":"","page_name":" 4982 ","page_number":373},
  {"content":"\r\n\r\nسخن از خبر وفات ابو جعفر منصور\r\nگويد : در اين سال ابو جعفر از مدينة السلام به آهنگ مكه حركت كرد در ماه شوال ، چنان كه گويند به نزد قصر عبدويه فرود آمد و به هنگامى كه آنجا اقامت داشت ، سه روز از شوال مانده ، پس از روشنى صبحدم ستاره اى فرو افتاد و اثر آن تا هنگام بر آمدن خورشيد آشكار بود ، آنگاه به كوفه رفت و در رصافه فرود آمد و چند روز از ذى قعده رفته به قصد حج و عمره از آنجا برون شد قربانى همراه برد و علامت نهاد و قلاده بست و چون چند منزل از كوفه سپرد ، به بيمارىاى كه از آن در گذشت مبتلا شد .\r\nدر بارهء سبب بيمارىاى كه از آن در گذشت اختلاف كرده‌اند .\r\nمحمد بن سليمان نوفلى گويد : منصور غذاى خويش را هضم نمىكرد و از اين ، به متطببان شكوه مىكرد و از آنها مىخواست كه براى وى گوارشها [ 1 
  ] فراهم كنند ، اما اين را خوش نداشتند و به دو مىگفتند : غذا كمتر بخورد مىگفتند كه گوارشها غذا را زود هضم مىكند اما عوارضى پديد مىآورد كه سختتر از آنست .\r\nعاقبت يكى از طبيبان هند به نزد وى آمد و به دو همان گفت كه ديگران گفته بودند و گردهايى از ادويهء معطر و داروهاى گرم براى او فراهم مىكرد كه گوارش خشك بود كه مىخورد و غذايش را هضم مىكرد و او را ستود .\r\nگويد : بسيارى از متطببان عراق به من گفتند : به خدا ابو جعفر نخواهد مرد مگر از شكم روش .\r\nگويد : به دو گفتم : « از كجا مىدانى ؟ »\r\n\r\n","description":"","footnote":"\r\n[ 1 
  ] كلمهء متن : جوارشنات ، جمع جوارشن ، معرب تحريف شده گوارش يا گوارشت پارسى . م .\r\n","page_name":" 4983 ","page_number":374},
  {"content":"\r\nگفت : « او گوارش مىخورد كه غذايش را هضم مىكند اما هر روز چيزى از نيروى معده اش و پيه امعايش را مىكاهد و از شكم روش مىميرد . » گويد : به من گفت : « مثلى براى اين مىزنم ،\r\nاگر كوزه اى بر كرسىاى نهى و آجر نوى زير آن بنهى و قطره بريزد ، مگر قطره هايش به مرور زمان آجر را سوراخ نمىكند ؟ مگر ندانى كه هر قطره اى كاهشى ميارد ؟ » گويد : چنان كه گفته بود ابو جعفر از شكم روش مرد .\r\nبعضىها گفته‌اند : آغاز بيمارى وى كه از آن بمرد از گرمازدگى بود كه به سبب بر نشستن در گرماى سخت به دو رسيد . با وجود سنش مردى ، گرم مزاج بود و خلط صفراء بر او غالب بود ، پس از آن شكم روش گرفت و چنين بود تا وقتى به بستان ابن - عامر فرود آمد و بيماريش شدت يافت و از آنجا حركت كرد ، اما تا مكه نتوانست رفت در بئر ابن مرتفع فرود آمد و يك روز و شب آنجا ببود ، سپس از آنجا سوى بئر ميمون رفت و از ورود حرم مىپرسيد و وصيتى را كه مىخواست كرد ، با ربيع مىكرد و سحرگاه يا هنگام بر آمدن آفتاب آنجا بمرد . به شب شنبه هفت روز رفته از ذى حجه ، به هنگام وفات وى جز خادمانش و ربيع وابسته اش كسى به نزد وى حاضر نبود .\r\nگويد : ربيع مرگ وى را مكتوم داشت و زنان و كسان ديگر را از گريستن بر او و ناليدن منع كرد . وقتى صبح شد و كسان خاندان وى بنا به عادت حضور يافتند و در جايهاى خويش نشستند نخستين كسى كه خوانده شد عيسى بن على بود كه مدتى بماند ، آنگاه به عيسى بن موسى اجازه داده شد و در صورتى كه در ايام پيشين وى را در اجازهء ورود بر عيسى بن على مقدم مىداشتند . و همين مايهء بدگمانى شد . آنگاه به بزرگان و كهنسالان خاندان ، سپس به همگيشان اجازه داده شد و ربيع به دست موسى بن مهدى از آنها براى امير مؤمنان مهدى و از پى وى براى عيسى بن موسى بيعت گرفت تا از بيعت بنى هاشم فراغت يافت . آنگاه سرداران را پيش خواند كه بيعت كردند و هيچكس\r\n","description":"","footnote":"","page_name":" 4984 ","page_number":375},
  {"content":"\r\nاز آنها از اين كار باز نماند مگر على بن عيسى بن ماهان كه وقتى عيسى بن موسى را ياد كرد از بيعت وى خوددارى كرد كه محمد بن سليمان او را سيلى زد و گفت : « اين كافر كيست ؟ » و به او ناسزا گفت و مىخواست گردنش را بزند كه بيعت كرد و كسان از پى همديگر بيعت كردند .\r\nگويد : مسيب بن زهير نخستين كس بود كه در بيعت استثنا آورد و عيسى بن - موسى گفت اگر چنين باشد به او ناسزا گوييد .\r\nگويد : آنگاه موسى بن مهدى به مجلس عام آمد و بقيه سرداران و سران بيعت كردند . عباس بن محمد و محمد بن سليمان سوى مكه رفتند كه با مردم آنجا بيعت كنند .\r\nدر آن وقت سخنگو عباس بود ، كسان ما بين ركن و مقام براى مهدى بيعت كردند .\r\nتعدادى از مردم خاندان مهدى در اطراف مكه و اردوگاه پراكنده شدند و كسان براى وى بيعت كردند . آنگاه كار تجهيز و غسل و كفن منصور را آغاز كردند . عباس بن - محمد از خاندان وى و ربيع و زنان و تعدادى از خادمان و وابستگانش اين كار را عهده كردند هنگام نماز پسينگاه از تجهيز وى فراغت يافتند و چهره و همه پيكر او را تا رستنگاه مو با كفن پوشانيدند و سرش را به سبب احرام برهنه نهادند . آنگاه كسان خاندانش و خواص وابستگانش او را برداشتند و چنان كه واقدى گويد عيسى بن موسى در دره خوز بر او نماز كرد .\r\nبه قولى آنكه بر او نماز كرد ابراهيم بن يحيى بن محمد بود .\r\nگويند : منصور در اين باب وصيت كرده بود ، از آن رو كه ابراهيم در مدينة - السلام در كار نماز جانشين وى بوده بود .\r\nمحمد نوفلى گويد : ابراهيم بن يحيى در محل خيمه ها پيش از آنكه وى را بردارند بر او نماز كرد زيرا ربيع گفت : « هر كه در خلافت طمع مىدارد نبايد بر او نماز كند . » پس ابراهيم بن يحيى را مقدم داشتند كه در آن وقت جوانى نو سال بود و در قبرستانى كه كه به نزد ثنيهء مدنيان است و بدين نام شهره است و ثنيهء معلاة نيز نام دارد كه در بالاى\r\n","description":"","footnote":"","page_name":" 4985 ","page_number":376},
  {"content":"\r\nمكه است به گور رفت . عيسى بن على و عباس بن محمد و عيسى بن موسى و ربيع و ريان دو غلامش و يقطين بن موسى در گور وى وارد شدند .\r\nدر بارهء مقدار سن منصور به هنگام وفات اختلاف كرده‌اند : بعضىها گفته‌اند وقتى در گذشت شصت و چهار ساله بود . بعضى ديگر گفته‌اند در آن وقت شصت و پنج ساله بود . بعضى ديگر گفته‌اند در آن وقت شصت و سه ساله بود .\r\nهشام بن كلبى گويد : منصور شصت و هشت ساله بود كه در گذشت .\r\nهشام گويد : منصور بيست و دو سال بيست و چهار روز كم شاهى كرد .\r\nابو معشر در اين باب اختلاف كرده و چنان كه اسحاق بن عيسى از وى آورده گويد : ابو جعفر يك روز پيش از ترويه به روز شنبه در گذشت و مدت خلافت وى بيست و دو سال سه روز كم بود ، اما مطابق روايتى كه ابن به كار از او آورده هفت روز كم بود .\r\nواقدى گويد : زمامدارى ابو جعفر بيست و دو سال شش روز كم بود .\r\nعمر بن شبه گويد : خلافت وى بيست و دو سال دو روز كم بود .\r\nدر اين سال ابراهيم بن يحيى در گذشت .\r\nو هم در اين سال جبار روم هلاك شد .\r\n\r\nسخن از خبر صفت ابو جعفر منصور\r\nگويند : تيره رنگ و دراز قد و لاغرگون بود با گونه هاى فرو رفته . زادگاهش حميمه بود .\r\n","description":"","footnote":"","page_name":" 4986 ","page_number":377},
  {"content":"\r\n\r\nسخن از خبر بعضى روشهاى منصور\r\nصالح بن وجيه به نقل از پدرش گويد : منصور خبر يافت كه عيسى بن موسى ، يكى از فرزندان نصر بن سيار را كشته . وى در كوفه نهان مىزيسته بود ، او را نشان دادند و عيسى گردنش را بزد . منصور اين را نپسنديد و مهم شمرد و در بارهء موسى قصدى كرد كه موجب هلاكت وى بود ، آنگاه به سبب نادانى عيسى از اين كار باز ماند و به دو نوشت :\r\n« اما بعد ، اگر نظر امير مؤمنان و رعايت وى نبود عقوبت كشتن پسر نصر بن - سيار و خود سرى تو را در بارهء وى مؤخر نمىداشت تا عاملان از امثال آن طمع ببرند .\r\nاز كسانى كه امير مؤمنان كارشان را به دست تو سپرده از عرب و عجم و سرخ و سياه دست بدار و نسبت به امير مؤمنان خود سرى مكن و هيچكس را به سبب خطايى كه كرده يا حادثه اى كه آورده عقوبت مكن كه راى وى چنان نيست كه كسى را\r\nكه به تهمتى كه خداى آن را به توبه از او برداشته يا به حادثه اى در اثناى نبرد كه خداى از پس آن صلحى آورده و دغلكار را پرده نهاده و محنت دلها را به يكسو زده باز خواست كند ، امير مؤمنان از پيشگاه خدا براى هيچكس و براى خويش نوميد نيست كه مدبر ، مقبل شود ، چنان كه از ادبار مقبل اگر خداى بخواهد در امان نيست . و السلام .\r\nيحيى بن سليم دبير فضل بن ربيع گويد : هرگز در خانهء منصور سبكسرى يا چيزى كه همانند سبكسرى و بازيچه و بيهوده سرى باشد ديده نشد مگر يك روز كه يكى از پسران وى به نام عبد العزيز برادر سليمان و عيسى ، دو پسر ابو جعفر از زن طلحى ، كه در نو جوانى بمرد ، ميان كسان آمده بود ، كمانى به دوش داشت و عمامه اى به سر و بردى پوشيده بود ، به هيئت يك جوان بدوى بر شترى نشسته بود ميان دو جوال كه در آن مقل بود و پاپوش و مسواكها و چيزها بدويان هديه دهند . كسان\r\n","description":"","footnote":"","page_name":" 4987 ","page_number":378},
  {"content":"\r\nاز اين شگفتى كردند و آن را نپسنديدند .\r\nگويد : پسر برفت تا از پل گذشت و در رصافه به نزد مهدى رفت و آن چيزها را به دو هديه كرد . مهدى آنچه را در دو جوال بود پذيرفت و آن را از درم پر كرد .\r\nپسر ميان دو جوال بازگشت و دانسته شد كه اين گونه اى از بيهوده سرى شاهان است .\r\nحماد ترك گويد : بر سر منصور ايستاده بودم ، سر و صدايى از خانه شنيد و گفت : « اى حماد ببين اين چيست ؟ » گويد : برفتم يكى از خادمان وى را ديدم كه ميان كنيزكان نشسته بود و بر ايشان طنبور مىزد و آنها خنده مىكردند ، بازگشتم و به دو خبر دادم ، گفت :\r\n« طنبور چيست ؟ » گفتم : « چوبى است چنين و چنان . » و وصف آن را براى وى گفتم .\r\nگفت : « وصف آن را درست كردى ، از كجا مىدانستى كه طنبور چيست ؟ » گفتم : « در خراسان ديده‌ام . » گفت : « بله ، آنجا . » آنگاه گفت : « پاپوش مرا بيار . » و چون پاپوش وى را بياورد بر خاست و آهسته روان شد تا نزديكشان رسيد و آنها را بديد .\r\nگويد : و چون كنيزكان منصور را بديدند پراكنده شدند .\r\nگفت : « بگيريدش . » پس او را گرفتند .\r\nگفت : « با طنبور به سرش بزن . » گويد : و همچنان با طنبور به سر وى زدم تا آن را شكستم . » سپس گفت : « او را از قصر من برون ببر و به نزد حمران ببر در كرخ و بگو او را بفروشد . » سلام ابرش گويد : من و يك خادم و غلامى ديگر در داخل منزل منصور خدمت وى را مىكرديم . محلى داشت كه در آنجا اطاقى بود و خيمه اى و تشكى و لحافى كه در آنجا خلوت مىكرد . تا وقتى كه پيش كسان نمىآمد ، از همه كس خوشخوىتر\r\n","description":"","footnote":"","page_name":" 4988 ","page_number":379},
  {"content":"\r\nبود و بازيهاى كودكان را نيك تحمل مىكرد ، وقتى جامه به تن مىكرد رنگش مىگشت و چهره اش عبوس مىشد و چشمانش قرمز مىشد . برون مىشد و رفتار وى چنان بود كه بود . و چون از مجلس خويش بر مىخاست به همان وضع باز - مىگشت ، در راه از او پيشواز مىكرديم و بسا مىشد با ما پرخاش مىكرد . يك روز به من گفت : « پسركم ، وقتى ديدى من جامه هايم را پوشيدم يا از مجلسم باز آمدم هيچكس از شما به من نزديك نشود مبادا بدى از من به دو رسد . » معن بن زائده گويد : با هفتصد كس بوديم كه هر روز به نزد منصور وارد مىشديم روزى به ربيع گفتم : « مرا آخر همه وارد كن . » به من گفت : « نه از همه محترمترى كه اولشان باشى و نه نسبت از همه پستتر است كه آخرشان باشى . مرتبت تو با نسبت همانند است . » گويد . روزى به نزد منصور رفتم ، پيراهنى براق داشتم با يك شمشير حنفى كه با نوك آن به زمين مىكوفتم و عمامه اى كه آن را از پس و پيش آويخته بودم .\r\nگويد : به دو سلام گفتم و برون شدم و چون به نزد پرده رسيدم چنان بانگ زد اى معن ، كه مايهء نگرانى من شد .\r\nگفتمش : « اى امير مؤمنان آمادهء فرمانم . » گفت : « پيش من بيا . » گويد : به وى نزديك شدم كه از فرش خويش روى زمين آمده بود و زانو زده بود و گرزى را از ميان دو تشك بيرون كشيده بود ، رنگش بگشته بود و رگهايش پر شده بود . گفت : « تو در نبرد واسط حريف من بوده اى ، نجات نيابم اگر نجات يا بى » گفتم : « اى امير مؤمنان در آنجا باطلشان را تأييد مىكردم ، اما وقتى كه حق ترا تأييد مىكردم چطور ؟ » گويد : به من گفت : « چه گفتى ؟ »\r\n","description":"","footnote":"","page_name":" 4989 ","page_number":380},
  {"content":"\r\nو من همان سخن را تكرار كردم و همچنان مىگفت تكرار كنم تا گرز را به جاى نهاد و چهار زانو نشست و رنگش به زردى گراييد . آنگاه گفت : « اى معن مرا در يمن كارى هست . » گفتم : « اى امير مؤمنان ندانسته را راى نيست . » گفت : « تو يار منى بنشين . » گويد : پس بنشستم ، ربيع را بگفت تا همه كسانى را كه در قصر بودند بيرون كند . پس او بيرون رفت و منصور به من گفت : « فرمانرواى يمن آهنگ نافرمانى من دارد مىخواهم او را به اسيرى بگيرم و چيزى از مال وى از دستم نرود ، راى تو چيست ؟ » گفتم : « اى امير مؤمنان مرا ولايتدار يمن كن و چنان وانماى كه مرا به دو پيوسته اى و به ربيع دستور بده كسرى مرا در بارهء هر چه نياز دارم بر طرف كند و همين امروز مرا بفرستد كه خبر انتشار نيابد . » گويد : فرمانى از ميان\r\nدو تشك در آورد و نام مرا در آن نوشت و به من داد آنگاه ربيع را پيش خواند و گفت : « اى ربيع معن به فرمانروايى يمن پيوستم كسرى وى را در بارهء هر چه حاجت دارد از مركب و سلاح بر طرف كن كه پيش از آنكه شب در آيد حركت كند . » گويد : آنگاه به من گفت : « به من وداع گوى . » با وى وداع گفتم و سوى دالان رفتم ، ابو الوالى مرا بديد و گفت : « اى معن خوش ندارم كه با برادرزاده ات جفت شوى . » گفتم : « براى مرد عيبى نيست كه سلطانش او را با برادرزاده اش جفت كند . » گويد : پس سوى يمن حركت كردم و پيش آن مرد رفتم و او را به اسيرى گرفتم و فرمان را براى او خواندم و به جايش نشستم .\r\nمحمد بن عمر يمامى ، ابو الردينى ، گويد : معن بن زائده مىخواست گروهى را\r\n","description":"","footnote":"","page_name":" 4990 ","page_number":381},
  {"content":"\r\nسوى منصور فرستد كه خشم وى را آرام كنند و قلب وى را نسبت به دو مهربان كنند ، مىگفت : « عمر خويش را در اطاعت وى به فنا داده‌ام و خويشتن را به رنج افكنده‌ام و مردان خويش را در نبرد يمن نابود كرده‌ام آنگاه بر من خشم مىگيرد كه چرا مال را در كار اطاعت وى صرف كرده‌ام . » گويد : پس جمعى از عشيرهء خويش را برگزيد ، از طوايف ربيعه . از جمله كسانى كه بر گزيد ، مجاعة بن ازهر بود . كسان را يكان يكان دعوت مىكرد و مىگفت :\r\n« وقتى ترا به نزد امير مؤمنان فرستم به او چه خواهى گفت ؟ » كه مىگفت : « چنين مىگويم و چنان مىگويم . » گويد : و چنين بود تا مجاعة بن ازهر بيامد و گفت : « خداى امير را قرين عزت بدارد مرا از گفتگو با كسى كه در عراق است و من در يمنم و به خاطر حاجت تو پيش وى مىروم پرسش مكن تا چنان كه بايد و شايد براى آن آماده شوم . » معن گفت : « يار من تويى . » گويد : آنگاه روى به عبد الرحمان بن عتيق مزنى كرد و به دو گفت : « بازوى پسر عمويت را محكم كن و او را بر خويشتن مقدم بدار ، اگر از چيزى غفلت كرد آن را جبران كن . » پس از آن هشت كس از ياران خويش را با آنها بر گزيد كه ده نفر تمام شدند و با آنها وداع گفت كه برفتند تا بنزد ابو جعفر رسيدند و چون پيش روى او حضور يافتند پيش رفتند . مجاعة بن ازهر از حمد و ثناى خدا و شكر او آغاز كرد چنان كه قوم پنداشتند مقصود وى همين است آنگاه به ياد پيمبر صلى الله عليه و سلم پرداخت كه خداى چگونه او را از قبايل عرب برگزيد و از فضيلت وى چندان بگفت كه قوم شگفتى كردند . آنگاه به سخن از امير مؤمنان منصور پرداخت و حرمتى كه خدا به دو داده بود كه عهده دار خلافتش كرده بود ، آنگاه به حاجت خويش پرداخت و سخن از\r\n","description":"","footnote":"","page_name":" 4991 ","page_number":382},
  {"content":"\r\nيار خويش .\r\nو چون سخن وى به سر رفت منصور گفت :\r\nآنچه از حمد خداى گفتى . خدا والاتر و بزرگتر از آنست كه به وصف در آيد . اما آنچه در بارهء پيمبر گفتى صلى الله - عليه و سلم ، خداى او را فضيلتها داده بيشتر از آنچه گفتى ، اما آنچه در وصف امير مؤمنان گفتى ، اين فضيلتى است كه خدا به دو داده و او را بر اطاعت خويش يارى خواهد كرد ، ان شاء الله . اما آنچه در بارهء يار خويش گفتى دروغ گفتى و پستى كردى ، برون شو كه آنچه گفتى پذيرفته نمىشود . » گفت : « امير مؤمنان راست مىگويد ، به خدا من نيز در بارهء يارم دروغ نگفتم . » گويد : پس آنها را بيرون كردند و چون به آخر ايوان رسيدند بگفت تا او را با يارانش پس آرند و گفت : « چه مىگفتى ؟ » گويد : پس او به سخن پرداخت گويى از صفحه اى مىخواند و همانند سخنان پيشين گفت . آنها را بياوردند و همگيشان نمايان شدند بگفت تا يك جا بايستادند ، آنگاه به مضريانى كه آنجا حاضر بودند گفت : « ميان خودتان كسى را مىشناسيد كه مانند اين سخن كند ؟ به خدا چندان سخن گفت كه به دو حسد آوردم و مانع من از رد كامل وى آن بود كه گويند بر ضد وى تعصب آورد كه از قوم ربيعه بود . تا كنون مردى از اين دلدارتر و روشن بيانتر نديده‌ام . غلام ، او را بيار . » و چون پيش روى او رسيد از نو سلام گفت و يارانش نيز سلام گفتند .\r\nمنصور گفت : « حاجت خويش و حاجت يارت را بگوى . » گفت : « اى امير مؤمنان ، معن بن زائده بنده و شمشير و تير تو است كه او را به طرف دشمنت افكندى كه با شمشير و نيزه ضربت زد و تير انداخت تا در يمن آنچه مشكل بود هموار شد و آنچه سخت مىنمود آسان شد و آنچه كج بود به استقامت آمد و بندگان امير مؤمنان شدند كه خدا بقايش را طولانى كند . اگر از گفتهء سعايتگرى\r\n","description":"","footnote":"","page_name":" 4992 ","page_number":383},
  {"content":"\r\nيا سخنچينى ، چيزى در دل امير مؤمنان هست امير مؤمنان شايسته تر است كه بر بندهء خويش و كسى كه عمر خويش را در اطاعت وى به سر برده تفضل كند . » گويد : پس منصور مأموريت آنها را پذيرفت و عذر معن را مقبول دانست و گفت تا آنها را به نزد معن فرستند ، و چون به نزد معن رسيدند و نامهء رضايت را بخواند ميان چشمان مجاعه را ببوسيد و ياران وى را سپاس گفت و به ترتيب منزلتشان و كارشان در مورد رفتن بنزد منصور خلعت پوشانيد و جايزه داد . و مجاعه شعرى گفت به اين مضمون :\r\n« اى معن در مجلس وايل قسمى ياد كرده‌ام « كه ترا در مقابل طمعى نفروشم « اى معن ، مرا نعمتها دادى « كه براى همه لجيم و بخصوص خاندان مجاع هست « به روزگاران از تو نخواهم بريد « تا وقتى كه صداى گوينده اى از مرگ من خبر دهد » گويد : نعمتها كه معن به مجاعه داد آن بود كه از او سه حاجت خواست :\r\nيكى آنكه دلباختهء زنى از خاندان خويش بود كه بانويى بود به نام زهرا كه هنوز شوهر نكرده بود\r\nو هر وقت از او ياد مىكردند مىگفت : « با چه چيز مىخواهد مرا به زنى بگيرد با جبهء پشمينش يا با عبايش ؟ » وقتى پيش معن بازگشت نخستين چيزى كه از او خواست اين بود كه آن زن را همسر وى كند . پدر زهرا در سپاه معن بود ، به معن گفت : « اى امير زهرا را مىخواهم و پدرش در سپاه تو است . » پس وى را همسر آن زن كرد به ده هزار درم كه مهر را از خويشتن داد .\r\nآنگاه معن به مجاعه گفت : « حاجت دومت چيست ؟ » گفت : « باغى كه منزل من در حجر جزو آنست و صاحب آن در سپاه امير\r\n","description":"","footnote":"","page_name":" 4993 ","page_number":384},
  {"content":"\r\nاست . » گويد : پس معن باغ را از صاحبش خريد و به دو داد و گفت : « حاجت سومت ؟ » گفت : « مالى به من ببخشى . » گويد : پس دستور داد كه سى هزار درم باقيمانده يكصد هزار درم را به دو دهند و به منزلش بفرستند .\r\nابو الفرج دايى عبد الله بن جبلهء طالقانى گويد : شنيدم كه ابو جعفر مىگفت :\r\n« چقدر حاجت دارم كه چهار كس بر در من باشند كه از همه كسان درم پاكبازتر باشند . » به دو گفتند : « اى امير مؤمنان ، آنها كيانند ؟ » گفت : « آنها اركان ملكند كه ملك بىوجودشان سامان نگيرد چنان كه تخت جز بر چهار پايه قوام نگيرد و اگر يكى ناقص باشد سستى گيرد ، يكى قاضىايست كه در كار خدا از ملامت ملامتگويى باك نيارد . ديگرى سالار نگهبانانى كه انصاف ضعيف را از قوى بگيرد . سومى خراجگيرى كه كامل بگيرد اما با رعيت ستم نيارد كه من از ستم با رعيت بى نيازم . چهارمى . . . » در اينجا انگشت بزرگ خويش را سه بار گزيد و هر بار مىگفت : « آه ، آه . » گفتند : « اى امير مؤمنان ديگر كى ؟ » گفت : « متصدى بريدى كه خبر اينان را به درستى بنويسد . » گويند : منصور با يكى از عاملان خويش كه كسر خراج داشت گفت : « آنچه را به عهده دارى بپرداز . » گفت : « به خدا چيزى ندارم . » در اين وقت منادى ندا داد : « شهادت مىدهم كه خدايى جز خداى يگانه نيست . » گفت : « اى امير مؤمنان ، آنچه را به عهدهء من است به خاطر خداى و شهادت\r\n","description":"","footnote":"","page_name":" 4994 ","page_number":385},
  {"content":"\r\nبه اينكه خدايى جز خداى يگانه نيست ، ببخش . » پس منصور وى را آزاد گذاشت .\r\nراوى گويد : منصور يكى از مردم شام را به كار خراج گماشت و به دو سفارش كرد و دستور داد و گفت : « اى برادر شامى خوب مىدانم كه اكنون چه در خاطر دارى ، اكنون از پيش من برون مىشوى و مىگويى : « درستكار باش تا پيوسته مشغول كار باشى . »\r\nگويد : هم او چيزى از كار خراج سواد را به يكى از مردم عراق سپرد و سفارش كرد و دستور داد و گفت : « خوب مىدانم كه چه به خاطر دارى ، اكنون برون مىشوى و مىگويى : هر كه پس از آن محتاج شود ، جبران نخواهد ديد ، از پيش من برو و به طرف كار خويش برو ، به خدا اگر چنين كنى چنان كه استحقاق تو باشد عقوبتت مىكنم . » گويد : هر دوشان به كار وى پرداختند و درستكارى كردند و نيكخواهى كردند .\r\nاسحاق بن موسى گويد : منصور يكى از عربان را به حضرموت گماشت ، متصدى بريد به دو نوشت كه وى با بازها و سگهايى كه فراهم آورده بسيار به شكار مىرود .\r\nگويد : منصور او را معزول كرد و به دو نوشت : « مادرت عزادارت شود و عشيره ات ترا از دست بدهد ، اين لوازم چيست كه براى آسيب زدن و حوش فراهم آورده اى . من ترا گفته بودم كه كار مسلمانان را عهده كنى نه اينكه كار و حوش را عهده كنى . كار ما را كه به عهده دارى به فلان پسر فلان تسليم كن و ملامت ديده و مطرود پيش كسان خويش باز گرد . » ربيع گويد : سهيل بن سالم بصرى را پيش منصور آوردند ، وى به كارى مىپرداخته بود كه معزول شده بود بگفت تا او را بدارند و به معرض مطالبه آرند .\r\n","description":"","footnote":"","page_name":" 4995 ","page_number":386},
  {"content":"\r\nسهيل گفت : « اى امير مؤمنان بنده توام . » گفت : « بد بنده اى هستى . » گفت : « ولى تو اى امير مؤمنان بهترين مولايى . » گفت : « اما نه براى تو . » ربيع گويد : در اثنايى كه پيش روى منصور يا بالاى سر وى ايستاده بودم ، يك خارجى را كه سپاههاى وى را هزيمت كرده بود بياوردند و او را بپاداشت كه گردنش را بزند ، آنگاه چشم به دو دوخت و گفت : « اى پسر زن بد كاره كسى مانند تو سپاهها را هزيمت مىكند ؟ » خارجى گفت : « و اى و زشتى بر تو باد ، ديروز ميان من و تو شمشير و كشتار بود و اكنون بدگويى و دشنام است ، از كجا اطمينان داشتى كه من كه از زندگى نوميد شده‌ام جواب ترا ندهم ؟ » گويد : منصور از او شرم كرد و رهايش كرد و تا مدت يك سال روى او را نديد .\r\nعمارة بن حمزه گويد : به نزد منصور بودم . به وقت نيمروز ، از آن پس كه كسان با مهدى بيعت كرده بودند ، از نزد وى برون آمدم .\r\nبه هنگام برون آمدنم مهدى به نزد من آمد و گفت : « شنيده‌ام پدرم قصد دارد براى جعفر برادرم بيعت بگيرد . » و به نام خدا قسم ياد كرد كه اگر چنين كند او را خواهم كشت .\r\nگويد : من هماندم سوى امير مؤمنان رفتم و گفتم : « كارى دارم نبايد به تأخير افتد . » حاجب گفت : « همين دم برون شدى . » گفتم : « كارى پيش آمد . » گويد : به من اجازه داد كه به نزد وى رفتم كه گفت : « هى عماره براى چه\r\n","description":"","footnote":"","page_name":" 4996 ","page_number":387},
  {"content":"\r\nآمدى ؟ » گفتم : « اى امير مؤمنان كارى پيش آمده كه مىخواهم بگويم . » گفت : « پيش از آنكه به من بگويى من به تو مىگويم ، مهدى پيش تو آمد و چنان و چنان گفت . » گفتم : « به خدا اى امير مؤمنان گويى حضور داشته اى و سومين ما بوده اى . » گفت : « به دو بگو ما به دو بيشتر از آن مهربانيم كه او را به معرض تو قرار دهيم . » ابراهيم بن صالح گويد : نشسته بوديم و منتظر اجازهء منصور بوديم ، از حجاج سخن آورديم ، كسانى ستايش او كردند و كسانى نكوهش او كردند ، از جمله كسانى كه ستايش او كردند معن بن زائده بود و از جمله كسانى كه نكوهش او كردند حسن بن - زيد بود . پس از آن به ما اجازه داده شد كه بنزد منصور در آمديم . حسن بن زيد پيش رفت و گفت : « اى امير مؤمنان گمان نداشتم بمانم تا وقتى كه در خانهء تو و بر فرش تو از حجاج سخن آيد و ثناى او گويند . » ابو جعفر گفت : « چه اعتراض بر آن دارى ، مردى بود كه قومى او را به كار خويش گرفتند و كارشان را نكو پرداخت . به خدا دوست داشتم كسى همانند حجاج را بيابم و كار خويش را به دو سپارم و او را در يكى از دو حرم جاى دهم . » گويد : معن گفت : « اى امير مؤمنان به نزد تو كسانى همانند حجاج هستند كه اگر به كارشان گيرى كار ترا كفايت كنند . » گفت : « كيانند ، گويى خويشتن را منظور دارى . » گفت : « اگر خويشتن را منظور داشته باشم ، از آن دور نيستم . » گفت : « ابدا چنين نيستى ، قومى حجاج را امانتدار كردند و امانتشان را پس داد و ما ترا امانتدار كرديم و با ما خيانت آوردى . » ابو بكر هذلى گويد : با امير مؤمنان منصور به مكه رفتم روزى با وى به راه\r\n","description":"","footnote":"","page_name":" 4997 ","page_number":388},
  {"content":"\r\nمىرفتم ، يكى بر شترى سرخ به ما رسيد كه به راه مىرفت ، جبهء حريرى داشت با عمامهء عدنى ، تازيانه اى به دست داشت كه نزديك بود به زمين برسد ، وضع محترمان داشت . چون منصور او را بديد ، به من گفت تا او را بخواندم كه بيامد ، از نسب و ولايت و صحراى قوم وى و كار داران زكات پرسيد كه جواب نكو داد و آنچه را كه از او ديد پسند كرد . گفت : « شعرى براى من بخوان . » گويد : رهگذر شعرى از اوس بن حجر و از شاعرى ديگر از بنى عمرو بن تميم براى وى خواند تا به شعر طريف بن عنبرى رسيد كه گويد :\r\n« وقتى ترسانى را پناه دهم ايمن شود « و اگر امنيت يافته اى را بترسانم « خانه بر او آشفته شود . » گفت : « و اى تو ، طريف ميان شما چه بود كه چنين شعرى گفت ؟ » گفت : « از همه عربان با دشمن خويش سختتر بود ، انتقام بهتر از همه مىگرفت ، و از همه مباركفالتر بود و با هر كه آهنگ تجاوز داشت سرسختتر بود ، مهمان را بهتر از همه پذيرايى مىكرد و رعايت همسايه را بيشتر از همه مىكرد ، عربان در عكاظ فراهم آمدند و همگان بدين صفات براى وى معترف شدند مگر يكى كه مىخواست او را تحقير كند و گفت : « به خدا به جاهاى دور نمىروى و به شكار نمىپردازى . » و اين سبب شد كه ملتزم شد كه جز گوشتى كه شكار كرده باشد نخورد و هر سال از غزايى كه نام وى را شهره كند باز نماند .\r\nگفت : « اى برادر تميمى وصف يار خويش را نكو گفتى اما من به شعر وى سزاوارترم ، مرا وصف كرده نه خويشتن را . » احمد بن خالد فقيمى گويد : گروهى از بنى هاشم به دو گفته بودند كه منصور در آغاز روز به امر و نهى و نصب و عزل و تقويت مرزها و ناحيه ها و امنيت راهها و نگريستن در كار خراج و مخارج و مصالح معاش رعيت و رفع حاجت و تدبير سكون و\r\n","description":"","footnote":"","page_name":" 4998 ","page_number":389},
  {"content":"\r\nآرامششان مىپرداخت و چون نماز پسينگاه مىكرد براى مردم خاندان خويش مىنشست مگر كسى كه مىخواست شبانگاه با وى به صحبت نشيند . وقتى كه نماز عشا مىكرد در نامه ها كه از مرزها و نواحى و آفاق رسيده بود نظر مىكرد و در بارهء هر كدام كه مىخواست با نديمان خويش مشورت مىكرد و چون يك سوم شب سپرى مىشد سوى بستر خويش مىرفت و نديمان وى مىرفتند و چون ثلث دوم سپرى مىشد از بستر بر مىخاست و وضو مىكرد و تا طلوع صبحدم در محراب خويش مىايستاد . آنگاه برون مىشد و با كسان نماز مىكرد آنگاه مىآمد و در ايوان خويش مىنشست .\r\nعبد الله بن ربيع گويد : ابو جعفر بن اسماعيل بن عبد الله گفت : « مردمان را براى من وصف كن . » گفت : « مردم حجاز ديباچهء اسلامند\r\nو باقيمانده عرب . مردم عراق ركن اسلامند و مدافعان دين . مردم شام قلعهء امتند و نيزه هاى امامان . مردم خراسان سواران عرصهء نبردند و مردان نمونه . تركان حاصل سنگستانند و فرزندان جنگ . مردم هند حكيمانند كه به ولايت خويش غنا يافته‌اند و از ولايتهاى مجاور بدان اكتفا كرده‌اند .\r\nروميان اهل كتاب و دينند و خدايشان از نزديك به دور رانده . نبطيان ملك قديم داشته‌اند و هر قومى را بنده‌اند . » گفت : « كداميك از زمامداران بهترند ؟ » گفت : « آنكه عطيه دهد و از بدى دور ماند . » گفت : « كدامشان بدترند ؟ » گفت : « آنكه با خشونت و عقوبت رعيت را بيشتر به زحمت اندازد و بيشتر رنج دهد . » گفت : « اطاعت از روى ترس به حاجت ملك رساتر است يا اطاعت از روى محبت ؟ »\r\n","description":"","footnote":"","page_name":" 4999 ","page_number":390},
  {"content":"\r\nگفت : « اى امير مؤمنان ، اطاعت از روى ترس ، خيانت را نهفته دارد و به هنگام مراقبت بكمال باشد ولى اطاعت از روى محبت ، كوشش را نهفته دارد و بهنگام غفلت نيز به كمال باشد . » گفت : « كدام مردمان بهتر اطاعت كنند ؟ » گفت : « آنها كه به سود و زيان بيشتر دل بسته‌اند . » گفت : « نشانهء آن چه باشد ؟ » گفت : « آنكه در اجابت شتاب آرند و جانفشانى كنند . » گفت : « كى شايسته است كه شاه او را وزير گيرد ؟ » گفت : « آنكه قلبش پاكتر است و از هوس به دور تر . » ابو عبيد الله دبير گويد : شنيدم كه منصور وقتى در بارهء ولايت عهد به مهدى سفارش مىكرد به دو مىگفت : « نعمت را به سپاسدارى مستمر كن و قدرت را به عفو ، و اطاعت را به الفت ، و نصرت را به تواضع . با نصيب خويش از دنيا نصيب خويش را از رحمت خداى فراموش مكن . » ابو عبيد الله گويد : شنيدم كه منصور به مهدى مىگفت : « كارى را فيصل مده تا در بارهء آن انديشه كنى كه انديشهء خردمند آيينهء اوست و نيك و بد وى را به دو مينماياند . » عبد الله گويد : شنيدم كه ابو جعفر منصور به مهدى مىگفت : « اى ابو عبد الله ، سلطان قرين صلاح نشود مگر به پرهيزكارى ، و رعيت او قرين صلاح نشود مگر به اطاعت . چيزى چون عدالت ولايت را آباد نمىكند و نعمت و اطاعت سلطان بىمال دوام نمىيابد ، احتياطى بهتر از انتقال خبرها نمىتوان داشت .\r\nكسى بيشتر از همه توان عفو دارد كه بيش از همه توان عقوبت داشته باشد . عاجزترين مردم كسى است كه با زير دست خويش ستم كند ، از كار يار خويش عبرت آموز و حال او را به تجربه معلوم دار . » ابو عبيد الله گويد : شنيدم كه منصور به مهدى مىگفت : « اى ابو عبد الله در\r\n","description":"","footnote":"","page_name":" 5000 ","page_number":391},
  {"content":"\r\nمجلسى منشين مگر آنكه كسانى از اهل علم [ 1 
  ] باشند كه با تو حديث گويند كه محمد بن شهاب زهرى گويد : حديث مذكر است و فقط مردان مذكر آن را دوست دارند و مردان مونث از آن نفرت دارند ، برادر زهرى راست گفته . » على بن مجاهد گويد : منصور به مهدى گفت : « اى ابو عبد الله هر كه ستايش را دوست دارد ، رفتار خويش را نكو كند و هر كه ستايش را منفور دارد رفتار خويش را بد كند . هر كه ستايش را منفور دارد نكوهش جوى باشد و هر كه نكوهش جوى باشد منفور شود . » ابو عبيد الله طبرى گويد : منصور به مهدى گفت : « اى ابو عبد الله خردمند آن نيست كه در بارهء كارى كه در آن افتاده تدبير كند تا از آن برون شود ، بلكه خردمند آن است كه در بارهء كارى كه نزديك وى رسيده تدبير كند تا در آن نيفتد . » عتبة بن هارون گويد : روزى ابو جعفر به مهدى گفت : « چند پرچم به نزد تو هست ؟ » گفت : « نمىدانم . » گفت : « به خدا اين تباهى كردن است و در كار خلافت بيشتر تباهى خواهى كرد ، ولى چندان براى تو فراهم آورده‌ام كه با وجود آن هر چه تباهى كنى زيانت ندهد . در بارهء كسانى كه زير دست تواند از خدا بترس . » خالصه گويد : به نزد منصور رفتم ، از درد دندان مىناليد وقتى حضور مرا احساس كرد گفت : « در آى » و چون در آمدم دست به دو طرف پيشانى خويش نهاده بود ، مدتى خاموش ماند آنگاه به من گفت : « اى خالصه چه مقدار مال پيش تو هست ؟ »\r\n\r\n","description":"","footnote":"\r\n[ 1 
  ] در پاورقى ديگر آورده‌ام كه در استعمالات صدر اول و دوران بعد ، علم مطلق بمعنى حديث به كار ميرفت و اين سخن نيز از جمله شواهد آن گفتار است . م .\r\n","page_name":" 5001 ","page_number":392},
  {"content":"\r\nگفتم : « هزار درم . » گفت : « دست خويش را به سر من نه و قسم ياد كن . » گفتم : « به نزد من ده هزار دينار هست . » گفت : « آن را بنزد من آر . » گويد : بازگشتم و پيش مهدى و خيزران رفتم و به آنها خبر دادم . مهدى به پاى خويش مرا لگد زد و گفت : « براى چه بنزد وى رفتى ، دردى ندارد ، ديروز مالى از او خواستم و بيمار نمايى كرد ، آنچه را گفته اى بنزد وى ببر . » گويد : مال را ببردم و چون مهدى به نزد وى رفت گفت :\r\n« اى ابو عبد الله از ندارى شكوه مىكنى و اين مقدار بنزد خالصه هست . » واضح وابسته ابو جعفر گويد : روزى ابو جعفر گفت : « ببين چه مقدار جامهء كهنه پيش تو هست آن را فراهم كن و چون از آمدن ابو عبد الله خبر يافتى پيش از آنكه بيايد لباسهاى كهنه را پيش من آر ، وصله ها نيز همراه آن باشد . » گويد : چنان كردم هنگامى كه وصله ها را اندازه مىگرفت ، مهدى پيش وى آمد و بخنديد و گفت : « اى امير مؤمنان از اينجا است كه مردمان مىگويند : در دينار و درم و كمتر از آن - و نگفت دانك - مينگرند . » منصور گفت : « كسى كه كهنهء خويش را اصلاح نكند نو نخواهد داشت ، اينك زمستان رسيده و ما به پوشش عيال و فرزند نياز داريم . » مهدى گفت : « پوشش امير مؤمنان و عيال و فرزند وى به عهدهء من . » گفت : « بيا و عمل كن . » على بن مرثد به نقل از مؤمل ابن اميل و نيز عبد الله خوارزمى به نقل از ابو قدامه به نقل از مومل بن اميل گويد : پيش مهدى رفتم .\r\nابن مرثد در روايت خويش آورده كه بوقتى كه وليعهد بود اما روايت خوارزمى چنين است كه در رى پيش وى رفتم به وقتى كه وليعهد بود .\r\n","description":"","footnote":"","page_name":" 5002 ","page_number":393},
  {"content":"\r\nمومل گويد : بگفت تا به خاطر اشعارى كه در مدح وى گفته بودم بيست هزار درم به من دهند . متصدى بريد اين را به منصور نوشت كه در مدينة السلام بود و به دو خبر داد كه مهدى گفته بيست هزار درم به يك شاعر بدهند .\r\nگويد : منصور به دو نوشت و ملامتش كرد و گفت : « از آن پس كه شاعر يك سال به در تو مقيم مىشد جاى آن داشت كه چهار هزار درم به او بدهى . » ابو قدامه گويد : دبير مهدى به من نوشت كه شاعر را به نزد وى فرستم وى را بجستند و نيافتند . به دو نوشته شد كه وى سوى مدينة السلام رفته . منصور يكى از سرداران خويش را فرستاد و او را بر پل نهروان نشانيد و به دو گفت : « مردمى را كه بر او مىگذرند يكى يكى بجويد تا مومل را بيابد . » و چون او را بديد گفت :\r\n« تو كيستى ؟ » گفت : « مومل بن اميل از جمله زيارتگران امير مهدى . » گفت : « ترا مىجستم . » مومل گويد : « نزديك بود قلبم از ترس ابو جعفر بشكافد . » پس مرا بگرفت و به در اطاقك برد و به رفيع سپرد ، ربيع به نزد منصور رفت و گفت : « اينك شاعر كه به دو دست يافته‌ايم . » گفت : « به نزد منش آريد . » گويد : مرا به نزد وى بردند ، سلام گفتم ، سلام مرا جواب گفت . با خود گفتم :\r\n« اينجا بجز نيكى نيست . » گفت : « مومل بن اميل تويى ؟ »\r\nگفتم : « آرى ، خدا امير مؤمنان را قرين صلاح بدارد . » گفت : « هى ، به نزد نو جوانى كم تجربه رفتى و او را فريفتى . » گويد : گفتم : « آرى ، به نزد نوجوانى كم تجربه و بخشنده رفتم و او را فريب دادم و فريب خورد . »\r\n","description":"","footnote":"","page_name":" 5003 ","page_number":394},
  {"content":"\r\nگويد : اين سخن را پسنديد و گفت : « آنچه را در بارهء او گفته اى براى من بخوان . » گويد : و من براى او چنين خواندم :\r\n« او مهديست جز اينكه در او « شباهتى با صورت ماه منور هست « اين و آن همانندند و وقتى « منور باشند براى بيننده مشكلى آرند « كه آن در تاريكى چراغ شب است « و اين به روز چراغ نور است « ولى رحمان اين را « به وسيلهء منبرها و تخت « بر آن فضيلت داده است « و نيز به ملكى نيرومند « كه اين امير است و آن يكى « نه امير است و نه وزير « وقتى ماه كم شود ، آن را به كم نورى برد « اما اين به هنگام كاستن ماهها ، منور باشد « اى پسر برگزيدهء خليفهء خداى « كه مفاخرهء مفاخره كنان به دو بالا گيرد « اگر تو شاهان را شكستى « شاهان از مناطق سخت و هموار « سوى تو روانند « پدرت بر شاهان پيشى گرفت\r\n","description":"","footnote":"","page_name":" 5004 ","page_number":395},
  {"content":"\r\n« چندان كه غمين و حسرت زده شدند « تو از پى وى آمدى و با شتاب ره مىسپرى « و به هنگام رهسپردن سستى ندارى « و مردمان گفتند كه اين هردوان « چنانند كه شايسته نسبت به لايق « و او را همان فضيلت است كه بزرگتر را بر كوچكتر « اگر كوچكتر به منزلت بزرگتر رسد « از آن روست كه كوچكتر را از بزرگتر آفريده‌اند . » گفت : « به خدا نكو گفته اى ولى اين به بيست هزار درم نمىارزد . » آنگاه به من گفت : « مال كجاست ؟ » گفتم : « همين جاست . » گفت : « اى ربيع با او برو ، چهار هزار درم به او بده و باقى را از وى بگير . » گويد : پس ربيع بيامد و بار مرا فرود آورد و چهار هزار درم براى من وزن كرد و باقى را بر گرفت .\r\nگويد : وقتى خلافت به مهدى رسيد ابن ثوبان را به مظالم گماشت و او در رصافه براى مردمان مىنشست و چون عباى وى از رقعه ها پر مىشد ، آن را پيش مهدى مىبرد . روزى رقعه اى به وى دادم كه قصهء خويش را به ياد مىآوردم . وقتى ابن\r\nثوبان رقعهء مرا برده بود مهدى نگريستن در رقعه ها را آغاز كرده بود و چون در رقعهء من نگريسته بود ، خنديده بود .\r\nگويد : ابن ثوبان به دو گفته بود : « خداى امير را قرين صلاح بدارد . هرگز نديده بودم كه چيزى از اين رقعه ها ترا بخنداند مگر اين رقعه . » گفته بود : « اين رقعه ايست كه سبب آن را مىدانم ، بيست هزار درهم را به او پس بدهيد . »\r\n","description":"","footnote":"","page_name":" 5005 ","page_number":396},
  {"content":"\r\nگويد : آن را به من دادند و برفتم .\r\nواضح وابسته منصور گويد : روزى بر سر ابو جعفر ايستاده بودم كه مهدى به نزد وى آمد ، قباى سياه نوى به تن داشت سلام گفت و بنشست . آنگاه برخاست كه برود ، چشم ابو جعفر از پى وى بود به سبب محبت و فريفتگىاى كه نسبت به وى داشت و چون به ميان رواق رسيد با شمشير خود بيفتاد و جامهء سياهش دريد سپس برخاست اما به اين اعتنا نكرد و اهميتى نداد ، بر خاست و به راه خويش رفت .\r\nابو جعفر گفت : « ابو عبد الله را پس آريد . » گويد : پس او را به نزد منصور پس آورديم كه به دو گفت : « اى ابو عبد الله ، اين ناچيز شمردن موهبت است ؟ يا غرور نعمت ؟ يا غفلت از بليه ؟ گويى از تكاليف و حقوق خويش غافلى ، اين جامه كه در آنى عطيهء خداست كه اگر خدا را بر آن شكر كنى افزونت دهد و اگر جاى آسيبى را كه بدان مىرسد بدانى خدايت به سلامت دارد . » مهدى گفت : « اى امير مؤمنان خدا وجود ترا و هدايت ترا از ما نگيرد ، حمد خداى را بر نعمتهاى وى . از او مسئلت دارم كه مرا شاكر مواهب خويش كند و از رحمت خويش عوض نيك دهد . » آنگاه برفت .\r\nوضين بن عطا گويد : ابو جعفر مرا به ديدار خويش خواند كه پيش از خلافتش ميان من و او دوستى بوده بود ، پس سوى مدينة السلام رفتم ، روزى به خلوت بوديم ، گفت : « اى ابو عبد الله دارايى تو چيست ؟ » گفتم : « همان كه امير مؤمنان مىداند . » گفت : « عايلهء تو چيست ؟ » گفتم : « سه دختر و زنم و يك خادم . » گفت : « چهار كس در خانهء تواند ؟ » گفتم : « آرى . »\r\n","description":"","footnote":"","page_name":" 5006 ","page_number":397},
  {"content":"\r\nگويد : به خدا اين را چندان تكرار كرد كه پنداشتم مرا توانگر مىكند ، پس از آن سر برداشت و گفت : « تو از همهء عربان توانگرترى كه چهار دوك به خانهء تو بهره مىدهد . »\r\nبشير منجم گويد : روزى به هنگام مغرب ابو جعفر مرا پيش خواند و به كارى فرستاد و چون بازگشتم كنار سجادهء خويش را بلند كرد . يك دينار آنجا بود . گفت :\r\n« اين را برگير و محفوظ بدار . » گويد : هنوز آن دينار به نزد من است . » ابو الجهم بن عطيه گويد : ابو مقاتل خراسانى براى من نقل كرد كه غلام وى به ابو جعفر خبر داده بود كه وى ده هزار درم دارد كه آن را از وى بگرفت و گفت : « اين از مال من است . » ابو مقاتل گفت : « از كجا از مال تو است ؟ به خدا هرگز كارى را براى تو عهده نكرده‌ام و ميان من و تو نسبت و خويشاوندىاى نيست ؟ » گفت : « چرا ، كنيزى از آن عيينة بن موسى را به زنى گرفته بودى كه مالى براى تو به ارث نهاد ، عيينه هنگامى كه ولايتدار سند بود عصيان كرده بود و مال مرا ربوده بود و اين مال از آن مال است . » ابو حارثهء نهدى متصدى بيت المال گويد : ابو جعفر يكى را بر باروسما گماشت و چون از آن كار برفت خواست بهانه بيارد و چيزى به دو ندهد . گفت : « ترا در امانت خويش شركت دادم و بر يكى از غنايم مسلمانان گماشتم و در آن خيانت آوردى . » گفت : « اى امير مؤمنان ، به خدا پناه مىبرم چيزى از آن باقى نمانده مگر يك درم كه در آستين خود نهاده‌ام كه وقتى از نزد تو برون شدم با آن استرى به كرايه بگيرم و سوى عيال خويش روم و وارد خانهء خويش شوم و از مال خداى و مال تو چيزى به نزد من نباشد . »\r\n","description":"","footnote":"","page_name":" 5007 ","page_number":398},
  {"content":"\r\nگفت : « پندارم راست مىگويى ، درهم ما را بده . » و آن را از وى بگرفت و زير نمد خويش نهاد و گفت : « مثل من و تو همانند پناه دهنده‌ام عامر است . » گفت : « پناه دهنده‌ام عامر چيست ؟ » و ابو جعفر قصه كفتار و پناه دهنده آن را براى وى نقل كرد .\r\nگويد : ابو جعفر با وى درشتى كرد كه چيزى به دو ندهد .\r\nهشام بن محمد گويد : قثم بن عباس به نزد ابو جعفر رفت و در بارهء حاجتى با وى سخن كرد .\r\nابو جعفر گفت : « حاجت خويش را واگذار ، بگو بدانم چرا ترا قثم ناميده‌اند ؟ » گفت : « نه ، به خدا اى امير مؤمنان ، نمىدانم . » گفت : « قثم كسى است كه مىخورد و مىكاهد مگر گفتهء شاعر را نشنيده اى كه گويد :\r\n« بزرگان چنان كه خواهند خورند « اما كوچكان خورند و بكاهند . »\r\nابراهيم بن عيسى گويد : منصور بيست هزار درم به محمد بن سليمان بخشيد و ده - هزار درم به جعفر برادر وى بخشيد .\r\nجعفر گفت : « اى امير مؤمنان وى را بر من مزيت مينهى در صورتى كه من از او كهنسالترم ؟ » جعفر گفت : « تو مانند اويى ؟ به هر سوى مىنگريم از آثار محمد چيزى آنجا مىبينيم ، در خانهء ما نيز از هديه هاى وى چيزى هست ، اما تو از اين گونه كارى نكرده اى . » عبد الملك بن عطا كه جزو همصحبتان منصور بوده گويد : شنيدم كه ابن هبيره در مجلس خويش مىگفت : « هيچكس را نديدم كه در نبرد و نشنيدم كه در صلح مكارتر\r\n","description":"","footnote":"","page_name":" 5008 ","page_number":399},
  {"content":"\r\nو دقيقتر و بيدارتر از منصور باشد . نه ماه مرا در شهرم محاصره كرد ، يكه سواران عرب با من بودند ، همه كوششها را كرديم كه به اردوى وى دستبردى بزنيم و آن را شكستى دهيم اما ميسر نشد ، وقتى مرا محاصره مىكرد در سرم موى سپيد نبود ، وقتى بنزد وى رفتم در سرم موى سياه نبود . وى چنانست كه اعشى در شعر خويش گويد :\r\n« بر رغم قوم خويش عمل مىكند « و هر وقت بخواهد عفو مىكند « يا انتقام مىگيرد « مرد جنگ است نه سست و فرومانده « و تن به زبونى نمىدهد . » ابراهيم بن عبد الرحمان گويد : ابو جعفر پيش از خلافت خويش به نزد مردى جاى گرفته بود به نام ازهرسمان و اين بجز ازهر محدث بود . و چون به خلافت رسيد ازهر در مدينة السلام پيش وى آمد و به نزد وى وارد شد گفت : « چه حاجت دارى ؟ » گفت : « اى امير مؤمنان ، چهار هزار درم قرض دارم ، خانه‌ام در كار ويران شدن است و پسرم محمد مىخواهد زنش را به خانه برد . » گويد : ابو جعفر بگفت تا دوازده هزار درم به او دادند ، سپس گفت : « اى ازهر ديگر به طلب حاجت پيش ما ميا . » گفت : « چنين مىكنم . » و چون مدت كمى گذشت باز آمد ، منصور به دو گفت : « اى ازهر براى چه آمده اى ؟ »\r\nگفت : « اى امير مؤمنان به سلام گفتن آمده‌ام . »\r\n","description":"","footnote":"","page_name":" 5009 ","page_number":400},
  {"content":"\r\nگفت : « در دلم افتاده كه براى همان چيزى به نزد ما آمده اى كه نوبت پيش آمده بودى . » و بگفت تا دوازده هزار درم ديگر به دو دادند . آنگاه گفت : « اى ازهر نه به طلب حاجت و نه به سلام گفتن پيش ما ميا . » گفت : « خوب ، اى امير مؤمنان . » اما چيزى نگذشت كه باز آمد .\r\nمنصور به دو گفت : « اى ازهر براى چه آمده اى ؟ » گفت : « دعايى از تو شنيده بودم كه مىخواستم آن را يادگيرم . » گفت : « آن را مخواه كه مستجاب نيست كه من به وسيله آن خداى را خواندم كه مرا از آمدن تو آسوده كند اما نكرد . » و او را پس فرستاد و چيزى به وى نداد .\r\nابن عباس گويد : ابن هبيره هنگامى كه در واسط محصور بود و منصور مقابل وى بود به منصور نوشت : « من فلان و فلان روز برون مىشوم و ترا به هماوردى مىطلبم كه شنيده‌ام مرا به ترسويى منسوب مىدارى . » گويد : منصور به دو نوشت : « اى ابن هبيره تو كسى هستى كه از حد خويش پا فراتر نهاده اى و به راه طغيان رفته اى . خداى و عده اى به تو مىدهد كه محقق خواهد كرد و شيطان آرزويى به تو مىدهد كه عمل نخواهد كرد و چيزى را به تو نزديك وامىنمايد كه دور خواهد كرد . آهسته باش تا وقت مقرر در رسد ، مثال خويش و ترا مىگويم : شنيدم شيرى به گرازى بر خورد ، گراز به دو گفت : « با من نبرد كن . » شير گفت : « تو گرازى و همانند و همسنگ من نيستى ، اگر چنين كنم كه مىگويى و ترا بكشم گويند گرازى را كشته اى و اگر آسيبى به من زدى مايهء ننگ من شود . » گفت :\r\n« اگر نكنى پيش درندگان روم و گويم كه از من بازماندى و از نبرد من ترس آوردى . » شير گفت : « تحمل ننگ دروغ تو آسانتر از آنست كه سبيلم را به خونت بيالايم . »\r\n","description":"","footnote":"","page_name":" 5010 ","page_number":401},
  {"content":"\r\nمحمد بن رياح جوهرى گويد : از تدبير هشام بن عبد الملك در نبردى كه داشته بود با ابو جعفر سخن كردند ، كس پيش مردى فرستاد كه همراه وى بوده بود و در رصافه منزل داشت تا از او پرسش كند و چون پيش وى آمد به دو گفت : « تو با هشام بوده اى ؟ » گفت : « بله ، اى امير مؤمنان . » گفت : « به من بگوى در نبردى كه به سال فلان و فلان داشت چگونه عمل كرد ؟ » گفت : « خدايش رحمت كناد در آن نبرد چنان و چنان كرد . » سپس گفت : « خدا از او راضى باد چنان كرد . » منصور آزرده شد و گفت : « برخيز كه غضب خداى بر تو باد . بر فرش من نشسته اى و به دشمنم رحمت مىفرستى . » پير برخاست و مىگفت : « دشمن تو قلاده اى به گردنم و منتى به نزد من دارد كه آن را جز آن كس كه غسلم مىدهد بر نميدارد . » گويد : منصور بگفت تا او را پس آوردند و گفت : « بنشين ، هى ، چه گفتى ؟ » گفت : « گفتم كه مرا از طلب بىنياز كرد ، و آبرويم را از سؤال مصون داشت و از وقتى كه او را ديده‌ام بر در عرب و عجمى نايستاده‌ام ،\r\nچگونه واجب نباشد كه ذكر خير او گويم و ثناى خويش را همراه وى كنم . » گفت : « چرا ، آفرين بر مادرى كه ترا زاد و شبى كه ترا بر آورد شهادت مىدهم كه از آزاده اى زاده اى و از پدرى بزرگوار آمده اى . » گويد : آنگاه سخن وى را شنيد و بگفت تا چيزى به او بدهند .\r\nگفت : « اى امير مؤمنان اين را از روى حاجت نمىگيرم فقط براى اينست كه به بخشش تو تشرف مىجويم و به عطاى تو فخر مىكنم . » پس عطيه را گرفت و برفت .\r\n","description":"","footnote":"","page_name":" 5011 ","page_number":402},
  {"content":"\r\nمنصور گفت : « چنين كس را بايد بر آورد و نيكى كرد و مال داد كه همانند وى در اردوگاه ما نيست . » ابن عياش گويد : چنان بود كه پيوسته جمعى از كوفيان بد عامل خويش مىگفتند و از اميرشان شكوه مىكردند و سخنانى مىگفتند كه عيب حكومتشان بود ، و اين را جزو خبرها نوشته بودند . منصور به ربيع گفت : « برو و به هر كس از مردم كوفه كه بر در است بگوى كه امير مؤمنان مىگويد : اگر دو كس از شما به جايى فراهم آيند سر و ريششان را مىتراشم و به پشتشان تازيانه مىزنم ، در خانه هاى خويش بمانيد و خويشتن را محفوظ داريد . » گويد : ربيع با اين پيام پيش آنها رفت ، ابن عياش به دو گفت : « اى همانند عيسى بن مريم چنان كه پيام امير مؤمنان را پيش ما آوردى پيام ما را نيز براى وى ببر و به دو بگوى : به خدا اى امير مؤمنان ، طاقت تازيانه نداريم اما ريش اگر خواهى بتراش . » گويد : ابن عياش تنك ريش بود و چون اين سخن را با منصور بگفت بخنديد و گفت : « خدايش بكشد كه چه زرنگ است و خبيث . » نصر بن حرب كه جزو كشيكبانان ابو جعفر بوده بود گويد : يكى را به نزد من آوردند كه از يكى از نواحى آورده بودند كه در كار تباهى دولت [ 1 
  ] كوشيده بود .\r\nوى را پيش ابو جعفر بردم و چون او را بديد گفت : « اصبغ ؟ » گفت : « آرى ، اى امير مؤمنان . » گفت : « واى تو مگر آزادت نكردم و با تو نيكى نكردم ؟ » گفت : « چرا . » گفت : « اما در كاستن دولت من و تباهى ملكم كوشيدى . » گفت : « خطا كردم و بخشش از امير مؤمنان شايسته است . »\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5012 ","page_number":403},
  {"content":"\r\nگويد : ابو جعفر عماره را كه حاضر بود پيش خواند و گفت : « اى عماره اين ، اصبغ است ؟ » اصبغ گويد : بنا كرد در چهرهء من دقت كند كه چشمانش خوب نمىديد ، آنگاه گفت : « بله ، اى امير مؤمنان . » گفت : « كيسهء عطيهء مرا بيار » گويد : پس كيسه اى بياوردند كه پانصد درم در آن بود گفت : « اين را بگير كه سپيد است ، واى تو .\r\nبه كار خويش اشتغال گير . » و با دست خويش اشاره كرد و آن را تكان مىداد .\r\nعماره گويد : به اصبغ گفتم : « مقصود امير مؤمنان چه بود ؟ » گفت : « من غلام بودم و طناب مىساختم و او از كسب من مىخورد . » نصر گويد : بار ديگر او را بياوردند كه وى را وارد كردم چنان كه بار پيشين وارد كرده بودم و چون پيش روى منصور بايستاد به دقت در وى نگريست آنگاه گفت :\r\n« اصبغ ؟ » گفت : « بله ، اى امير مؤمنان . » گويد : آنگاه آنچه را با وى كرده بود نقل كرد و به يادش آورد كه اقرار كرد و گفت : « اى امير مؤمنان حماقت كردم . » پس او را پيش آورد و گردنش را بزد .\r\nسليمان نوفلى گويد : خضاب منصور زعفرانى بود به سبب آنكه مويش نرم بود و خضاب نمىگرفت ، ريشش تنك بود ، او را مىديدم كه بر منبر سخن مىكرد و مىگريست و اشك بر ريشش روان مىشد و مىريخت ، به سبب كمى و نرمى موى .\r\nسندى بن شاهك سندى گويد : منصور به يكى از بزرگان بنى اميه دست يافت و گفت : « چيزهايى از تو مىپرسم با من راست بگوى و امان دارى . »\r\n","description":"","footnote":"","page_name":" 5013 ","page_number":404},
  {"content":"\r\n« گفت : « بله . » منصور گفت : « بنى اميه از كجا آسيب ديدند كه كارشان آشفته شد ؟ » گفت : « از نرسيدن خبرها . » گفت : « كدام يك از اموال را سودمندتر يافتند ؟ » گفت : « جواهر . » گفت : « كيان را وفادار يافتند ؟ » گفت : « وابستگانشان را . » گويد : منصور مىخواست در كار خبر رسانى از مردم خاندان خويش كمك بگيرد ، سپس گفت : « منزلتشان را پايين مىآورد . » و از وابستگان خويش كمك گرفت .\r\nمحمد بن سليمان گويد : در يك روز زمستان كه سرما سخت بود خبر يافتم كه منصور دوا خورده . پيش وى رفتم كه از اثر دوا بپرسم . مرا از راهى وارد قصر كردند كه تا آن وقت از آنجا وارد نشده بودم ، مرا به حياط كوچكى بردند كه در آنجا يك اطاق بود كه مقابل آن ، به پهناى اطاق و صحن رواقى بود بر يك ستون ساج و مقابل ايوان حصيرها آويخته بود چنان كه در مسجدها كنند . وارد شدم در اطاق ، پلاس پهن بود و جز آن چيزى نبود مگر بستر و لوازم و روپوش وى . گفتم : « اى امير مؤمنان اين اطاق در خور تو نيست . » گفت : « عمو جان ،\r\nاين اطاق خوابگاه من است . » گفت : « جز آنچه مىبينم چيزى اينجا نيست ؟ » گفت : « جز آنچه مىبينى چيزى نيست . » گويد : شنيدم به جعفر بن محمد گفته بودند كه ابو جعفر يك جبهء هراتى و صله دار دارد و پيراهن خويش را وصله مىزند ، گفت : « حمد خداى را كه تدبير كرد و او را به فقر طينت خويش مبتلا كرد . » يا گفت : « به فقر در شاهى خويش . »\r\n","description":"","footnote":"","page_name":" 5014 ","page_number":405},
  {"content":"\r\nمحمد بن سليمان گويد : منصور هر كه را به كار مىگماشت و معزول مىكرد در خانه خالد بطين مىانداخت . منزل خالد بر كنار دجله چسبيده به خانهء صالح مسكين بود ، از معزول مالى در مىآوردند مىگفت تا هر چه را مىگرفتند جدا نگه مىداشتند و نام كسى را كه از او گرفته شده بود بر آن مىنوشتند و در خزانه اى جداگانه نگه مىداشتند كه آن را بيت المال مظالم نام داده بود و مال و اثاثى كه در آن بود بسيار شد ، به مهدى گفت : « چيزى براى تو فراهم آورده‌ام كه خلق را بدان خرسند كنى و از مال خويش چيزى بدهى . وقتى مردم كسانى را كه اين اموال موسوم به مظالم را از آنها گرفته‌ام پيش مىخوانى و هر چه را كه از آنها گرفته شده پسشان مىدهى كه مورد ستايش آنها و همگان مىشوى . » گويد : مهدى وقتى به خلافت رسيد چنان كرد .\r\nعلى بن محمد گويد : منصور ، محمد بن عبد الله حارثى را به بلقا گماشته بود ، پس از آن وى را عزل كرد و دستور داد وى را با مالى كه به نزد او يافت شده بود بيارند .\r\nوى را بر اسبان بريد به نزد وى آوردند دو هزار دينار به نزد وى يافته بودند كه با بنهء او بر اسبان بريد بياوردند : يك سجادهء سوسنگرد بود با خيمه و دو مخده و دو بالش و يك طشت و يك آفتابه و يك اشناندان [ 1 
  ] مسين كه همه را فراهم يافتند اما اثاث پوسيده بود . دو هزار دينار را گرفت اما شرم كرد كه اثاث را ببرد و گفت : « از من نيست . » به جا گذاشت .\r\nگويد : پس از آن مهدى او را ولايتدار يمن كرد و رشيد پسرش را كه لقب ربر داشت ولايتدار مدينه كرد .\r\nصباح بن خاقان گويد : وقتى سر ابراهيم بن عبد الله را پيش منصور آوردند به نزد وى بودم سر را در سپرى پيش روى وى نهادند يكى از شمشيرداران روى آن خم شد و آب دهان بر چهره اش انداخت . ابو جعفر نگاهى تند به او كرد و گفت : « بينيش\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5015 ","page_number":406},
  {"content":"\r\nرا بكوب . » گويد : با گرز چنان ضربتى به بينيش زدم كه اگر مىخواست بينىاى به هزار دينار پيدا كند ميسر نبود .\r\nكشيكبانان با گرز او را زدن گرفتند و پيوسته او را همى كوفتند تا سرد شد و پايش را گرفتند و كشيدند .\r\nجعفر بن سليمان گويد : در ايام ابو جعفر ، اشعب به بغداد آمد . جوانان بنى هاشم دور او را گرفتند كه براى آنها آواز خواند كه آهنگهاى وى طربانگيز بود و حنجره اش به همان حال بود كه بوده بود .\r\nجعفر به دو گفت : « اين شعر از آن كيست كه گويد :\r\n« اين آثار كه در ذات الجيش هست « و كهنه و فرسوده شده « از آن كيست « كه در كنار بيابان نمودار است « و غمگين را آشفته مىكند ؟ » گفت : « آواز را از معيد آموختم ، آهنگى را از او مىآموختم و چون آن را از وى مىخواستند مىگفت از اشعب بخواهيد كه بهتر از من ادا مىكند .\r\nجعفر بن سليمان گويد : اشعب به پسر خويش عبيده گفت : « چنان مىبينم كه ترا از خانهء خويش بيرون مىكنم و نسب ترا انكار مىكنم . » گفت : « پدر جان براى چه ؟ » گفت : « براى آنكه من بهتر از همه خلق خدا نان پيدا مىكنم اما تو پسر منى و به اين سن رسيده اى اما نانخور منى و چيزى پيدا نمىكنى ؟ » گفت : « چرا به خدا ، من پيدا مىكنم ، اما همانند درخت موز است كه تا مادرش نميرد بار نمىدهد . » محمد بن سليمان هاشمى گويد : به هنگام تابستان براى خسروان هر روز سقف\r\n","description":"","footnote":"","page_name":" 5016 ","page_number":407},
  {"content":"\r\nاطاقى را با گل مىاندودند كه خوابگاه روز شاه آنجا بود ، دسته هاى بلند و انبوه نى را مىآوردند و در اطاق رديف مىكردند و پاره هاى بزرگ برف مىآوردند و ما بين دسته هاى نى مىنهادند . بنى اميه نيز چنين مىكردند ، نخستين كس كه پارچهء كنف مرطوب به كار برد منصور بود .\r\nبعضىها گفته‌اند كه براى منصور در آغاز خلافت سقف گلاندود آماده مىكردند ، ابو ايوب خوزى پارچه هاى ضخيم گرفت كه تر مىكردند و بر سه پايه اى [ 1 
  ] مىنهادند كه از آن خنك مىشد و آن را خويش داشت و گفت : « پندارم اگر اين پارچه ها ضخيمتر باشد آب بيشتر مىگيرد و خنكتر مىشود . »\r\nپس پارچهء كنفى براى او آماده كردند كه بر قبه اى نصب مىشد . خليفگان پس از وى بافته هاى برگ خرما به كار بردند و كسان نيز به كار مىبردند .\r\nعلى بن محمد به نقل از پدرش گويد : يكى از راونديان كه ابلق نام داشت و پيس بود سخنان غلو آميز گفت و راونديان را بدان خواند و پنداشت كه روحى كه در عيسى بن مريم بود در على بن ابى طالب جاى گرفت ، پس از آن در امامان ، يكى پس از ديگرى تا ابراهيم بن محمد و آنها خدايانند . اينان حرامها را حلال شمردند و چنان بود كه يكيشان جمعى از آنها را به خانه خويش مىخواند و غذا مىخورانيد و شراب مىنوشانيد و به زن خويش مىكشيد .\r\nگويد : خبر به اسد الله بن عبد الله رسيد كه آنها را بكشت و بياويخت و اين اعمال تا كنون ميان آنها هست .\r\nگويد : اينان ابو جعفر منصور را پرستيدند ، بالاى قصر خضرا رفتند و خويشتن را بيفكندند ، گويى پرواز مىكنند . جمعشان با سلاح ميان مردم آمدند و به ابو جعفر بانگ مىزدند : تويى ، تويى .\r\nگويد : از يكى از مشايخ ما آورده‌اند كه وى جمعى از راونديان را ديده بود\r\n\r\n","description":"","footnote":"\r\n[ 1 
  ] كلمهء متن : سبايك ، معرب سه پايه .\r\n","page_name":" 5017 ","page_number":408},
  {"content":"\r\nكه خويشتن را از خضرا به زير مىانداختند . گويى پرواز مىكردند و همين كه به زمين مىرسيدند درهم مىشكستند و جانشان به در مىرفت .\r\nاحمد بن ثابت ، غلام محمد بن سليمان گويد : وقتى عبد الله بن على در بصره به نزد سليمان بن على از منصور نهان شد روزى از بالا مىنگريست . يكى از غلامانش با وى بود با غلامانى از آن سليمان بن على ، يكى را ديد كه جمال و كمالى داشت و بزرگمنشانه راه مىرفت و از گردنفرازى ، جامهء خويش را مىكشيد ، رو به غلام سليمان بن على كرد و گفت : « اين كيست ؟ » گفت : « غلام فلان پسر فلان اموى است . » گويد : عبد الله سخت به خشم آمد و از شگفتى دستهاى خويش را به هم كوفت و گفت : « هنوز راه ما هموار نيست اى فلان - و غلام خويش را نام برد - پايين برو و سرش را براى من بيار . » و شعر سديف را به تمثل خواند به اين مضمون :\r\n« چرا عبد شمسيان را رها مىكنى « كه در هر چراگاهى بانگى داشته باشند ؟\r\n« اگر همگيشان را بكشيد « گورى را كه در حران هست « تلافى نخواهد كرد . »\r\nعلى بن محمد مداينى گويد : از آن پس كه عبد الله بن على هزيمت شد و منصور بر او ظفر يافت و وى را در بغداد بداشت ، هيئتى از مردم شام به نزد منصور آمدند كه حارث بن عبد الرحمان از آن جمله بود . عده اى از آنها به پا خاستند و سخن كردند ، پس از آن حارث بن عبد الرحمان به پا خاست و گفت : « خدا امير را قرين صلاح بدارد ما هيئت تفاخر نيستيم بلكه هيئت توبه‌ايم . به فتنه اى افتاديم كه بزرگوارمان را برانگيخت و بردبارمان را به سبكى كشانيد ، بدانچه كرده‌ايم معترفيم و از آنچه\r\n","description":"","footnote":"","page_name":" 5018 ","page_number":409},
  {"content":"\r\nاز ما سر زده ، پوزش مىخواهيم . اگر عقوبتمان كنى به سبب جرمهاست كه كرده‌ايم و اگر ببخشيمان از روى تفضل نسبت به ماست . اينك كه تسلط يافته اى ما را ببخش و اينك كه قدرت دارى منت بنه و اينك كه ظفر يافته اى نكويى كن كه دير باز نكويى كرده اى . » ابو جعفر گفت : « چنين كردم . » زيد وابستهء عيسى بن نهيك گويد : منصور از پس مرگ مولايم مرا پيش خواند و گفت : « اى زيد . » گفتم : « اى امير مؤمنان آمادهء فرمانم . » گفت : « ابو زيد چه مقدار مال به جاى نهاده ؟ » گفتم : « هزار دينار يا نزديك به اين مقدار . » گفت : « اكنون كجاست ؟ » گفت : « زنش در ماتمش خرج كرد . » گويد : پس اين را بسيار شمرد و گفت : « زنش در ماتمش هزار دينار خرج كرد ؟ خيلى شگفت آور است . » آنگاه گفت : « چند دختر به جاى نهاد ؟ » گفتم : « شش تا . » گويد : مدتى خاموش ماند آنگاه سر برداشت و گفت : « فردا صبح به در مهدى بيا . » و چون برفتم به من گفتند : « استر همراه دارى ؟ » گفتم : « به اين ، و غير اين دستورم نداده‌اند و نمىدانم براى چه مرا خواسته‌اند ؟ » گويد : يكصد و هشتاد هزار به من دادند و دستورم دادند كه به هر يك از دختران عيسى سى هزار دينار بدهم .\r\nگويد : پس از آن منصور مرا پيش خواند و گفت : « آنچه را براى دختران ابو زيد دستور داده بوديم گرفتى ؟ »\r\n","description":"","footnote":"","page_name":" 5019 ","page_number":410},
  {"content":"\r\nگفتم : « آرى ، اى امير مؤمنان . » گفت : « فردا صبح همسنگان ايشان را پيش من آر تا به آنها شوهرشان دهم . » گويد : صبحگاهان با سه تن از فرزندان عكى و سه تن از خاندان نهيك از عموزادگان دختران پيش وى رفتم و هر كدامشان را به سى هزار درم شوهر داد و بگفت تا صداق آنها را از مال وى به نزدشان ببرند و بگفت تا با آنچه به آنها داده بود املاكى بخرم كه معاششان باشد و چنان كردم .\r\nهيثم گويد : ابو جعفر به يك روز ده هزار هزار درم بر گروهى از مردم خاندان خويش پخش كرد و به هر يك از عموهاى خويش هزار هزار درم داد . خليفه اى پيش از او و پس از او نمىشناسم كه به يكى اين مقدار عطا كرده باشد .\r\nعباس بن فضل گويد : منصور بگفت تا به عموهايش : سليمان و عيسى\r\nو صالح و اسماعيل پسران على بن عبد الله بن عباس هر كدام به عنوان كمك از بيت المال هزار هزار بدهند . وى نخستين خليفه بود كه هزار هزار از بيت المال عطا كرد و اين در ديوانها مقرر بود .\r\nربيع گويد : ابو جعفر به بغداد براى مدنيان به مجلس عام نشست كه جمعى از آنها بنزد وى آمده بودند . گفت : « هر كس از شما كه به نزد من وارد مىشود نسب خويش را بگويد . » جزو واردان وى جوانى بود از فرزندان عمرو بن حزم كه نسب خويش را بگفت . سپس گفت : « اى امير مؤمنان احوص شعرى در بارهء ما گفته كه به سبب آن شصت سال اموالمان را از ما بداشته‌اند . » ابو جعفر گفت : « براى من بخوان » و او شعر را خواند به اين مضمون :\r\n« وقتى حزمىاى را فقير ديدى « يا حزمى در آتش افتاد « وى را پناه مده .\r\n","description":"","footnote":"","page_name":" 5020 ","page_number":411},
  {"content":"\r\n« آنها بودند كه در ذى خشب « مروان را به زحمت انداختند « و در خانه عثمان وارد شدند . » گويد : شعر در ستايش وليد بن عبد الملك بود و احوص قصيده اى را بر او فرو مىخواند . وقتى بدينجا رسيد وليد گفت : « گناه خاندان خودم را به ياد من آوردى . » و بگفت تا اموال آنها را مصادره كنند .\r\nابو جعفر به جوان حزمى گفت : « شعر را دوباره براى من بخوان » . و جوان سه بار آن را تكرار كرد .\r\nابو جعفر به دو گفت : « به ناچار به خاطر اين شعر نصيب خواهى يافت چنان كه به سبب آن محروم شده اى » پس از آن به ابو ايوب گفت : « ده هزار درم بيار و به او بده كه شعر را براى ما خوانده است . » آنگاه بگفت تا به عاملان وى بنويسند كه املاك خاندان حزم را پس دهند و در آمد هر سال را از املاك بنى اميه بدهند و اموالشان را مطابق كتاب خداى به ترتيب وارث تقسيم كنند و هر كه مرده به ورثهء وى دهند .\r\nگويد : پس جوان حزمى برفت با چيزى كه هيچكس همانند آن نگرفته بود .\r\nاحمد بن اسد گويد : منصور از برون شدن به نزد كسان و بر نشستن بازماند ، مردمان گفتند كه وى بيمار است و در اين باب بسيار سخن كردند .\r\nگويد : ربيع به نزد وى رفت و گفت : « اى امير مؤمنان بقاى امير مؤمنان دراز باد اما مردم چيزها مىگويند . » گفت : « چه مىگويند ؟ » گفت : « مىگويند : امير مؤمنان بيمار است » گويد : اندكى خاموش ماند آنگاه گفت : « اى ربيع ما را با عامه چه كار است ،\r\n","description":"","footnote":"","page_name":" 5021 ","page_number":412},
  {"content":"\r\nعامه به سه چيز نياز دارند\r\nكه وقتى انجام شد ديگر چيزى نمىخواهند : اينكه يكى در ميانشان باشد كه در احكامشان بنگرد و انصاف يكى را از ديگرى بگيرد و راههايشان را امن بدارد تا به شب يا به روز بيمناك نباشند و اطرافشان را بسته بدارد تا دشمن سويشان نيايد و ما اين را براى آنها انجام داده‌ايم » گويد : پس از آن چند روز صبر كرد ، سپس گفت : « اى ربيع طبل بزن » آنگاه بر نشست تا عامه وى را بديدند .\r\nعلى بن محمد به نقل از پدرش گويد : ابو جعفر زنديقان و دلقكان را كه حماد عجرد از آن جمله بود همراه محمد بن ابو العباس روانه كرد كه با وى در بصره اقامت گرفتند و دلقكى مىكردند كه مىخواست بدين وسيله او را منفور كسان كند . محمد چنان وانمود كه عاشق زينب دختر سليمان بن على است و سواره سوى مربد مىرفت و در معرض وى قرار مىگرفت بدين اميد كه زينب به دو نظر كند .\r\nگويد : محمد به حماد گفت : « براى من در بارهء وى شعرى بگوى و حماد اشعارى گفت كه از آن جمله شعرى بود به اين مضمون :\r\n« اى ساكن مربد ، شوق مرا « به هيجان آوردى كه پيوسته در مربد جاى دارم . » گويد : منصور دو سال به نزد پدرم منزل داشت و من خصيب متطبب را شناختم به سبب آنكه بسيار پيش وى مىآمد . خصيب تظاهر به نصرانىگرى مىكرد ، اما زنديق و دهرى بود و اهميت نمىداد كه كسى را بكشد .\r\nگويد : منصور كس پيش وى فرستاد و دستور داد كه ترتيب كشتن محمد بن ابى العباس را بدهد و او زهرى كشنده آماده كرد . آنگاه منتظر ماند تا براى محمد بيمارىاى رخ دهد . وقتى وى احساس حرارت كرد خصيب به دو گفت : « دارويى بخور . » گفت : « براى من مهيا كن »\r\n","description":"","footnote":"","page_name":" 5022 ","page_number":413},
  {"content":"\r\nخصيب دارو را مهيا كرد و زهر را در آن كرد و به دو نوشانيد كه از آن بمرد .\r\nمادر محمد اين را براى منصور نوشت و به دو خبر داد كه خصيب پسرش را كشته است . منصور نامه نوشت و دستور داد خصيب را پيش وى فرستند . و چون پيش منصور رسيد سى تازيانه به او زد ، زدنى سبك ، و چند روز او را بداشت ، آنگاه سيصد درم به او بخشيد و آزادش كرد .\r\nگويد : شنيدم ام موسى حميرى با منصور شرط كرده بود كه روى وى زن نگيرد و با كنيزى همخوابه نشود ، در اين باب مكتوبى مؤكد نوشته بود و شاهدان گرفته بود و منصور در ايام زمامدارى ده سال تنها او را داشت .\r\nگويد : و چنان بود كه منصور به فقيهان حجاز يكى پس از ديگرى مىنوشت و استفتا مىكرد ، از مردم حجاز و عراق فقيه پيش وى مىآوردند\r\nو مكتوب را بر او عرضه مىكرد كه فتوايى دهد و او را مجاز دارد . اما ام موسى وقتى از حضور وى خبر مىيافت پيشدستى مىكرد و مالى فراوان پيش فقيه مىفرستاد و چون منصور مكتوب را بر او عرضه مىكرد فتواى جواز نمىداد . عاقبت ام موسى از پس ده سال از زمامدارى وى در بغداد بمرد و خبر مرگ وى در حلوان به منصور رسيد . در همان شب يكصد دوشيزه به دو عرضه كردند .\r\nگويد : ام موسى براى منصور ، جعفر و مهدى را آورده بود .\r\nعلى بن جعد گويد : وقتى بختيشوع بزرگ از شوش سوى منصور آمد و در قصر باب الذهب بغداد به نزد وى وارد شد دستور داد غذايى به دو دهند كه بخورد و چون خوان را پيش روى او نهادند گفت : « شراب » به دو گفتند : « بر خوان امير مؤمنان شراب نمىنوشند . » گفت : « من غذايى كه شراب با آن نباشد نمىخورم . » گويد : « اين را به منصور خبر دادند گفت ، ولش كنيد . » گويد : و چون وقت شام رسيد با وى چنان كردند و باز شراب خواست گفتند :\r\n","description":"","footnote":"","page_name":" 5023 ","page_number":414},
  {"content":"\r\n« بر خوان امير مؤمنان شراب نمىنوشند . » پس بختيشوع شام خورد و از آب دجله نوشيد و روز بعد به آب دجله نگريست و گفت : « گمان نداشتم چيزى به جاى شراب تواند بود ، اينك آب دجله جاى شراب را ميگيرد . » حسن گويد : منصور به عامل خويش بر مدينه نوشت كه حاصل املاك را به فروش ، اما به كسى به فروش كه بر او مسلط باشيم و او بر ما مسلط نباشد : مفلسى كه مالى ندارد بر ما مسلط است كه به شكنجهء او نمىتوانيم پرداخت و مال ما به نزد وى از ميان مىرود ، اگر چه به قيمت خوب بخرد . به شخص متمكن كه انصاف مىكند و پرداخت مىكند به كمتر به فروش .\r\nابو بكر هذلى گويد : ابو جعفر مىگفت : « كسى كه با وى نيكى كنند و تا به وقت مرگ آن را فراموش كند انسان نيست . » ابان بن يزيد عنبرى گويد : هيثم قارى بصرى به نزد منصور اين آيه را خواند :\r\n« * ( وَآتِ ذَا الْقُرْبى حَقَّه وَالْمِسْكِينَ وَابْنَ السَّبِيلِ وَلا تُبَذِّرْ تَبْذِيراً 17 : 26 ) * » [ 1 
  ] يعنى : حق خويشاوند را به او بده و تنگدست و به راه مانده را نيز و به اسراف كردن مكوش .\r\nو منصور دعا گفتن آغاز كرد و گفت : « خدايا مرا و فرزندانم را در نعمتى كه از عطاى خويش به ما داده اى از اسراف بر كنار دار . »\r\nگويد : و نيز هيثم به نزد او اين آيه را خواند كه :\r\n« * ( الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَيَكْتُمُونَ ما آتاهُمُ الله من فَضْلِه وَأَعْتَدْنا لِلْكافِرِينَ عَذاباً مُهِيناً 4 : 37 ) * » [ 2 
  ]\r\n\r\n","description":"","footnote":"\r\n[ 1 
  ] بنى اسرائيل آيه 28\r\n[ 2 
  ] سوره النساء آيه 37\r\n","page_name":" 5024 ","page_number":415},
  {"content":"\r\nيعنى : همان كسان كه بخل كنند و مردم را به بخل وادارند و آنچه را خدا از كرم خويش به آنها داده نهان كنند كه براى كافران ( نعمت ) عذابى خفتانگيز آماده كرده‌ايم .\r\nو منصور به كسان گفت : « اگر نبود كه مالها قلعهء سلطان است و تكيه گاه دين و دنياست و مايهء عزت و زينت است يك شب به سر نمىبردم كه دينار يا درهمى را به نزد خويش داشته باشم كه از بذل مال لذت مىبرم و مىدانم كه در عطاى آن ثواب فراوان هست . » گويد : يكى از اهل علم به نزد منصور در آمد كه او را حقير شمرد و در او خيره شد اما در بارهء هر چه از او پرسيد به نزد وى يافت به دو گفت : « اين علم را چگونه حاصل كردى ؟ » گفت : « در بارهء علمى كه آموخته بودم بخل نكردم و در كار آموختن علم شرم نياوردم . » گفت : « به همين سبب است . » گويد : منصور هميشه مىگفت : « هر كه بىتدبير عمل كند و بىتأمل سخن كند ، بى تمسخرگو و ملامتگوى نماند . » قحطبه گويد : شنيدم كه منصور مىگفت : « شاهان همه چيز را از ياران خويش تحمل كنند مگر سه چيز : فاش كردن راز ، تعرض به حرم و نكوهش ملك . » على بن محمد گويد : منصور مىگفت : « راز تو از خون تست ، بنگر آن را به كى مىدهى ؟ » عمر گويد : وقتى عبد الجبار بن عبد الرحمان ازدى را از آن پس كه بر ضد منصور قيام كرده بود به نزد وى آوردند ، به دو گفت : « اى امير مؤمنان كشتى محترمانه . » گفت : « اى پسر زن بوگندو ، آن را پشت سر خود به جا نهادى . »\r\n","description":"","footnote":"","page_name":" 5025 ","page_number":416},
  {"content":"\r\nقحطبه بن عذابه چشمى كه از صحابهء پيمبر بوده بود گويد : ابو جعفر منصور را شنيدم كه در مدينة السلام سخن مىكرد ، به سال صد و پنجاه و دوم ، مىگفت : « اى بندگان خداى با همديگر ستم مكنيد كه مايهء ظلمت روز رستاخيز است به خدا اگر دست خطاگر و ظلم ستمگر نبود ميان شما در بازارهايتان پياده مىرفتم ، اگر مىدانستم كسى هست كه به خلافت از من سزاوارتر است پيش وى مىرفتم و خلافت را به دو تسليم مىكردم . » نصر بن حديد گويد : منصور مىگفت :\r\n« عقوبت بردبار به اشاره است و عقوبت سفيه به تصريح . » يحيى بن ابو نصر قرشى گويد : ابان قارى به نزد منصور اين آيه را خواند كه :\r\n« * ( وَلا تَجْعَلْ يَدَكَ مَغْلُولَةً إِلى عُنُقِكَ وَلا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً 17 : 29 ) * . » [ 1 
  ] يعنى : دستت را به گردنت بسته مدار و آن را به تمامى مگشاى كه ملامت ديده و حسرت زده خواهى نشست .\r\nمنصور گفت : « پروردگارمان چه نيكو ادبمان آموخته . » گويد : منصور مىگفت : « هر كه چنان كند كه با وى كرده‌اند عوض داده و هر كه مضاعف كند سپاس داشته و هر كه سپاس بدارد بزرگى كرده و هر كه بداند كه نيكى را با خويشتن كرده ، در انتظار سپاس مردم نماند و فزونى محبتشان را نخواهد .\r\nدر بارهء كارى كه براى خويشتن كرده اى و حرمت خويش را با آن افزوده اى از ديگران سپاس مجوى بدان كه آنكه حاجت به نزد تو آورده روى ترا از روى خويش محترمتر داشته پس حرمت روى خويش را بدار و او را نوميد مكن . » اسحاق بن عيسى گويد : هيچكس از بنى عباس نبود كه سخن كند و مقصود خويش را بىتأمل بگويد مگر ابو جعفر و داود بن على و عباس بن محمد .\r\n\r\n","description":"","footnote":"\r\n[ 1 
  ] بنى اسرائيل آيه 29\r\n","page_name":" 5026 ","page_number":417},
  {"content":"\r\nاسماعيل بن ابراهيم فهرى گويد : منصور به روز عرفه در بغداد سخن كرد - بعضىها گفته‌اند در ايام منى سخن كرد - و ضمن سخنان خويش گفت : « اى مردم ، من قدرت خدايم در زمين وى كه شما را به توفيق و تأييد وى راه مىبرم . من خزانه - دار غنيمت خدايم كه به مشيت وى عمل مىكنم و غنيمت را به ارادهء وى تقسيم مىكنم و به اجازهء وى عطا مىكنم ، خدا مرا قفل آن كرده و چون اراده كند كه مرا براى مقرريهاى شما و تقسيم غنيمت و روزيهايتان بگشايد ، بگشايد ، و چون اراده كند كه مرا بسته بدارد ، بسته بدارد . پس اى مردم به خدا رو كنيد و در اين روز شريف كه از تفضل خويش آنچه را در كتاب خويش معلوم داشته به شما بخشيده و او تبارك و تعالى فرموده : « اكنون دينتان را براى شما به كمال آوردم و نعمت خويش را بر شما تمام كردم و مسلمانى را دين شما انتخاب كردم . » [ 1 
  ] در اين روز از او بخواهيد كه مرا در كار صواب موفق بدارد و در كار هدايت تأييد كند و الهامم دهد كه با شما مهربان باشم و نيكى كنم ، مرا بگشايد تا عطيه ها\r\nو روزيهايتان را به عدالت تقسيم كنم كه او شنواست و نزديك .\r\nداود بن رشيد به نقل از پدرش گويد : منصور سخن كرد و گفت : « حمد خدايى را كه ستايش او مىكنم و از او كمك مىجويم و به دو ايمان دارم و بر او تكيه مىكنم ، شهادت مىدهم كه خدايى جز خداى يگانه نيست كه يگانه است و شريك ندارد . » گويد : يكى از جانب راست ميان سخن او دويد و گفت : « اى انسان ، به نام كسى كه از او ياد كردى تذكارت مىدهم . » گويد : سخن خويش را بريد و گفت : « از كسى كه خداى را به خاطر دارد و بدان تذكار مىدهد استماع مىكنم ، استماع مىكنم ، پناه بر خدا از اينكه ستمگرى لجوج باشم و در كار گناه مغرور ، كه در اين صورت گمراه خواهم بود . و تو اى گوينده\r\n\r\n","description":"","footnote":"\r\n[ 1 
  ] الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً 5 : 3 ( مائده / آيه 5 )\r\n","page_name":" 5027 ","page_number":418},
  {"content":"\r\nبه خدا از اين سخن خدا را منظور نداشتى اما خواستى بگويند بر خاست و گفت و عقوبت ديد و صبورى كرد و باك نداشت . و اى تو اگر مىخواستم و سخت مىگرفتم .\r\nاينك بخشش مرا غنيمت شمار ، مبادا تو و شما گروه مردم نظير آن را بياريد كه حكمت به ما نزول يافته و از پيش ما جدا شده . كار را به اهلش باز بريد كه به جاى خويش قرار گيرد و از آنجا باز يابيد . » گويد : آنگاه به سخن خويش باز گشت و گويى آن را از كف خويش مىخواند و گفت : « شهادت مىدهم كه محمد بنده و فرستادهء اوست . » ابن ابى الجوزا گويد : ابو جعفر در بغداد در مسجد المدينه بر منبر سخن مىكرد به پا خاستم و اين آيه را خواندم كه :\r\n« * ( يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ 61 : 2 ) * . » [ 1 
  ] يعنى : شما كه ايمان داريد ، چرا چيزها گوييد كه نمىكنيد ؟\r\nپس مرا گرفتند و به نزد وى وارد كردند گفت : « واى تو كيستى ؟ مقصودت اين بود كه ترا بكشم ، از پيش من برو كه ديگر نبينمت . » گويد : پس به سلامت از نزد وى برون شدم .\r\nابراهيم بن عيسى گويد : ابو جعفر منصور در اين مسجد - مقصود مسجد - المدينه بغداد است - سخن مىكرد و چون به اين آيه رسيد كه « * ( اتَّقُوا الله حَقَّ تُقاتِه 3 : 102 ) * . » [ 2 
  ] يعنى : از خدا چنان كه شايستهء ترسيدن از اوست بترسيد . يكى برخاست و گفت : « تو نيز اى بندهء خدا ، از خدا چنان كه شايستهء ترسيدن از اوست بترس . » گويد : ابو جعفر سخن خويش را بريد و گفت : « از كسى كه به نام خداى تذكار مىدهد ، استماع مىكنم ، استماع مىكنم اى بنده خدا بگوى كه ترس از خدا چيست ؟ »\r\n\r\n","description":"","footnote":"\r\n[ 1 
  ] سورهء صف آيه 2\r\n[ 2 
  ] سورهء آل عمران آيه 100\r\n","page_name":" 5028 ","page_number":419},
  {"content":"\r\nخدا چيست ؟ » گويد : آن مرد فروماند و چيزى نگفت .\r\nابو جعفر گفت : « اى مردم ، خدا را ، خدا را بيازاريد ، در بارهء كارهايتان مارا به چيزى كه تاب آن نداريد وادار مكنيد\r\nو كسى در چنين وضعى به پاى نخيزد مگر پشتش را به درد آرم و او را دير مدت بدارم . » آنگاه گفت : « ربيع او را همراه خودت ببر . » گويد : اطمينان يافتم كه آن كس نجات مىيابد . نشانه چنين بود ، كه وقتى براى كسى بدى مىخواست مىگفت : « مسيب او را همراه خودت ببر . » گويد : آنگاه به سخن خويش بازگشت ، از همانجا كه بريده بود ، و مردم اين را نيكو شمردند .\r\nگويد : و چون نماز را بسر برد وارد قصر شد ، عيسى بن موسى به آرامى از دنبال وى مىرفت ، ابو جعفر اين را دريافت و گفت : « ابو موسى ؟ » گفت : « آرى ، اى امير مؤمنان . » گفت : « گويى از من بر اين مرد بيمناكى ؟ » گفت : « به خدا چيزى از اين گونه در دلم افتاد ، اما دانش امير مؤمنان بيشتر است و نظرش بالاتر از آنكه كارى به خلاف حق كند . » گفت : « از من در مورد وى بيمناك مباش . » گويد : و چون بنشست گفت : « آن مرد را پيش من آريد . » گويد : پس او را به نزد وى آوردند و گفت : « اى كس ، وقتى مرا بر منبر بديدى گفتى : اين طغيانگر است و ناچار بايد با او سخن كنم . اگر خويشتن را به كارى جز اين مشغول مىداشتى براى تو مناسبتر بود . خويشتن را به سيراب كردن گرمازدگان يا شب زنده دارى يا رهسپارى در راه خداى مشغول دار . ربيع ، چهار صد درم به او بده . برو و ديگر چنين مكن . »\r\n","description":"","footnote":"","page_name":" 5029 ","page_number":420},
  {"content":"\r\nعبد الله بن صاعد وابستهء امير مؤمنان گويد : منصور پس از بناى بغداد حج كرد و در مكه به سخن ايستاد ، از جمله سخنان وى كه به خاطر مانده اين بود :\r\n« در زبور از پى آن كتاب نوشتيم كه زمين را بندگان شايستهء من به ميراث مىبرند » [ 1 
  ] كارى است به سر رفته و گفتارى است عادلانه و قضايى است مقرر ، ستايش خدايى را كه حجت خويش را آشكار كرد و دورباش بر آن قوم ستمگرى كه كعبه را دستاويز كردند و غنيمت را ارث خويش دانستند « و قرآن را قسمتى پنداشتند » [ 2 
  ] آنچه مورد استهزايشان بود بر آنها رخ داد پس چقدر مىبينى « از چاههاى عاطل مانده و قصر گچكارى شده » [ 3 
  ] كه خدايشان مهلت داد تا مشيت را دگر كردند و با اهل اين خاندان ستم كردند و تعدى كردند و گردنفرازى كردند « و همه گردنكشان ستيزه جو نوميد گشتند » [ 4 
  ] آنگاه خداى بگرفتشان « آيا يكى از آنها را مىيابى يا صدايى از آنها مىشنوى » [ 5 
  ] ابن عياش گويد : وقتى براى ابو جعفر حادثه هاى پياپى رخ داد شعرى به تمثيل خواند به اين مضمون :\r\n« آهوان از اطراف خداش پراكنده شدند « و خداش نمىداند چه چيز را شكار كند . » گويد : آنگاه دستور داد سرداران و وابستگان و ياران و مردم خاندان را احضار كنند . حماد ترك را گفت تا اسبان را ازين نهد و سليمان بن مجالد را تا پيش رود\r\n\r\n","description":"","footnote":"\r\n[ 1 
  ] وَلَقَدْ كَتَبْنا في الزَّبُورِ من بَعْدِ الذِّكْرِ أَنَّ الأَرْضَ يَرِثُها عِبادِيَ الصَّالِحُونَ 21 : 105 . ( سوره انبياء آيه 105 )\r\n[ 2 
  ] . . . جَعَلُوا الْقُرْآنَ عِضِينَ 15 : 91 ( حجر آيه 19 )\r\n[ 3 
  ] . . . بِئْرٍ مُعَطَّلَةٍ وَقَصْرٍ مَشِيدٍ 22 : 45 ( سوره حج آيه 44 )\r\n[ 4 
  ] . . . خابَ كُلُّ جَبَّارٍ عَنِيدٍ 14 : 15 ( ابراهيم آيه 15 )\r\n[ 5 
  ] هَلْ تُحِسُّ مِنْهُمْ من أَحَدٍ أَوْ تَسْمَعُ لَهُمْ رِكْزاً 19 : 98 ( مريم آيه 98 )\r\n","page_name":" 5030 ","page_number":421},
  {"content":"\r\nو مسيب بن زهير را تا درها را بگيرد .\r\nگويد : آنگاه در يكى از روزها برون شد و به منبر رفت و دير مدت گرفته بود و خاموش ماند . يكى به شبيب بن شبه گفت : « چرا امير مؤمنان سخن نمىكند كه به خدا وى از جمله كسانى است كه سختناى گفتار براى وى آسان است وى را چه رسيده ؟ » گويد : عاقبت سخن آغاز كرد و گفت :\r\n« چرا من از سعد دست بداشته‌ام « اما او مرا نا سزا مىگويد « اگر بنى سعديان را دشنام مىدادم « آرام گرفته بودند .\r\n« با من جهالت مىكنند و از دشمن خويش مىترسند « چه بد است اين دو صفت : جهالت و ترس [ 1 
  ] . » آنگاه بنشست و گفت :\r\n« پوشش از سر خويش بر گرفتم « و كسى بودم كه جز براى كارى بزرگ « سر خويش را نمودار نمىكردم [ 2 
  ] به خدا از كارى كه ما بدان قيام كرديم ناتوان ماندند و كسى را كه بدان قيام كرد سپاس نداشتند . كوشيدند اما تاب نياوردند و حق را انكار كردند و كفران كردند . چه مىخواهند ؟ مىخواهند كه آب گل آلود را با زحمت فرو برم يا با سختى و محنت سر كنم ! به خدا هيچكس را با اهانت خويش حرمت نمىكنم . به خدا اگر حق را نپذيرند باشد كه آن را بجويند و به نزد من نيابند نيكروز كسى است كه از كار ديگرى عبرت آموزد ، غلام پيش برو » آنگاه بر نشست .\r\nعبد الله بن محمد وابستهء محمد بن على گويد : وقتى منصور ، عبد الله بن حسن و\r\n\r\n","description":"","footnote":"\r\n[ 1 ، 2 
  ] در متن بنظم است . م .\r\n","page_name":" 5031 ","page_number":422},
  {"content":"\r\nبرادران وى و كسانى از خاندانش را كه با او بودند گرفت به منبر رفت و حمد خدا گفت و سپاس وى كرد . آنگاه بر پيمبر صلى الله عليه و سلم صلوات گفت . سپس گفت :\r\n« اى مردم خراسان ، شما شيعيان و ياران و اهل دولت ماييد ، اگر با غير ما بيعت كرده بوديد ، با كسى بهتر از ما بيعت نمىكرديد . اين مردم خاندان من ، فرزندان على بن - ابى طالب ،\r\nبه خدايى كه خدايى جز او نيست آنها را با خلافت واگذاشتيم و كم يا بيش متعرضشان نشديم . على بن ابى طالب بدان پرداخت و آشفتگى آورد . حكمان بر ضد او حكم دادند و امت از اطراف وى پراكنده شد و در بارهء وى اختلاف كرد .\r\nآنگاه شيعيان و ياران و اصحاب و بزرگان و معتمدانش بر او جستند و او را بكشتند .\r\n« پس از او حسن بن على به پا خاست كه به خدا مرد اين كار نبود . مالها به دو عرضه كردند كه پذيرفت . معاويه به دو گفت كه من از پى خويش ترا وليعهد مىكنم و فريبش داد . براى معاويه از مقام خويش كناره گرفت و آن را به معاويه تسليم كرد و به زنان پرداخت . هر روز يكى را به زنى مىگرفت و روز بعد طلاقش مىداد و چنين بود تا بر بستر خويش بمرد .\r\n« پس از وى حسين بن على پا گرفت . مردم عراق و مردم كوفه اهل اختلاف و نفاق و مبالغه در فتنه گرى ( مردم اين شهر سياه - سوى كوفه اشاره كرد - كه به خدا نه در حال نبرد است كه با آن نبرد كنم و نه در كار صلح است كه با آن مسالمت كنم ، خدا ميان من و آن جدايى آرد ) فريبش دادند و از يارى وى بازماندند و او را به دشمن واگذاشتند تا كشته شد .\r\n« پس از وى زيد بن على پا گرفت و مردم كوفه با وى خدعه كردند و فريبش دادند و چون به قيامش واداشتند و نمايانش كردند وى را به دشمن واگذاشتند . پيش محمد بن على رفته بود كه قسمش داده بود قيام نكند و از او خواسته بود كه لاطائلات مردم كوفه را باور نكند به دو گفته بود كه ما در چيزى از دانش خويش مىيابيم كه يكى از مردم خاندان ما در كوفه آويخته مىشود و من بيم دارم كه آن مصلوب\r\n","description":"","footnote":"","page_name":" 5032 ","page_number":423},
  {"content":"\r\nتو باشى . عموى من داود بن على او را قسم داد و از خيانت مردم كوفه بيم داد اما نپذيرفت و در كار قيام خويش اصرار كرد كه كشته شد و در بازار آويخته شد .\r\n« پس از آن بنى اميه به ما تاختند و حرمتمان را از ميان بردند و عزتمان را بردند .\r\nبه خدا به نزد ما انتقامى نداشتند كه بجويند و اين همه به سبب مردم خاندانمان بود كه بر ضد آنها قيام كرده بودند . پس ما را از ولايتها براندند . يك بار به طايف بوديم و يك بار به شام و يك بار به شراه تا وقتى كه خدا شما را به طرفدارى و يارى ما برانگيخت و به كمك شما مردم خراسان حرمت و عزت ما را زنده كرد و به وسيلهء حق شما اهل باطل را مغلوب كرد و حق ما را نمايان كرد و ميراثى را كه از پيمبر صلى الله عليه و سلم به ما مىرسيد به ما داد و حق به جاى خويش قرار گرفت و محل نور آن را آشكار كرد و ياران حق را نيرو داد و دنبالهء قومى را كه ستمگر بودند بريد و حمد خداى را كه پروردگار جهانيان است . و چون به سبب تفضل خداى و حكم عادلانهء وى كارها بر ما قرار گرفت از روى ستم و حسد و طغيان به سبب فضيلتى كه خدايمان داده بود و به خلافت خويش و ميراث پيمبر خويش صلى الله عليه و سلم حرمت كرده بود بما تاختند :\r\n« از روى جهالت با من و ترس از دشمنان « و چه بد است اين دو صفت : جهالت و ترس « به خدا اى مردم خراسان در اين باب هر چه كردم از روى جهالت نكردم چيزى از بد دلى و گردن كشى آنها را شنيدم ، كسانى را نهانى سوى آنها فرستادم ، گفتم : اى فلان برو ، اى فلان برو و فلان مقدار مال با خويش ببر ، و ترتيبى بر ايشان معين كردم كه مطابق آن عمل كنند . آنها برفتند تا در مدينه به نزد آنها رسيدند و اين مالها را نهانى به آنها دادند ، به خدا پير و جوان و كوچك و بزرگى از آنها نبود مگر با آنها بيعت كرد و به وسيلهء آن خونها و مالهايشان را حلال شمردم ، از اين رو حلال شد كه بيعت مرا شكسته بودند و فتنه مىجستند و مىخواستند بر ضد من قيام كنند . مپنداريد كه من\r\n","description":"","footnote":"","page_name":" 5033 ","page_number":424},
  {"content":"\r\nاين كار را از روى يقين نكرده‌ام . » گويد : آنگاه فرود آمد و بر پله هاى منبر اين آيه را مىخواند :\r\n« و حيل بينهم و بين ما يشتهون كما فعل باشياعهم من قبل انهم كانوا فى شك مريب . » [ 1 
  ] يعنى : ميان ايشان و آن آرزو كه دارند حايل افكنند چنان كه با نظاير ايشان از پيش كرده‌اند كه آنها در شكى سخت بوده‌اند .\r\nگويد : منصور به هنگام كشته شدن ابو مسلم در مداين سخن كرد و گفت : « اى مردم از انس اطاعت بوحشت عصيان مرويد و در كار دغلى با امامان شتاب مياريد .\r\nزيرا هيچكس مكرى در خاطر نگيرد كه در آثار دست او يا كلمات گريخته از زبانش نمودار نشود و خداى آن را به امام وى ننمايد كه دين خويش را قوت دهد و حق خويش را و الا كند . ما حقوق شما را نمىكاهيم و حقى را كه اين دين بر شما دارد نمىكاهيم . هر كه بر سر جاى دكمهء اين پيراهن با ما منازعه كند با چيزى كه در اين نيام نهفته است او را پاره پاره مىكنيم . ابو مسلم با ما بيعت كرده بود و از كسان براى ما بيعت گرفته بود به شرط آنكه هر كه پيمان ما را بشكند خون خويش را مباح گيرد .\r\nآنگاه با ما پيمان شكنى كرد و چنان كه در بارهء ديگران به نفع ما حكم مىكرده بود در بارهء وى حكم كرديم ، رعايت حق وى مانع از آن نبود كه حق را بر ضد وى به پاى داريم . » منصور گويد : پدرم مىگفت كه از پدرم على بن عبد الله شنيدم كه مىگفت :\r\n« سروران دنيا سخاوتمندانند و سروران آخرت پيمبرانند . » ابراهيم بن عيسى گويد : منصور بر محمد بن جميل دبير خشم آورد ، اصل وى از ربذه بود بگفت تا وى را به رو در افكندند و چون حجت خويش را بگفت منصور دستور داد تا او را به پاى دارند\r\nآنگاه شلوار او را نگريست كه كتان بود و بگفت تا او را به رو\r\n\r\n","description":"","footnote":"\r\n[ 1 
  ] سوره سبا آيه 53 / 54\r\n","page_name":" 5034 ","page_number":425},
  {"content":"\r\nدر افكنند و پانزده تازيانه بزنند و گفت : « شلوار كتان مپوش كه اسراف است . » حسن بن ابراهيم گويد : وقتى ابو جعفر منصور ، محمد بن عبد الله را در مدينه و برادرش ابراهيم را در باخمرى بكشت و ابراهيم بن حسن در مصر قيام كرد و وى را سوى منصور آوردند ، نامه اى به فرزندان على بن ابى طالب نوشت كه در مدينه بودند و ضمن آن از ابراهيم بن حسن و قيام وى در مصر ياد كرد و اينكه اين كار را بى راى آنها نكرده است و آنها در طلب قدرت مىكوشند و قطع خويشاوندى و عصيان مىكنند و اينكه وقتى بر سر قدرت با بنى اميه منازعه كردند از دشمنى ناتوان ماندند و از گرفتن انتقام خويش عاجز بودند تا وقتى كه پسران عباس به خاطرشان غضب آوردند و به بنى اميه تاختند و انتقامشان را گرفتند و خونهايشان را تلافى كردند و قدرت را از چنگ بنى اميه گرفتند .\r\nگويد : منصور در نامهء خويش شعر سبع بن ربيعهء يربوعى را به تمثيل آورد به اين مضمون :\r\n« اگر هنگامى كه زبون شده بوديد « از شما دفاع نكرده بودم « و به كمك خداى از شما حمايت نكرده بودم « چيزها از شما تباه شده بود « كه هيچكس حفاظت آن نمىكرد « و هر چه را خدا محفوظ ندارد تباه شود .\r\n« به ما بگوييد : كى كسان را از شما بگردانيد « و كيست كه انگشتها سوى او كج مىشود « دانيد كه پيوسته به روزگاران « با شما تفضلها داشته‌ايم و « شما را سودها داده ايم\r\n","description":"","footnote":"","page_name":" 5035 ","page_number":426},
  {"content":"\r\n« اما پيوسته از شما مردمى بوده‌اند « خيانتكار و ستمكار « و با خدا مغرور و قاطع روابط خويشاوندى .\r\n« هر جا ما نبوده‌ايم و شما « در نبردهايى حضور يافته‌ايد « آنجا ننگ و زبونى بوده است « ما رعايت شما مىكنيم اما شما « رعايت وضع خويش را نمىكنيد .\r\n« چنين است كه كارها را « شيبها هست و فرازها .\r\n« مگر تواند بود كه پاهاى قومى « از سينه هاشان برتر شود « مگر تواند بود كه پاها را « بر نيزه ها بالا برند « مردانى از شما براى سالارى « به جنبش آمده‌اند « چونانكه قورباغگان زير بركه « جنبش همى كنند . » يحيى بن حسن گويد : در ايام ابو جعفر مقررى دبيران و عاملان سيصد درم بود و چون چنين شد تا به روزگار ما همچنان ببود و نخستين كسى كه مقرريها را بيفزود فضل بن سهل بود .\r\nگويد : در روزگار بنى اميه و بنى عباس مقرريها سيصد درم و كمتر بود حجاج به يزيد بن ابو مسلم به هر ماه سيصد درم مىداد .\r\n","description":"","footnote":"","page_name":" 5036 ","page_number":427},
  {"content":"\r\nابراهيم بن موسى گويد : در ايام خلافت منصور ، متصديان بريد در همه آفاق هر روز قيمت گندم و حبوب و نانخورشها را با قيمت همه خوردنيها و آنچه كه قاضى در ناحيهء آنها حكم مىداد و آنچه ولايتدار مىكرد و مالى كه به بيت المال مىرسيد و هر حادثه اى كه بود براى وى مىنوشتند .\r\nگويد : و چون نماز مغرب را مىكردند به دو نامه مىنوشتند و آنچه را در شب رخ داده بود پس از نماز صبح مىنوشتند .\r\nگويد : و چون نامه ها به منصور مىرسيد در آن مىنگريست ، اگر قيمتها را به حال خود مىديد چيزى نمىگفت و اگر چيزى از آن تغيير يافته بود به ولايتدار و عامل آنجا مىنوشت و از علتى كه قيمت آن چيز را تغيير داده بود مىپرسيد و چون جواب مىرسيد و علت را خبر مىداد با ملايمت تدبير مىكرد تا قيمت آن چيز به حال اول باز گردد . اگر از چيزى از احكام قاضى بدگمان مىشد در بارهء آن به دو مىنوشت و از كسانى كه به نزد وى بودند از كار قاضى مىپرسيد . اگر كارى ناروا انجام شده بود به دو مىنوشت و توبيخ و ملامتش مىكرد .\r\nصباح بن خاقان تميمى گويد : در ايامى كه منصور در بغداد بود ، از آن پس كه كار شهر را سر برده بود و از كار محمد و ابراهيم دو پسر عبد الله فراغت يافته بود ، از وليد به نزد وى سخن آوردند و گفتند : « خداى ملحد را لعنت كند . » گويد : ابو بكر هذلى و ابن عياش منتوف و شرقى بن حطابى كه همگى از جمله اصحاب وى بودند در مجلس بودند . ابو بكر هذلى گفت : « از فرزدق آورده‌اند كه گويد : در مجلس وليد بن يزيد حضور داشتم بوقتى كه صبوحى كرده بود به ابن عايشه گفت : « شعر ابن زبعرى را به آواز بخوان كه گويد :\r\n« كاش پيران من كه در بدر بوده بودند « ناليدن خزرجيان را از ضربت نيزه ها ديده بودند « دو برابر از سرانشان را كشتيم\r\n","description":"","footnote":"","page_name":" 5037 ","page_number":428},
  {"content":"\r\n« و انحراف بدر را اصلاح كرديم كه درست شد . » ابن عايشه گفت : « اى امير مؤمنان اين را به آواز نمىخوانم . » گفت : « بخوان و گر نه زبان كوچكت را مىبرم . » گويد : پس آن را به آواز خواند كه به دو گفت : « احسنت » به خدا وى بر دين ابن - زبعرى بود هنگامى كه اين شعر را مىگفته بود .\r\nگويد : پس منصور او را لعن كرد و مجالسان وى نيز او را لعن كردند . منصور گفت :\r\n« حمد خداى بر نعمت و توحيد اوى . » ابو بكر هذلى گويد : عامل ارمينيه به منصور نوشت كه سپاه بر ضد وى شوريده‌اند و فتنه انگيخته‌اند و قفلهاى بيت المال را شكسته‌اند و آنچه را در آن بوده گرفته‌اند . زير نامهء وى نوشت : « با نكوهش از عمل ما كناره كن اگر عاقلانه رفتار كرده بودى فتنه نمىكردند و اگر نيرومند بودى غارتت نمىكردند . » اسحاق موصلى به نقل از پدرش گويد : يكى از مردم بيهوده سر ، در فلسطين بر ضد ابو جعفر قيام كرد . وى به عامل آنجا نوشت : « اگر او را سوى من نفرستى خون وى در خون تو است . » گويد : پس عامل فلسطين در طلب وى سخت بكوشيد تا به دو دست يافت كه فرستاده شد . منصور بگفت تا او را وارد كنند و چون پيش ابو جعفر در آمد به دو گفت :\r\n« تو بوده اى كه به عاملان من تاخته اى ، به خدا گوشت ترا از استخوانت جدا ميكنم . » گويد : و آن كس كه پيرى كهنسال بود با صدايى ضعيف كه بلند نبود شعرى خواند به اين مضمون :\r\n« همسر خويش را از آن پس كه پير شده « تمرين مىدهى « اما تمرين پير رنج بيهوده است . »\r\n","description":"","footnote":"","page_name":" 5038 ","page_number":429},
  {"content":"\r\nگويد : گفتار وى براى منصور روشن نبود گفت : « ربيع چه مىگويد ؟ » گفت : « مىگويد :\r\n« بنده بندهء شماست و مال مال شما « آيا امروز عذاب تو از من باز مىماند . » گفت : « اى ربيع از او در گذشتم ، آزادش كن و او را پيش خويش نگهدار و با وى نكويى كن . » گويد : يكى از عامه به منصور نوشت و از عامل وى شكايت كرد كه يك سوى ملك وى را گرفته و به مال خويش افزوده . زير رقعهء شاكى به عامل خويش نوشت :\r\n« اگر عدالت را مرجح دارى سلامت يار تو خواهد بود ، انصاف اين شاكى را در بارهء اين مظلمه بگير . » گويد : يكى از عامه در بارهء بناى مسجدى در محلهء خويش رقعه اى فرستاده بود . منصور زير رقعهء وى نوشت : « از جملهء شرايط رستاخيز بسيارى مساجد است ، بيشتر راه برو تا توانت افزون شود . » گويد : يكى از مردم سواد ضمن رقعه اى كه براى منصور فرستاده بود از يكى از عاملان شكايت كرده بود زير آن نوشت : « اگر راست مىگويى در جامه اش بياويز و او را بيار كه در اين باب به تو اجازه مىدهيم . »\r\nابو الهذيل علاف گويد : ابو جعفر گفت : « شنيده‌ام سيد فرزند محمد در كرخ مرده ، يا گفت در واسط ، و او را به گور نكرده‌اند . اگر اين به نزد من محقق شود ، آنجا را آتش مىزنم . به قولى درست اين است كه وى در ايام مهدى در كرخ بغداد در گذشته بود و از گور كردنش خوددارى كرده بودند و او ربيع را فرستاد كه كار وى را عهده كرد و به دو دستور داد كه اگر از اين كار امتناع داشته‌اند خانه هاشان را بسوزاند .\r\nاما ربيع از آنها دفاع كرد .\r\nمداينى گويد : وقتى منصور از كار محمد و ابراهيم و عبد الله بن على و عبد الجبار\r\n","description":"","footnote":"","page_name":" 5039 ","page_number":430},
  {"content":"\r\nابن عبد الرحمان فراغت يافت و در بغداد اقامت گرفت و كارها بر وى راست شد شعرى را به تمثيل خواند :\r\n« از فرط بليه شب را بر لب شمشير تيز به سر مىكنى « اما خداى آنچه را از آن مىترسى سامان مىدهد . » عبد الله بن ربيع گويد : از پس كشته شدن آن كسان منصور شعرى براى من خواند به اين مضمون :\r\n« بسا چيزها كه ترازيان نخواهد زد « اما دل از ترس آن لرزان است . » « هيثم گويد : وقتى منصور خبر يافت كه فرزندان عبد الله بن حسن از بيم عقوبت وى در ولايت پراكنده‌اند شعرى به تمثيل خواند به اين مضمون :\r\n« وقتى ترسانى را پناه دهم ايمنى يابد « و اگر ايمنى را بترسانم خانه بر او آشفته شود . » واضح غلام ابو جعفر گويد : ابو جعفر به من دستور داد دو جامهء نرم براى وى بخرم كه آن را به يكصد و بيست درم براى وى خريدم . وقتى پيش او بردم گفت : « به چند ؟ » گفتم : « به هشتاد درم . » گفت : « خوب است اما كمترش كن كه وقتى كالايى را پيش ما آرند آنگاه پيش صاحبش برند مايهء شكست او شود . » گويد : دو جامه را از صاحب آن گرفتم و روز بعد با خويش به نزد منصور بردم گفت : « چه كردى ؟ »\r\nگفتم : « پيش وى باز بردم و بيست درم براى من كم كرد . » گفت : « نكو كردى ، يكى را پيراهن ببر و ديگرى را روپوش من كن . » گويد : چنان كردم . پيراهن را پانزده روز به تن كرد و جز آن چيزى به تن\r\n","description":"","footnote":"","page_name":" 5040 ","page_number":431},
  {"content":"\r\nنكرد .\r\nغلامى از آن عبد الصمد بن على گويد : شنيدم كه عبد الصمد مىگفت : « منصور به مردم خاندان خويش سفارش مىكرد كه سر و وضع نكو داشته باشند و نعمت را نمايان كنند و زينت و بوى خوش به كار برند و اگر يكى از آنها را مىديد كه چنين نكرده يا كمتر كرده مىگفت : فلانى ، رونق بوى خوش را بر ريش تو نمىبينم اما در ريش فلانى مىبينم كه مىدرخشد . » و بدينسان ترغيبشان مىكرد كه بوى خوش بيشتر به كار برند كه ظاهرشان را بيارايند و به نزد رعيت ، خونش جلوه كنند و به نزد آنها آرايش گيرند اما اگر زينتى آشكار بر يكىشان مىديد به دو سخنان گزنده مىگفت .\r\nاحمد بن خالد گويد : منصور از مالك بن ادهم در بارهء حكايت عجلان بن سهيل برادر حوثره بسيار پرسش مىكرد .\r\nگويد : با عجلان نشسته بوديم كه هشام بن عبد الملك بر ما گذر كرد . يكى از قوم ما گفت : « يك چشم مىگذرد . » گفت : « مقصودت كيست ؟ » گفت : « هشام » گفت : « نام زشت به امير مؤمنان مىدهى ، به خدا اگر به سبب خويشاوندى تو نبود گردنت را مىزدم . » منصور گفت : « به خدا زندگى كردن و مردن با چنين كسى سودمند است . » ابراهيم بن عيسى گويد : منصور خادمى داشت زرد چهره نزديك به تيره رنگ كه ماهر بود و عيبى نداشت . روزى منصور به دو گفت : « نژادت چيست ؟ » گفت : « اى امير مؤمنان عربم . » گفت : « از كدام قوم عربى ؟ » گفت : « از قوم خولانم ، از يمن اسير شدم ، يكى از دشمنان ما مرا گرفت و\r\n","description":"","footnote":"","page_name":" 5041 ","page_number":432},
  {"content":"\r\nخواجه كرد و برده شدم و پيش يكى از بنى اميه افتادم ، آنگاه پيش تو رسيدم . » گفت : « تو غلام خوبى هستى ولى نبايد يك بدوى وارد قصر من شود و خادم حرم من باشد . برون شو خدايت به سلامت دارد و هر كجا مىخواهى برو . » احمد بن ابراهيم كه از مصاحبان بود گويد : منصور يكى از مردم كوفه را به نام فضيل پسر عمران به پسر خويش جعفر پيوست و دبير وى كرد و كارهاى جعفر را به دو سپرد كه نسبت به وى چنان بود كه ابو عبد الله نسبت\r\nبه مهدى .\r\nگويد : و چنان بود كه ابو جعفر مىخواست براى جعفر از پى مهدى بيعت بگيرد . ام عبيد الله پرستار جعفر به فضيل بن عمران پرداخت و در بارهء وى پيش منصور سعايت كرد و به اشاره به دو گفت كه با جعفر زشتى مىكند [ 1 
  ] .\r\nگويد : منصور ريان غلام خويش و هارون بن غزوان غلام عثمان بن نهيك را سوى فضل فرستاد كه با جعفر در حديثهء موصل بود و گفت : « وقتى فضل را ديديد هر كجا بود او را بكشيد . » و مكتوبى سر گشاده براى آنها نوشت به جعفر نيز نوشت و دستورى را كه به آنها داده بود به وى خبر داد و گفت : « نامه را به جعفر مدهيد تا از كشتن فضيل فراغت يابيد . » گويد : آن دو و برفتند تا به نزد جعفر رسيدند و بر در وى به انتظار اجازه نشستند فضيل برون شد و بر آنها گذشت كه او را بگرفتند و نامهء منصور را برون آوردند كه كسى متعرض آنها نشد و همانجا گردن وى را زدند . جعفر ندانست تا وقتى كه از كشتن او فارغ شدند .\r\nگويد : فضيل مردى عفيف و ديندار بود . به منصور گفتند : « فضيل از تهمتى كه به دو زده‌اند برى بود ، در كار وى شتاب آوردى . » و او يكى را فرستاد و ده هزار درهم براى وى معين كرد به شرط آنكه پيش از كشته شدن فضيل به دو رسد ، اما فرستاده وقتى رسيد كه هنوز خونش خشك نشده بود .\r\n\r\n","description":"","footnote":"\r\n[ 1 
  ] عبارت متن يعبث به\r\n","page_name":" 5042 ","page_number":433},
  {"content":"\r\nسويد غلام جعفر گويد : جعفر مرا پيش خواند و گفت : « و اى تو امير مؤمنان در بارهء كشتن مردى عفيف و ديندار و مسلمان بىجرم و خيانت چه خواهد گفت ؟ » گويد : گفتم : « امير مؤمنان است و هر چه بخواهد مىكند و او بهتر مىداند كه چه كند ؟ » گفت : « اى كه . . . له مادرت را مكيده اى ، من چون خواص با تو سخن مىكنم و تو چون عوام به من پاسخ مىگويى پايش را بگيريد و در دجله اش بيندازيد . » گويد : مرا گرفتند . گفتم : « با تو سخن دارم . » گفت : « ولش كنيد . » گفتم : « در بارهء فضيل از پدرت باز خواست مىكنند ؟ كى باز خواست خواهند كرد ؟ او كه عموى خود عبد الله بن على را كشته ، عبد الله بن حسن و جز او كسانى از فرزندان پيمبر خدا صلى الله عليه و سلم را به ستم كشته و از مردم دنيا چندان كشته كه به شمار نيايد . پيش از آنكه در بارهء فضيل از او باز خواست كنند موشى است كه خايهء فرعون را مىكشد . » گويد : پس بخنديد و گفت : « رهايش كنيد به لعنت خدا . » محمد بن عائذ وابستهء عثمان بن عفان گويد : حفص اموى شاعر كه او را حفص پسر ابو جمعه مىگفتند وابسته عباد بن زياد بود . منصور او را در مجلسهاى خويش ادب آموز مهدى كرده بود وى در ايام بنى اميه ستايش ايشان مىكرده بود ، در ايام مهدى نيز مىكرد و منصور او را از اين منع نكرد ، در ايام ولايتعهدى\r\nهمچنان با مهدى بود و پيش از آنكه به خلافت رسد در گذشت .\r\nگويند : حفص اموى به نزد منصور وارد شد و با وى سخن كرد . منصور خبر وى را جست و گفت : « تو كيستى ؟ »\r\n","description":"","footnote":"","page_name":" 5043 ","page_number":434},
  {"content":"\r\nگفت : « اى امير مؤمنان وابستهء توام . » گفت : وابسته اى مثل تو دارم و نمىشناسمش ؟ » گفت : « اى امير مؤمنان وابستهء يكى از خادمان توام از عبد مناف » گويد : منصور اين را پسنديد و بدانست كه وابستهء بنى اميه است و او را به مهدى پيوست و گفت : « او را نگهدار . » از جمله رثاها كه در بارهء منصور گفتند شعر سلمه خاسر بود به اين مضمون :\r\n« شگفتا از آن خبر مرگ كه خبر گويان گفتند « جگر نه لبان از مرگ وى سخن آورد « كاش دستى كه بر او خاك مىريخت « انگشت بر آن نمىماند .\r\n« كسى كه ولايتها به زور تسليم وى شد « و همگان از بيم وى چشم فروهشتند « خداوند بغداد كجاست ؟ كه بيست و دو سال « پادشاهى از آن وى بود ؟\r\n« مرد چون آتش زنه است « كه وقتى آتش سوزان در آن افتد « هيچ توبيخى هوس او را منحرف نكند « و مردمان روش او را ديگر نكنند « پادشاهى از آن وى بود « چندان كه دشمنان خويش را « بىلگام به راه مىبرد « چشمان در مقابل وى فرو مىافتاد « و از بيم وى دستها بر چانه ها بود\r\n","description":"","footnote":"","page_name":" 5044 ","page_number":435},
  {"content":"\r\n« اطراف ملك خويش را به هم پيوست آنگاه « پشت سر دورترشان بود « و پيش روى نزديكترشان .\r\n« چنان ملايم بود كه ترسنده ترس خويش را « از ياد مىبرد « و چنان عزمى داشت كه دلها را « مضطرب مىكرد . »\r\n\r\nسخن از نام فرزندان و زنان ابو جعفر منصور\r\nاز جمله فرزندان وى مهدى بود كه نامش محمد بود ، و جعفر اكبر ، كه مادرشان از وى دختر منصور و خواهر يزيد بن منصور حميرى بود كه كنيهء ام موسى داشت .\r\nاين جعفر پيش از منصور بمرد .\r\nو نيز سليمان و عيسى و يعقوب كه مادرشان فاطمه دختر محمد از فرزندان طلحة بن عبيد الله بود .\r\nو نيز جعفر اصغر كه مادرش يك كنيز كرد بود كه منصور او را گرفته بود و همبستر خويش كرده بود و پسرش را پسر زن كرد مىناميدند .\r\nو نيز صالح مسكين كه مادرش كنيزى رومى بود به نام فراشه .\r\nو نيز قاسم كه پيش از منصور در سن ده سالگى بمرد . مادرش كنيزى بود كه كنيهء ام قاسم داشت و به در شام بستانى داشت كه تا كنون به نام بستان ام قاسم شهره است .\r\nو نيز عاليه كه مادرش زنى از بنى اميه بود و منصور او را به اسحاق بن سليمان عباسى به زنى داده بود .\r\n","description":"","footnote":"","page_name":" 5045 ","page_number":436},
  {"content":"\r\nاسحاق بن سليمان گويد : پدرم به من گفت : « پسرم ! محترمترين كسان ، يعنى عاليه دختر امير مؤمنان را به همسرى تو در آورده‌ام . » گويد : گفتم : « پدر جان همسنگان ما كيانند ؟ » گفت : « دشمنان اموى ما . »\r\n\r\nسخن از وصاياى ابو جعفر منصور\r\nهيثم بن عدى گويد : منصور در اين سال در ماه شوال هنگامى كه سوى مكه مىرفت با مهدى وصيت كرد . در آن وقت چند روزى در قصر عبدويه اقامت داشت .\r\nسه روز مانده\r\nاز شوال پس از روشنى سپيده دم ستاره اى سقوط كرد و اثر آن تا به هنگام بر آمدن آفتاب نمايان بود .\r\nگويد : منصور با مهدى در بارهء مال و قدرت وصيت مىكرد ، هر روز در ايام اقامت خود ، صبح و شب چنين مىكرد و از اين كار باز نمىماند و جز اوقاتى معين از هم جدا نمىشدند .\r\nگويد : وقتى روز حركت منصور رسيد مهدى را پيش خواند و گفت : « چيزى را وانگذاشتم مگر در بارهء آن به تو دستور دادم . اينك چند چيز را به تو سفارش مىكنم كه به خدا گمان دارم هيچيك را عمل نخواهى كرد . » گويد : منصور جعبه اى داشت كه دفترهاى علم وى در آن بود و قفلى داشت كه هيچكس را به گشودن و بر كليد آن امين نمىشمرد و كليد آن را در آستين پيراهن خويش مىنهاد .\r\nگويد : وقتى جعبه را مىخواست ، حماد ترك آن را به نزد وى مىآورد . وقتى حماد حاضر نبود يا برون رفته بود به جاى وى سلمهء خادم اين كار را مىكرد . به مهدى گفت : « ابن جعبه را بنگر و آن را محفوظ بدار كه علم پدران تو ، آنچه بوده و\r\n","description":"","footnote":"","page_name":" 5046 ","page_number":437},
  {"content":"\r\nآنچه خواهد بود تا به روز رستاخيز در آنست . اگر مهمى پيش آمد در دفتر بزرگتر بنگر . اگر آنچه را كه مىخواهى به دست آوردى كه بهتر و گر نه دفتر دوم و سوم ( تا به هفتم رسيد ) اگر مشكل بماند جزوهء كوچك را بنگر كه هر چه را بخواهى در آن مىيابى و گمان ندارم چنين كنى .\r\n« اين شهر را بنگر ، مبادا از آن به جاى ديگر روى كه خانه و محل عزت تو است . در آن چندان مال براى تو فراهم كرده‌ام كه اگر ده سال خراج تو نقصان يابد براى مقرريهاى سپاه و مخارج و مقررى فرزندان و مصالح مرزها كفايت مىكند ، آن را محفوظ بدار كه تا وقتى بيت المال تو معمور باشد پيوسته نيرومند باشى و گمان ندارم چنين كنى .\r\n« در بارهء مردم خاندانت به تو سفارش مىكنم كه محترمشان دارى و تقدمشان دهى و با آنها بسيار نكويى كنى و كارشان را بزرگ دارى و بر مردم تسلط دهى و به منبرهاشان گمارى كه عزت تو در عزت آنهاست و نام نيكشان از آن تست و گمان ندارم چنين كنى .\r\n« غلامان خويش را بنگر و با آنها نيكى كن و تقرب ده و فزونشان كن كه اگر سختىاى رخ دهد مايهء قوت تواند و گمان ندارم چنين كنى .\r\n« در بارهء مردم خراسان به تو سفارش نيك مىكنم كه آنها ياران و شيعيان تواند كه اموال خويش را در كار تو و خونهاى خويش را براى دفاع از تو بذل كرده‌اند .\r\nكسانى هستند كه محبت تو از دلهاشان بيرون نمىرود سفارش مىكنم كه با آنها نيكى كنى و از بدشان درگذرى و اعمالشان را پاداش دهى و هر كس از آنها در گذشت كسان و فرزندان وى را سرپرستى كنى و گمان ندارم چنين كنى .\r\n« مبادا از يكى از مردم بنى سليم كمك بخواهى و پندارم كه چنين مىكنى .\r\nمبادا زنان را در مشورت خويش دخالت دهى و پندارم كه چنين مىكنى . » راوى ديگر بجز هيثم گويد : منصور هنگامى كه سوى مكه حركت مىكرد\r\n","description":"","footnote":"","page_name":" 5047 ","page_number":438},
  {"content":"\r\nمهدى را پيش خواند و گفت : « اى ابو عبد الله من مىروم و باز نمىگردم كه ما از آن خداييم و به سوى خدا باز مىگرديم [ 1 
  ] . از خداى در مورد چيزى كه سوى آن مىروم بركت ميخواهم . اين مكتوب وصيت من است كه مهر خورده . وقتى خبر يافتى كه من در گذشته‌ام و خلافت به تو رسيد در آن بنگر . قرضى دارم كه دوست دارم بپردازى و متعهد آن باشى . » گفت : « اى امير مؤمنان آن بر عهدهء من است . » گفت : « سيصد هزار درم است و كسرى ، اما روا نمىدارم كه از بيت المال مسلمانان داده شود ، آن را از جانب من عهده كن . خلافتى كه به تو مىرسد از اين مهمتر است . » گفت : « چنين مىكنم ، به عهدهء من است . » گفت : « اين قصر از آن تو نيست از آن منست و قصر من است كه از مال خويش بنيان كرده‌ام و دوست دارم كه سهم خويش را به برادران كوچكترت بدهى . » گفت : « خوب . » گفت : « بردگان خاص من از آن تست ، آنها را نيز به برادرانت بده كه تو به جايى مىرسى كه از آنان بىنياز مىشوى و برادرانت به آنها حاجت بسيار دارند . » گفت : « چنين مىكنم . » گفت : « در بارهء املاك به تو تكليف نمىكنم ، اگر چنين كنى خوشتر دارم . » گفت : « چنين مىكنم . » گفت : « آنچه را كه به تو گفتم به آنها بده و در املاك با آنها شريك باش . »\r\n\r\n","description":"","footnote":"\r\n[ 1 
  ] انا لله و إنا اليه راجعون\r\n","page_name":" 5048 ","page_number":439},
  {"content":"\r\nآنگاه گفت : « كالا و خانه ها را به آنها بده . » گفت : « چنين مىكنم . » گفت : « خداى خلافت را براى تو نكو دارد و با تو نكويى كند . در بارهء زير - دستان خويش و كسانى كه به تو سپرده‌ام از خدا بترس . » گويد : آنگاه سوى كوفه رفت و در رصافه فرود آمد . سپس به قصد عمره و حج از آنجا برون شد . شتران قربانى همراه برد و علامت نهاد و قلاده بست . و اين ، چند روز رفته از ذى قعده بود .\r\nجمره عطر دار ، عطر دار ابو جعفر ، گويد : وقتى منصور آهنگ حج كرد ريطه دختر عباس ، زن مهدى را پيش خواند ، پيش از رفتن ابو جعفر مهدى به رى بود ، ابو جعفر آنچه را كه مىخواست به ريطه سفارش كرد و دستور داد ، كليد خزينه ها را به دو سپرد و دستور داد و به صيغه هاى مؤكد قسم داد كه يكى از خزينه ها را نگشايد و كسى را از آن مطلع نكند مگر مهدى را يا خود او را ، مگر وقتى كه از مرگش مطمئن شود و چون از مرگ وى اطمينان يافت وى و مهدى فراهم آيند\r\nكه سومى با آنها نباشد و خزانه را بگشايند .\r\nگويد : و چون مهدى از رى به مدينة السلام آمد ريطه كليدها را به دو داد و به دو گفت كه منصور دستور داده كه آن خزينه را نگشايد و كسى را از آن مطلع نكند تا از مرگ وى اطمينان يابد . و چون خبر مرگ منصور به مهدى رسيد و خلافت را عهده كرد ، در را گشود بنايى دراز بود و جمعى از مقتولان خاندان ابو طالب آنجا بودند در گوشهاشان رقعه ها بود كه نسبشان در آن نوشته بود . كودكان بودند و مردان جوان و پيران ، گروهى بسيار . و چون مهدى اين را بديد سخت بهراسيد و بگفت تا حفره اى براى آنها بكندند و همه را در آنجا به خاك كردند و سكويى روى آن بر آوردند .\r\nعيسى بن على گويد : به سال صد و پنجاه و هشتم هنگامى كه منصور سوى مكه مىرفت\r\n","description":"","footnote":"","page_name":" 5049 ","page_number":440},
  {"content":"\r\nشنيدم كه به وقت وداع با مهدى به وى مىگفت : « اى ابو عبد الله من در ذى حجه تولد يافتم و در ذى حجه خلافت يافتم و در خاطرم افتاده كه در ذى حجه اين سال مىميرم و همين مرا به حج كردن واداشته است . در بارهء كارهاى مسلمانان كه از پى خويش به تو مىسپارم از خدا بترس تا خداى ترا از آنچه مايهء رنج و غمت مىشود مفرى دهد . » باز گفت : « گشايش و مفرى دهد و سلامت و حسن عاقبت روزى كند و مفرى دهد از جايى كه انتظار ندارى . پسركم ، محمد را صلى الله عليه و سلم در كار امتش به ياد داشته باش تا خداى كارهاى ترا محفوظ دارد .\r\nاز خون حرام بپرهيز كه به نزد خداى گناهى است عظيم و ننگ دايم دنياست . به حلال پاى بند باش كه ثواب نقد است و صلاح آينده . حدود را بپاى دار و در آن تعدى مكن كه به هلاكت افتى . اگر خداى مىدانست كه براى دينش چيزى شايسته تر از حدود هست كه از معصيتهاى وى مانع شود در كتاب خويش در بارهء آن دستور مىداد . بدان كه خداى از آن رو كه در بارهء سلطهء خويش سخت خشمگين مىشود در كتاب خويش دستور داده كه شكنجه و عقوبت كسى كه در زمين به تباهى كوشد مضاعف شود . به علاوه عذاب بزرگى كه به نزد خويش براى او ذخيره نهاد و فرمود :\r\n« * ( إِنَّما جَزاءُ الَّذِينَ يُحارِبُونَ الله وَرَسُولَه وَيَسْعَوْنَ في الأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ من خِلافٍ أَوْ يُنْفَوْا من الأَرْضِ ذلِكَ لَهُمْ خِزْيٌ في الدُّنْيا وَلَهُمْ في الآخِرَةِ عَذابٌ عَظِيمٌ 5 : 33 ) * » [ 1 
  ] يعنى : كسانى كه با خدا و پيمبر او مىستيزند و در زمين به فساد مىكوشند سزايشان جز اين نيست كه كشته شوند يا بردار شوند ( يا يكى از ) دستها و ( يكى از ) پاهايشان به عكس يك ديگر بريده شود يا از آن سرزمين تبعيد شوند . اين رسوايى آنها در اين دنياست و در آخرت عذابى بزرگ دارند .\r\n\r\n","description":"","footnote":"\r\n[ 1 
  ] مائده آيهء 33\r\n","page_name":" 5050 ","page_number":441},
  {"content":"\r\n« پسركم ، سلطه ، ريسمان استوار خداست و دستاويز محكم وى و دين قايم خداى ، به حفظ و رعايت آن كوش و مصونش دار و از آن دفاع كن - ملحدان را از ميان بردار و منحرفان را از ريشه برانداز و از دين برونشدگان را با عقوبت بكش و اعضا ببر و از آنچه خداى\r\nدر آيات محكم قرآن دستور داده تجاوز مكن . به عدالت حكم كن و ستم مكن كه عدالت فتنه را قطع مىكند و دشمن را از ميان مىبرد و علاجى سودمند است . از غنيمت به دورباش كه با وجود آنچه براى تو به جا مىنهم بدان نياز ندارى . كار خويش را با رعايت خويشاوند و نيكى با نزديكان آغاز كن .\r\nاز تبعيض و اسراف اموال رعيت بر كنار باش . مرزها را تقويت كن و اطراف را مضبوط بدار . راهها را امن نگهذار و در معيشت فراخى آر و عامه را آرامش ده و مرفه بدار و ناخوشاينديها را از آنها بردار . مال فراهم آر خزانه كن . از اسراف بپرهيز كه از اتفاقات بد ايمنى نيست و از حوادث مصونيت نيست كه رسم زمانه چنين است . تا توانى مرد و مركب و سپاه مهيا كن . كار امروز به فردا ميفكن كه كارها در هم شود و به تباهى افتد . در چاره حادثات به وقت وقوع به ترتيب تقدم بكوش و سرسختانه تلاش كن هنگام شب كسانى را براى دانستن آنچه به روز رخ مىدهد آماده كن . و هنگام روز كسانى را براى دانستن آنچه بشب رخ مىدهد آماده كن . كارها را به خويشتن قبضه كن . ملالت ميار . تنبلى مكن . نوميد مشو به پروردگار خويش خوش گمان باش و به عاملان و دبيرانت بدگمان . خويشتن را به مراقبت وادار . از كسانى كه شب را به در تو سر مىكنند دلجويى كن . كسان را آسان بپذير . در كار كسانى كه رو سوى تو مىآرند بنگر . چشمى را به آنها گمار كه خواب نيارد و كسى را كه بازيگوش نباشد .\r\nبيدار باش كه پدرت از وقتى كه به خلافت رسيد خواب نكرد و هر وقت چشمش گرم شد دلش بيدار بود . اين سفارش من است به تو و ترا به خداى مىسپارم . » گويد : آنگاه با مهدى بدرود كرد و هردوان بگريستند .\r\nسعيد بن هريم گويد : وقتى منصور در سالى كه بمرد به حج مىرفت مهدى او\r\n","description":"","footnote":"","page_name":" 5051 ","page_number":442},
  {"content":"\r\nرا بدرقه كرد . به دو گفت : « پسركم ، چندان مال براى تو فراهم آورده‌ام كه هيچ خليفه اى پيش از من فراهم نياورده و چندان غلام براى تو فراهم آورده‌ام كه هيچ خليفه اى پيش از من فراهم نياورده . براى تو شهرى بنيان نهاده‌ام كه در اسلام همانند آن نبوده تنها از يكى از دو كس بر تو بيمناكم ، عيسى بن موسى و عيسى بن زيد . عيسى بن موسى\r\nپيمانها و قرارها با من داده كه باور داشته‌ام به خدا اگر جز اين نباشد كه سخنى بگويد از او بيمى در بارهء تو ندارم و آن را از دل خويش بيرون كن . اما عيسى بن زيد اين مالها را خرج كن و اين غلامان را به كشتن بده و اين شهر را به ويرانى بده تا به او ظفريابى و ترا ملامت نمىكنم . » موسى بن هارون گويد : وقتى منصور به آخرين منزلگاه راه مكه رسيد بالاى اطاقى را كه در آن جاى گرفته بود نگريست كه در آنجا نوشته بود :\r\n« به نام خداى رحمان رحيم « اى ابو جعفر وقت وفات تو رسيده « و سالهايت به سر رسيده « و فرمان خداى به ناچار وقوع خواهد يافت .\r\n« اى ابو جعفر مگر اكنون « كاهن يا منجمى هست « كه گرماى مرگ را از تو بدارد ! » [ 1 
  ] گويد : پس آن كس را كه كار منزلگاهها را به عهده داشت پيش خواند و گفت : « مگر دستورت نداده بودم كه هيچكس از مردم خبيث وارد منزلگاه نشود ؟ » گفت : « اى امير مؤمنان ، به خدا از وقتى كه از آماده كردن منزل فراغت يافته‌اند هيچكس وارد آن نشده است .\r\n\r\n","description":"","footnote":"\r\n[ 1 
  ] در متن به شعر است .\r\n","page_name":" 5052 ","page_number":443},
  {"content":"\r\nگفت : « آنچه را بالاى اطاق هست بخوان . » گفت : « اى امير مؤمنان چيزى نمىبينم . » گويد : پس سر حاجبان را پيش خواند و گفت : « آنچه را بالاى اطاق نوشته‌اند بخوان . » گفت : « بالاى اطاق چيزى نمىبينم . » گويد : پس منصور دو شهر را بگفت كه بنوشتند . آنگاه به حاجب خويش نگريست و گفت : « آيه اى از كتاب خداى را جل و عز براى من بخوان كه مرا سوى خدا عز و جل مشتاق كند و او چنين خواند :\r\n« * ( بِسْمِ الله الرَّحْمنِ الرَّحِيمِ 1 : 1 ) * . . . * ( وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ 26 : 227 ) * [ 1 
  ] » يعنى : زود باشد كه كسانى را كه ستم كرده‌اند بدانند كه به كجا بازگشت مىكنند .\r\nپس بگفت تا دو فك او را بكوفتند و گفت : « چيزى جز اين آيه نيافتى كه بخوانى ؟ » گفت : « اى امير مؤمنان همهء قرآن بجز اين آيه از خاطرم رفته بود . » گويد : پس دستور داد از آن منزلگاه حركت كنند كه از آنچه رخ داده بود فال بد زده بود . بر اسبى نشست و چون به دره اى رسيد كه آن را سقر گويند و آخرين منزل راه مكه بود اسب او را بينداخت كه پشتش بشكست و بمرد و در بئر ميمون به خاك رفت .\r\nمحمد بن عبد الله وابستهء بنى هاشم گويد : يكى از دانشوران و اهل ادب مرا گفت كه هاتفى از قصر ابو جعفر در مدينه به دو بانگ زد كه شنيد كه مىگفت :\r\n« قسم به پروردگار سكون و حركت « كه مرگها دام بسيار دارد\r\n\r\n","description":"","footnote":"\r\n[ 1 
  ] سوره شعرا آيه 228\r\n","page_name":" 5053 ","page_number":444},
  {"content":"\r\n« اى نفس اگر نيت بد داشته اى « يا نيت نكو داشته اى « همه از آن تست .\r\n« تعاقب روز و شب « و گردش ستارگان در فلك « براى آنست كه وقتى « شاهى پادشاهى بسر رفت « شاهى او را به شاهى ديگر « انتقال دهد « تا به شاهى رسيد كه قدرت شاهى او « مشترك نيست « مبدع زمين و آسمان « و ميخ كننده كوهها « كه فلك به فرمان اوست . » [ 1 
  ] گويد : ابو جعفر گفت : « به خدا اينك وقت مرگ من است . » عبد العزيز بن مسلم گويد : روزى به نزد منصور رفتم ، سلام گفتم اما متحير بود و جواب نيارست گفت و چون ديدم ، برخاستم كه باز گردم پس از مدتى به من گفت :\r\n« به خواب ديدم كه يكى اشعارى براى من مىخواند به اين مضمون :\r\n« اى برادر آرزوهاى خويش را سبك كن « كه گويى اجلت فرا رسيده « روزگار تغييرات خويش را به تو وانموده « اگر ناقص شده زبون مىجويى ، تو همانى .\r\n\r\n","description":"","footnote":"\r\n[ 1 
  ] در متن شعر است .\r\n","page_name":" 5054 ","page_number":445},
  {"content":"\r\n« شاهىاى داشته اى « و كار به دست كسى جز تو مىافتد . » و اين آشفتگى و غم كه مىبينى به سبب چيزى است كه شنيده‌ام و ديده‌ام .\r\nگفتم : « اى امير مؤمنان نكو ديده اى . » گويد : چيزى نگذشت كه براى حج برون شد و در آن سفر بمرد .\r\nپايان جلد يازدهم\r\n\r\n","description":"","footnote":"","page_name":" 5055 ","page_number":446}
  ]