[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nهوالعليم\r\nدورهء علوم و معارف إسلام\r\n( 6 )\r\nولايت فقيه در حكومت إسلام\r\nجلد چهارم\r\nتنظيم و گرد آورى\r\nجنابان حجج إسلام حاج شيخ محسن سعيديان\r\nو حاج شيخ محمد حسين راجى دامت معاليهما\r\nاز منشآت\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ه‍ ق .\r\nولايت فقيه در حكومت إسلام / تأليف سيد محمد حسين حسينى طهرانى ؛ تنظيم و گردآورى محسن سعيديان و محمد حسين راجى . - مشهد : انتشارات علامهء طباطبائى ، 1427 ه‍ ق .\r\n4 ج . - ( دورهء علوم و معارف إسلام ؛ 6 )\r\nكتابنامه به صورت زيرنويس .\r\n1 . ولايت فقيه . 2 . إسلام و دولت . ألف . سعيديان ، محسن ، 1364 - ق . ، گرد آورنده . ب . راجى ، محمد حسين ، 1371 - ق . ، گرد آورنده . ج . عنوان . د . فروست .\r\n8 / 223 BP\r\n45 / 297\r\nشابك معمولى 4 - 74 - 6533 - 964 ( جلد 4 )\r\nشابك زركوب 7 - 78 - 6533 - 964 ( جلد 4 )\r\nشابك معمولى 3 - 04 - 6533 - 964 ( دورهء 4 جلدى )\r\nشابك زركوب 4 - 09 - 6533 - 964 ( دورهء 4 جلدى )\r\nISBN 964 - 6533 - 74 - 4 ( VOL . 4 )\r\nISBN 964 - 6533 - 78 - 7 ( VOL . 4 )\r\nISBN 964 - 6533 - 04 - 3 ( 4 VOL . SET )\r\nISBN 964 - 6533 - 09 - 4 ( 4 VOL . SET )\r\nدورهء علوم و معارف إسلام ( 6 )\r\nولايت فقيه در حكومت إسلام\r\nجلد چهارم\r\nتأليف : حضرت علامه آية الله حاج سيد محمد حسين حسينى طهرانى قدس سره\r\nتنظيم و گردآورى : جنابان حجج إسلام حاج شيخ محسن سعيديان و حاج شيخ محمد حسين راجى\r\nطبع دوم : صفر الخير 1427 هجرى قمرى\r\nتعداد : 2000 نسخه\r\nليتوگرافى ، چاپ و صحافى : چاپخانهء دانشگاه مشهد\r\nناشر : انتشارات علامهء طباطبائى ، مشهد مقدس ، صندوق پستى 3559 - 91375\r\nاين كتاب تحت إشراف \" مؤسسهء ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nفهرست\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" فهرست مطالب 1 ","page_number":7},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":8},
  {"content":"\r\n . \r\n","description":"","footnote":"","page_name":" فهرست مطالب 3 ","page_number":9},
  {"content":"\r\n . \r\n","description":"","footnote":"","page_name":" فهرست مطالب 4 ","page_number":10},
  {"content":"\r\n . \r\n","description":"","footnote":"","page_name":" فهرست مطالب 5 ","page_number":11},
  {"content":"\r\n . \r\n","description":"","footnote":"","page_name":" فهرست مطالب 6 ","page_number":12},
  {"content":"\r\n . \r\n","description":"","footnote":"","page_name":" فهرست مطالب 7 ","page_number":13},
  {"content":"\r\n . \r\n","description":"","footnote":"","page_name":" فهرست مطالب 8 ","page_number":14},
  {"content":"\r\n\r\n\r\n[ جلد چهارم 
  ]\r\n\r\nدرس سى و هفتم : عدم جواز جهاد در ركاب إمام جائر\r\n\r\n","description":"","footnote":"","page_name":" 1 ","page_number":15},
  {"content":"\r\n . \r\n","description":"","footnote":"","page_name":" 2 ","page_number":16},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيم\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\nدر خبر عبد الله بن مُغيره آمده بود كه : محمّد بن عبد الله از حضرت امام رضا عليه السّلام از اين خبر سؤال كرد و من هم گوش ميدادم كه مىگفت : پدر من براى من حديث كرد از أهل بيتش از آبائه عليهم السّلام ( ظاهراً از آبائه عليهم السّلام يا حضرت صادق و يا حضرت باقر عليهما السَّلام بوده‌اند ) كه بعضى پيش آن حضرت گفتند : در ولايت ما لشكرگاه و رباط است ؛ يعنى آنجائى كه ساخلوى لشكر و محلّ تجمّع جَيش است براى اينكه به هر نقطه‌اى كه بخواهند حمله كنند ؛ و به آن موضع قزوين ميگويند ، و دشمنانى هم هستند كه به آنها ديلم ميگويند . آيا در اين صورت براى ما جائز است كه برويم جهاد كنيم ، يا نگهدارى سنگر كنيم ؟ !\r\nآنحضرت در جواب سائل فرمودند : بر شما باد كه حجّ خانهء خدا را بجاى آوريد ! دو مرتبه حديث را إعاده كرد ، باز حضرت فرمودند : بر شما باد به اين خانهء خدا ، پس حجّ آن را بجاى آوريد . آيا خوشايند نيست براى احدى از شما كه در خانهء خود باشد و از آنچه خداوند به او عنايت كرده از سعه و أموال ، بر عيالش إنفاق كند و منتظر أمر ما باشد ( يعنى منتظر قيامت و حكومت ، و منتظر إمارت و رياست و إمارت ما باشد ) . پس اگر أمر و قيام ما به او رسيد ، مانند\r\n\r\n","description":"","footnote":"","page_name":" 3 ","page_number":17},
  {"content":"\r\n\r\nكسى است كه با رسول خدا صلّى الله عليه و آله و سلّم در جنگ بدر شركت كرده است ؛ و اگر بميرد در حالى كه منتظر أمر ما باشد ، مثل كسى است كه با قائم ما در چادر و فُسطاط او مىباشد ؛ حضرت بين دو سبّابهء خود را جمع كردند و فرمودند : مىگويم اينطور !\r\nسپس حضرت جمع كردند بين سبّابه و وُسطاى خود را و گفتند : نميگويم اينطور ! براى اينكه سبّابه و وسطى يكى از ديگرى أطول است .\r\n( وسطى از سبّابه أطول است ؛ يعنى اگر بگويم آن شخص با حضرت قائم در فسطاط چنين است ، لازم مىآيد كه بگويم حضرت قائم ، مقامش از اين شخص كه منتظر أمر ماست بيشتر است . يعنى من مىخواهم بگويم : آن شخص‌مَع قَآئِمِنا كَالسَّبّابَتَيْنِ لا يَفْضُلُ أحَدُهُما عَلَى الآخَرِ . )\r\nاين روايت را محمّد بن عبد الله عن آبائه براى حضرت رضا عليه السّلام نقل مىكند ، فَقَالَ أَبُو الْحَسَنِ عَلَيْهِ السَّلَامُ : صَدَقَ ؛ حضرت رضا عليه السّلام تصديق كردند و فرمودند : اين راوى درست مىگويد و مطلب همينطور است .\r\nسوّم : در موثَّقهء سَماعَه از حضرت صادق عليه السّلام آمده است كه :\r\n\r\nتوبيخ عبّاد بصرى حضرت سجّاد عليه السّلام را بر ترك جهاد ، و بجا آوردن حجّ\r\nقَالَ : لَقِىَ عُبَّادٌ الْبَصْرِىٌّ عَلِىَّ بْنَ الْحُسَيْنِ عَلَيْهِ السَّلَامُ فِى طَرِيقِ مَكَّةَ ، فَقَالَ لَهُ : يَا عَلِىَّ بْنَ الْحُسَيْنِ ! تَرَكْتَ الْجِهَادَ وَ صُعُوبَتَهُ وَ أَقْبَلْتَ عَلَى الْحَجِّ وَ لِينَتِهِ ! إنَ اللَهَ عَزَّ وَ جَلَّ يَقُولُ :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ وَعْداً عَلَيْهِ حَقًّا فِي التَّوْراةِ وَ الْإِنْجِيلِ وَ الْقُرْآنِ وَ مَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ  . « 1 »\r\nسماعه مىگويد : « إمام جعفر صادق عليه السّلام فرمود : عُبّاد بصرى در راه مكّه به حضرت زين العابدين عليه السّلام برخورد كرد و به آن حضرت گفت : اى علىّ بن الحسين ! تو جهاد و مشكلات آن را رها كردى و به حجّ روى آوردى\r\n\r\n\r\n","description":"","footnote":"\r\n( 1 ) آيه 111 ، از سورهء 9 : التّوبة\r\n","page_name":" 4 ","page_number":18},
  {"content":"\r\n\r\nو نرمى و سهولت و آرامش حجّ را ترجيح دادى ! در حالتى كه خداوند عزّوجلّ مىگويد : خداوند از مؤمنين جانهاى آنها و مالهاى آنها را در مقابل بهشت خريدارى نموده است ؛ اين مؤمنين در راه خدا جهاد مىكنند ، مىكشند و كشته مىشوند ؛ و اين معامله و اشترائى كه خدا با مؤمنين كرده است ( پيمان و ميعادى است كه خدا بر خود نهاده است ) و خود به پيمان و تعهّد حقّ ، متعهّد اين معامله شده است ؛ و اين پيمان در تورات و إنجيل و قرآن بيان شده است .\r\nبنابراين ، چه كسى بيش از پروردگار متعهّد به وفاى چنين عهد محكم و مستحكمى است كه خداوند با مؤمنين بسته و خود متعهّد به وفاى آن شده و در اين كتب آسمانى نازل فرموده است ؟ ! پس بشارت باد شما را به اين بيعى كه با خدا مىكنيد ! ( يعنى جانها و مالهاى خود را مىفروشيد و در مقابل آن بهشت مىخريد ) و اين رستگارى بزرگ و نجات و ظفر عظيمى است . »\r\nفَقَالَ لَهُ عَلِىٌّ بْنُ الْحُسَيْنِ صَلَوَاتُ اللَهِ عَلَيْهِمَا : أَتِمَّ الايَةَ !\r\nوقتى عبّاد آيه را تا اينجا خواند حضرت به او فرمودند : « بقيّهء آيه را بخوان ! »\r\nفَقَالَ :  التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ وَ الْحافِظُونَ لِحُدُودِ اللَّهِ وَ بَشِّرِ الْمُؤْمِنِينَ  . « 1 »\r\n« آن مؤمنين كسانى هستند كه تائب به سوى خدا هستند و أهل عبادتند ، و پيوسته حمد و سپاس خدا را بجا مىآورند و به سياحت مىروند ( و از تماشاى آثار جمال و جلال پروردگار در بيابانها و كوهها و مناظر اين عالم به خدا تقرّب مىجويند ) و أهل ركوعند و أهل سجودند ، و أهل أمر بمعروف و نهى از منكرند ، و حافظين حدود خدا هستند ( از مقرّرات و أحكام و قوانين خدا پاسدارى مىكنند ) و مؤمنين را بشارت بده . »\r\n\r\n\r\n","description":"","footnote":"\r\n( 1 ) آيه 112 ، از سورهء 9 : التّوبة\r\n","page_name":" 5 ","page_number":19},
  {"content":"\r\n\r\n\r\nپاسخ و استدلال روشن حضرت بگفتار او از دنباله همان آيهَ مورد استشهاد\r\nفَقَالَ لَهُ عَلِىُّ بْنُ الْحُسَيْنِ صَلَوَاتُ اللَهِ عَلَيْهِمَا : إذَا رَأَيْنَا هَؤُلآءِ الَّذِينَ هَذِهِ صِفَتُهُم فَالْجِهَادُ مَعَهُمْ أَفْضَلُ مِنَ الْحَجِّ .\r\n« حضرت رضا جواب عبّاد را به اين نحو دادند : زمانى كه ما ببينيم أفرادى را كه أوصاف آنها اينچنين است كه در قرآن بيان شده ، پس جهاد با آنها أفضل است از حجّ . »\r\nبايد توجّه نمود كه منظور و مقصود حضرت سجّاد عليه السّلام چيست ! حضرت مىخواهد بفرمايد : اين كسانى كه اينطرف و آنطرف مىروند و به نام خدا زير پرچم مروان و عبد الملك بن مروان و غيرهم جهاد مىكنند ، اين جهاد در راه خدا نيست ؛ اين آدم كشى و مال مردم گرفتن است ! اين سيطره بر أموال و نفوس است ! اينها حافظ حدود خدا نيستند ؛ اينها بر طبق آيات خدا جهاد نمىكنند ؛ اينها أمانشان درست نيست ؛ غنيمتى را كه مىگيرند درست قسمت نمىكنند و يكسره غنائم را به أفراد خود اختصاص مىدهند ؛ ستم مىكنند ؛ زنان را از بين مىبرند ؛ آتش مىزنند ؛ و اين لشكركشى و كشور گشائى عليه قانون قرآن و إسلام است ؛ اينها توسعهء مملكت است . آنوقت تو به من مىگوئى بيايم و زير لواى اينها جهاد كنم ؟ !\r\nاگر من با اينها جهاد كنم ، علم و درايت خود را تسليم آنها كرده‌ام ؛ و در تحت أفكار آنها خود را تنازل داده‌ام . يعنى مِن جميع الجهات به آنها كمك كرده‌ام ؛ كمك به شخصى كه جهاد نمىكند و كشتار او به نام جهاد براى توسعهء قدرت و حكومت و ظلم و ستم و گسترش مملكت است ؛ مثل قتال جهانخواران و پادشاهان سفّاك كه بنام جهاد و بنام إسلام است ! تو به اين نام فريفته شدى و مرا هم سرزنش مىكنى كه چرا حجّ انجام مىدهم و جهاد نمىكنم ؟ ! من از خدا ميخواهم كه جهاد كنم ؟ تو به من أفرادى را كه واجد أوصافى كه در قرآن مجيد بيان شده است نشان بده تا من هم بروم و زير پرچمشان جهاد كنم . ولى مىبينى كه اينها اينطور نيستند و اين صفات أصلًا در آنها نيست . آنوقت اگر من بروم و با\r\n\r\n","description":"","footnote":"","page_name":" 6 ","page_number":20},
  {"content":"\r\n\r\nآنها جهاد كنم ، به هر مقدارى كه در ركاب و زير لواى آنها جنگ كنم ، كشته بشوم و يا بكشم ، كمك به ظلم و كمك به إمارت و حكومت آنها كرده‌ام ؛ كمك به جبّاريّت و استبداد آنها كرده‌ام ؛ كمك به از بين رفتن دين و قانون و سنّت خدا كرده‌ام ؛ و خداوند به ما چنين دستورى نداده است كه به اين نحو در زير لواى آنها جهاد كنيد . فقط صدر آيه را قرائت نكن ، ذيل آن را نيز در نظر آور !\r\nيكى گفت : آن آقايى كه بالاى منبر بود أصلًا قائل به خدا نيست ؛ گفتند : چرا ؟ ! گفت : چون مىگويد : لَاإلَهَ ، هيچ خدائى نيست ! در حالى كه اين آقا بالاى منبر مىگفته است : لَاإلَهَ إلّا اللهُ ؛ و اين شخص چون در مسجد بوده است لَاإلَهَ را شنيده ، أمّا وقتى خواسته پايش را از صحن شبستان بيرون بگذارد ، إلّا اللهُ را نشنيده ، و گفته است : اين آقا مىگويد : لَاإلَهَ .\r\nاين درست نيست . كلام خدا صدر و ذيل دارد ؛ خدا به إنسان نمىگويد كه زير پرچم باطل و جور و ستم برود ؛ خدا إنسان را أمر نمىكند كه عليه إدراكات و عقل و تفكّر خودش قدم بردارد .\r\nحضرت مىفرمايد : من كه علىّ بن الحسينم ، صرف نظر از تمام جهات إمارت و رياست و إمامت ، اگر حاكم عادلى پيدا شود كه واجد اين صفات مذكورهء در قرآن باشد ، مىروم و به او كمك مىكنم و جنگ مىكنم .\r\nچهارم : وَ فى خَبَرِ أبى بَصيرٍ عَنْ أبى عَبْدِ اللَهِ [ عَلَيْهِ السَّلامُ 
  ] عَنْ ءَابَآئِهِ عَلَيْهِمُ السَّلَامُ ، الْمَرْوىِّ عَنِ « العِلَلِ » وَ « الْخِصالِّ » قالَ : قَالَ أَمِيرُالْمُؤمِنينَ عَلَيْهِ السَّلَامُ : لَا يَخْرُجُ الْمُسْلِمُ فِى الْجِهَادِ مَعَ مَنْ لَا يُؤْمَنُ فِى الْحُكْمِ وَ لَا يُنْفِدُ فِى الْفَىْءِ أَمْرَ اللَهِ عَزَّ وَ جَلَّ . فَإنَّهُ إنْ مَاتَ فِى ذَلِكَ الْمَكَانِ كَانَ مُعِينًا لِعَدُوِّنَا فِى حَبْسِ حَقِّنَا وَ الإشَاطَةِ بِدِمَآئِنَا « 1 » ، وَ مِيتَتُهُ مِيْتَةٌ جَاهِلِيَّةٌ .\r\n« در « علل » و « خصال » أبى بصير از حضرت صادق عليه السّلام از\r\n\r\n\r\n","description":"","footnote":"\r\n( 1 ) الإشاطةُ من شيط ؛ شاطَ يَشيطُ شَيْطًا الشَّىْءُ : احتَرقَ . أشاطَ السّلطانُ دمَهُ و بِدَمِه : عَرّضَهُ لِلْقَتلِ وَ أهدرَ دَمه .\r\n","page_name":" 7 ","page_number":21},
  {"content":"\r\n\r\nپدرانشان عليهم السّلام روايت مىكند كه : أمير المؤمنين عليه السّلام فرمود : هيچ فرد مسلمانى در تحت حكومت كسى كه در حكمش مأمون نيست بجهاد نمىرود ، مگر آنكه در حبس حقّ ما و ريختن خون ما شركت كرده است ؛ و اگر بميرد به مردن أهل جاهليّت مرده است . »\r\nيعنى آن رئيس لشكر در أحكامى كه صادر مىكند ، دل إنسان آرام نيست و متزلزل است كه آيا حكم به حقّ مىكند يا به باطل ؟ ! در اينجا اين را بكش ، آنجا او را بزن ، اين را اسير كن ، آن را گردن بزن ، اين مال را بگير ، واجب الإجراء مىباشد يا نه ؟ اين إنسان مأمون نيست ، و اين حكم مورد أمن و آرامش دل نيست ؛ چون شخصى است كه از او حكمهاى خلاف ديده شده است ، پس جهاد با اين فرد جائز نيست .\r\nخارج نمىشود مسلمانى در جهاد با كسى كه در حكمش مأمون نيست ؛ و در غنيمتى كه مىگيرد أمر خدا را إجرا نمىكند . غنائمى كه بدست مىآيد بايد طبق أمر خدا قسمت شود ؛ اين فرد روى سليقهء خودش قسمت مىكند . يك فرد مسلمان در چنين جهادى نمىتواند شركت كند ؛ و اگر مسلمانى با يك چنين شخصى به جهاد رفت ، دشمن ما را در حبس حقّ ما و ريختن و هدر دادن خون ما إعانت نموده است . بنابراين ، چنانچه مرگ او فرا برسد ، خواهد مُرد به مردن مردمان جاهليّت .\r\n\r\nخبر « تحف العقول » در حرمت خون ريزى از كفّار در دار تقيّه و حكومت جائر\r\nپنجم : وَ خَبَرِ الْحَسَنِ بْنِ عَلِىِّ بْنِ شُعْبَةِ ، الْمَرْوىِّ عَنْ « تُحَفِ الْعُقُولِ » عَنِ الرِّضا عَلَيْهِ السَّلَامُ فى كِتابِهِ إلَى الْمَأْمونِ : وَ الْجِهَادُ وَاجِبٌ مَعَ إمَامِ عَادِلٍ ؛ وَ مَنْ قَاتَلَ فَقُتِلَ دُونَ مَالِهِ وَ رَحْلِهِ وَ نَفْسِهِ فَهُوَ شَهِيدٌ . وَ لَا يَحِلُّ قَتْلُ أَحَدٍ مِنَ الْكُفَّارِ فِى دَارِ التَّقِيَّةِ إلَّا قَاتِلٌ أَوْ بَاغٍ ؛ وَ ذَلِكَ إذَا لَمْ تَحْذَرْ عَلَى نَفْسِكَ . وَ لَا أَكْلُ أَمْوَالِ النَّاسِ مِنَ الْمُخَالِفينَ وَ غَيْرِهِمْ . وَ التَّقِيَّةُ فِى دَارِ التَّقِيَّةِ وَاجِبَةٌ ؛ وَ لَا حَنْثَ عَلَى مَنْ هَلَكَ تَقِيَّةً يَدْفَعُ بِهَا ظُلْمًا عَنْ نَفْسِهِ .\r\nدر نامه‌اى كه - طبق اين خبر - حضرت إمام رضا عليه السّلام براى مأمون\r\n\r\n","description":"","footnote":"","page_name":" 8 ","page_number":22},
  {"content":"\r\n\r\nمى نويسند آمده است كه : جهاد واجب است با إمام عادل ؛ بنابراين ، كسى كه براى نگهدارى مال و مسكن خودش و براى نگهدارى جان خود جهاد و مقاتله كند و كشته شود ، اين فرد شهيد است . و ليكن حلال نيست كشتن يكى از كفّار در دار تقيّه مگر اينكه آن كافر ، قاتل يا متعدّى و متجاوز باشد .\r\nدار تقيّه داريست كه حاكمى جائر بر آن مسلّط شده و أوامر و نواهى زير فرمان اوست ؛ و در اين صورت إنسان بايد خونها را حفظ كند . تقيّه يعنى حفظ كردن : ( وَقَى يَقى وِقايَةً و وَقّيًا و واقيَةً و وَقَّى ) فُلانًا : صانَهُ وَ سَتَرَهُ عَنِ الاذَى . ( تَقَى يَتْقى تُقًى و تِقآءً و تَقيَّةً ) بِمَعْنِى اتَّقَى . ( اتَّقَى اتِّقآءً وَ تَوَقَّى تَوَقِّيًا ) فُلانًا : حَذَرَهُ وَ خافَهُ ؛ تَجَنَّبَهُ . از او حذر كرد ؛ خودش را حفظ كرد .\r\nدار تقيّه يعنى آن خانه‌اى كه إنسان در آنجا بايد مواظب باشد و خودش را از شرّ دشمن حفظ كند . در وقتى كه إمام عادل بر سر كار است تقيّه نيست و هر خونى كه بدستور او ريخته شود ، اين خون بجا ريخته شده است و لو اينكه حكم كند همهء كفّار را بكشيد . آنجا جاى تقيّه ، يعنى جاى حفظ خون نيست ؛ و اگر كسى خلاف قول او رفتار كند گناه كرده است . و أمّا اگر حاكم جائرى بر سر كار است كه أوامرش بر أساس حقّ نيست ، و چه بسا أوامر او خلاف باشد ، و غالباً هم خلاف است ( و اصولًا أصل وجود حاكم جائر خلاف است ) بنابراين ، آن خونهائى كه ريخته شود به ناحقّ است و لو از كفّار و مشركين باشد . ريختن خون كفّار و مشركين جائى صحيح است كه به نظر حاكم عادل باشد ؛ اگر حاكم ، جائر باشد إنسان حقّ كشتن كفّار را هم ندارد ؛ اين را مىگويند : دار تقيّه ، يعنى خانه‌اى كه بايد در آن خونها حفظ شود .\r\nحضرت به مأمون ميفرمايد : كشتن هيچيك از كفّار در دار تقيّه حلال نيست مگر آن كافرى كه فردى را كشته باشد و قصاصاً او را بكشند ؛ و يا به مرد مسلمانى تعدّى كند كه در اين صورت او را مىكشند . وَ ذَلِكَ إذَا لَمْ تَحْذَرْ عَلَى نَفْسِكَ ، البته جواز قتل كفّار در جائيست كه از آنها بر نفس خود خائف نباشى ، و\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nإلّا قتل آنها جائز نيست . و همچنين جائز نيست خوردن أموال مخالفين و غير مخالفين در تحت لواى حاكم جائر .\r\nو تقيّه هم در دار تقيّه واجب است وقتى كه دار ، دار تقيّه است و حاكم آنجا حاكم جائر است ، و اگر إنسان تقيّه نكند خونش و ناموسش و همه چيزش را به باد داده است ؛ در اين صورت حفظ خون در چنين مرحله‌اى از واجبات است . و اگر إنسان از روى تقيّه قسم بخورد و مقصودش حفظ نفس خود باشد مرتكب گناه نشده است و كفّاره هم ندارد .\r\n\r\nخبر سمندرى در لزوم جهاد در جائى كه هر فرد مسلمان بتواند به ذمّه و عهد خود وفا نمايد\r\nششم : روايت محمّد بن عبد الله سَمَندَرى است كه مىگويد : قُلْتُ لِابِى عَبْدِ اللَهِ عَلَيْهِ السَّلَامُ : إنِّى أَكُونُ بِالْبَابِ ( يَعْنِى بَابٍ مِنَ الابْوَابِ ) فَيَنَادُونَ : السِّلَاحِ ! فَأَخْرُجُ مَعَهُمْ ؟ !\r\nمى گويد : من به حضرت صادق عليه السّلام عرض كردم كه : من در باب هستم ( يكى از اين مكانهائى كه متعلّق به حكومت است ) و در آنجا ندا مىكنند و صدا مىزنند كه بيائيد و سلاح بگيريد ( شمشير و نيزه و غيره تقسيم مىكنند ) و براى جنگ حركت كنيد ! و مردم هم براى جنگ حركت مىكنند ؛ آيا جائز است در اين جنگ شركت كنم ؟ !\r\nفَقَالَ : أَرَأَيْتَكَ إنْ خَرَجْتَ فَأَسَرْتَ رَجُلًا فَأَعْطَيْتَهُ الامَانَ وَ جَعَلْتَ لَهُ مِنَ الْعَهْدِ مَا جَعَلَهُ رَسُولُ اللَهِ صَلَّى اللَهُ عَلَيْهِ وَ ءَالِهِ ( وَ سَلَّمَ ) لِلْمُشْرِكِينَ ، أَكَانَ يَفُونَ لَكَ بِهِ ؟ ! قَالَ : لَاوَ اللَهِ جُعِلْتُ فِدَاكَ ؛ مَا كَانَ يَفُونَ لِى . قَالَ : فَلَا تَخْرُجْ . ثُم قَالَ لِى : أَمَا إنَّ هُنَاكَ السَّيْفُ .\r\nحضرت فرمود : به من بگو ببينم كه اگر با اينها بسوى جهاد خارج شدى و يك مردى را به إسارت گرفتى و به او أمان دادى ، همانطور كه پيغمبر به يكى از مشركين عهد و أمان مىداد ، و او در اين صورت محفوظ بود و ديگر كسى حقّ كشتن او را نداشت ( در زمان پيغمبر هر مسلمانى كه يك مشركى را أسير مىگرفت و به او أمان مىداد ، تمام لشكر از بالا و پائين ، رئيس و مرؤوس اين\r\n\r\n","description":"","footnote":"","page_name":" 10 ","page_number":24},
  {"content":"\r\n\r\nأمان را محترم مىشمردند ) آيا أمان تو هم مانند أمان پيغمبر محترم است ؟ ! گفت : نه به خدا قسم - فدايت شوم - اين كار را نمىكنند و وفا هم نمىكنند ؛ چه بسا آنكه را من أمان داده‌ام مىكشند . حضرت فرمود : بنابراين ، با آنها خارج نشو ! بعد فرمود : در آنجا شمشير است ؛ يعنى ظلم است ، كشتن است ، عدالت و دعوت به قرآن و حقّ نيست . آن جهادى محترم است كه در آن أمان باشد . هر أمانى محترم است و بر تمام أفراد لازم است كه به آن اعتنا كنند ، كما اينكه پيغمبر طبق آيات قرآن به أمان مؤمنين و مسلمين اعتنا مىنمود ، و غنيمتى كه إنسان مىگيرد بايد طبق قاعدهء قرآن باشد ؛ أمّا اينها خروج و كشتار است ، نه جهاد .\r\nهفتم : خَبَر الْحَسَنِ بْنِ الْعَبّاسِ بْنِ الْجَوْشىِّ عَنْ أبى جَعْفَرٍ الثّانى عَلَيْهِ السَّلَامُ فى حَديثٍ طَويلٍ فى بَيانِ (   إِنَّا أَنْزَلْناهُ   ) قَالَ : وَ لَا أعْلَمُ فِى هَذَا الزَّمَانِ جِهَادًا إلَّا الْحَجَّ وَ الْعُمْرَةَ وَ الْجوَارَ . « 1 »\r\nدر اين خبر هم حضرت إمام محمّد تقىّ عليه السّلام ضمن بيان مفصّلى در تفسير سورهء   إِنَّا أَنْزَلْناهُ   مى فرمايد : من در اين زمان جهادى را نمىشناسم و سراغ ندارم در عالم متحقّق شود مگر حجّ و عمره و جِوار ( پناه دادن مسلم ) .\r\n\r\nخبر عبد الملك در اينكه : جهاد حاكمان وقت اگر خير بود در آن از حضرت سبقت نمىگرفتند\r\nهشتم : خبر عبد الملك بن عمر است ؛ قَالَ : قَالَ لِى أَبُو عَبْدِ اللَهِ عَلَيْهِ السَّلَامُ : يَا عَبْدَ الْمَلِكِ ! مَا لِى لَا أَرَاكَ تَخْرُجُ إلَى هَذِهِ الْمَوَاضِعِ الَّتِى يَخْرُجُ إلَيْهَا أَهْلُ بِلَادِكَ ؟ ! قَالَ : قُلْتُ : وَ أَيْنَ ؟ قَالَ : جُدَّةَ وَ عُبَّادَانَ وَ الْمَصِيصَةِ وَ قَزْوِينَ . فَقُلْتُ : انْتِظَارًا لِامْرِكُمْ وَ الاقْتِدَآءَ بِكُمْ ! فَقَالَ : إى وَ اللَهِ ! لَوْ كَانَ خَيْرًا مَا سَبَقُونَا إلَيْهِ .\r\nعبد الملك بن عمر مىگويد : حضرت صادق عليه السّلام به من فرمودند : اى عبد الملك ! چرا من تو را نمىبينم كه با مردم خارج شوى بسوى اين\r\n\r\n\r\n","description":"","footnote":"\r\n( 1 ) جِوار : مَصدرُ جاوَرَ ( و يُقال : أقامَ فى جِوارِه ، أىْ قَرُبَ مَسكَنُه ) الامانُ و العَهد . يُقال : هُو فى جِوارى أى فى عَهدى و أمانى . جَوار : المآء الكَثير .\r\n","page_name":" 11 ","page_number":25},
  {"content":"\r\n\r\nمواضعى كه أهل شهرها و هموطنان تو خارج مىشوند و بسوى اين مواضع مىروند ؟ !\r\nعرض كردم : مقصودتان چيست ؟ ! كجا را در نظر داريد ؟ ! حضرت فرمودند : جُدَّه ( جَدَّه با فتحهء جيم غلط است . جُدَّه با ضمّه ، شهرى است كنار بحر أحمر و تا مكّه فاصلهء كمى دارد . ) و عُبّادان و مَصيصَه و قزوين ( در اين نواحى است كه لشكرها را تقسيم مىكنند ) . گفتم : علّت اينكه من خارج نمىشوم انتظار امر شما و قيام و حكومت شماست ، تا در زير لواى شما باشم و بشما اقتدا نموده باشم .\r\nحضرت فرمود : إى وَ اللَهِ ! راست گفتى ! اگر اين جهادى كه اينها مىكنند خير بود آنها از ما پيشى نمىگرفتند ؛ در حالى كه ما در اين جهاد پيش قدم هستيم و در اين أمر خير ، مقدّميم .\r\nمعلوم مىشود در آن جهاد خيرى نيست ، بلكه شرّ محض است و خير در نزد ماست كه به اين جهادها دست نمىزنيم .\r\nقَالَ : قُلْتُ لَهُ : كَانَ ( نَوَاطٌ ) يَقُولُونَ لَيْسَ بَيْنَنَا وَ بَيْنَ جَعْفَرٍ خِلَافٌ إلَّا أَنَّهُ لَا يَرَى الْجهَادَ .\r\nعرض كردم كه نواط مىگويند : بين ما و بين جعفر هيچ خلافى نيست مگر اينكه آنحضرت جهاد را واجب نمىداند ، ولى ما جهاد را واجب مىدانيم .\r\nفَقَالَ : أَنَا لَا أَرَاهُ ؟ ! بَلَى وَ اللَهِ إنِّى لَارَاهُ وَ لَكِنْ أَكْرَهُ أَنْ أَدَعَ عِلْمِى إلَى جَهْلِهِمْ .\r\nحضرت فرمود : من جهاد را واجب ندانم ؟ ! بله قسم به خدا من جهاد را واجب مىدانم و ليكن كراهت دارم از اينكه علم خود را به جهل آنها بسپارم .\r\nيعنى من أوّل مسلمانم ؛ أوّل مجاهد فى سبيل الله هستم ؛ أوّلين برافرازندهء آيات قرآن براى قيام و جهادم ؛ ولى اين جهادى كه اينها مىكنند از روى جهالت است ، از روى نابينائى است ، از روى نادانى است ، از روى عمى و\r\n\r\n","description":"","footnote":"","page_name":" 12 ","page_number":26},
  {"content":"\r\n\r\nكورى است . و من اگر بخواهم با اين أفراد جهاد كنم بايد تمام إدراكات خود را از بين ببرم و تابع محض ضلالت و جهل آنها بشوم ؛ مگر از كسى اين كار ساخته است ؟ مگر كسى كه داراى قوّهء مفكّره است مىتواند زير آراء ظلم و بطلان و جهل برود ؟ ! پس موقعيّت خارجى براى من إيجاب جهاد نمىكند ، نه اينكه من جهاد را واجب نمىدانم .\r\nمرحوم صاحب « جواهر » پس از نقل اين روايت مىفرمايد : إلَى غَيْرِ ذَلِكَ مِنَ النُّصُوصِ الَّتى مُقْتَضاها كَصَريحِ الْفَتاوَى عَدَمُ مَشْروعيَّةِ الْجِهادِ مَعَ الْجآئِرِ وَ غَيْرِه .\r\nمى فرمايد : مقتضاى اين نصوص و غير آن همانند سائر آن نصوص - مثل صريح فتاواى بزرگان علماى شيعه رضوان الله عليهم - عدم مشروعيّت جهاد با حاكم جائر است .\r\nبَلْ فى « الْمَسالِكِ » وَ غَيْرِها عَدَمُ الاكْتِفآءِ بِنآئِبِ الْغيبَةِ ، فَلا يَجوزُ لَهُ تَوَلّيهِ .\r\nبلكه در « مسالك » و غير آن گفته است : در زمان غيبت اگرچه قائل به ولايت فقيه هم بشويم فائده ندارد ، و بايد حتماً إمام عصر و إمام معصوم باشد .\r\nبَلْ فى « الرّياض » نَفْىُ عِلْمِ الْخِلافِ فيهِ حاكِيًا لَهُ عَنْ ظاهِرِ « الْمُنْتَهَى » وَ صَريحِ « الْغُنْيَةِ » إِلَّا مِنْ أحْمَدَ فى الاوَّلِ ؛ قَالَ : وَ ظاهِرُهُما الإجْماعُ مُضافًا إلَى ما سَمِعْتَهُ مِنَ النُّصوصِ الْمُعْتَبِرَةِ وُجودَ الإمام .\r\nبلكه در « رياض » ادّعاى نفى خلاف كرده و حكايت نموده است اين مطلب را از ظاهر « منتهى » و صريح « غنيه » ، أمّا در « منتهى » از إجماع ، فقط أحمد را استثناء كرده است . در « رياض » فرموده : ظاهر « منتى » و « غنيه » إجماع است بر عدم جواز جهاد در صورتى كه إمام عصر و إمام معصوم نباشد ؛ مضافاً به آن نصوصى كه در آنها جهاد را فقط اختصاص به إمام داده است .\r\nايشان مىفرمايد : لَكِنْ إنْ تَمَّ الإجْماعُ الْمَزْبورُ فَذاكَ ، وَ إلَّا أمْكَنَ الْمُناقَشَةُ فيهِ بِعُمومِ وَلايَةِ الْفَقيهِ فى زَمَنِ الْغِيبَةِ الشّامِلَةِ لِذَلِكَ الْمُعْتَضَدَةِ بِعُمومِ\r\n\r\n","description":"","footnote":"","page_name":" 13 ","page_number":27},
  {"content":"\r\n\r\nأدِلَّةِ الْجِهَادِ ، فَتَرَجَّحَ عَلَى غَيْرِهَا . « 1 » انتهى موضع الحاجة .\r\nمى فرمايد : اگر إجماع مدّعى ثابت شود فَبِها ، و إلّا جاى مناقشه است كه أوّلًا بگوئيم : ولايت فقيه در زمان غيبت شامل مصالح عامّهء مسلمين بوده و معتضَد به عموم أدلّهء جهاد است ؛ و أدلّهء جهاد هم إطلاق و عموميّت دارد و مؤيّد عموميّت حدود اختيار ولايت فقيه است ؛ و در اين صورت بر إطلاقاتى كه در آن ، ظهور إمام عصر قيد شده است رجحان پيدا مىكند ؛ و بالنّتيجه مقصود از آن ، حاكم عادل است نه إمام عصر .\r\nو محصّل مطلب اينست كه : معلوم نيست إجماع مدّعَى ثابت شود ( همانطورى كه ايشان بعنوان إنّ تَمَّ فرموده‌اند ) زيرا إجماعُ المحصَّلِ غيرُ حاصلٍ و المنقولُ غيرُ حجّةٍ ؛ إجماع محصّل ثابت نيست و منقول هم حجّيّت ندارد .\r\nدر اينجا هم غير از إجماع منقول چيزى نقل نشده است ؛\r\n\r\nأدلّه عامّه ولايت فقيه براى ايجاب جهاد در زمان غيبت قائم و استوار است\r\nو عموم أدّلهء ولايت فقيه كه قبلًا بحث شده است دلالت مىكند بر اينكه تمام شؤون ولايت إمام براى فقيه أعلم و أشجع و أقوى ، و آن كسى كه با ولىّ خود يعنى إمام عصر متّصل است و مىتواند از آبشخوار ولايت إشراب بشود ، ثابت و محقّق است ؛ و چنين شخصى مىتواند أمر و نهى كند . و عموم أدلّهء علم و إطلاقات أدلّهء جهاد هم إلى يوم القيامة بر جاى خودش پا برجاست .\r\nبنابراين ، أدلّهء جهاد در زمان غيبت و حضور تفاوتى ندارد ، و در زمان ولايت فقيه عادل ، در صورتى كه حكومت بر او استوار باشد ( يعنى حاكم مبسوط اليد باشد ) مىتواند إقامهء جهاد كند . بلكه يكى از واجبات بر او إقامهء جهاد است ؛ و همانطورى كه بحث شد : بر حاكم لازم است لا أقلّ در هر سال يك مرتبه جهاد انجام دهد تا اينكه جهاد تعطيل نشود . و عزّت إسلام بر أساس جهاد است ؛ و وقتى جهاد از بين برود مردم حكم مرده را پيدا مىكنند و ذلّت و عدم تحرّك بر آنها حاكم مىشود . و چقدر رسول خدا از جهاد مستبشر بود ! و\r\n\r\n\r\n","description":"","footnote":"\r\n( 1 ) « جواهر الكلام » طبع ششم ( آخوندى ) ج 21 ، كتاب الجهاد ، ص 14\r\n","page_name":" 14 ","page_number":28},
  {"content":"\r\n\r\nچقدر جهاد براى آنحضرت خوشايند بود ! جهاد يعنى حيات ؛ جهاد آدمكشى نيست ؛ جهاد مسلمان كردن شخص كافر و إرائهء قرآن و إرائه و إقامهء نماز و أمر بمعروف و نهى از منكر در سراسر عالم است . و اين از بهترين خصالى است كه قرآن مجيد - بنحو الإطلاق و العموم - مؤمنين را به آن أمر مىكند .\r\nبنابراين ، هيچ وجهى ندارد كه ما جهاد را اختصاص به خود إمام عصر عليه السّلام بدهيم و در زمان غيبت باب جهاد را مسدود كنيم ؛ بلكه جهاد با تمام شرائط و آداب برجاى خود باقى است ؛ ولى البتّه بايد تحت نظر ولىّ فقيه جامع الشّرائط صورت بگيرد . اگر فقيه عادلى با تمام آن خصوصيّات باشد و مردم هم با او بيعت كنند و حكومت برقرار شود ، آن فقيه بر حسب مقتضياتى كه ميداند به جهاد أمر مىكند ؛ و اگر مقتضى ندانست طبعاً أمر نمىكند .\r\nبايد دانست : مقصود از تحقّق جهاد در زمان غيبت اين نيست كه ولىّ فقيه هر روز أمر به جهاد كند ؛ بلكه منظور اين است كه أمر جهاد به دست اوست ؛ و هر وقتى كه صلاح بداند به جهاد أمر مىكند ؛ وقتى هم كه صلاح نمىداند أمر نمىكند . كلام هم در جهاد است نه دفاع ؛ و دفاع در هر صورت واجب است .\r\nو ليكن بحث ما در اين است كه يكى از وظائف حكومت إسلام و ولايت إيجاد وزارت جهاد است ، كه بايستى مسلمانها را تربيت و به فنون جنگ آشنا نمايد و آنها را به جهاد به كفّار براى مسلمان نمودن آنان بفرستد . اين از وظائف حكومت إسلام است و حتماً حكومت إسلام بايد چنين وزارتخانه‌اى داشته باشد .\r\nرسول خدا صلّى الله عليه و آله و سلّم جهاد را خيلى دوست داشتند و در جهاد خيلى مسرور و مبتهج بودند . چون جهاد دعوت به حيات است ، دعوت به مبدأ است ، دعوت به وطن أصلى است . گويا رسول خدا در روى زمين ، خود را با تمام أفراد غريبه مىبيند ، مگر آن كسى كه إسلام بياورد ؛ كه او ديگر أهل وطن است . و لذا رسول خدا عاشق بود بر اينكه كسى را مسلمان\r\n\r\n","description":"","footnote":"","page_name":" 15 ","page_number":29},
  {"content":"\r\n\r\nكند . حتى از كيفيّت برداشتن شمشير و تير و حركت دادن لشكر در بعضى از همين تواريخ مطالبى ديده مىشود كه موجب تعجّب إنسان ميگردد ، كه تا چه حدّ رسول خدا صلّى الله عليه و آله و سلّم حتّى نسبت به اسبى كه او را براى جهاد مىبردند إبراز إحساسات مىنمودند . روى آن اسب دست مىكشيد ، دستمال مىماليد ، پيراهن خودش را مىانداخت ، با رِداى خود خاك را از روى آن اسب مىگرفت ؛ گويا با اسب گفتگو مىكرد ( آن اسبى كه بر آن سوار مىشدند و با آن مىجنگيدند .\r\n\r\nرسول خدا از شيهه اسب مجاهد حظّ مىبرند\r\nواقِدىّ در « مَغازى » نقل مىكند : رسول خدا كه به جنگ تبوك رفته بودند ، أَهْدَى رَجُلٌ مِنْ قُضاعَةَ إلَى النَّبىِّ صَلَّى اللَهُ عَلَيْهِ ( وَ ءَالِهِ ) وَ سَلَّمَ فَرَسًا « در بين راه يكى از مردم قضاعه اسبى را به رسول خدا هديه كرد » فَأَعطاهُ رَجُلًا مِنَ الانْصَارِ وَ أمَرَهُ أنْ يَرْبِطَهُ حِيالَهُ ، اسْتِئْناسًا بِصَهيلِهِ .\r\n« حضرت آن اسب را به يكى از أنصار بخشيدند و گفتند : اين اسب مال تو ، و ليكن هميشه او را نزديك ما ببند كه صداى شيهه‌اش را بشنويم ؛ ما از صداى شيههء اسب خيلى خوشمان مىآيد و با صداى شيههء اسب مأنوسيم . »\r\nفَلَمْ يَزلْ كَذَلِكَ حَتَّى قَدِمَ رَسولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ الْمَدينَةَ ، فَفَقَدَ صَهيلَ الْفَرَسِ فَسَأَلَ عَنْهُ صاحِبَهُ ، فَقالَ : خَصَيْتُهُ يَا رَسولَ اللَهِ .\r\n« اين مرد پيوسته در راه ، آن اسب را نزديك إقامتگاه پيغمبر مىبست و آن اسب هم دائماً شيهه مىكشيد ، تا اينكه وارد مدينه شدند و ديگر صداى صهيل اسب به گوش پيغمبر نرسيد ؛ پيغمبر از صاحبش سؤال كردند : چرا اين اسب صدا نمىكند ؟ ! گفت : خَصَيْتُهُ يا رَسولَ اللَهِ ! من أخته‌اش كردم . » رسول خدا هيچ تعرّضى به او ننمودند و ليكن از مطالبى كه در پاسخ فرمودند معلوم مىشود كه چقدر آنحضرت ناراحت شدند ! ( ميخواهند بگويند : من به تو اسب دادم ، اسب نر ، كه دائماً شيهه بكشد و صدا كند و صدايش بيابان و دشت را پر كند ؛ صداى صهيل و شيههء اسبان تازى با مردان غازى در ميدان كارزار دل كفّار و\r\n\r\n","description":"","footnote":"","page_name":" 16 ","page_number":30},
  {"content":"\r\n\r\nمشركين را مىلرزاند و مىترساند و هر شيههء اسبى حكم چند شمشير برّان را دارد ؛ تو آمدى اخته‌اش كردى ؛ چرا اين كار را كردى ؟ ! من كه نخواستم اسب أخته به تو بدهم ؛ من اسب نر به تو دادم كه شيهه بزند . »\r\nالبتّه رسول خدا هيچ نگفتند ، و او بواسطهء إهداء رسول خدا صاحب اسب شد و هر كارى كه ميخواست مىتوانست بكند ؛ و ليكن رسول خدا كه گفتند اين اسب را بگير و پيوسته نزديك من ببند ، يعنى اينكه صدايش به من برسد و من با شنيدن صداى او مبتهج و مسرور شوم ؛ ولى او آمد و اين بلا را بسر اسب آورد . )\r\nقالَ رَسولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ : فَإنَّ الْخَيْلَ فِى نَواصِيهَا الْخَيْرُ إلَى يَومِ الْقِيَمَةِ .\r\n« رسول خدا فرمودند : در پيشانى اسبهاى نر خير نوشته شده است تا روز قيامت . يعنى پيوسته اين حيوان مركز تراوش خير است . »\r\nاتَّخِذُوا مِنْ نَسْلِهَا وَ بَاهُوا بِصَهِيلِهَا الْمُشْرِكِينَ . « شما از آن نسل بگيريد و بگذاريد بچّه بياورد ( اسب نر بايد بچّه بياورد ) و با صدا و شيهه‌اش به مشركين افتخار كنيد ! اين عظمت شماست در ميدان جنگ . »\r\nأعْرَافُهَا أدْفَآؤُهَا وَ أَذْنَابُهَا مَذَابُّهَا .\r\n« يالهاى اسب كه بر گردنش افتاده است در حكم پتو و لحافى است كه اين حيوان را حفظ مىكند ؛ و دُمش موجب از بين بردن حيواناتى است كه بر او جمع مىشوند ؛ و با او دور مىكند از خود ، آنچه را كه ناملايم است » .\r\n\r\nمجاهدين فى سبيل الله در روز قيامت بر منبرهائى از نور بر فراز أهل موقف‌اند\r\nوَالَّذِى نَفْسِى بِيَدِهِ إنَّ الشُّهَدَآءَ لَيَأْتُونَ يَوْمَ الْقِيَمَةِ بِأَسْيَافِهِمْ عَلَى عَوَاتِقِهِمْ لَا يَمُرُّونَ بِأَحَدٍ مِنَ الانْبِيَآءِ إلَّا تَنَحَّى عَنْهُمْ ؛ حَتَّى إنَّهُمْ لَيَمُرُّونَ بِإبْرَاهِيمَ الْخَلِيلِ ( خَلِيلِ الرَّحْمَنِ ) فَيَتَنَحَّى لَهُمْ حَتَّى يَجْلِسُوا عَلَى مَنَابِرَ مِنْ نُورٍ .\r\n« قسم به آن كسى كه جان من در دست اوست ، شهيدان راه خدا در روز قيامت وارد صحنهء قيامت مىشوند در حالتى كه شمشيرها بر روى شانه‌هاى خود گذاشته‌اند و با اين كيفيّت وارد محشر مىشوند ؛ و بر أحدى از أنبياء عبور\r\n\r\n","description":"","footnote":"","page_name":" 17 ","page_number":31},
  {"content":"\r\n\r\nنمى كنند إلّا اينكه آن پيغمبر از ايشان كناره مىگيرد و به آنها راه مىدهد ؛ تا اينكه مرور مىكنند بر إبراهيم خليل ( خليل الرّحمن ) او هم براى اينها راه مىگشايد ، يعنى كنار مىرود و راه را براى اينها باز مىكند ؛ و اينها همينطور مىآيند تا بر روى منبرهايى از نور مىنشينند . »\r\nيَقُولُ النَّاسُ : هَؤُلَاءِ الَّذِينَ أُهْرِيقُوا دِمَآءَهُمْ لِرَبِّ الْعَالَمِينَ ؛ فَيَكُونُ كَذَلِكَ حَتَّى يَقْضِىَ اللَهُ عَزَّ وَ جَلَّ بَيْنَ عِبَادِهِ . « مردم مىگويند : اينها كسانى هستند كه خونهاى خود را براى ربّ العالمين ريخته‌اند ؛ همينطور آنها روى آن منابر از نور مىمانند تا اينكه خداوند بين بندگان خود حكم و قضاوت كند . »\r\nقَالُوا : وَ بَيْنَا رَسُولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ بِتَبُوكَ قَامَ إلَى فَرَسِهِ الظَّرِبِ فَعَلَّقَ عَلَيْهِ شِعَارَهُ وَ جَعَلَ يَمْسَحَ ظَهْرَهُ بِرِدَآئِهِ .\r\n« گفتند : هنگامى كه رسول خدا در راه تبوك حركت مىكرد ، بعضى از أوقات بر مى خاست و بسوى اسب ظَرِبْ مىرفت ( اسب ظرب ، آن اسبى است كه مىگويند هم چاق است و هم كوتاه ) و لباس زير خود را مىكند و روى سر و گردن او مىانداخت تا از شدّت گرما يكقدرى تخفيف پيدا كند ، يا آفتاب به او نخورد ؛ و با رداى خود به پشت اين اسب مىماليد . »\r\nقيلَ يَا رَسُولَ اللَهِ : تَمْسَحُ ظَهْرَهُ بِرِدَآئِكَ ؟ ! « گفته شد : اى رسول خدا پشت اين اسب را با رداى خودت مسح مىكنى ؟ ! » قَالَ : نَعَمْ ؛ وَ مَا يُدْرِيكَ لَعَلَّ جِبْرِيلَ أَمَرَنِى بِذَلِكَ ؛ مَعَ أَنِّى قَدْ بِتُّ اللَيْلَةَ وَ إنَّ الملئِكَةَ لَتُعاتِبُنى فِى حَسِّ الْخَيْلِ وَ مَسْحِهَا .\r\n« رسول خدا فرمود : آرى ، تو چه ميدانى ! شايد جبرئيل به من أمر كرده است كه اين كار را انجام بدهم ؛ علاوه من ديشب در خواب ديدم كه ملائكه دربارهء گرد افشاندن از بدن اسبها و مسح كردن آنها مرا مؤاخذه مىكنند ، كه خودت بايد به سراغ اسبت به روى و خاك و گرد و غبار را از اسب دور كنى و اسبت را مسح كنى و دست بكشى . »\r\n\r\n","description":"","footnote":"","page_name":" 18 ","page_number":32},
  {"content":"\r\n\r\nوَ قَالَ : أَخْبَرَنِى خَلِيلِى جِبْرِيلُ : أَنهُ يَكْتُبُ لِى بِكُلِّ حَسَنَةٍ أَوْ فَيْتُهَا إيَّاهُ حَسَنَةً .\r\n« خليل من جبرئيل به من خبر داد : هر حسنه‌اى كه من به اين اسب انجام بدهم ، خداوند براى من يك حسنه مىنويسد . »\r\nوَ إنَّ رَبِّى عَزَّوَجَلَّ يَحُطُّ عَنِّى بِهَا سَيِّئَةً . « و خداوند يك سيّئه هم از سيّئات من بواسطهء اين عمل از من بر مىدارد و آن سيّئه را از بين مىبرد . »\r\nوَ مَا مِنِ امْرِىٍ مِنَ الْمُسْلِمِينَ يَرْبِطُ فَرَسًا فِى سَبِيلِ اللَهِ فَيُوَّفِّيَهُ بِعَلِيفِهِ يَلْتَمِسُ بِهِ قُوَّتَهُ إلَّا كَتَبَ اللَهُ لَهُ بِكُلِّ حَبَّةٍ حَسَنَةٍ ، وَ حَطَّ عَنْهُ بِكُلِّ حَبَّةٍ سَيّئَةً .\r\n« هيچ مسلمانى نيست كه اسبى را در راه خدا ببندد و با خود بكشد و به اندازهء كافى و وافى به علوفهء او رسيدگى كند و مقصود او اين باشد كه آن اسب قدرت بگيرد ، مگر اينكه خداوند به إزاء هر دانه ايكه به آن اسب داده حسنه‌اى براى او مىنويسد ، و به إزاء هر دانه‌اى كه به آن اسب داده يك سيّئه از سيّئات او را بر مىدارد .\r\nقِيلَ : يَا رَسولَ اللَهِ وَ أَىُّ الْخَيْلِ خَيْرٌ ؟ !\r\n« عرض شد : اى پيغمبر ، كدام يك از أقسام اسبها بهترند\r\n» ؟ قَالَ : أَدْهَمُ ، أَقْرَحُ ، أَرْثَمُ ، مُحَجَّلُ الثُّلْثِ ، مُطْلَقُ الْيَمِينِ ؛ فَإنْ لَمْ يَكُنْ أَدْهَمُ فَكُمَيْتٌ عَلَى هَذِهِ الصِّفَةِ . « 1 » « حضرت فرمود : آن اسب قرمزى كه رنگش به سياهى بخورد و در پيشانيش سفيدى بوده باشد و لب‌هاى بالا و دماغش و پاهايش تا ثُلث ساق سفيد بوده ، همراه با يمن و بركت رها شده باشد ؛ و اگر اسبى به اين رنگ پيدا نشد ، آن اسب قرمزى كه رنگش به زردى متمايل باشد و او را كُمَيت مىگويند ( در صورتى كه اين صفات نيز در آن بوده باشد ) از همهء اسبها بهتر است . »\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n\r\n","description":"","footnote":"\r\n( 1 ) « مغازى » واقدى ، ج 3 ، ص 1019 تا 1021\r\n","page_name":" 19 ","page_number":33},
  {"content":"\r\n . \r\n","description":"","footnote":"","page_name":" 20 ","page_number":34},
  {"content":"\r\n\r\n\r\nدرس سى و هشتم : وجوب جهاد ، تحت ولايت فقيه إلهى از خود گذشته و به خدا پيوسته\r\n\r\n","description":"","footnote":"","page_name":" 21 ","page_number":35},
  {"content":"\r\n . \r\n","description":"","footnote":"","page_name":" 22 ","page_number":36},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيم\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nبحث مهمّى كه بايد در اينجا مطرح شود اين است كه : آيا أصل تشكيل حكومت إسلامى و تصدّى ولىّ فقيه يك أمر لازمى است يا لازم نيست ؟ و آيا أمر بر پاداشتن ولايت فقيه بر مؤمنين و مسلمين واجب نيست ؟ و تعيين حاكم شرع در زمان غيبت كه إمام معصوم در پردهء استتار است محلّى ندارد ؟ و آيا اين أمر اختصاص به خود آن حضرت دارد ؟ و در صورت غيبت ، تصدّى مقام إمامت و آمريّت و ولايت براى هر كس أيًّا ما كانْ غصب مقام إمامت و وصايت و خلافت محسوب مىشود ؟ و بنابراين ، تشكيل حكومت بهر نحو ، حكومتى در مقابل حكومت او و ولايتى در مقابل ولايت اوست ؟ و نه تنها اين أمر ، أمر مُستحسنى نيست ، بلكه مذموم هم مىباشد ؛ چون غصب مقام خلافت و غصب مقام وصايت است ؟\r\nو بر همين أساس ، بسيارى از أخباريّين قائل شده‌اند كه در زمان غيبت ولايتى نيست و حدود هم نبايد جارى شود و تشكيل نماز جمعه هم حرام است . و بعضى از فقهاء هم كه در وجوب نماز جمعه تشكيك كرده‌اند و احتمال حرمت داده‌اند بر همين أساس است كه نماز جمعه اختصاص به إمام معصوم يا إذن خاصّ از قِبَل او دارد . بنابراين ، بدون تصدّى وى يا منصوب از قِبل وى\r\n\r\n","description":"","footnote":"","page_name":" 23 ","page_number":37},
  {"content":"\r\n\r\nحرام است و تشكيل نماز جمعه جائز نيست .\r\nدر اين صورت يا أصلًا نماز جمعه خواندن حرام است ، يا اگر كسى احتياطاً نماز جمعه را بخواند بايد نماز ظهر را هم بخواند ؛ چون با وجود قطع به اشتغال ذمّه يقين به فراغ حاصل نشده است . و فراغ ذمّه در جائى حاصل مىشود كه إنسان در طرفين شبهه احتياط كند و آن ، نماز جمعه و نماز ظهر است .\r\nو بعضى پا را از اين فراتر گذاشته و گفته‌اند : طبق رواياتى كه در دست است ، در زمان غيبت فساد در عالم زياد مىشود و منكرات رو به فزونى گذاشته ، ظلم و جور عالم را فرا مىگيرد ؛ و قيام حضرت وقتى است كه زمين پر از شرك و ظلم شده باشد ؛ آنوقت يَمْلَا اللَهُ بِهِ الارْضَ قِسْطًا وَ عَدْلًا بَعْدَ مَا مُلِئَتْ ظُلْمًا وَ جَوْرًا . بنابراين ، هر چه فساد بيشتر شود فرج نزديكتر مىشود .\r\nحتّى بعضى از عوام مىگويند : چه بهتر اينكه فساد بيشتر شود تا حضرت زودتر ظهور كنند . و هر قدمى يا قلمى كه براى إصلاح برداشته شود ، جز اينكه قدمى عليه آنحضرت است نخواهد بود ؛ زيرا ظهور آنحضرت را به تأخير مىاندازد . و ما كه عاشق زيارت آنحضرت هستيم بايد كارى كنيم كه آنحضرت زودتر ظهور كنند ؛ و با عمل صالح ما و أمر بمعروف و نهى از منكر در خارج صلاح پيش مىآيد ، و هر چه صلاح پيش بيايد ظهور آنحضرت به تأخير مىافتد .\r\nتا جائى كه ميگويند : هر مقدار كه رؤساى ظلم و جور بيشتر بر ما تعدّى كنند و كفر عالم را فرا بگيرد و پرچم يهود و نصارى بر سر ما باشد مسأله‌اى نيست ، چون بَعْدَ مَا مُلِئَتْ ظُلْمًا وَ جَوْرًا خواهد بود . پس بايد اين را به فال نيك گرفت زيرا ظهور حضرت نزديك است .\r\nدر همين زمان پهلوى بعضى مىگفتند : اين بى حجابى كه آمد ظهور حضرت را نزديك كرد ؛ و إنسان داعى ندارد و نبايد اصولًا بر خلاف اين مَمشى رفتار كند و مردم را أمر به حجاب نموده ، يا براى حجاب زنها قيام نمايد ؛ زيرا كه اين كارها ظهور را به تأخير مىاندازد .\r\n\r\n","description":"","footnote":"","page_name":" 24 ","page_number":38},
  {"content":"\r\n\r\nأمّا مرحوم آية الله حاج آقا حسين قمّى رحمة الله عليه از عراق آمدند و با محمّد رضا پهلوى معاهده بستند كه حجاب بايد آزاد شود ، و مردم از بى حجابى إجبارى در أمان باشند ، رحمة الله عليه رحمةً واسعه .\r\nايشان سيّد غيور و پابرجائى بود ، و ايستادگى كرد و زنها را از إسارت آنها بيرون آورد . چندين سال بود كه زنها چادر بسر نكرده بودند و بعضى هم چادرها را با كفن‌هاى خود بسته بودند ؛ چون مىدانستند تا هنگامى كه بميرند روزى نخواهد آمد كه دو مرتبه حجاب برگردد . و آن مرد ايستادگى كرد و پنج مادّه را از تصويب دولت گذراند كه يكى از آن پنج مادّه آزادى حجاب بود ، تا اينكه زنها آزاد باشند و أفرادى كه مىخواهند چادر سرشان كنند مجبور به بى حجابى نباشند .\r\nاكنون شاهد اينجاست كه در همان زمان عدّه‌اى مخالفت مىكردند و مىگفتند : اين سيّد آمده است ظهور إمام زمان را به تأخير اندازد ! يا أخيراً كه در همين مجالس دو مرتبه زمزمهء بى حجابى بود ، أشرف پهلوى گفته بود : من نمىگذارم زحمات پدرم هدر برود ؛ و همان كارى كه شده بود ( مدارس و دانشگاهها بى حجاب شدند ) دو مرتبه بايد انجام شود ! و وزارت فرهنگ هم براى إقدام به اين كار دست به كار شده بود ؛ و بعضى هم واقعاً خوشحال بوده و مىگفتند : اين كار به ظهور إمام زمان كمك مىكند و تعجيل در ظهور مىشود !\r\nو من خود از واعظى شنيدم كه يكساعت در بالاى منبر بحث مىكرد و به أدلّهء مُتقنهء شرعيّه إثبات مىكرد كه دنيا مال دنياپرستان است . أئمّه را به دنيا دارى ، به رياست ، به آمريّت ، به حاكميّت چكار ؟ ! دخالت در امور سياسى و اجتماعى مردم و رياست بر مردم و أمر و نهى أصلًا مربوط به قضيّهء إمامت نيست . و قضيّهء إمامت و ولايت در مسير ديگرى است . و قيام حضرت سيّد الشّهداء عليه السّلام أصلًا براى مبارزهء با يزيد نبوده است ، به هيچ وجه من الوجوه ، حضرت از طرف پروردگار مأموريّتى داشتند كه بيايند و در كربلا\r\n\r\n","description":"","footnote":"","page_name":" 25 ","page_number":39},
  {"content":"\r\n\r\nكشته بشوند ؛ و بر أساس ميعادى كه خداوند با آن حضرت در عهد ألست نهاده بود ، حضرت در همان مسير حركت كردند و به فوز شهادت رسيدند !\r\nحقّاً بايد از نفهمى و جهالت به خدا پناه برد ؛ كه چقدر إنسان بايد جاهل باشد ، چقدر بايد از قرآن و سنّت دور افتد كه طرز تفكّرش درست همان طرز تفكّرى باشد كه دشمنان براى ما ترسيم كرده‌اند ، و خواسته‌اند ما را به اين طرز تفكّر متفكّر كنند !\r\n\r\nردّ أدلّه قائلين به عدم جواز حكومت إسلام و جهاد و جمعه و إجراء حدود در زمان غيبت\r\nاين مسكينان نمىدانند كه ظهور حقيقى إمام زمان عليه السّلام تنها ظهور شخصى و جسمى و عينى نيست . ظهور إمام زمان يعنى ظهور دين ، يعنى ظهور صدق ، يعنى ظهور عدالت ، يعنى ظهور توحيد . و به هر درجه‌اى كه دين در ميان مردم ظهور پيدا كند آن حضرت ظهور پيدا كرده است ؛ و به هر درجه‌اى كه مردم راست بگويند و بر أساس عدالت رفتار كنند ، حقيقت آن حضرت ظهور پيدا كرده است ؛ و به هر درجه‌اى كه مردم گرفتار معصيت و جنايت شوند ، حقيقت آن حضرت بيشتر غائب شده است . آنوقت با اين أعمال ، عوض اينكه خود را به ظهور نزديك كنند دور مىكنند ؛ و بر خلاف كتاب و سنّت عمل مىكنند . و فقط به عشق اينكه ما عاشق إمام زمان هستيم به يك دعاى ندبه و گريه كردن اكتفا مىكنند ؛ بعد دست به هر كارى كه بگوئيد مىزنند و از گرانفروشى و احتكار و از سائر امور مادّى و طبيعى كه نهى شده است دست بردار نيستند ؛ و دلخوشند به اينكه اين كافى است .\r\nبا اينكه اين كافى نيست . دعاى ندبه بايد خوانده شود ؛ ولى بايد با دعاى ندبه فكر خود را به حقيقت إمام زمان نزديك كرد ، نه اينكه دور كرد و به گريهء ظاهرى اكتفا نمود و خود را در پوشش جهالت در مسيرى حركت داد كه خلاف رضاى آن حضرت است .\r\nعلى كلّ تقدير ، اين منطقى است كه الآن هم ممكن است بعضى كم و بيش به آن پايبند باشند و بگويند : هر قيامى قبل از قيام حضرت قائم عجّل الله\r\n\r\n","description":"","footnote":"","page_name":" 26 ","page_number":40},
  {"content":"\r\n\r\nتعالى فرجه الشّريف صورت بگيرد ، آن قيام باطل است ، أيًّا ما كان ؛ و هيچكس دست به كار خير و عدالت نبايد بزند - و لو به نحو موجبهء جزئيّه - چون خلاف نظريّهء آن حضرت است .\r\n\r\nبطلان گفتار كسانى كه إقدام بر إصلاح جامعه را موجب تأخير در ظهور مىدانند\r\nاكنون بحث ما در اين جهت است كه أوّلًا : كلّياتى كه در قرآن مجيد و سنّت است بما چه مىگويد ؟ و ثانياً : وظيفهء ما در زمان غيبت چيست ؟ و ثالثاً : روايات و آيات و تواريخ مستندى كه در اين قضيّه داريم چه مىباشد ؟ و آيا واقعاً مطلب همين است كه اينها مىگويند يا نه ؟ ! بلكه إيجاد حكومت إسلام و ولايت فقيه و تبعيّت از فقيه عادل أعلم از ضروريّات دين است و هر كسى كه در اين أمر اهتمام نورزد نماز و روزه‌اش قبول نيست ؛ حجّ و أمر به معروف و نهى از منكرش قبول نيست ؛ و تشكيل حكومت إسلام از أهمّ وظائف مسلمين است .\r\n\r\nإطلاق و تشديد آيات قرآن در لزوم قيام به حقّ و گسترش قسط در جامعه\r\nما در قرآن مجيد آياتى بر وجوب أمر به معروف و نهى از منكر و قيام به قسط داريم ؛ و اين آيات إطلاق داشته و اختصاصى به زمانى دون زمانى ندارد . پس إطلاق آنها شامل زمان غيبت ، و نسبت به يك يك أفراد مسلمان خواهد بود كه آنها نبايد با يهود و نصارى آشنايى و مودّت و دوستى داشته باشند و آنها را به خود راه بدهند .\r\n يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفِي صُدُورُهُمْ أَكْبَرُ  . « 1 »\r\nو يا مانند آيه :  يا أَيُّهَا الَّذِينَ آمَنُوا كُونُوا قَوَّامِينَ لِلَّهِ شُهَداءَ بِالْقِسْطِ وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ  . « 2 »\r\nاى كسانى كه إيمان آورديد ، شما بايد بر پادارندگان و برافرازندگان در راه خدا و براى خدا باشيد ! قوّام در راه خدا و هر چه فى سبيل الله است ( أعمّ از\r\n\r\n\r\n","description":"","footnote":"\r\n( 1 ) صدر آيه 118 ، از سورهء 3 : ءَال عمران\r\n( 2 ) آيه 8 ، از سورهء 5 : المآئدة\r\n","page_name":" 27 ","page_number":41},
  {"content":"\r\n\r\nنماز و روزه و أمر بمعروف و نهى از منكر و جهاد و صدقات و زكوات و نكاح و كسب و كار ) باشيد ؛ و هر چيزى كه در راه خدا إمضاء شده ، بر عهدهء شماست .\r\nيعنى قيام به حقّ كنيد و لواء حقّ را برافرازيد ، تا مردم در زير لواى شما و در تحت قيام شما از بهره‌هاى معنوى متمتّع باشند . شما بايد نسبت به تمام مردم عالم ، شهداء بالقسط و گواهان به عدل و ناظر و گواه باشيد ( گواهى لَهِ خود و عليه ديگرى نداده ، گواه به صدق و به حقّ باشيد ) . و اگر أفرادى با شما دشمنى ورزيدند موجب اين نشود كه شما از راه عدالت انحراف پيدا كنيد و حكم عليه آنها و لَهِ دوستان خود بدهيد . در هر حال بايد حكم به عدالت كنيد ، خواه به دشمنان خود و خواه به دوستان خود . اين طريق و مسير به تقوى نزديكتر است و شما را در پاكيزگى و مصونيّت از حوادث نفسانى و شيطانى بهتر نگاه مىدارد .\r\n يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ أَوِ الْوالِدَيْنِ وَ الْأَقْرَبِينَ إِنْ يَكُنْ غَنِيًّا أَوْ فَقِيراً فَاللَّهُ أَوْلى بِهِما فَلا تَتَّبِعُوا الْهَوى أَنْ تَعْدِلُوا وَ إِنْ تَلْوُوا أَوْ تُعْرِضُوا فَإِنَّ اللَّهَ كانَ بِما تَعْمَلُونَ خَبِيراً .  « 1 »\r\nباز در اين آيه بنحو عموم مىفرمايد :  يا أَيُّهَا الَّذِينَ آمَنُوا  ، اى كسانى كه إيمان آورديد ، شما برافرازندگان و بر پادارندگان حقّ و قسط در ميان مردم باشيد و پرچم عدالت را در دست بگيريد ؛ و نه تنها خود قائم به قسط بوده ، بلكه قوّام به قسط باشيد . يعنى نه اينكه شما فقط در بين خود و خانوادهء خود عدالت و قسط را عملى كنيد ، بلكه بايد همهء أفراد قيامشان به شما باشد و در قسط و عدل نگهدار و پاسدار و نگهبان باشيد . شما بايد گواه باشيد ؛ گواه لِلَّه ، گواه بحقّ ، گواه به صدق ؛ و اگرچه گواهى و شهادت عليه شما يا نزديكانتان باشد ، گواهى به حقّ بدهيد . اگر ديديد شخصى فقير است ، به واسطهء فقر بر او دل نسوزانيد و حكم شهادت لَهِ او ندهيد و نگوئيد اين شخصِ بيچاره و ضعيفى\r\n\r\n\r\n","description":"","footnote":"\r\n( 1 ) آيه 135 ، از سورهء 4 : النّسآء\r\n","page_name":" 28 ","page_number":42},
  {"content":"\r\n\r\nاست . حكم را بر أساس حقّ قرار بدهيد . خدا أولى است بر آن فقير و غنىّ ؛ و ولايتش بر آنها بيشتر است از خود آنها . او بيشتر ملاحظهء حقّ را دارد و حكم به حقّ مىكند . پس متابعت از هواى خود نكنيد و هميشه در راه عدالت حركت كنيد . در أداى شهادت صريح و روشن حقيقت را بيان كنيد ؛ نه اينكه به قسمى مجمل و مبهم باشد كه بالمآل لَهِ شخص محبوب خود قرار گيرد . يا اينكه با وجود علم و اطّلاع از واقعيّت بكلّى از شهادت إعراض كنيد و شهادت ندهيد . و بدانيد كه خداوند به أعمال و نيّات شما مطّلع و خبير است . و در آنچه انجام خواهيد داد مورد بازخواست قرار خواهيد گرفت .\r\nدر اين آيات ، عنوان  يا أَيُّهَا الَّذِينَ آمَنُوا  بدون إشكال خطاب به عامّهء مكلَّفين است ، أعمّ از مرد و زن .\r\nدر سورهء مائده در سه مورد : ذيل آيات 44 و 45 و 47 به ترتيب وارد است :  وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ  -  وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الظَّالِمُونَ  -  وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ  .\r\nكسانى كه حكم نكرده‌اند به آنچه خداوند نازل فرموده است اين جماعت همه كافرند ؛ همه ظالمند ؛ همه فاسقند .\r\nآيا در زمان غيبت اين عناوين ( كفر ، فسق ، ظلم ) بر كسى كه حكم  بِما أَنْزَلَ اللَّهُ  نكند ديگر صادق نيست ؟ ! و آيا مردم در زمان غيبت از تكليف رها شده ، مثل هَمَجٌ رَعآء و مانند حيوانات ،  بَلْ هُمْ أَضَلُّ  مى شوند ؟ و آيا خداوند آنها را مانند بهائم قرار داده است ؛ و اگر بخلاف‌ما أنزَلَ اللَه حكم كنند مورد مؤاخذه قرار نمىگيرند ؟ !\r\nو خلاصه آيا قرآن در آخر الزّمان مرده يا منسوخ شده است ؟ و آداب جاهلى و سنن ملّى و آراء و أفكار شهوانى ، قرآن را نسخ كرده اند ؟ و آيات  مَنْ لَمْ يَحْكُمْ بِما أَنْزَلَ اللَّهُ  ديگر در اينجا صادق نيست ؟ و إنسان در هر جا منظره‌اى\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nاز قباحت و فساد و ظلم و ستم - شخصى يا اجتماعى - ديد بايد سكوت اختيار كند ، چون اين قيام و أمر به معروف بر خلاف مسير و نظر إمام به حقّ است ؟ !\r\nعجبا ! اگر اينطور باشد ، آن إمام ديگر إمام به حقّ نيست ؛ آن إمام ظلم است . آن إمامى كه نخواهد إنسان قيام به عدل و قيام به حقّ كند ، إغاثهء مظلوم كند ، بلكه دوست داشته باشد ظالم بر ظلم خود إدامه دهد ، يا به ظالم كمك كند ، يا در دستگاههاى ظالمانه وارد بشود و اين أمر با روح آن إمام ملايمت داشته باشد ، آن إمام ديگر إمام زمان نيست ؛ او شيطانى است رجيم در تمام عوالم إلى يَوْمِ الوَقتِ المَعْلوم ، و اين فرد بشر را إغوا مىكند .\r\nپيغمبر أكرم صلّى الله عليه و آله و سلّم وقتى از جنگ تبوك برگشتند ( جنگ تبوك خيلى طول كشيد و مشكلاتى داشت ، گرچه انجام نشد ، ولى طول سفر در تابستان و حركت از مدينه تا به شام موجب بسيارى از مرارت‌ها و مشكلات شد . ) خبر دادند كه ديگر جنگى واقع نمىشود ؛ يعنى ديگر جنگى در زمان حيات خود پيغمبر واقع نمىشود ، و همين طور هم شد و غزوهء تبوك آخرين غزوه ايست كه رسول خدا انجام دادند . و در اين وقت مسلمين شروع كردند به فروش أسلحه‌هاى خود و مىگفتند : جهاد پايان يافت ؛ و مردم متمكّن هم بواسطهء تمكّن خود آن سلاحها را مىخريدند . چون اين جريان به گوش رسول خدا رسيد آنها را از اين عمل نهى كرده و فرمودند : لَا تَزَالُ عِصَابَةٌ مِنْ أُمَّتِى يُجَاهِدُونَ عَلَى الْحَقِّ حَتَّى يَخْرُجَ الدَّجَّالُ . « 1 » دائماً جماعتى از امّت من در راه حقّ جهاد مىنمايند تا زمانى كه دجّال خروج كند .\r\n\r\nمَنْ رَأَى سُلْطَانًا جَائِرًا مُسْتَحِلًّا لِحُرُمِ اللَهِ . . .\r\nطبرى در تاريخ خود نقل و روايت مىكند از أبو مِخْنَف از عَقَبة بن أبى العيزار كه او روايت كرده است كه حضرت سيّد الشّهداء عليه السّلام أصحاب خود و أصحاب حُرّ را در بَيْضة مخاطب قرار داده و به اين خطبه مشغول شدند :\r\nفَحَمِدَ اللَهَ وَ أَثْنَى عَلَيْهِ ، ثُمَّ قَالَ : أَيُّهَا النَّاسُ ! إنَّ رَسُولَ اللَهِ صَلَّى اللَهُ\r\n\r\n\r\n","description":"","footnote":"\r\n( 1 ) « مغازى » واقدى ، طبع دار المعرفة الإسلاميّة ، ج 2 ، ص 1057\r\n","page_name":" 30 ","page_number":44},
  {"content":"\r\n\r\nعَلَيْهِ وَ ءَالِهِ قَالَ : مَنْ رَأَى سُلْطَانًا جَآئِرًا مُسْتَحِلا لِحُرُمِ اللَهِ نَاكِثًا لِعَهْدِ اللَهِ مُخَالِفًا لِسُنَّةِ رَسُولِ اللَهِ صَلَّى اللَهُ عَلَيْهِ وَ ءَالِهِ ، يَعْمَلُ فِى عِبَادِ اللَهِ بِالإثْمِ وَ الْعُدْوَانِ ، فَلَمْ يُعَيِّرْ عَلَيْهِ بِفِعْلٍ وَ لَا قَوْلٍ ، كَانَ حَقًّا عَلَى اللَهِ أَنْ يُدْخِلَهُ مَدْخَلَهُ . « 1 »\r\nپس حمد خداوند را بجاى آورد و ثنا بر او فرستاد و پس از آن فرمود : اى مردم ! رسول خدا صلّى الله عليه و آله و سلّم فرمود : هر كسى بنگرد سلطان ستمگرى را كه حرام خدا را حلال شمرد ، و عهد خدا را بشكند ، و خلاف سنّت رسول خدا صلّى الله عليه و آله رفتار كند ، و در ميان بندگان خدا به گناه و ستم عمل كند و آن شخص بيننده سكوت اختيار كند و نه از راه كردار و نه گفتار او را سرزنش ننمايد و در مقام إنكار و عيب گوئى بر نيايد ، بر خدا واجب است او را به همان جائى ببرد كه آن سلطان جائر را مىبرد .\r\nخطبهء حضرت إدامه دارد ، و فقط بَدْو آن خطبه كه شاهد كلام ما بود در اينجا ذكر شد .\r\n\r\nپاسخ از ظهور رواياتى كه هر گونه قيام را قبل از ظهور حضرت قائم محكوم مىكند\r\nأفرادى كه مىگويند در زمان غيبت إنسان نبايد به هيچ وجه من الوجوه قيامى و إقدامى كند به چند روايت تمسّك مىكنند :\r\nأوّل روايتى است كه كلينى در « روضة كافى » عن محمّد بن يحيى ، عن أحمد بن محمّد ، عن الحسين بن سعيد ، عن حَمّاد بن عيسى ، عن الحسين بن المختار ، عن أبى بصير ، عن أبى عبد الله عليه السّلام روايت مىكند كه :\r\n\r\n\r\n","description":"","footnote":"\r\n( 1 ) « لمعات الحسين » ص 18 ؛ و « تاريخ طبرى » طبع 1358 ، ج 4 ، ص 304 ؛ و « نفس المهموم » ص 219 ؛ و « بحار الانوار » طبع حروفى ، ج 78 ، ص 128 از « أعلام الدّين » و در ملحقات « إحقاق الحقّ » ج 11 ، ص 634 از « البيان و التّبيين » ج 3 ، ص 255 ، و از « أهل البيت » ص 448 آورده است ، و در « كشف الغمّة » ص 185 ذكر كرده است ؛ و ابن أثير در « كامل » ج 3 ، ص 280 گويد : اين خطبه را به عنوان نامه‌اى آنحضرت در ابتداى ورود به كربلا به أهل كوفه نوشتند . و در عاشر « بحارالانوار » طبع كمپانى ، ص 188 و 189 از سيّد بن طاووس نقل شده است . و در نسخة طبرى و مجلسى فَلَمْ يُغَيِّرْ با غين معجمه ضبط شده است .\r\n","page_name":" 31 ","page_number":45},
  {"content":"\r\n\r\nقَالَ : كُلُّ رَايَةٍ تُرْفَعُ قَبْلَ قِيَامِ الْقَآئِمِ فَصَاحِبُهَا طَاغُوتٌ يُعْبَدُ مِنْ دُونِ اللَهِ عَزّ وَ جَلَّ . « 1 »\r\nسلسلهء سند را به حضرت صادق عليه السّلام مىرساند كه آن حضرت فرمود :\r\n« هر پرچمى كه قبل از قيام قائم برافراشته گردد ، صاحب آن پرچم طاغوت است ؛ و مردم او را عبادت مىكنند و دست از عبادت پروردگار عزّ و جلّ برداشته ، او را معبود خود قرار مىدهند . » يعنى آن صاحب پرچم ، طاغوت است و در مسير غير پروردگار حركت مىكند ؛ و خود را معبود مردم قرار داده است و أفرادى كه به او مىگروند عابد او هستند و عبادتشان هم در غير راه خدا قرار دارد .\r\nو اين رايت هم اختصاص به يك رايت ندارد ( كُلُّ رَايَةٍ ) هر پرچمى برافراشته گردد ( كُلّ اضافه به راية شده است ، رايت هم نكره است و إفادهء عموم مىكند ) . بنابراين ، اين حكم تا قبل از قيام قائم إدامه دارد . اين است مفاد اين روايت .\r\nحال از سند كه بگذريم آيا خود اين متن قابل قبول است ، يا اينكه منظور خاصّى را در بر دارد ؟ از قرينهء قَبْلَ قِيَامِ الْقَآئِمْ مى توان استفاده كرد كه آن رايتى كه برداشته شود ، نه هر رايتى است كه در راه قائم و در مسير دين و در مسير قرآن و در مسير ولايت و در مسير رضايت خود حضرت قائم برافراشته گردد ؛ بلكه آن رايتى است كه در مقابل رايت قائم است .\r\nچون قائم عليه السّلام فقط يك قيام دارد و آن قيام بحقّ است ؛ و آن قيام وقتى تحقّق پيدا مىكند كه به موقع انجام شود و بجاى خود و به منصّهء خود نشسته باشد . و هر كسى قبل از قيام قائم رايتى را - و لو بنام دين - برافرازد ، اگر در غير مسير حضرت قائم باشد بعنوان خودپسندى و شخصيّت طلبى و يا\r\n\r\n\r\n","description":"","footnote":"\r\n( 1 ) « روضة كافى » ص 295 ، حديث 452\r\n","page_name":" 32 ","page_number":46},
  {"content":"\r\n\r\nلا أقلّ بعنوان خود محورى تحقّق خواهد يافت ؛ و ولايتى را كه به خود نسبت مىدهد در مقابل ولايت قائم عليه السّلام است نه مندكّ و فانى در ولايت و قيام قائم ، و نه در مسير و ممشاى آن حضرت .\r\nپس هر رايتى كه در مقابل قيام قائم باشد فَصَاحِبُها طَاغُوتٌ . چون قيام قائم إنسان را با از بين رفتن شخصيّت و استكبار و خودمنشى كه در أفراد موجود است بسوى پروردگار حركت مىدهد ؛ و اين رايت أفراد را بسوى خود دعوت مىكند و هر جائى كه محورى و مركزى از شخصيّت طلبى باشد ، آن طاغوت است و يُعْبَدُ مِنْ دُونِ اللَهِ عَزّ وَ جَلَّ .\r\nمجلسى در « مرآت العقول » « 1 » اين روايت را موثّق دانسته است .\r\nروايت ديگر در « بحار الانوار » علّامهء مجلسى است در أحوالات حضرت باقر عليه السّلام كه از « مناقب » ابن شهرآشوب روايت مىكند :\r\n\r\nبحث از قيام زيد بن علىّ بن الحسين و نهى إمام از آن\r\nيُرْوَى أَنَّ زَيْدَ بْنَ عَلِىٍّ لَمَّا عَزَمَ عَلَى الْبَيْعَةِ قَالَ لَهُ أَبُو جَعْفَرٍ عَلَيْهِ السَّلامُ : يَا زَيْدُ ؛ إنَّ مَثَلَ الْقَآئِمِ مِنْ أَهْلِ هَذَا الْبَيْتِ قَبْلَ قِيَامِ مَهْدِيِّهِمْ مَثَلُ فَرْخٍ نَهَضَ مِنْ عُشِّهِ مِنْ غَيْرِ أَنْ يَسْتَوِىَ جَنَاحَاهُ ؛ فَإذَا فَعَلَ ذَلِكَ سَقَطَ فَأَخَذَهُ الصِّبْيَانُ يَتَلاعَبُونَ بِهِ . فَاتَّقِ اللَهَ فِى نَفْسِكَ أَنْ تَكُونَ الْمَصْلُوبَ غَدًا بِالْكُنَاسَةِ ! فَكَانَ كَمَا قَالَ . » « 2 »\r\nابن شهرآشوب مىگويد : « روايت شده است : هنگامى كه زيد بن علىّ بن الحسين عليهم السّلام عازم بر خروج شد و مىخواست از مردم براى قيام خود بيعت بگيرد و عليه حكومت اموى و هشام بن عبد الملك جهاد كند ، حضرت\r\n\r\n\r\n","description":"","footnote":"\r\n( 1 ) « مرءَاة العقول » طبع سنگى ، ج 4 ، ص 378 . آنگاه مجلسى گفته است : قَوْلُهُ عَلَيْهِ السَّلامُ : طَاغُوتٌ ، قال الجوهرىّ : الطّاغوتُ ، الْكاهِنُ وَ الشَّيْطانُ وَ كُلُّ رَأْسٍ فى الضَّلالِ ؛ قَدْ يَكونُ واحِدًا كَقَوْلِهِ تَعالَى :  يُرِيدُونَ أَنْ يَتَحاكَمُوا إِلَى الطَّاغُوتِ وَ قَدْ أُمِرُوا أَنْ يَكْفُرُوا بِهِ  ؛ وَ قَدْ يَكونُ جَمِيعًا ؛ قالَ اللَهُ تَعالَى :  أَوْلِياؤُهُمُ الطَّاغُوتُ يُخْرِجُونَهُمْ .  وَ طاغوت إنْ جَآءَ عَلَى وَزْنِ لاهوتٍ فَهُوَ مَقْلوبٌ لِانَّهُ مِنْ طَغَى وَ لاهوتٌ غَيْرُ مَقْلوبٍ لِانَّهُ مِنْ لَاهَ بِمَنْزِلَةِ الرَّغَبوتِ وَ الرَّهَبوتِ ؛ وَ الْجَمْعُ الطَّواغيتُ .\r\n( 2 ) « بحار الانوار » طبع آخوندى ، ج 46 ، ص 263\r\n","page_name":" 33 ","page_number":47},
  {"content":"\r\n\r\nأبو جعفر إمام باقر عليه السّلام ، يعنى برادرشان به او فرمودند : اى زيد ! مَثَل كسى از اين أهل بيت كه قبل از قيام مهدىّ آنها قيام كند ، مَثَل جوجه‌اى را مىماند كه از لانه و آشيانهء خود پرواز كند قبل از اينكه بالهاى اين جوجه استوار شده و قدرت بر پرواز داشته باشد ؛ در اين صورت آن جوجه مىافتد ؛ و وقتى جوجه افتاد بچّه‌ها او را مىگيرند و با او بازى مىكنند . بنابراين ، خدا را در ريخته شدن خون خود در نظر بدار كه مبادا تو را فردا در كناسه و مزبلهء كوفه بر دار زنند ! و مطلب هم همين طور بود كه حضرت فرمود . »\r\nيعنى زيد در كوفه خروج كرد و سه روز ( چهارشنبه و پنج شنبه و جمعه ) مردم را دعوت به بيعت كرد ، و أفرادى دور او جمع شدند و روز قيام هم چهارشنبه بود . در روز جمعه هنگامى كه لشكر شام ظاهر شد ، تمام أفرادى كه با او بيعت كرده بودند فرار كردند و تنها سيصد نفر با او ماندند و همه كشته شدند ؛ و تيرى هم به خود زيد إصابت كرد و بواسطهء آن تير در ميدان افتاد و جنازهء او را در كناسهء كوفه بر دار آويختند و چهار سال جنازه‌اش بر بالاى دار بود .\r\nبه اين روايت استدلال مىكنند كه : بنابراين ، قيامى هم كه زيد نمود قيام باطلى بوده است و حضرت آن را منع كرده‌اند ؛ و چون بر خلاف دستور و منع حضرت بوده است - همانطورى كه حضرت فرمودند - كشته و مصلوب شد و در مزبلهء كوفه به دار آويخته شد . و اين جملهء حضرت كه : إنَّ مَثَلَ الْقَآئِمِ مِنْ أَهْلِ هَذَا الْبَيْتِ قَبْلَ قِيَامِ مَهْدِيِّهِمْ مَثَلُ فَرْخٍ نَهَضَ مِنْ عُشِّهِ مِنْ غَيْرِ أَنْ يَسْتَوِىَ جَنَاحَاهُ ؛ « مَثَل كسى كه از أهل اين بيت قيام كند قبل از مهدىّ آنها ، مَثَل جوجه‌اى است كه بال در نياورده از لانهء خود بپرد و بيفتد و بچّه‌ها او را بگيرند و با او بازى كنند » همين معناست . يعنى هر كسى قبل از قيام مهدىّ نهضت كند به همين كيفيّت مبتلا خواهد گشت ، و لذا هيچ كس قبل از قيام مهدىّ - على نحو الإطلاق - نبايد نهوض كند . پس إطلاق اين روايت شامل همهء زمانها مىشود حتّى زمان غيبت ، و هيچ كس حقّ نهوض ندارد ؛ و إلّا مانند پرواز جوجه‌اى\r\n\r\n","description":"","footnote":"","page_name":" 34 ","page_number":48},
  {"content":"\r\n\r\nاست كه بال و پرش استوار نشده ، كه دچار آفات و مصائب مىشود و دشمنان حمله مىكنند و او را از پا در مىآورند .\r\nو ليكن اين روايت با إطلاق خود در صدد بيان اين معنى نيست كه هر كسى از هر حقّى دفاع كند ، مَثَل او مثل فَرْخ است ؛ حضرت در اينجا مىفرمايد ما يك مهدىّ داريم و بس ! مهدىّ آخر الزّمان يكى است ، و اوست كه قيام مىكند ؛ و مهدىّ نوعى هم نيست ، بلكه مهدىّ شخصى است . مهدىّ يك شخص از خاندان ماست كه در روايات هم تمام خصوصيّاتش آمده است ، كه پس از إمام يازدهم به ولايت و إمامت مىرسد ، و پيامبر هم به اسم او تصريح فرموده است ، كه او مهدىّ آخر الزّمان است . آن مهدىّ ، كسى است كه قيام مىكند و تمام دنيا را زير پرچم عدل خود مىگيرد و با سيف ، تمام دشمنان را از بين مىبرد و هيچ كس در مقابل او تاب مقاومت ندارد . حالا اگر كسى از أهل اين بيت ( يعنى از خاندان ما أهل بيت ) بخواهد قيام كند و كار او را بكند ، نخواهد توانست . آن مهدىّ وقتى قيام مىكند كه بالهايش استوار شده باشد ؛ و وقتى بخواهد از آشيانه بپرد ، يك مرتبه پرواز مىكند و بر روى آسمانها و بر فراز قلّهء كوهها سير مىكند ؛ نه اينكه روى زمين بيفتد و بچّه‌ها او را بگيرند و با او بازى كنند . و هر كس قبل از آن قيام بخواهد كار او و قيام او را بكند و دشمنان را در هم بكوبد و لواى مهدىّ را خود بدست گيرد ، يعنى خود مهدىّ بشود ، آن شخص مهدىّ نخواهد بود ؛ زيرا مهدويّت نوعيّه نيست ، بلكه مهدويّت شخصيّه است و قائم به اوست .\r\nبنابراين ، اى برادر من ! با كمال علم و دانش و درايت و حقيقتى كه دارى ، و با اينكه نيّتت نيّت صحيح ( قيام عليه باطل ) است ، من نصيحت مىكنم كه اين كار بر صلاح نخواهد بود ؛ زيرا در وراء هر مسأله يك مسألهء غامض ترى وجود دارد و هر ظاهرى يك باطنى دارد و آن باطن هم باطنى دارد . و اين قيام تو گرچه بعنوان جلوگيرى از ظلم و فساد و كوتاه كردن دست تعدّى دشمنان است و\r\n\r\n","description":"","footnote":"","page_name":" 35 ","page_number":49},
  {"content":"\r\n\r\nنيّتت هم نيّت حقّ است ، و ليكن با توجّه به مسائل ديگر كه از آن غافلى ، خون تو و أفراد ديگر ريخته خواهد شد و بدون نتيجه مسأله فيصله پيدا خواهد نمود . بنابراين ، اين كار را نكن ! و من مىبينم كه فردا تو را مىكشند و در كوفه هم به دار مىزنند ، فَاتَّقِ اللَهَ فِى نَفْسِكَ !\r\n\r\nقيام محمّد و إبراهيم فرزندان عبد الله محض نادرست بود\r\nاين روايت به اين خوبى كجا دلالت مىكند كه هيچ كس نخواهد توانست در زمان غيبت إيجاد حكومت إسلامى كند ؟ ! كجا دارد كه هيچ كس حقّ دفع از ظلم را ندارد ؟ كجا دارد كه هيچ كس نمىتواند أمر بمعروف و نهى از منكر كند ؟ ! إنَّ مَثَلَ الْقَآئِمِ مِنْ أَهْلِ هَذَا الْبَيْتِ ، يعنى هر كس از أهل اين بيت قيام كرد ؛ مثل محمّد ( صاحب نفس زكيّه ) و إبراهيم غَمْر ، كه اين دو نفر پسران عبد الله بن محض بودند و قيام كردند و حضرت إمام جعفر صادق عليه السّلام آنها را نصيحت كرد كه اين كار را نكنيد ؛ و هر دو به بدترين وضعى كشته شدند .\r\nآنها هم مردم را به عنوان مهدويّت به خود دعوت مىكردند و مىگفتند : ما آن مهدىّ هستيم كه پيغمبر خبر داده است . و عبد الله بن محض كه پسر حسن بن حسن بن علىّ بن أبى طالب عليه السّلام ( يعنى پسر حسن مُثنَّى ) بود ، آن هم مردم را به بيعت با اينها به عنوان مهدويّت دعوت مىكرد ، و خودش با محمّد به عنوان مهدىّ بيعت نمود .\r\nحضرت مىگويند : اين كارها را نكنيد ؛ آن مهدىّ يك شخص خاصّ است . اگر شما تمام دنيا را هم جمع كنيد كه بعنوان مهدويّت با شما بيعت كنند ، شما مهدىّ نخواهيد شد ؛ چون مهدىّ آن فرد خاصّ است و إنسان بايد دنبال آن مهدىّ برود .\r\nبر أساس اين گفتار روايتى است در « فرآئد السِّمْطَين » و « عيون أخبار الرّضا » كه وقتى حضرت إمام محمّد باقر عليه السّلام مىخواستند ولايت را به حضرت صادق عليه السّلام بسپارند ، زيد بن علىّ بن الحسين يعنى برادرشان حاضر بود و گفت : اى برادر جان ! اگر تو كار حضرت إمام حسن عليه السّلام را مىكردى كه\r\n\r\n","description":"","footnote":"","page_name":" 36 ","page_number":50},
  {"content":"\r\n\r\nچون مىخواست از دنيا برود ، إمامت و ولايت را به برادر خود منتقل كرد نه به پسر خود ، كار پسنديده‌اى بود . حضرت فرمود : اين كار به دست ما نيست ؛ اختيار اين أمر به دست ما نيست ؛ من كه نمىخواهم از طرف خودم ولايت را به فرزندم جعفر بدهم ؛ اين مطلب از قبل معيّن شده است و از اختيار من خارج است .\r\n\r\nأسامى أئمّه إثنى عشر در « صحيفه فاطمه » عليها السّلام\r\n« فرآئد السّمطين » و « عيون أخبار الرّضا » با سند متّصل خود از أبو نَضْرَة حديث مينمايند كه : چون حالت احتضار به حضرت أبو جعفر محمّد بن علىّ عليه السّلام دست داد ، فرزند خود صادق عليه السّلام را فرا خواند تا عهد و ميثاق إمامت را به او واگذار نمايد . برادرش زيد بن علىّ گفت : لَوِ امْتَثَلْتَ فِى تِمْثَالِ الْحَسَنِ وَ الْحُسَيْنِ عَلَيْهِمَا السَّلامُ لَرَجَوْتُ أَلَّا تَكُونَ ءَاتَيْتَ مُنْكَرًا . « تو در اين پيمان اگر مثل انتقال إمامت از حسن به حسين عليهما السّلام ( كه از برادر به برادر ديگر بود ، نه به فرزند ) عمل مىنمودى ، من اميدوار بودم كه عمل زشت و منكرى را در اينجا بجا نياورده باشى . »\r\nحضرت إمام باقر عليه السّلام در پاسخ فرمود : يَا أَبَا الْحُسَيْنِ ! إنَّ الامَانَاتِ لَيْسَ بِالْمِثَالِ وَ لَا الْعُهُودَ بِالسَّوْمِ ؛ وَ إنَّمَا هِىَ أُمُورٌ سَابِقَةٌ عَنْ حُجَجِ اللَهِ تَبَارَكَ وَ تَعَالَى . « 1 »\r\n« اى أبو الحسين ( كنيهء زيد برادر آنحضرت أبو الحسين بود ) مواثيق و عهود إمامت و أمانت‌هاى ولايت را راهى به قياس و به مَثَل عمل نمودن نيست ؛ و پيمانها و التزامهاى آن به معامله و عرض متاع و ثَمن نمىماند ؛ بلكه تنها مربوط به امور سابقه و وصيّت‌ها و التزامهائى است كه از حجّت‌هاى خداوند تبارك و تعالى رسيده است . »\r\nدر اينحال حضرت ، جابر بن عبد الله أنصارى را طلب كردند و به او گفتند : اى جابر ، آنچه خودت بالعيان از صحيفهء فاطمه مشاهده كرده‌اى براى ما بيان\r\n\r\n\r\n","description":"","footnote":"\r\n( 1 ) « فرآئد السّمطين » طبع بيروت ، ج 2 ، ص 140\r\n","page_name":" 37 ","page_number":51},
  {"content":"\r\n\r\nكن !\r\nجابر عرض كرد : آرى يا أبا جعفر ؛ من وارد شدم بر سيّده و خانم خودم فاطمه دختر رسول خدا صلّى الله عليه و آله تا آنكه وى را به ميلاد حسين عليه السّلام تهنيت گويم ؛ در آنجا صحيفه‌اى در دست او ديدم از جنس دُرّ سفيد ( دُرّةٌ بَيْضآء ) .\r\nگفتم : اى خانم و سيّد و سرور بانوان ! اين صحيفه‌اى را كه من با تو مىبينم چيست ؟\r\nگفت : در آن أسامى أئمّه ، از فرزندان من مىباشد . عرض كردم : آن را به من بده تا ببينم .\r\nگفت : اى جابر اگر منع و نهيى نبود به تو مىدادم ؛ و ليكن نهى شده است از اينكه كسى او را مسّ كند مگر پيغمبر يا وصىّ پيغمبر يا أهل بيت پيغمبر ، و أمّا تو إجازه دارى از ظاهر آن نگاه به درون آن بيندازى .\r\nجابر گفت : من آن را خواندم . سپس شرح مىدهد كه : در آن أسماء دوازده إمام عليهم السّلام ، و قبل از آنان پيغمبر أكرم صلّى الله عليه و آله و سلّم كه نام وى أبو القاسم محمّد بن عبد الله المصطفى و مادرش آمنه است ، تا به آخر كه اسم آنحضرت أبو القاسم محمّد بن الحسن است كه حجّت قائم و مادرش جاريه‌اى است به نام نرجس ، صلوات الله عليه أجمعين ، موجود بود .\r\nدر اين روايت حضرت باقر عليه السّلام در حضور زيد ، جابر را إحضار كردند و جابر براى زيد اين روايت را از صحيفهء فاطمه بيان كرد ، تا براى حضرت زيد موجب اطمينان شود كه عهود و مواثيق بواسطهء انتخاب و اختيار نيست و از سابق بوده است .\r\nهمهء اين مطالب دلالت مىكند بر اينكه زيد مردى بزرگوار و عامل بالقسط ، و قيامش قيام به قسط بوده است ؛ و ليكن درجه و مقام حضرت باقر عليه السّلام را نداشته ، و آنچه از علوم بر حضرت باقر منكشف شده بود ، بر زيد\r\n\r\n","description":"","footnote":"","page_name":" 38 ","page_number":52},
  {"content":"\r\n\r\nمنكشف نشده بود ؛ و تمام اشتباهاتى را هم كه زيد مرتكب شد فقط بر اين أساس بود كه مقام حضرت باقر را نداشت .\r\nزيد مردى كامل ، جامع ، فقيه و عالم به قرآن و از زهّاد و عبّاد بود ، و در راه خدا قيام كرد و حضرت صادق بر او گريه كردند ؛ ولى مقام حضرت باقر و صادق عليهما السّلام و مقام إمامت را نداشت ؛ و همين فرقِ بين او و حضرت صادق و باقر عليهما السّلام بود .\r\nزيد ، عالم و حضرت باقر و صادق أعلم بودند ؛ و چون با وجود أعلم إقدام به قيام كرد ، قيامش ثمره نداد و موجب كراهت هم شد .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n","description":"","footnote":"","page_name":" 39 ","page_number":53},
  {"content":"\r\n . \r\n","description":"","footnote":"","page_name":" 40 ","page_number":54},
  {"content":"\r\n\r\n\r\nدرس سى و نهم : قيام زيد و يحيى بر خلاف قيام محمّد و إبراهيم ، به عنوان مهدويّت نبود\r\n\r\n","description":"","footnote":"","page_name":" 41 ","page_number":55},
  {"content":"\r\n . \r\n","description":"","footnote":"","page_name":" 42 ","page_number":56},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\nقيامهائى كه تا به حال از خاندان أهل بيت صورت گرفته ، به صور مختلف بوده است . يكى قيام محمّد ( صاحب نفس زكيّه ) پسر عبد الله محض بن الحسن ابن الحسن بن علىّ بن أبى طالب عليه السّلام ، يعنى نوادهء حضرت إمام حسن مجتبى است .\r\nعبد الله محض از بزرگان و شيوخ ، و از رؤساى بنى الحسن بود ؛ و در زمان خود در بنى الحسن بى نظير بود و حضرت صادق عليه السّلام به او خيلى احترام مىگذاردند . او چنين خيال مىكرد كه منظور پيغمبر كه فرمودند : « مهدىّ عليه السّلام از صُلب من بوجود مىآيد و از ظلم و عدوان جلوگيرى مىكند ، و نام او نام من است » پسر او محمّد است ؛ لذا مردم را به بيعت با محمّد دعوت مىنمود ، و محمّد هم به همين عنوان قيام كرد ؛ و منصور دوانيقى هم تمام بنى الحسن را گرفت و در زندان انداخت ؛ و عبد الله محض و برادرش حسن مثلّث ( كه جدّ أعلاى استاد ما ، آية الله حضرت علّامهء طباطبائى است ؛ و سادات طباطبا از بنى الحسن و از أولاد حسن مثلّث هستند ) را بجرم اينكه آنها از مكان محمّد و برادرش إبراهيم خبر دارند و بايد جاى آنها را به او نشان بدهند ، در مدينه و مكّه به أنواع عذابها مبتلا ساخت ؛ و همهء آنها بى گناه بودند .\r\n\r\n","description":"","footnote":"","page_name":" 43 ","page_number":57},
  {"content":"\r\n\r\nحضرت كاغذى براى عبد الله محض نوشتند و در آن كاغذ مراتب حزن و اندوه فراوان خود را از أعمال منصور بيان كردند ؛ و اين كاغذ در « إقبال » سيّد ابن طاووس موجود است .\r\nمنصور مىگفت : بايد پسر خود را به من نشان بدهى ! و او مىگفت : من چگونه بيايم و پسر خودم را به او نشان بدهم تا اين مرد سفّاك پسر مرا بگيرد و قطعه قطعه كند ؟ ! و الله اين مصيبت من از مصيبت يعقوب بالاتر است ؛ زيرا فرزندان يعقوب خبر آوردند كه پسر ترا گرگ خورده و از بين رفته است ؛ ولى منصور به من مىگويد : پسرت را به من تحويل بده ، من مىخواهم او را جلوى چشم خودت قطعه قطعه كنم !\r\nقيام محمّد به عنوان مهدويّت بوده است ؛ لذا حضرت صادق عليه السّلام آنها را منع كردند و قيام آنها مورد رضاى آنحضرت نبود . و أمّا بنى الحسن ، مثل عبد الله محض و سائر فرزندان و برادرانش كه مجموعاً هفده نفر بودند ، با هشت نفر ديگر در زندان منصور در بغداد - پس از اينكه ساليان دراز در آنجا محبوس بودند - جان دادند ؛ و إمام عليه السّلام هم براى آنها گريه كرده و طلب رحمت و مغفرت مىكند و إظهار ناراحتى مىنمايد .\r\nأمّا إبراهيم ( برادر محمّد ) بدنبال او و براى خونخواهى او قيام كرد و او هم كشته شد .\r\n\r\nعدم تحمّل زيد سبّ و شتم هشام را ، و قيام وى در كوفه\r\nو أمّا زيد و پس از او پسرش يحيى در زمان هشام بن عبد الملك بودند ؛ و هشام در مجلس خود به زيد خيلى إهانت كرد و زيد را سَبّ نموده و ناسزا گفت . و زيد هم مرد غيور و با شخصيّت و با عظمت و أهل علم و تقوى و عالم به قرآن و مرد كاملى بود ؛ او نتوانست تحمّل كند و از مجلس هشام كه بيرون آمد گفت : اگر مردم علاقه به حيات نداشتند ذليل نمىشدند . و جمله‌اى دارد كه مىگويد :\r\nإنَّهُ لَمْ يَكْرَهْ قَوْمٌ قَطُّ حَرَّ السُّيوفِ إلّا ذَلّوا ! « هيچ قومى ، هيچوقت گرماى شمشير را ناگوار ندانستند ، مگر اينكه ذليل شدند . »\r\n\r\n","description":"","footnote":"","page_name":" 44 ","page_number":58},
  {"content":"\r\n\r\nاين جمله وقتى به گوش هشام رسيد ، گفته بود : من گمان مىكردم كه اين خاندان ( يعنى بنى فاطمه ) بكلّى از بين رفته‌اند و أثرى از آثار آنها نمانده است . چگونه مىشود خاندانى از بين رفته باشد در حالتى كه در ميان آنها كسى است كه از او چنين سخنى تراوش كرده است !\r\nقيام زيد در كوفه انجام شد . گرچه داوود بن علىّ بن عمر بن علىّ بن أبى طالب كه از نواده‌هاى حضرت أمير المؤمنين عليه السّلام است و با او همسفر بود ، چندين بار او را منع و نهى كرد و گفت : به بيعت أهل كوفه اعتماد مكن ، اينها وفا ندارند ؛ و با تو همان عمل را انجام خواهند داد كه با گذشتگان تو نمودند ، و زيد به كلام او توجّه نمود و قصد مراجعت به مدينه كرد ؛ أمّا در بين راه ، مردم كوفه آمدند و گفتند : اين حرفها چيست ؟ ! ما تا پاى جان حاضريم ؛ اينك شمشيرهاى كشيدهء ماست كه به يارى تو خواهد آمد ؛ تو مهدىّ اين امّتى ، قيام كن و اين ظلم و تعدّى را از بين ببر ! داستان خيلى مفصّل است و بسيارى از بزرگان آن را نقل كرده‌اند .\r\nزيد به كوفه آمد و حدود سى هزار نفر با او بيعت كردند ؛ و سيزده ماه هم در كوفه متوقّف بود . مىگويند : شبى كه خواست قيام كند ، أفرادى كه به دور او مجتمع بودند صد و بيست و دو نفر بودند و او هم قيام كرد ؛ و عجيب اينكه همين أفراد بر آن دشمنان غلبه كردند و خيلى از آنها را كشته و خيلى را هم أسير كردند ؛ تا اينكه بالاخره زيد كشته شد و از أفراد او جز چند نفرى باقى نماندند .\r\n\r\nشدّت تأثّر حضرت صادق عليه السّلام از شهادت عمويشان زيد\r\nيكى از آن أفرادى كه با زيد بود به مدينه برگشت و جريان زيد را براى حضرت صادق عليه السّلام تعريف كرد ، و آن حضرت گريه كردند . او گفت : زيد را در زمين نهر دفن كردند و آب روى او بستند ، ولى يكنفر از جاسوسان به والى كوفه خبر داد ، و او جنازه را بيرون آورده ، سرش را بريد و ابتدا براى شام و سپس براى مدينه فرستاد ؛ و بدن زيد را هم در كوفه بدار آويخت و چهار سال بدن زيد بالاى دار بود .\r\n\r\n","description":"","footnote":"","page_name":" 45 ","page_number":59},
  {"content":"\r\n\r\nحضرت گفتند : چرا اينطور دفنش كردند كه اينها بتوانند جايش را پيدا كنند ؟ ! آن مرد گفت : و الله ما غير از اين هيچ كارى نمىتوانستيم بكنيم . چون أفرادى كه با ما بودند و متصدّى اين كار شدند فقط هشت نفر بودند ، و بقيّه همه از بين رفته و يا فرار كرده بودند و نزديك بود كه صبح طلوع كند . حضرت فرمودند : فاصلهء شما تا نهر فرات چقدر بود ؟ گفت : به اندازهء پرتاب سنگ . حضرت فرمود : مىخواستيد آهنى يا چيزى شبيه آن را بپاى زيد ببنديد و او را در فرات بيندازيد ؛ و اين بهتر بود از اينكه او را دفن كنيد تا جنازه‌اش را بيرون بياورند و سرش را ببرند و بدنش را به دار زنند و در كناسهء كوفه آويزان كنند . او گفت : و الله ما قادر بر اين كار هم نبوديم .\r\nحضرت فرمودند : جنگ شما چگونه بود ؟ ! عرض كرد : جنگ إسلام و كفر . حضرت فرمودند : با چه كسانى ؟ گفت : با كفّار . حضرت فرمودند : مگر در آيه قرآن نيست كه هنگام جنگ با كفّار - در حال جنگ - هر كس را كه ميگيريد بايد بكشيد و نبايد زنده نگه داريد ؛ زيرا أفرادى كه باقى مىمانند با هم اجتماع مىكنند و بر شما غلبه مىكنند ؟\r\nآن أفرادى را كه بعد از تمام شدن جنگ مىگيريد ، آنها أسيرند ، مىخواهيد آنها را مىكشيد ، يا از آنها فديه مىگيريد و آزاد مىكنيد . و شما در بحبوبهء جنگ اينها را گرفتيد و نگه داشتيد ؛ و بعد آنها اجتماع كرده بر شما غلبه كردند و شما را كشتند . اگر شما با كفّار جنگ مىكرديد ، چرا به اين آيه قرآن عمل نكرديد ؟ !\r\nنا گفته نماند كه زيد بواسطهء شمشير از دنيا نرفت ، بلكه تيرى بر پيشانى مباركش إصابت كرد و روى زمين افتاد . يعنى فردى بود كه كسى نمىتوانست بواسطهء شجاعتش به او نزديك شود . تيرى از دور آمد و به پيشانيش إصابت كرد و بر روى زمين افتاد و جان داد ؛ و آن أفرادى كه با او بودند متفرّق شدند . على كلّ تقدير ، قيام زيد در برابر باطل و در برابر ستم بود .\r\n\r\n","description":"","footnote":"","page_name":" 46 ","page_number":60},
  {"content":"\r\n\r\nفضيل بن يسار كه از أصحاب خاصّ حضرت صادق عليه السّلام است ، آنوقت در كوفه بود ؛ و او هم براى حضرت صادق عليه السّلام خبر آورد كه زيد در فلان روز قيام كرد و در روز بعد كشته شد ؛ و حضرت وقتى جريانات را شنيدند گريه كردند و گفتند : اى فضيل ، تو چند نفر از اين كفّار را كشتى ؟ گفت : شش نفر را كشتم . حضرت فرمودند : چگونه أهل كوفه صداى او را شنيدند و او را تنها گذاشتند ؟ عجب مردمان بى حميّتى هستند !\r\nبنابراين ، كشتارى كه فضيل بن يسار از آن دشمنان نمود مورد إمضاء حضرت واقع شد ؛ و حضرت فرمودند : چرا مردم كوفه او را تنها گذاشتند و زير بال و پر او را نگرفتند و وفاى بعهد نكردند ! اينها تمام مورد إمضاست . كارهاى زيد مورد إمضا بوده است و حضرت صادق و حضرت باقر عليهما السّلام فى حدّ نفسه قيام عليه ظلم و جور را إمضا مىكردند ؛ و زيد هم دعوت به خود نمىكرد ؛ و أصلًا ادّعاى مهدويّت و رياست در او نبوده است . او دعوت به رضاى آل محمّد مىنمود و مىگفت : من دعوت مىكنم به رياست و إمامت و إمارت آن كسى كه مورد رضا و پسند باشد و مردم از ميان آل محمّد او را براى إمارت برگزينند . و هيچگاه نمىگفت : آن شخص من هستم .\r\n\r\nعدم مقايسه قيام زيد النّار با قيام حضرت زيد در حضور مأمون\r\nصدوق در « عيون أخبار الرّضا » « 1 » نقل مىكند از ابن أبى عبدون ، از پدرش ، كه او گفت : زيد بن موسى بن جعفر عليه بنى عبّاس قيام كرد ( زيد بن موسى بن جعفر همان كسى است كه در زمان حضرت رضا و مأمون عليه بنى عبّاس در بصره قيام كرد و خانه‌هاى بنى عبّاس را آتش زد . مأمون لشكر فرستاد و بر زيد غلبه كرد و او را أسير نمود ؛ ولى بعد آن را به حضرت رضا عليه السّلام بخشيد . يعنى از گناه او گذشت و او را نكشت ) .\r\nقيام زيد قيام بى جا و غلطى بود ( او را بخاطر همين جهت كه خانه‌هاى بنى عبّاس را آتش زد زيد النّار مىگويند ) و حضرت إمام رضا عليه السّلام هم\r\n\r\n\r\n","description":"","footnote":"\r\n( 1 ) « عيون أخبار الرّضا » طبع أعلمى ، افست نجف ، ج 1 ، باب 25 ، ص 419\r\n","page_name":" 47 ","page_number":61},
  {"content":"\r\n\r\nزيد را مؤاخذه كردند كه چرا اينكارها را مىكنى ؟ ! چرا شما بنى فاطمه به روايتى كه از پيغمبر شنيده‌ايد كه : هر كسى از أولاد فاطمه باشد بدن او بر آتش حرام است ، مغرور مىشويد ! آن روايت اختصاص به ذرّيّهء فاطمه يعنى حسن و حسين دارد ، نه تمام أفرادى كه از أولاد آنها بوجود مىآيند و لو اينكه گرفتار معصيت هم بشوند و مخالفت هم بكنند . شما از اين روايت نبايد سوء استفاده كنيد و بدون إذن إمام و ولىّ خود دست به كارهائى بزنيد و چنين مفسده‌هائى ببار آوريد .\r\nخلاصه قيام زيد بن موسى قيام خوبى نبود و موجب ناراحتى حضرت رضا عليه السّلام شد . و چون زيد را به سوى مأمون آوردند ، جرمش را به جهت برادرش علىّ بن موسى الرّضا عليه السّلام بخشيد ؛ يعنى منّتى بر سر إمام رضا عليه السّلام گذاشت و گفت : ما جرم او را بشما بخشيديم ! و گفت :\r\nيا أبا الْحَسَنِ ! لَئِنْ خَرَجَ أخوكَ وَ فَعَلَ ما فَعَلَ ، لَقَدْ خَرَجَ قَبْلُهُ زَيْدُ بْنُ عَلىٍّ ( عَلَيْهِ السَّلامُ ) فَقُتِلَ ؛ وَ لَوْ لا مَكانُكَ مِنّى لَقَتَلْتُهُ ! فَلَيْسَ ما أتاهُ بِصَغيرٍ .\r\n« اى أبو الحسن ! اگر الآن برادر تو خروج كرد و آن كارها را در بصره انجام داد ، قبل از او هم زيد بن علىّ همين كارها را كرده بود ؛ او هم خروج كرد و كشته شد . و اگر مكانت تو نبود ، من هم برادر تو را مىكشتم ، چون آن كارى كه انجام داد كار كوچكى نبود » .\r\n\r\nحضرت زيد از علماء آل محمّد ، و در ولايت و عصمت تالى تلو معصوم بود\r\nحضرت رضا عليه السّلام به مأمون گفتند :\r\nيَا أَمِيرَ الْمُؤْمِنِينَ ! لَا تَقِسْ أَخِى زَيْدًا إلَى زَيْدِ بْنِ عَلِىٍّ ، فَإنَّهُ كَانَ مِنْ عُلَمَآء ءَالِ مُحَمَّدٍ ؛ غَضِبَ لِلَّهِ عَزّ وَ جَلَّ ، فَجَاهَدَ أَعْدَآءَهُ حَتَّى قُتِلَ فِى سَبِيلِهِ . « كار زيد ابن موسى را به كار زيد بن علىّ قياس نكن ! زيد بن علىّ از علمآء آل محمّد بود ؛ براى خدا غضب كرد و با دشمنان جهاد نمود تا در راه خدا كشته شد . »\r\nبعد مىفرمايد : پدر من موسى بن جعفر حديث كرد براى من ، كه او شنيد از پدرش جعفر بن محمّد ، كه فرمود : رَحِمَ اللَهُ عَمِّىَ زَيْدًا ، إنَّهُ دَعَا إلَى\r\n\r\n","description":"","footnote":"","page_name":" 48 ","page_number":62},
  {"content":"\r\n\r\nالرِّضَا مِنْ ءَالِ مُحَمَّدٍ ؛ وَ لَوْ ظَفَرَ لَوَفَى بِمَا دَعَا إلَيْهِ .\r\n« خدا عموى من زيد را رحمت كند ، او دعوت به خود نمىكرد ؛ او دعوت به شخص مورد رضا از آل محمّد مىكرد ؛ و اگر ظفر پيدا مىنمود و غلبه مىكرد ، وفا مىكرد به آنچه كه در پى آن بود . » و وقتى كه خواست خروج كند با من مشورت نمود ؛ من گفتم :\r\nيَا عَمِّ ! إنْ رَضِيتَ أَنْ تَكُونَ الْمَقْتُولَ الْمَصْلُوبَ بِالْكُنَاسَةِ فَشَأْنُكَ ! « عمو جان ! اگر رضايت دارى كه كشته شوى و در كناسه و مزبلهء كوفه تو را بر دار زنند هر كارى كه مىخواهى انجام بده ! من تو را أمر به خروج نمىكنم . »\r\nفَلَمَّا وَلَّى ، قَالَ جَعْفَرُ بْنُ مُحَمَّدٍ ( عَلَيْهِ السَّلامُ ) : وَيْلٌ لِمَنْ سَمِعَ وَاعِيَتَهُ فَلَمْ يُجبْهُ ! « هنگامى كه زيد خداحافظى كرد و رفت ، حضرت جعفر بن محمّد فرمود : واى بر كسى كه ندا و دعوت او را بشنود و إجابت نكند ! »\r\nمأمون گفت : يَا أَبَا الْحَسَنِ ! أ لَيسَ قَدْ جَآءَ فِيمَنِ ادَّعَى الإمَامَةَ بَغَيْرِ حَقِّهَا مَا جَآءَ ؟ ! « مگر دربارهء كسى كه به غير حقّ ادّعاى إمامت كند ، اين مطالب نيامده است ؟ ! » يعنى زيد بن علىّ ادّعاى إمامت كرد بِغَيْرِ حَقِّهَا و آنچه از رسول خدا دربارهء اين أفراد رسيده است شامل حال زيد بن علىّ هم خواهد شد .\r\nفَقَالَ الرِّضَا عَلَيْهِ السَّلامُ : إنَّ زَيْدَ بْنَ عَلِىٍّ لَمْ يَدَّعِ مَا لَيْسَ لَهُ بِحَقٍّ ؛ وَ إنَّهُ كَانَ أَتْقَى لِلَّهِ مِنْ ذَلِكَ ؛ إنَّهُ قَالَ : أَدْعُوكُمْ إلَى الرِّضَا مِنْ ءَالِ مُحَمَّدٍ عَلَيْهِمُ السَّلَامُ ؛ وَ إنَّمَا جَآءَ مَا جَآءَ فِيمَنْ يَدَّعِى أَنَّ اللَهَ تَعَالَى نَصَّ عَلَيْهِ ثُمَّ يَدْعُو إلَى غَيْرِ دِينِ اللَهِ وَ يُضِلُّ عَنْ سَبِيلِهِ بِغَيْرِ عِلْمٍ .\r\n« حضرت فرمودند : زيد بن علىّ ادّعا نكرد براى خود آنچيزى را كه حقّ نباشد ، و مىترسيد كه چيزى را به غير حقّ براى خود ادّعا كند ؛ او مىگفت : من دعوت مىكنم شما را به رضاى آل محمّد ؛ من قيام مىكنم سپس حكومت را مىدهم بدست آن كسى كه از آل محمّد مرضىّ و پسنديدهء براى حكومت است .\r\nأمّا آن أخبارى كه از پيغمبر وارد شده است ، دربارهء آن كسى است كه\r\n\r\n","description":"","footnote":"","page_name":" 49 ","page_number":63},
  {"content":"\r\n\r\nادّعاى إمامت كند و بگويد : من إمامم ؛ بعداً مردم را به غير دين خدا بخواند و از روى جهالت و نادانى مردم را از طريق خدا گمراه كند . »\r\nوَ كَانَ زَيْدٌ وَ اللَهِ مِمَّنْ خُوطِبَ بِهَذِهِ الآيَةِ :  وَ جاهِدُوا فِي اللَّهِ حَقَّ جِهادِهِ هُوَ اجْتَباكُمْ .  « 1 »\r\n« و قسم به خدا ، زيد از جمله أفرادى بود كه مخاطب به اين آيه شده‌اند : آنطور كه بايد و شايد در راه خدا مجاهده كنيد ؛ زيرا كه او شما را اجتباء و اختيار كرده است . »\r\nدربارهء زيد بن علىّ مجموع و محصّل آنچه بدست مىآيد اينست : أخبار وارده در مدح و ثناء زيد فوق حدّ استفاضه است ؛ بلكه مىتوان گفت در حدّ تواتر است . زيد داراى شخصيّتى عظيم بود و پس از حضرت باقر عليه السّلام بهترين و با فضيلت‌ترين أولاد حضرت سجّاد عليه السّلام و قائل به عظمت و مقام صادقين عليهما السّلام بود ؛ ليكن ظرفيّت تحمّل اين گونه ظلمها و ستمها را مانند إمام معصوم نداشت . جام صبرش لبريز شد و تكيه بر شمشير داد و عليه حكومت هشام بن عبد الملك كه در مجلس خود علناً بر او شَتْم كرده و ناسزا گفته بود « 2 » قيام كرد . اين قيام از باب أمر بمعروف و نهى از منكر بود ؛ و\r\n\r\n\r\n","description":"","footnote":"\r\n( 1 ) صدر آيه 78 ، از سورهء 22 : الحجّ\r\n( 2 ) در « تاريخ يعقوبى » طبع بيروت ، سنهء 1379 ه ، ج 2 ، ص 325 و 326 آمده است كه : زيد بن علىّ بن الحسين بر هشام بن عبد الملك وارد شد . هشام به او گفت : يوسف ابن عُمر ثقفى نوشته است كه : خالد بن عبد الله قسرىّ گفته است كه : من ششصد هزار درهم نزد زيد بن علىّ به عنوان أمانت گذارده‌ام . زيد گفت : خالد در نزد من چيزى ندارد . هشام گفت : چاره‌اى نيست از آنكه خودت شخصاً به نزد يوسف بن عمر به روى تا تو را با خالد رو به رو كند ! زيد گفت : مرا به سوى غلام ثقفى نفرست تا با من بازى نمايد ! هشام گفت : حتماً و به ناچار بايد تو را به نزد او بفرستيم . ميان زيد و هشام سخنان بسيارى ردّ و بدل شد . هشام به او گفت : به من چنين إبلاغ شده است كه خودت را قابل مقام خلافت ميدانى در صورتى كه تو پسر كنيز مىباشى ! زيد گفت : اى واى بر تو ! آيا موقعيّت مادرم مىتواند\r\n","page_name":" 50 ","page_number":64},
  {"content":"\r\n\r\nمنع حضرت صادق عليه السّلام از قيام زيد نه به معنى اين بود كه : حكومت جائرانهء هشام سزاوار سرنگونى نيست ، بلكه از اين جهت بود كه وجودى چون او با اين فضيلت و با اين وزانت و متانت ، حيف است بيهوده كشته شود ؛ و از كشته شدن او ثمر قابل توجّهى ، چون شهادت حضرت سيّد الشّهداء عليه السّلام\r\n\r\n\r\n","description":"","footnote":"\r\nمرا از منزلت و شخصيّتم پائين آورد ؟ سوگند به خدا : إسحق پسر خانم آزاد بود و إسمعيل پسر كنيز بود ، أمّا خداوند عزّ و جلّ از ميان آنها أولاد إسمعيل را برگزيد و عرب را از ايشان قرار داد ؛ و پيوسته در رشد و نموّ بود تا رسول خدا صلّى الله عليه و آله از آنان قرار داده شد . سپس زيد گفت : اتَّقِ اللَهَ يا هِشامُ ! « اى هشام ، از خدا بپرهيز ! »\r\nهشام گفت : آيا مثل تو كسى مرا أمر به تقواى خدا مىكند ؟ ! زيد گفت : آرى ! إنَّهُ لَيْسَ أحَدٌ دونَ أنْ يَأْمُرَ بِها ، وَ لا أحَدٌ فَوْقَ أنْ يَسْمَعَها . « هيچ فردى پائين‌تر از أمر كردن به تقوى نيست ؛ و هيچ فردى برتر از شنيدن آن نمىباشد . »\r\nهشام ، زيد را با جماعتى كه از نزد خود مراقب او گذارده بود ، از نزد خود بيرون نمود . چون زيد خارج شد گفت : وَ اللَهِ إنِّى لَاعْلَمُ أنَّهُ ما أحَبَّ الْحَيَوةَ قَطُّ أحَدٌ إلّا ذَلَّ . « سوگند به خداوند كه من تحقيقاً ميدانم : هيچكس ، هيچگاه زندگى را دوست نمىدارد مگر آنكه ذليل مىشود . » هشام به يوسف بن عمر نوشت : چون زيد بن علىّ بر تو وارد شد ، او را با خالد قسرىّ رو به رو كن و يك ساعت هم زيد نزد تو در كوفه نماند ، فَإنّى رَأَيْتُهُ رَجُلًا حُلْوَ اللِسانِ شَديدَ الْبَيانِ خَليقًا بِتَمْويهِ الْكَلامِ ؛ وَ أهْلُ الْعِراقِ أسْرَعُ شَىْءٍ إلَى مِثْلِهِ . « چرا كه من او را چنين دريافتم كه مردى است شيرين سخن و در منطق استوار ، و براى برگرداندن مطلب و گفتار از حقّ به باطل قابليّت بسزائى دارد ؛ و مردم عراق به أمثال چنين مردى زود راغب شده و با سرعت به سويش مىشتابند . »\r\nچون زيد وارد كوفه شد نزد يوسف بن عمر آمد و گفت : چرا مرا از نزد أمير المؤمنين به اينجا إحضار كردى ؟ ! يوسف گفت : خالد بن عبد الله ميگويد : من نزد زيد ششصد هزار درهم دارم . زيد گفت : خالد را حاضر كن ! يوسف ، خالد را در حالى كه وى را به غلّ و آهن سنگين بسته بودند حاضر كرد .\r\nيوسف گفت : اين زيد بن علىّ است ، مالى را كه از او طلب دارى بيان كن ! خالد گفت : وَ اللَهِ الَّذى لا إلَهَ إلّا هُوَ ، ما لى عِنْدَهُ قَليلٌ وَ لا كثِيرٌ ؛ وَ لا أرَدْتُمْ بِإحْضارِهِ إلّا ظُلْمَهُ ! « سوگند به خداوند كه هيچ معبودى غير از او نيست ، من در نزد زيد مالى ندارم ، نه كم و نه بسيار ! و شما از إحضار زيد مقصودى نداشتيد مگر ظلمى و ستمى را كه به وى نموده باشيد ! »\r\nدر اينحال يوسف رو به زيد نموده ، گفت : أمير المؤمنين به من أمر كرده است كه در\r\n","page_name":" 51 ","page_number":65},
  {"content":"\r\n\r\nكه مثمر ثمر بود ، عائد نگردد . حضرت صادق عليه السّلام بين قيام زيد و نتيجهء حاصلهء از اين قيام را پيوسته موازنه مىنمودند و مىديدند كه كفّهء وجود و حيات ارزشمند عمويشان زيد ، بسيار سنگين‌تر و ارزشمندتر از شهادت اوست ؛ فلذا بر مثل او دريغ مىخوردند و تأسّف داشتند و بر فقدان او محزون و\r\n\r\n\r\n","description":"","footnote":"\r\nهمان ساعت ورودت به كوفه ، از آن بيرونت كنم . زيد گفت : سه روز استراحت كنم ، سپس خارج مىشوم ! گفت : أبداً راهى نيست ! گفت : فقط امروز را استراحت كنم ! يوسف گفت : حتّى يك ساعت هم نمىشود . يوسف ، زيد را با گماشتگانى كه از نزد خود قرار داد از كوفه خارج كرد ؛ و زيد در حال خروجش به اين أبيات متمثّل شد :\r\n مُنْخَرِقُ الْخُفَّيْنِ يَشْكو الْوَجَى * تَنكُبُهُ أطْرافُ مَرْوٍ جِدادْ\r\nشَرَّدَهُ الْخَوْفُ وَ أزْرَىَ بِهِ * كَذاكَ مَنْ يَكْرَهُ حَرَّ الْجِلادْ\r\nقَدْ كانَ فى الْمَوْتِ لَهُ راحَةٌ * وَ الْمَوتُ حَتْمٌ فى رِقابِ الْعِبادْ \r\n« كسى كه دو لنگهء كفشش پاره شده و شكافته است ، از پياده روى گلايه دارد كه : لبه‌هاى تيز كناره‌هاى سنگهاى سخت او را از راه بيندازد . »\r\n« خوف و هراس ، وى را فرارى مىدهد و شماتت و عيب مىنمايد ؛ اينچنين است كسى كه حرارت شلّاقها و تازيانه‌ها را ناپسند داشته باشد . »\r\n« حقّاً و تحقيقاً مرگ براى او راحتى و استراحت است ؛ مرگى كه بر گردنهاى بندگان خدا بطور حتم و لزوم مقدّر شده است . »\r\nچون گماشتگان يوسف كه به همراهى زيد از كوفه بيرون رفته بودند به عذيب رسيدند برگشتند ؛ فلهذا زيد هم دو مرتبه برگشت و راه كوفه را در پيش گرفت . در كوفه تمام شيعيانى كه بودند به سوى وى اجتماع كردند . و اين قضيّه به يوسف بن عمر رسيد و با لشكرى به وى تاخت و جنگ خونينى در گرفت ؛ سپس زيد بن علىّ كشته شد و جسدش را بر روى حمارى حمل نموده داخل كوفه بردند و سرش را بر بالاى نى زدند ؛ و پس از آن تمام بدنش را جمع كردند و سوزاندند و نصف خاكسترش را در رود فرات پاشيدند و نصف ديگر را در زراعت افشاندند .\r\nيوسف بن عمر گفت : يا أهْلَ الْكوفَةِ ! و الَلهِ لَادَعَنَّكُمْ تَأْكُلونَهُ فى طَعامِكُمْ وَ تَشْرَبونَهُ فى مآئِكُمْ . « اى أهل كوفه ! من اين كار را كردم تا شما جسد زيد را در داخل طعامهايتان بخوريد و در داخل آبهايتان بياشاميد ! »\r\nقتل زيد در سنهء 121 واقع شد ؛ و اين ، مقدمهء قيام شيعهء خراسان عليه بنى اميّه گشت .\r\n","page_name":" 52 ","page_number":66},
  {"content":"\r\n\r\nداغدار بودند .\r\nزيد داراى فضل و تقوى و علم بود و از علماء آل محمّد شمرده مىشد ؛ و ليكن در ولايت و عصمت تالى تلو معصوم بود نه مانند خود معصوم . و همچون حضرت إسمعيل بن جعفر عليه السّلام و حضرت محمّد بن علىّ النّقىّ عليه السّلام - كه اگر بَدائى نبود إمامت به آنها منتقل مىشد - داراى ظرفيّت ولائىّ و سعهء وجودى بود ؛ ولى هنوز مرتبهء عصمت و ولايت مطلقه را حائز نگشته بود و نظريّهء او چنين بود كه در هر حال براى رفع ظلم بايد با شمشير قيام كرد . اين نظريّه براى زيد نقصان و عيب نبود ، بلكه نسبت به نظريّهء حضرت صادق ، نسبت تامّ با أتمّ و كامل با أكمل را داشت .\r\nهر يك از أئمّهء ما سلام الله عليهم أجمعين در عين ولايت و عصمت و در عين توحيد و طهارت داراى اختلافاتى در روش و سلوك ، همانند اختلافات مكانى و زمانى و طبعى و طبيعى بوده‌اند كه جامع آنها فقط وصول به ولايت و توحيد و تحقّق به حاقّ حقيقت بوده است .\r\nزيد گرچه به اين درجهء از ولايت نرسيده بود ، و ليكن فى حدّ نفسه مراحل عظيمى را از عبوديّت طىّ كرده بود و جامع كمالات بسيارى از عوالم تجرّد بود ؛ و فقط نياز به كشف يك حجاب داشت كه همانند معصوم گردد . در اين صورت ديگر مانند يك شيعهء عادى نبود ؛ بلكه در أعلى ذِروهء از عرفان و توحيد بود . و هيچگاه نمىتوان مثل زيدى را با بسيارى از شيعيان كه به ظاهر در مقام تسليم و إطاعت صِرف از إمامشان هستند و مقامات عرفانى و ولائى و كمالات توحيدى آنان حائز أهمّيّت نيست قياس نمود .\r\n\r\nنهى حضرت صادق عليه السّلام از قيام زيد ، نهى إلزامى نبود\r\nنهى حضرت صادق عليه السّلام از قيام زيد نهى إلزامى نبود ، بلكه نهى إعافى و تنزيهى بود ؛ و بلكه نهى إرشادى بود كه مخالفت آنها نه تنها از مقام حضرتش دور نمىكند ، بلكه با وجود غيرت و عزّت و إباء زيد ، به او درجه و مقام و منزلت مىبخشد و او را در رَوح و ريحان و مقعد صدق وارد مىسازد ؛ و\r\n\r\n","description":"","footnote":"","page_name":" 53 ","page_number":67},
  {"content":"\r\n\r\nفقط هم درجه و هم رتبهء با معصومش نمىكند ؛ و در دقائق و ظرائف مراحل سلوك و عرفان ، او را به يك درجهء پائين‌تر نگاه مىدارد . اين بود حقيقت آنچه از زيد شهيد سلام الله عليه به نظر مىرسد .\r\nمرحوم مجلسى در « مرآت العقول » « 1 » مفصّلًا از زيد و أقوال دربارهء او بحث نموده است .\r\nو از اينجا بدست مىآيد : توجيهى را كه بعضى همچون صاحب « تنقيح المقال » نموده‌اند كه قيامش به أمر حضرت صادق عليه السّلام بوده و تقيّةً براى عدم انتساب به حضرتش اين نهىها و أخبار صادر شده است ، صحيح و وجيه نيست .\r\nاين حقيقت قيام و مقام زيد بود و روايتى كه ذكر شد : ( اى زيد ! قيام تو قبل از قيام مهدىّ مانند قيام آن پرنده‌اى مىماند كه قبل از آنكه بالهايش استوار شده باشد بخواهد پرواز كند ، در اين صورت بر روى زمين مىافتد و بچّه‌ها با او بازى مىكنند ؛ و من خائفم كه قيام كنى و مصلوب در كناسهء كوفه باشى ! ) راجع به اين جهت است . حضرت با آن نور ولايت مىبينند كه اين قيام ، قيامى است كه هيچ نتيجه ندارد ؛ و خود زيد هم كشته مىشود و سرش را مىبرند و بر بام قصر هشام نصب مىكنند ؛ و بعد همين سر را مىآورند و در مدينه ، در مقابل چشم بنى الحسن و بنى الحسين و علويّين و فاطميّين نصب مىكنند و بدنش هم در كناسهء كوفه چهار سال مىماند و هيچ فائده‌اى هم ندارد .\r\nحضرت مىفرمايد : الآن صبر كن ! اين علمت را ، اين تقوايت را ، اين پاكيزگى و شجاعتت را در مكتب ما بياور و درس بخوان و درس بده و بگذار اين فرهنگى كه از بين رفته است گسترش پيدا كند ! آن هنگامى كه وقت قيام برسد ، مىرسد . و زيد در اينجا اشتباه كرد ؛ او تمام قوا و قدرت خود را در شمشير گرد آورد و علم خود و حيات خود را هم از دست داد و بى نتيجه ماند . حضرت\r\n\r\n\r\n","description":"","footnote":"\r\n( 1 ) « مرءاة العقول » طبع سنگى ، ج 1 ، ص 261\r\n","page_name":" 54 ","page_number":68},
  {"content":"\r\n\r\nبراى اين جهت گريه مىكنند .\r\nما حصل گفتار اين شد كه : اين روايت ، دلالت بر عدم حكومت ولىّ فقيه جامع الشّرائط در زمان غيبت نمىكند ؛ و خروج بعضى از أهل البيت كه در اين روايت آمده است تعارضى با بحث ما ندارد .\r\nو أمّا مطلب ديگر ، عبارتى است از حضرت صادق عليه السّلام به متوكّل ابن هرون در اين باره ، كه بعضى براى عدم جواز تشكيل حكومت إسلامى در زمان غيبت بدان تمسّك كرده‌اند .\r\n\r\nما خَرَجَ وَ لَا يَخْرُجُ مِنَّا أَهْلَ الْبَيْتِ إلَى قِيَامِ قَآئِمِنَا أَحَدٌ . . .\r\nمتوكّل بن هرون وقتى « صحيفهء سجّاديّه » را از يحيى بن زيد گرفت و به مدينه آورد و به محضر حضرت صادق عليه السّلام رسيد ، حضرت از أحوال يحيى سؤال فرمود ؛ او گفت : كشته شد ! حضرت ناراحت شدند ؛ و بعد كه صحيفه را خدمت حضرت صادق گذاشت ، حضرت فرمودند :\r\nمَا خَرَجَ وَ لَا يَخْرُجُ مِنَّا أَهْلَ الْبَيْتِ إلَى قِيَامِ قَآئِمِنَا أَحَدٌ لِيَدْفَعَ ظُلْمًا أَوْ يَنْعَشَ حَقًّا إلَّا اصْطَلَمَتْهُ الْبَلِيَّةُ ؛ وَ كَانَ قِيَامُهُ زِيَادَةً فِى مَكْرُوهِنَا وَ شِيعَتِنَا ! « 1 »\r\n« خارج نمىشود از ما أهل البيت تا قيام قائم أحدى ، براى اينكه ظلمى را از بين ببرد يا حقّى را حيات ببخشد ، مگر اينكه بليّات و مصائب و گرفتاريها وى را خُرد مىكند و از پا در آورده مىشكند ؛ و قيام او موجب زيادى در گرفتارىها و ناراحتىهاى ما و شيعيان ما خواهد شد ! »\r\nممكن است گفته شود ، عبارت : مَا خَرَجَ وَ لَا يَخْرُجُ مِنَّا أَهْلَ الْبَيْتِ إلَى قِيَامِ قَآئِمِنَا أَحَدٌ لِيَدْفَعَ ظُلْمًا أَوْ يَنْعَشَ حَقًّا إلَّا اصْطَلَمَتْهُ الْبَلِيَّةُ إطلاق دارد ؛ هر قيامى كه واقع شود ، نه تنها ما را خوشحال نمىكند ، بلكه موجب زيادى در كراهت ما و موجب زيادى گرفتارى شيعيان ما خواهد بود .\r\nدر اينجا بايد گفت : منظور حضرت از اين عبارت ، قيام أفرادى از أهل البيت است ( همانطورى كه در روايت سابق عرض شد ) . لَا يَخْرُجُ مِنَّا أَهْلَ\r\n\r\n\r\n","description":"","footnote":"\r\n( 1 ) « شرح صحيفهء سجّاديّه » فيض الإسلام ، مقدّمه ، ص 22\r\n","page_name":" 55 ","page_number":69},
  {"content":"\r\n\r\nالْبَيْت ، يعنى هر كس از ما أهل البيت بخواهد قيامى كند كه نتيجه‌اش همانند قيام حضرت مهدىّ باشد ، و دنيا را از شرك و ظلم برهاند و پرچم إسلام را بر سراسر كرهء زمين به اهتزاز در آورد ، قطعاً شكست خواهد خورد و قيامش به نتيجه نخواهد رسيد ؛ زيرا قيام حضرت مهدىّ پس از حصول شرائط و مُعِدّاتى است كه موجب پيروزى و به نتيجه رسيدن آن قيام خواهد شد . پس هر كس قبل از او به اين كار دست بزند شكست خواهد خورد ؛ چون قيام ، قيام نوعى نيست ، قيام شخصى است . هر كدام از ما أهل البيت دست به آن قيام بزند براى اينكه ظلمى را از بين ببرد يا حقّى را إثبات كند و حيات بدهد ، بليّه او را مىگيرد ؛ و قيام او هم موجب ازدياد در ناراحتى ما خواهد شد . به علّت آنكه قيام مىكند و دشمنان او را از بين مىبرند .\r\nاين أفرادى كه از بين رفته‌اند كه از ما جدا نيستند ! اينها فرزندان ما ، عموهاى ما ، أقوام ما ، شيعيان ما هستند . اينها در اين دنيا حيات دارند ، زن و بچّه دارند ، اينها را مىگيرند و به زندان مىاندازند ، شكنجه‌ها و عقوبت‌هاى جان فرسا مىدهند و تمام گرفتاريهاى آنها بر ما خواهد بود .\r\nبه علاوه همين دشمنان ، ما را در گرفتارى قرار مىدهند و به أنواع مصائب و ابتلائات مبتلا مىكنند ؛ جاسوس مىگذارند ، نمىتوانيم نفس بكشيم ؛ براى چه ؟ براى اينكه كار از روى دستور انجام نگرفته است ؛ و قبل از اينكه آن پرنده بال و پرش محكم شود خواسته است پرواز كند ؛ و اين ربطى به ولايت فقيه ندارد !\r\nكجا دارد كه در زمان غيبت مردم نمىتوانند از يك فقيه وارستهء از خود گذشتهء به خدا پيوسته‌اى كه ارتباط معنوى با حضرت إمام زمان عليه السّلام داشته باشد و در راه و روش آن حضرت باشد ، تبعيّت كنند ؟ ! اين قيام قيامى مقابل قيام او نيست ، بلكه در راستاى قيام اوست . مردم براى تشكيل حكومت احتياج به رئيس دارند ؛ بايد با رئيس كار كنند . چگونه مىتوان قائل شد كه او\r\n\r\n","description":"","footnote":"","page_name":" 56 ","page_number":70},
  {"content":"\r\n\r\nحقّ جلوگيرى از ظلم را ندارد ، و حقّ ترويج و إعلام حقّى را هم ندارد و بايد ساكت بنشيند ؟ !\r\nدر اينجا يك سؤال مطرح است و آن اينكه در روايت وارد است : مَا خَرَجَ وَ لَا يَخْرُجُ ، حضرت مىفرمايند : خارج نشده است و خارج نمىشود . اگر حضرت مىفرمود : لَا يَخْرُجُ ، از اين به بعد كسى خروج نمىكند ، ممكن بود احتمال اين مطلب داده شود كه در زمان غيبت حقّ دخالت در اين امور بر عهدهء فقيه نيست ؛ و ليكن در اينجا مَا خَرَجَ هم آمده است . يعنى از ما أهل البيت خارج نشده‌اند مگر اينكه موجب زيادى مكروه ما بوده‌اند ؛ مثل محمّد و إبراهيم ( پسران عبد الله محض ) كه اينها خروج كردند و خروجشان موجب زيادى در مكروه ما و شيعيان ما بوده است ؛ و مانند زيد و يحيى كه خروج كردند و موجب زيادى مكروه ما شده‌اند ؛ يعنى ما را بيشتر گرفتار كرده و شيعيان ما را بيشتر مبتلا كرده‌اند .\r\nسؤال اين است : حضرت كه مىفرمايند : مَا خَرَجَ ، مگر حضرت سيّد الشّهداء عليه السّلام خروج نكرد ؟ آيا مىتوانيم بگوئيم خروج حضرت سيّد الشّهداء عليه السّلام هم موجب زيادى مكروه و ناگوارى و كراهت حضرت صادق عليه السّلام و شيعيانشان شده است ؟ !\r\nاينرا نمىتوانيم بگوئيم ؛ چون مصبِّ مَا خَرَجَ و لَا يَخْرُجُ آن قيام به حقّى كه از نفس إمام معصوم يا در راه إمام زمان عليه السّلام باشد نيست ، بلكه آن خروجى است كه در مقابل او باشد ؛ و إلّا سيّد الشّهداء عليه السّلام هم خروج كرده است و حضرت بايد بگويد : اين قيام موجب زيادى مكروه ما و شيعيان ما شده است ؛ در حالى كه خروج حضرت سيّد الشّهداء عليه السّلام به نصّ آن حضرت از ألزم لوازم و ضروريّات بود . و اگر اين قيام واقع نمىشد نامى از إسلام نمانده بود . اين قيام ، شرف و فضيلت بود ؛ بهجت و مسرّت بود ؛ عنوان كراهت نبود . كسى دربارهء حضرت سيّد الشّهداء عليه السّلام مىتواند اين حرف\r\n\r\n","description":"","footnote":"","page_name":" 57 ","page_number":71},
  {"content":"\r\n\r\nرا بزند ؟ !\r\nحالا شما بگوئيد حضرت سيّد الشّهداء عليه السّلام هم خروج كرد ؛ بَليّت به او إصابت كرد و آن حضرت را شكست داد ؛ بسيار خوب ، و ليكن تنها كه إلَّا اصْطَلَمَتْهُ الْبَلِيَّةُ نيست ، بلكه وَ كَانَ قِيَامُهُ زِيَادَةً فِى مَكْرُوهِنَا وَ شِيعَتِنَا را هم بدنبال دارد ؛ آيا مىتوان آن را بر قيام حضرت سيّد الشّهداء عليه السّلام تطبيق داد و گفت : قيام آن حضرت موجب زيادى ناگوارى و ناراحتى و مشكلات حضرت صادق و شيعيان شده است ؟ آيا اين سخن صحيح است ! ؟\r\n\r\nمصبّ گفتار حضرت صادق در روايت « صحيفه » قيامى است كه در مقابل إمام باشد\r\nبنابراين ، مصبّ گفتار حضرت صادق اينجا نيست ؛ مصبّ آنجائى است كه كسى در مقابل إمام زمان خروج كرده باشد ، يا بعداً خروج كند ، نه اينكه در راه إمام زمان قرار گيرد .\r\nسيّد الشهّداء عليه السّلام خود إمام زمان بود ؛ و قيامش در راه مخالفت با إمام زمان نبود . اين قيام علاوه بر اينكه موجب زيادى كراهت آن حضرت و شيعيان نشد ، بلكه موجب سرافرازى و افتخار آن حضرت شد .\r\nاز اين عبارت استفاده مىكنيم كه : مراد حضرت همان قيامهائى است كه به عنوان مهدويّت و يا غير آن صورت مىگيرد ؛ و در راه ولايت و از خود گذشتگى و به كلّيّت پيوستگى و در ممشاى حضرت إمام زمان عليه السّلام نمىباشد .\r\nبراى اينكه معنى اين جمله بهتر روشن شود ، سزاوار است مقدّمهء اين روايت را كه در مقدّمهء « صحيفة كاملة سجّاديّه » آمده است نقل كنيم .\r\nعُمَير بن متوكّل بن هرون ثَقَفىّ از پدرش متوكّل بن هرون نقل مىكند كه متوكّل مىگويد : من يحيى بن زيد بن علىّ عليه السّلام را در وقتى كه مىخواست بسوى خراسان برود - بعد از قتل پدرش زيد بن علىّ - ملاقات كردم و به او سلام كردم ؛ يحيى به من گفت : از كجا آمدى ؟ ! گفتم : از حجّ ! سپس از أهل بيت و بنى أعمامش كه در مدينه بودند و از جعفر بن محمّد سؤال نمود ؛ او\r\n\r\n","description":"","footnote":"","page_name":" 58 ","page_number":72},
  {"content":"\r\n\r\nرا مطّلع كردم و گفتم : حضرت جعفر بن محمّد عليه السّلام بر پدرت زيد بن علىّ خيلى محزون و داغدار است .\r\nيحيى به من گفت : عموى من محمّد بن علىّ عليهما السّلام ( يعنى حضرت باقر عليه السّلام ) به پدرم إشاره كرد كه خروج نكند ! و او را مطّلع كرد كه اگر خارج شود و از مدينه بيرون بيايد ، مسير امرش به كجا خواهد انجاميد ؛ تمام اين قضايا را خبر داد ؛ حال آيا تو پسر عمّ من جعفر بن محمّد عليهما السّلام را ديده و ملاقات كرده‌اى ؟ ! گفتم : آرى ! گفت : از او چيزى دربارهء من شنيدى ؟ ! گفتم : بله ! گفت : از من چه قسم ياد مىكرد ، به من خبر بده ؟ ! گفتم : فدايت شوم من دوست ندارم مواجه شوم با تو به آنچه از او دربارهء تو شنيدم . گفت : أ بِالْمَوْتِ تُخَوِّفُنى ؟ ! هاتِ ما سَمِعْتَهُ .\r\nيحيى گفت : تو مرا از مرگ مىترسانى ؟ ! هر چه شنيدى بيان كن ! گفتم : شنيدم كه مىگفت : او كشته مىشود و بردار آويخته مىگردد ، همانطور كه پدرش كشته شد و به دار آويخته شد .\r\nرنگ از صورت يحيى بن زيد پريد و گفت :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  . « 1 »\r\nاى متوكّل ! خداوند عزّ و جلّ اين أمر را بوسيلهء ما تأييد فرمود ؛ و براى ما علم و شمشير قرار داده است ( شمشير و علم هر دو از براى ما جمع شدند ) أمّا پسر عموهاى ما ( حضرت صادق عليه السّلام ) فقط علم دارند . گفتم : فدايت شوم ! من ديدم كه مردم به پسر عمّت جعفر عليه السّلام ، ميلشان بيشتر است تا به تو و پدرت !\r\nيحيى گفت : چون عموى من محمّد بن علىّ و پسرش جعفر بن محمّد عليهم السّلام مردم را به حيات و زندگى مىخوانند و ما آنها را دعوت به مرگ مىكنيم .\r\n\r\n\r\n","description":"","footnote":"\r\n( 1 ) آيه 39 ، از سورهء 13 : الرّعد\r\n","page_name":" 59 ","page_number":73},
  {"content":"\r\n\r\nگفتم : يا بنَ رسولِ الله ، آيا آنها أعلمند يا شما ؟ ! قدرى سرش را به پائين انداخت و مكث كرد ، سپس سرش را بلند كرد و گفت : ما همه داراى علم هستيم ، إلّا اينكه آنها مىدانند تمام مسائلى را كه ما مىدانيم ، و ليكن ما نمىدانيم تمام آن چيزهائى را كه آنها مىدانند .\r\n\r\nكيفيّت ظهور « صحيفه » و مقايسه آن با « صحيفه » موجوده در نزد حضرت صادق\r\nسپس به من گفت : آيا تو از پسر عموى من چيزى را براى خودت نوشته‌اى و آورده‌اى ؟ گفتم بله ! گفت : به من نشان بده !\r\nمن مقدارى از وجوه علمى را كه از حضرت آموخته بودم به او نشان دادم ؛ و از جمله دعائى بود كه حضرت أبو عبد الله به من إملاء كرده و من نوشته بودم ؛ و حضرت فرموده بود كه پدرش محمّد بن علىّ عليهما السّلام آن دعا را كه از دعاهاى « صحيفة كاملة سجّاديّه » است بر او إملاء كرده ، و خبر داده است كه اين دعا از پدرش حضرت علىّ بن الحسين عليهما السّلام است .\r\nيحيى به آن دعا نگاه كرد تا تمام آن را قرائت نمود ؛ آنگاه به من گفت : إجازه مىدهى از رويش نسخه بردارم ؟ ! عرض كردم : اى پسر رسول خدا ، تو از من إذن مىگيرى در آن چيزى كه از آنِ خود شماست ؟ !\r\nيحيى گفت : من هم اكنون براى تو صحيفه‌اى مىآورم از دعاى كاملى از جدّم علىّ بن الحسين عليهما السّلام كه إملاء كرده است بر پدرم زيد ، و زيد آن صحيفه را به من داده و وصيّت كرده است كه آن را حفظ كنم و بدست غير أهلش نرسانم .\r\nمتوكّل مىگويد : من برخاستم و دست در گردن يحيى انداختم و شروع كردم به بوسيدن او و گفتم : وَ اللَهِ يا بْنَ رَسولِ اللَهِ ، إنّى لَا دِينُ اللَهَ بِحُبِّكُمْ وَ طاعَتِكُمْ ؛ وَ إنّى لَارْجو أنْ يُسْعِدَنى فى حَيَوتى وَ مَماتِى بِوَلايَتِكُمْ .\r\n« اى پسر رسول خدا ، دين من حبّ شما و إطاعت شماست ، من به حبّ و طاعت شما به خدا تقرّب مىجويم ؛ و اميدوارم كه پروردگار مرا سعادتمند كند و حيات و ممات من به ولايت شما ختم گردد . »\r\n\r\n","description":"","footnote":"","page_name":" 60 ","page_number":74},
  {"content":"\r\n\r\nدر اين وقت يحيى رو كرد به جوانى كه حاضر بود و گفت : ايندعا را از متوكّل بگير و با خطّى زيبا بنويس و بر من عرضه بدار ، كه اميدوارم آن را براى خود حفظ كنم ؛ چون اين دعا را من از جعفر بن محمّد عليهما السّلام طلب كردم و او به من نداد ؛ و مرا از اين دعا منع كرد .\r\nمتوكّل مىگويد : من از عرضهء اين دعا بر يحيى نادم شدم ؛ زيرا معلوم شد همين دعا را يحيى از حضرت مىخواسته است و حضرت به او نداده‌اند . خيلى ناراحت شدم ؛ ولى ديگر نمىدانستم چكار كنم ؟ چون حضرت أبو عبد الله جعفر بن محمّد الصّادق عليهما السّلام به من نفرموده بود كه اين دعا را به كسى ندهم .\r\n\r\nسفارش حضرت يحيى به متوكّل در مورد « صحيفه »\r\nدر اين حال يحيى صندوقچه‌اى را طلبيد ؛ در آن را كه باز كرد ، داخل صندوقچه صحيفه‌اى را پيچيده و بر آن قفل زده بعد آن را مُهر كرده بودند ؛ نظرش كه بر آن مهر افتاد آن را بوسيد و گريه كرد ؛ مهر متعلّق به پدرش حضرت زيد بود . سپس آن قفل را باز كرد و مهر را شكست و آن صحيفه را گشود و روى چشمهاى خود گذارد ، و بر صورت خود ماليده و مرور داد و گفت : اى متوكّل ، اگر گفتار پسر عمّ مرا به من نگفته بودى كه من كشته مىشوم و به دار آويخته مىشوم ، من اين صحيفه را به تو نمىدادم ؛ و من بر اين صحيفه بسيار ضنين ( بخيل ) هستم . خيلى اين صحيفه را محافظت مىكردم كه به أحدى ندهم ؛ و ليكن ميدانم كه قول او حقّ است ، از پدرانش عليهم السّلام گرفته و آنچه را كه او بگويد مسلّم واقع مىشود ؛ و من مىترسم كه مثل اين علم بدست بنى اميّه بيفتد و او را كتمان كنند و براى خود در خزائن نگهدارند و به خودشان نسبت بدهند .\r\nاين صحيفه را بگير و به من كمك كن و أمر مرا كفايت كن و مواظب باش تا او مصون و محفوظ بماند تا زمانى كه خداوند حكم كند بين من و اين مردم آنچه را كه حكم خواهد كرد . اين أمانتى است از من پيش تو تا اينكه به مدينه به روى و آن را به دو پسر عموى من : محمّد و إبراهيم كه دو پسران عبد الله محض هستند\r\n\r\n","description":"","footnote":"","page_name":" 61 ","page_number":75},
  {"content":"\r\n\r\nبرسانى ، چون آن دو نفر از أفرادى هستند كه قائمند در اين أمر بعد از من و قيام خواهند نمود .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n","description":"","footnote":"","page_name":" 62 ","page_number":76},
  {"content":"\r\n\r\n\r\nدرس چهلم : صحيفه سجاديه و مفاد : فلعمرى ما الامام الا الحاكم بالكتاب . . .\r\n\r\n","description":"","footnote":"","page_name":" 63 ","page_number":77},
  {"content":"\r\n . \r\n","description":"","footnote":"","page_name":" 64 ","page_number":78},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\n\r\nإرسال يحيى بن زيد « صحيفه » را به مدينه براى محمّد و إبراهيم\r\nمطلب به اينجا رسيد كه : متوكّل ميگويد : يحيى آن صحيفه را به من سپرد و گفت : اين أمانتى است در نزد تو ؛ و آن را به دو پسر عموى من محمّد و إبراهيم پسران عبد الله بن حسن بن حسن بن علىّ عليهما السّلام برسان ؛ زيرا آن دو جانشينان من در اين أمرند .\r\nمتوكّل ميگويد : من آن صحيفه را گرفتم ، و پس از آنكه يحيى كشته شد بسوى مدينه حركت كردم و با حضرت صادق عليه السّلام ملاقات نمودم و تمام جريان گفتار و مذاكرهء خود با يحيى را خدمت حضرت عرض كردم .\r\nحضرت گريه كردند و بر أثر اطّلاع بر قتل يحيى به شدّت محزون شدند و گفتند :\r\nرَحِمَ اللَهُ ابْنَ عَمِّى وَ أَلْحَقَهُ بِآبَآئِهِ وَ أَجْدَادِهِ ! وَ اللَهِ يَا مُتَوَكِّلُ ، مَا مَنَعَنِى مِنْ دَفْعِ الدُّعَآء إلَيْهِ إلَّا الَّذِى خَافَهُ عَلَى صَحِيفَةِ أَبِيهِ ؛ وَ أَيْنَ الصَّحِيفَةُ ؟ !\r\n« خداوند پسر عمويم را بيامرزد و به پدران و أجدادش ملحق نمايد ؛ سوگند به خدا اى متوكّل ، مرا باز نداشت از اينكه دعائى را كه او از من تقاضا نمود به او بدهم ، مگر همان سببى كه او بواسطهء آن بر صحيفهء پدرش ترسيد . ( سبب همان بود كه اين صحيفه بدست كفّار و بنى أميّه خواهد رسيد . ) حال آن صحيفه\r\n\r\n","description":"","footnote":"","page_name":" 65 ","page_number":79},
  {"content":"\r\n\r\nكجاست ؟ » گفتم : اين ، آن صحيفه است . حضرت آن را باز كردند و گفتند :\r\nهَذَا وَ اللَهِ خَطُّ عَمِّى زَيْدٍ وَ دُعَآءُ جَدِّى عَلِىِّ بْنِ الْحُسَيْنِ عَلَيْهِمَا السَّلامُ !\r\n« قسم به خدا اين خطّ عمويم زيد است و دعائى است كه جدّم علىّ ابن الحسين عليهما السّلام به او إملاء كرده و او نوشته است ! » سپس حضرت صادق به فرزندشان فرمودند : اى إسمعيل ، بياور آن دعائى را كه به تو سفارش نمودم آن را حفظ و نگهدارى كنى ! إسمعيل برخاست و صحيفه‌اى را آورد مانند همين صحيفه‌اى كه يحيى بن زيد به من داده بود .\r\nحضرت صادق عليه السّلام آن صحيفه را بوسيدند و بر روى چشم گذاردند و فرمودند : اين خطّ پدر من و إملاء جدّ من عليهما السّلام است ، در وقتى كه من حضور داشتم .\r\nعرض كردم : يا بن رسول الله ، آيا إجازه دارم كه اين صحيفه را با صحيفهء زيد و يحيى مقابله كنم ؟ ! حضرت فرمودند : بلى ، إجازه دارى و أهليّت براى اين كار را هم دارى . من نظر كردم در اين دو صحيفه و ديدم كه به هيچ وجه اختلافى در آن دو نيست ؛ حتّى يك حرف هم در يكى از آن دو ، مخالف با آن صحيفهء ديگر نيست .\r\nسپس از حضرت صادق عليه السّلام إذن خواستم تا اينكه آن صحيفه را بردارم و بسوى دو پسر عبد الله بن حسن ببرم . حضرت فرمودند :  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  « 1 » ؛ نَعَمْ ، فَادْفَعْهَا إلَيْهِمَا ! « خدا أمر مىكند كه بايد أمانات را به أهلش برگردانيد ؛ بلى ، برخيز و اين صحيفه را به آن دو نفر برسان ! »\r\nهمين كه برخاستم كه بروم محمّد و إبراهيم را ملاقات كنم ، حضرت فرمودند : بنشين ! سپس حضرت شخصى را بسوى محمّد و إبراهيم فرستادند . چون آن دو آمدند ، حضرت فرمودند : اين است ميراث پسر عموى شما يحيى كه از پدرش به او رسيده ، و وصيّت كرده است كه به شما سپرده شود ؛ و به\r\n\r\n\r\n","description":"","footnote":"\r\n( 1 ) صدر آيه 58 ، از سورهء 4 : النّسآء\r\n","page_name":" 66 ","page_number":80},
  {"content":"\r\n\r\nبرادران خود نداده است . ولى ما براى تسليم اين صحيفه شرطى را قرار ميدهيم . فرزندان عبد الله گفتند : رَحِمَكَ اللَهُ ! قُلْ ، فَقَوْلُكَ الْمَقْبُولُ . « هر چه مىخواهيد بگوئيد ، قول شما مقبول است . »\r\nحضرت فرمودند : شرط اينست كه اين صحيفه را از مدينه بيرون نبريد . گفتند : به چه دليل ؟ ! حضرت فرمودند : به جهت اينكه پسر عموى شما بر اين صحيفه نگران بود ؛ و من نيز بواسطهء همان جهت بر حفظ آن نزد شما نگرانم .\r\nآن دو نفر گفتند : ترس او بر اين صحيفه در وقتى بود كه ميدانست كشته خواهد شد .\r\nحضرت فرمودند : وَ أَنْتُمَا فَلا تَأْمَنَا ! فَوَ اللَهِ ، إنِّى لَأَعْلَمُ أَنَّكُمَا سَتَخْرُجَانِ كَمَا خَرَجَ وَ سَتُقْتَلانِ كَمَا قُتِلَ ! « شما هم مأمون بر حيات خود نباشيد ! قسم به خدا ، من ميدانم شما هم خروج خواهيد نمود مانند او ، و كشته ميشويد مانند او . » آن دو نفر برخاستند و با خود ميگفتند : لَا حَوْلَ وَ لَا قَوَّةَ إلَّا بِاللَهِ الْعَلِىِّ الْعَظِيمِ .\r\nهمين كه خارج شدند حضرت به من فرمود : اى متوكّل ! چگونه يحيى به تو گفت كه عموى من محمّد بن علىّ و پسرش جعفر بن محمّد عليهم السّلام مردم را به زندگى و حيات مىخوانند و ما آنها را به مرگ ميخوانيم ؟ !\r\nگفتم : آرى ، أَصْلَحَكَ اللَه ، چنين جمله‌اى را يحيى به من گفت .\r\nحضرت فرمودند : خداوند يحيى را رحمت كند ؛ پدر من حديث كرد براى من از پدرش از جدّش از علىّ عليهم السّلام كه روزى رسول خدا صلّى الله عليه و آله بالاى منبر بود ، در اين وقت پيغمبر را حالت خَلسه و چرتى گرفت ؛ در آن حال رؤيا و مَنام مردانى را ديد كه بر روى منبرش مىجهند ، مانند جهيدن بوزينگان و قِرَدَه ، و مردم را به عقب بر مىگردانند ؛ يعنى مردم همه رو به منبر نشسته‌اند و اين بوزينگان آنها را پشت به منبر مىكنند .\r\n\r\nآيه : وَ ما جَعَلْنَا الرُّؤْيَا الَّتِي أَرَيْناكَ ، و شجره ملعونه درباره بنى اميّه\r\nدر اينحال رسول خدا صلّى الله عليه و آله و سلّم به حال آمد و درست روى منبر نشست و حالتى از حزن و اندوه در چهرهء مباركش ظاهر شد ؛ جبرئيل\r\n\r\n","description":"","footnote":"","page_name":" 67 ","page_number":81},
  {"content":"\r\n\r\nعليه السّلام اين آيه را آورد :\r\n وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ وَ نُخَوِّفُهُمْ فَما يَزِيدُهُمْ إِلَّا طُغْياناً كَبِيراً  . « 1 »\r\n« و ما قرار نداديم رؤيائى را كه اكنون به تو نشان داديم مگر فتنه و امتحانى براى مردم ؛ و ما قرار نداديم شجرهء ملعونهء در قرآن را مگر فتنه و امتحانى براى مردم (  وَ الشَّجَرَةَ الْمَلْعُونَةَ فِي الْقُرْآنِ  عطف است بر  الرُّؤْيَا  . يعنى : وَ ما جَعَلْنا الشَّجَرَةَ الْمَلْعونَةَ فى الْقُرْءَانِ إلَّا فِتْنَةً لِلنَّاسِ ؛ هم اين رؤيا و هم شجرهء ملعونه‌اى را كه در قرآن قرار داديم فتنه‌اى است براى مردم ) . و ما مردم را مىترسانيم و بيم ميدهيم ؛ أمّا اين توعيد و تخويف ما موجب زيادى طغيان آنها خواهد شد . »\r\nجبرائيل به رسول خدا گفت : مراد از شجرهء ملعونهء در قرآن بنى اميّه هستند . رسول خدا گفت : اى جبرئيل ، آيا اينها در عهد و زمان من پيدا ميشوند و بر روى منبر جستن مىكنند و مردم را كه رو به قبله نشسته‌اند ، به عقب و قهقرى بر ميگردانند ؟ !\r\nقَالَ : لَا ! وَ لَكِنْ تَدُورُ رَحَى الإسْلامِ مِنْ مُهَاجَرِكَ فَتَلْبَثُ بِذَلِكَ عَشْرًا ، ثُمَّ تَدُورُ رَحَى الإسْلامِ عَلَى رَأْسِ خَمْسَةٍ وَ ثَلاثِينَ مِنْ مُهَاجَرِكَ فَتَلْبَثُ بِذَلِكَ خَمْسًا ، ثُمَّ لَابُدَّ مِنْ رَحَى ضَلالَةٍ هِىَ قَآئِمَةٌ عَلَى قُطْبِهَا ، ثُمَّ مُلْكُ الْفَرَاعِنَة .\r\n« جبرئيل گفت : نه ! در زمان حيات تو پيدا نمىشوند . چرخ آسياى إسلام از زمان هجرت تو تا ده سال مىگردد ( يعنى تو ده سال بيشتر زنده نمىمانى ) همين كه از دنيا رحلت كنى ، چرخ إسلام از حركت مىايستد تا 35 سال از هجرت تو بگذرد ؛ آنگاه چرخ إسلام به كار مىافتد و آسياى إسلام به گردش در مىآيد و پنج سال گردش مىكند ؛ و پس از آن چاره‌اى نيست از آسياى ضلالت كه قائم است بر قطبش ، و اين آسيا روى قطب ضلالت خود گردش مىكند ؛ و\r\n\r\n\r\n","description":"","footnote":"\r\n( 1 ) قسمتى از آيه 60 ، از سورهء 17 : الإسرآء ؛ و ابتداء آيه اينطور است :  وَ إِذْ قُلْنا لَكَ إِنَّ رَبَّكَ أَحاطَ بِالنَّاسِ . \r\n","page_name":" 68 ","page_number":82},
  {"content":"\r\n\r\nسپس ملك و سلطنت براى فراعنه در عالم پيدا مىشود . »\r\nقَالَ : وَ أَنْزَلَ اللَهُ تَعَالَى فِى ذَلِكَ :     « إِنَّا أَنْزَلْناهُ فِي لَيْلَةِ الْقَدْرِ وَ ما أَدْراكَ ما لَيْلَةُ الْقَدْرِ لَيْلَةُ الْقَدْرِ خَيْرٌ مِنْ أَلْفِ شَهْرٍ     » « 1 » تَمْلِكُهَا بَنُو أُمَيَّةَ لَيْسَ فِيهَا لَيْلَةُ الْقَدْرِ .\r\nاين آيه دلالت مىكند براينكه ليلة القدر بهتر است از هزار ماهى كه بنى اميّه در آن حكومت ميكنند ( و بنى اميّه ، هزار ماه يعنى هشتاد و سه سال و چهار ماه حكومت كردند ) . و خداوند پيغمبرش را آگاه كرد كه سلطنت بنى اميّه در اين امّت هزار ماه طول خواهد كشيد . و بقدرى آنها قدرت پيدا ميكنند كه اگر بخواهند به كوهها بالا روند و برترى پيدا كنند لَطَالُوا عَلَيْهَا ، خواهند توانست ؛ گرچه كوهها داراى ارتفاع زياد و قلّه‌هاى مرتفعى باشند . آنها بر كوهها مسلّط ميشوند و كوههاى طويل هم در مقابل آنها نميتوانند بايستند . تا اينكه خداوند تعالى إجازه ميدهد به زوال ملك آنها ؛ و در تمام اين مدّت ، آنها عداوت و بغض و كينهء ما أهل بيت را در دل خود مىپرورانند . خداوند خبر داد به پيغمبرش آنچه را كه به أهل بيت و أهل مودّت او و شيعيان آنها در زمان بنى اميّه خواهد رسيد .\r\nخدا دربارهء آنها ميفرمايد :   أَ لَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ جَهَنَّمَ يَصْلَوْنَها وَ بِئْسَ الْقَرارُ   . « 2 »\r\n« آيا نديدى كسانى كه نعمت خدا را تبديل به كفر كردند ، و قوم خود را در جهنّم و دار البوار داخل نمودند ؟ ! دار البوار كجاست ؟ جهنّم است كه مردم در آن رفته و در آتش ميسوزند ، و آنجا بد مقرّ و مكانى است . »\r\nمراد از  نِعْمَتَ اللَّهِ  در اين آيه مباركه ، محمّد و أهل بيت اوست كه حبّ آنها إيمان است و إنسان را داخل بهشت مىكند ؛ و بغض آنها كفر و نفاق است و إنسان را داخل در آتش مىكند .\r\n\r\n\r\n","description":"","footnote":"\r\n( 1 ) . آيات 1 تا 3 ، از سورهء 97 : القدر\r\n( 2 ) آيه 28 و 29 ، از سورهء 14 : إبراهيم\r\n","page_name":" 69 ","page_number":83},
  {"content":"\r\n\r\nفَأَسَرَّ رَسُولُ اللَهِ صَلَّى اللَهُ عَلَيْهِ وَ ءَالِهِ ذَلِكَ إلَى عَلِىٍّ وَ أَهْلِ بَيْتِهِ . « پس رسول خدا اين معنى را ، يعنى كيفيّت نزول جبرئيل و مُلك بنى اميّه و داستان رؤيت و خلسه‌اى كه رسول خدا بر روى منبر به اين كيفيّت ديد ، سِرّاً به علىّ و أهل بيتش فرمود . »\r\nآنگاه حضرت صادق عليه السّلام به متوكّل مىفرمايد :\r\nمَا خَرَجَ وَ لَا يَخْرُجُ مِنَّا أَهْلَ الْبَيْتِ إلَى قِيَامِ قَآئِمِنَا أَحَدٌ لِيَدْفَعَ ظُلْمًا أَوْ يَنْعَشَ حَقًّا إلَّا اصْطَلَمَتْهُ الْبَلِيَّةُ وَ كَانَ قِيَامُهُ زِيَادَةً فِى مَكْرُوهِنَا وَ شِيعَتِنَا . « خارج نشده است و خارج نميشود از ما أهل البيت تا قيام قائم ما أحدى ، تا كه ظلمى را براندازد يا حقّى را برافرازد ، مگر اينكه بليّه و شدّت و مصائب او را مىكوبد و از پا در مىآورد و قيام او موجب زيادى در گرفتارى و ناراحتيهاى ما و شيعيان ما خواهد شد . »\r\nاين بود داستانى كه در مقدّمهء « صحيفهء سجّاديّه » تا اينجا بيان مىنمايد ؛ و بعد شروع مىكند در أبواب صحيفه و سپس به ذكر أدعيه مىپردازد .\r\nشاهد ما در همين عبارت حضرت بود كه فرمود : مَا خَرَجَ وَ لَا يَخْرُجُ مِنَّا أَهْلَ الْبَيْتِ . . . و اين عبارت دلالت مىكند بر اينكه اگر كسى از ما أهل بيت به عنوان إمامت قصد خروج داشته باشد با شكست مواجه خواهد شد ؛ و تا قيام قائم آل محمّد كه ظهور خواهد نمود اين حكم إدامه دارد . و ظهور اختصاص به حضرت قائم دارد و تا آن زمان هر كس از ما أهل بيت خروج كند ، اين خروج در برابر خروج قائم ما خواهد بود و موجب زيادى مصائب و مصيبت ما خواهد شد . و در اين روايت ، دلالتى بر عدم جواز تشكيل حكومت إسلامى در زمان غيبت و بيعت با حاكم شرعى آن نيست .\r\nو خلاصه نميتوان بواسطهء اين روايت ، از أدلّهء حكومت ولىّ فقيه كه از خود آن بزرگواران بدست ما رسيده است دست برداشت و مردم را بدون سرپرست و زعيم شرعىّ همچون‌هَمَجٌ رَعاع ، در دست يهود و نصارى و حكّام\r\n\r\n","description":"","footnote":"","page_name":" 70 ","page_number":84},
  {"content":"\r\n\r\nجور رها نمود . و از آنجا كه جامعه بدون رئيس و سرپرست نمىتواند باشد ، رياست آن انحصار پيدا مىكند در بهترين أفراد از جهت علم و درايت و عقل و قدرت بر حكومت و أورعيّت و از هوى گذشتن و به خدا پيوستن .\r\nمصبّ دلالت اين حديث أبداً جلوى ظلم را باز نمىگذارد ، و أمر بمعروف و نهى از منكر را بر نمىدارد ؛ و تمام وظائفى را كه مسلمانها در زمان حضور دارند ، در زمان غيبت هم دارند . حدود و أحكام إلهى بايد جارى شوند ؛ منتهى در زمان حضور إمام بالاصاله ، و در اين زمان به نظر إمام و بالنّيابه بايد انجام گيرد . اين از نقطهء نظر دلالت اين حديث .\r\n\r\nگوينده « حَدَّثَنَا » يكى از هفت نفرند ، كه هر يك داراى مقام عالى در علم و فقه و تقوى و ورع مىباشند\r\nو أمّا از نظر سند : « صحيفهء سجّاديّه » مانند « نهج البلاغة » از كتب معتبره است و آن را زبور آل محمّد شمرده‌اند . و از سابق الايّام إلى الآن ، از بهترين كتابهائى است كه در ميان شيعه موجود است و سندش هم احتياج به بحث و دقّت چندانى ندارد و مسلّماً از حضرت سجّاد است . منتهى كلام در اينست كه مراد از كسى كه ميگويد : حَدَّثَنا ، كيست ؟ چون در أوّل صحيفه آمده است :\r\nحَدَّثَنا السَّيِّدُ الاجَلُّ ، نَجْمُ الدّينِ بَهآءُ الشَّرَفِ أبو الْحَسَنِ مُحَمَّدُ بْنُ الْحَسَنِ بْنِ أَحْمَدَ بْنِ عَلىِّ بْنِ مُحَمَّدِ بْنِ عُمَرَ بْنِ يَحْيَى الْعَلَوىِّ الْحُسَيْنِىِّ ، رَحِمَهُ اللَهُ ؛ قالَ فُلانٌ . . . تا ميرسد به عمير بن متوكّل از پدرش متوكّل بن هرون . بهاء الشّرف أبو الحسن ، و بقيّهء أفرادى كه در اينجا بيان شده‌اند ، تمام آنها أفرادى هستند كه در رجال ، مشخّص و هيچ شكّ و شبهه‌اى در آنها نيست و أفراد شناخته شده‌اى هستند ؛ أمّا آن كسى كه از اينها روايت مىكند مجهول است .\r\nمسلّماً صاحب « حَدَّثَنا » بايد از كسانى باشد كه همزمان با بهاء الشّرف بوده تا بتواند از بهاء الشّرف محمّد بن حسن بن أحمد بن علىّ بن محمّد بن عمر ابن يحيى العلوىّ روايت كند .\r\nأفرادى كه در آن زمان بوده‌اند و از اين سيّد بزرگوار ( علوىّ حسينىّ ) روايت كرده‌اند تعدادشان زياد است . از ميان بزرگان از علماء شيعه ، هفت نفر\r\n\r\n","description":"","footnote":"","page_name":" 71 ","page_number":85},
  {"content":"\r\n\r\nصحيفه را از بهاء الشّرف روايت كرده‌اند كه از أجلّاء علماء و رجال شيعه هستند و آنها را مرحوم صاحب « معالم » در يكى از إجازات خود ذكر كرده است .\r\n\r\nگفتار حاج آقا بزرگ طهرانى در مورد قائل « حَدَّثَنَا »\r\nاينك مطلبى را كه در اينجا نقل ميكنم گفتارى است كه در نوزده رجب يك هزار و سيصد و هفتاد و پنج ( يعنى در سى و پنج سال پيش ) در نجف از مرحوم علّامهء نحرير ، استادمان در فنّ درايه و إجازات ، مرحوم آقاى حاج آقا بزرگ طهرانى رحمة الله عليه أخذ نمودم ؛ و اين مطلب را ايشان به خطّ مباركشان در پشت صفحهء أوّل يك صحيفهء خطّى كه مقروّ خود ايشان بود نوشته بودند و آن صحيفه را به من دادند ؛ و من آن مطلب را از روى خطّ ايشان براى خود نسخه برداشتم و به صحيفهء خود ملصق نمودم . عبارتى كه ايشان در آن صحيفه بيان داشته‌اند بنحو إجمال چنين است :\r\nبِسْمِ اللَهِ الرَّحْمَنِ الرَّحِيمِ ؛ الْحَمْدُ لِوَليِّهِ وَ الصَّلاةُ عَلَى نَبيِّهِ وَ وَصيِّهِ ؛ وَ بَعْدُ : فَاعْلَمْ أنَّهُ رَوَى الصَّحيفَةَ عَنْ بَهآء الشَّرَفِ الْمُصَدَّرِ بِهَا اسْمُهُ الشَّريفُ ، جَماعَةٌ مِنْهُمْ مَنْ ذَكَرَهُمْ الشَّيْخُ نَجْمُ الدّينِ جَعْفَرُ بْنُ نَجيبِ الدّينِ . . .\r\nمى فرمايد : بدان ، آن أفرادى كه صحيفه را از بهاء الشّرف نجم الدّين روايت كرده‌اند - طبق گفتار نجم الدّين جعفر بن نجيب الدّين محمّد بن جعفر بن هبة الله بن نماء ( ابن نماء حلّى ) در إجازه‌اى كه مسطور است در إجازهء صاحب « معالم » و تاريخ بعضى از آن إجازات ششصد و سى و هفت هجرىّ است ؛ و در كتاب إجازات « بحار الانوار » صفحهء 108 آمده است - هفت نفرند ، كه اين هفت نفر از بهاء الشّرف نقل كرده‌اند . يكى از آنها جعفر بن علىّ المشهدى است ؛ دوّم : أبو البقاء هبة الله بن نماء ؛ سوّم : الشّيخ المقرّىّ جعفر بن أبى الفضل بن شعرة ؛ چهارم : الشّريف أبى القاسم بن الزّكىّ العلوىّ ؛ پنجم : الشّريف أبو الفتح ابن الجعفريّة ؛ ششم : الشّيخ سالم بن قَبَارَوَيْه ؛ و هفتم : الشّيخ عربىّ بن مسافر .\r\nايشان مىفرمايند : تمام اينها از أجلّاء و مشاهيرند و أبو الفتح كه از آن هفت نفر بود و معروف است به ابن جعفريّه ، سيّد شريف ضياء الدّين أبو الفتح\r\n\r\n","description":"","footnote":"","page_name":" 72 ","page_number":86},
  {"content":"\r\n\r\nمحمّد بن محمّد العلوىّ الحسينىّ الحائرىّ است ؛ كه سيّد عزّالدّين أبو الحرث محمّد بن الحسن بن علىّ العلوىّ الحسينىّ البغدادىّ ، كتاب « معدن الجواهر » كراجكى را در جمادى الاولى سنهء پانصد و هفتاد و سه در حِلّهء سيفيّه ( كه مراد همان شهر حلّه مىباشد ) بر او قرائت كرده است .\r\nايشان مىفرمايد : و اين طائفه سنهء پانصد و هفتاد و سه را ذكر كرده‌اند ، تا اينكه عصر او و أفرادى كه صحيفه را از بهاءالشّرف روايت كرده‌اند دانسته شود . بنابراين ، كسى كه ميگويد : حَدَّثَنا . . . طبعاً يكى از اين هفت نفر خواهد بود ؛ و راوى هر كدام از اين هفت نفر باشد ، اين صحيفه در كمال إتقان است . به علّت آنكه هر كدام از آنها ، أفراد شيعهء دوازده إمامىّ فقيه و صاحب روايت و از مشاهير علماء تشيّع هستند .\r\nاين مطلب را صاحب « معالم » در يكى از إجازات خود آورده است ؛ و در آنجا سه إجازه به خطّ شهيد أوّل ذكر كرده است كه يكى از آنها همين مطلب ( يعنى إجازهء نجم الدّين جعفر بن نما ) است . و آن إجازهء صاحب « معالم » هم در مجلّد إجازات كتاب شريف « بحار الانوار » مجلسى ذكر شده است ؛ و أفرادى كه بخواهند مىتوانند به مجلّد إجازات « بحار » مراجعه و إجازهء صاحب « معالم » را ببينند .\r\nبنابر آنچه ذكر شد ، اين روايت از جهت دلالت روشن ، و سند آن هم صحيح بوده و در آن جاى شكّ و ترديدى نيست ؛ و ليكن نمىتوان به اين روايت بر عدم جواز تشكيل حكومت إسلامى تمسّك نمود ، چنانچه بعضى آن را در زمرهء أدلّهء بر عدم جواز ذكر نموده‌اند . همچنانكه نمىتوان به روايت مجلسى از « مناقب » از إمام باقر عليه السّلام تمسّك نمود كه به زيد فرمودند :\r\nيَا زَيْدُ ، إنَّ مَثَلَ الْقَآئِمِ مِنْ أَهْلِ هَذَا الْبَيْتِ قَبْلَ قِيَامِ مَهْدِيِّهِمْ مَثَلُ فَرْخٍ نَهَضَ مِنْ عُشِّهِ مِنْ غَيْرِ أَنْ يَسْتَوِىَ جَنَاحَاهُ . . . و عرض شد كه دلالتى بر اين معنى ندارد . و أمّا از جهت سند ، روايت موثّق است .\r\n\r\n","description":"","footnote":"","page_name":" 73 ","page_number":87},
  {"content":"\r\n\r\nابن شهرآشوب گرچه مطالب كتابش را با سند ذكر نكرده است ، و ليكن رواياتى را كه نقل مىكند ، از بسيارى كتابها كه با سند ذكر مىكنند معتبرتر است . « مناقب » ابن شهرآشوب كتابى است بسيار نفيس ، بسيار معتبر ، و از نفائس و ذخائر كتب شيعه است . ابن شهرآشوب مرد علم ، مرد درايت ، مرد فهم بوده است ؛ و بنده بسيارى از « مناقب » را كه مطالعه نمودم و بعد با تواريخ أهل تسنّن و رواياتى كه از طريق آنها وارد شده است تطبيق كردم ، ديدم لُبّ و حقيقت آن معانى را كه آنها تصديق دارند ، اين مرد بزرگ در اين كتاب جمع كرده است . و خلاصه ، بسيارى از مطالبى كه مُجمعٌ عليه بين شيعه است و أهل سنّت هم نمىتوانند آن را إنكار كنند در اين كتاب موجود است ؛ و عين آن روايت يا مشابهش را ابن شهرآشوب در مناقب دوازده إمام آورده است . الحقّ كتاب نفيسى است و سزاوار است با بهترين طبع و تعليقه‌هاى مفيد در دسترس علماء قرار گيرد . اين كتاب از جهت اعتبار از بسيارى از ديگر كتبى كه مسندند قوىتر و استوارتر است ؛ زيرا بعضى از كتابهاى مسند كه روايت را با سلسلهء سند نقل مىكند ، يا در سندش ضعف مشاهده مىشود و يا بواسطهء جهالت راوى از درجهء اعتبار ساقط مىشود . و أمّا اين شخص از نظر إتقان و ثبت و ضبط بدرجه‌اى است كه نقل نمىكند مگر چيزى را كه به آن اطمينان داشته باشد ، و از جهت درايت موجب اطمينان و سكون خاطر شود . ابن شهرآشوب چنين مردى بود ! و عليهذا چون وى اين مطلب را در كتاب خود آورده است موجب وثاقت خواهد شد .\r\n\r\nكُلُّ رَايَةٍ تُرْفَعُ قَبْلَ قِيَامِ الْقَآئِمِ فَصَاحِبُهَا طَاغُوتٌ . . .\r\nأمّا منظور از رايت در روايتى كه مرحوم مجلسى در « بحار الانوار » نقل كرده است و در « روضة كافى » هم آمده است ( كه حضرت صادق عليه السّلام به أبى بصير فرمودند : كُلُّ رَايَةٍ تُرْفَعُ قَبْلَ قِيَامِ الْقَآئِمِ فَصَاحِبُهَا طَاغُوتٌ يُعْبَدُ مِنْ دُونِ اللَهِ عَزّ وَ جَلَّ ) نميتواند هر رايتى باشد كه در راه و ممشاى حضرت قائم عليه السّلام حركت كند ؛ بلكه مقصود رايتى است كه در مقابل رايت قائم است .\r\n\r\n","description":"","footnote":"","page_name":" 74 ","page_number":88},
  {"content":"\r\n\r\nاين روايت را مرحوم مجلسى رضوان الله تعالى عليه در « مرآت العقول » نقل كرده و آن را موثّقه دانسته است . بعد ميفرمايد : جوهرى گفته است : الطّاغوتُ : الْكاهِنُ وَ الشَّيْطانُ وَ كُلُّ رَأْسٍ فى الضَّلال ؛ گاهى أوقات واحد استعمال مىشود ، كقوله تعالى :  يُرِيدُونَ أَنْ يَتَحاكَمُوا إِلَى الطَّاغُوتِ وَ قَدْ أُمِرُوا أَنْ يَكْفُرُوا بِهِ  « 1 » « اينها ميخواهند تحاكم كنند و بسوى طاغوت بروند در حالتى كه أمر شده‌اند كه به طاغوت كفر ورزند . » ضمير  يَكْفُرُوا بِهِ  مفرد است و به طاغوت برميگردد ؛ پس طاغوت در اينجا مفرد آمده است ؛ يعنى يك شخص متعدّى و متجاوز كه در اين امور مورد تحاكم و رجوع مردم قرار مىگيرد .\r\nو گاهى أوقات جمع است ، مثل قول خداوند كه ميفرمايد :  أَوْلِياؤُهُمُ الطَّاغُوتُ يُخْرِجُونَهُمْ  « 2 » « أولياء آنها طاغوت هستند و خارج ميكنند پيروان خود را . . . » ضمير  يُخْرِجُونَهُمْ  ( واو جمع ) به طاغوت بر مىگردد ؛ پس در اينجا طاغوت جمع بوده و منظور جماعتى هستند كه خارج مىكنند پيروان خود را از نور به سوى ظلمات .\r\nآنگاه جوهرى مىگويد : وَ طاغوتٌ إنْ جآءَ عَلَى وَزْنِ لاهوتٍ فَهُوَ مَقْلوبٌ لِانَّهُ مِنْ طَغَى ؛ وَ لاهوتٌ غَيْرُ مَقْلوبٍ لِانَّهُ مِن لَاهَ بِمَنْزِلَةِ الرَّغَبوتِ وَ الرَّهَبوتِ ( مِنَ الرَّغْبَةِ وَ الرَّهْبَةِ ) وَ الْجَمْعُ الطَّواغيتُ .\r\nميفرمايد : « اگر طاغوت بر وزن لاهوت باشد حتماً بايد مقلوب باشد ؛ چون طاغوت از طَغَى و لاهوت از لَاهَ است نه از لَهَى . لَهَى ، يعنى انصراف پيدا كرد ، ميل به اعوجاج پيدا كرد ؛ أمّا لَاهَ يعنى متألّه شد ، خدا شناس شد . در اين صورت اگر لَاهَ به اين صيغه در آورده شود ، مىشود لاهوت ؛ مثل رَغَبوت و رَهَبوت از رَغْبَت و رَهْبَت . أمّا طاغوت اگر بخواهد بر اين صيغه باشد بايد مقلوب شود ؛ چون طاغوت أصلش طَغَى است . پس أوّل بايد طَغَى را طاغَ\r\n\r\n\r\n","description":"","footnote":"\r\n( 1 ) قسمتى از آيه 6 0 ، از سورهء 4 : النّسآء .\r\n( 2 ) قسمتى از آيه 257 ، از سورهء 2 : البقرة\r\n","page_name":" 75 ","page_number":89},
  {"content":"\r\n\r\nنمود ، از طَوَغَ كه مىشود طاغوت بر وزن لاهوت ، و جمع آن طواغيت است . »\r\nاين بود محصّل كلام ايشان . و على كلّ تقدير ، دلالت اين روايت روشن و سندش هم بسيار خوب است ، ولى براى جلوگيرى از حكومت شرع و ولايت فقيه ناهض حكم نخواهد بود ؛ و أدلّه‌اى كه دلالت مىكند بر اينكه : در هر زمان بايد فقيه جامع الشّرائط زمام امور را در دست بگيرد و مؤمنين و مسلمانها را أمر به متابعت از او مىكند به إطلاق خود باقى خواهد بود . و اگر كسى به اندازهء سر سوزنى در دلش حبّ اين مقام باشد ، همان أدلّه جلوى امرش را خواهد گرفت ( كه البتّه قبلًا مفصّلًا در اين باره بحث شده و إعاده لزومى ندارد ) .\r\n\r\nاللَهُمَّ إنَّكَ تَعْلَمُ أَنَّهُ لَمْ يَكُنِ الَّذِى كَانَ مِنَّا مُنَافَسَةً فِى سُلْطَانٍ\r\nأمير المؤمنين عليه السّلام در خطبهء صد و بيست و نه مىفرمايد : اللَهُمَّ إنَّكَ تَعْلَمُ أَنَّهُ لَمْ يَكُنِ الَّذِى كَانَ مِنَّا مُنَافَسَةً فِى سُلْطَانٍ وَ لَا الْتِمَاسَ شَىْءٍ مِنْ فُضُولِ الْحُطَامِ ، وَ لَكِنْ لِنَرُدَّ الْمَعَالِمَ مِنْ دِينِكَ وَ نُظْهِرَ الإصْلاحَ فِى بِلا دِكَ فَيَأْمَنَ الْمَظْلُومُونَ مِنْ عِبَادِكَ وَ تُقَامَ الْمُعَطَّلَةُ مِنْ حُدُودِك « 1 » .\r\nأمير المؤمنين عليه السّلام كه إمام و مقتداى ماست اينچنين مىفرمايد : « پروردگارا ، حقّاً تو ميدانى كه تصدّى ما مقام خلافت و حكومت را ، نه به جهت سبقت بر ديگران و انحصار قدرت و سلطنت در خود و كنار گذاشتن ديگران بوده است ، وَ لَا الْتِمَاسَ شَىْءٍ مِنْ فُضُولِ الْحُطَامِ ، و نه بخاطر دستيابى به حُطام دنيا و زراندوزى و بهره گيرى از زخارف دنيوى كه فانى و از بين رفتنى هستند مىباشد ! ( أبداً چنين نبوده است ) بلكه فقط و فقط نيّت ما از أمارت و حكومت اينست كه : معالم از دست رفتهء دين را به جاى خود برگردانيم و عَلَمها و نشانه‌هاى واژگون شدهء دين را بر پا نمائيم . ( رايات دين به زمين افتاده است ، و نشانه‌هائى را كه براى وصول به مقصد قرار ميدهند از بين رفته است ؛ اگر كسى بخواهد با نشانه‌هائى كه اينها قرار داده‌اند به سمت ديانت حركت كند به\r\n\r\n\r\n","description":"","footnote":"\r\n( 1 ) « نهج البلاغة » خطبهء 129 ؛ و از طبع مصر با تعليقهء شيخ محمّد عبده ، ج 1 ، ص 248\r\n","page_name":" 76 ","page_number":90},
  {"content":"\r\n\r\nبى دينى خواهد گرائيد ) .\r\nو ديگر اينكه إصلاح را در ميان بلاد تو ظاهر كنيم كه مردم در ظلّ صلاح و آرامش و سكونت زندگى كنند و با فراغ بال و خاطر ، عبادت تو را بنحو أتمّ و أكمل و با اطمينان نفس انجام دهند . و تا اينكه أفراد مظلوم از بندگان تو در أمنيّت باشند ( اينطور نباشد كه مظلومين گرفتار و مطرود و مخذول ، و منهوبٌ أموالُهم و أنفسُهم و عشيرتُهم باشند ، و ظالمين بر سر كار باشند و تمام قدرت در دست آنها باشد و دنيا را ببلعند ) .\r\nو ديگر اينكه حدود معطّلهء تو را بر سر پاى آوريم و حدّ را جارى كنيم ، و قواعد و قوانين و حدود شرع را در ميان مردم إجرا نمائيم . »\r\nرياست و أمارت براى اين است ؛ و اين مسألهء مهمّ و مشكلى است ؛ و حقّاً كسانى كه وارد در مسائل رياست مىشوند ، اگر بوئى از ديانت و خدا شناسى به مشام آنها رسيده باشد مىفهمند كه چقدر رياست مشكل است ؛ و هر روز مرگ خود را از خدا طلب مىكنند كه راحت شوند ! چون مصائب و مشكلات زياد است . راحتى و عيش و نوش دنيوى نيست ؛ و عيش و نوش اخروى هم توأم با صبر در اين مشكلات است . پس رياست و أمارت و حكومت ، جز مشكلات و مصائب و ناراحتىها و مسؤوليّتهاى متراكم براى آنها ثمرى ندارد . اين حقيقت أمارت آنهاست و اين مسألهء بسيار مهمّى است !\r\nبعد مىفرمايد : اللَهُمَّ إنِّى أَوَّلُ مَنْ أَنَابَ وَ سَمِعَ وَ أَجَابَ ؛ لَمْ يَسْبِقْنِى إلَّا رَسُولُ اللَهِ صَلَّى اللَهُ عَلَيْهِ وَ ءَالِهِ وَ سَلَّمَ بِالصَّلَوةِ . « خدايا تو ميدانى كه أوّلين كسى كه اين دعوت را شنيده و إجابت كرده و بازگشت به سوى تو كرده است من بودم ! ( من دعوت و أمر تو را پذيرفتم و إجابت كردم و بسوى تو آمدم ) قبل از من هيچكس جز رسول خدا بسوى تو نيامده بود ؛ و فقط او بود كه در نماز بر من سبقت گرفت . أوّل رسول خدا ، و بدنبال او من بسوى تو آمدم و انابه كردم و دعوت تو را براى تحمّل مشكلات پذيرفتم . » اين مسؤوليّتها كه عبارت است از\r\n\r\n","description":"","footnote":"","page_name":" 77 ","page_number":91},
  {"content":"\r\n\r\nتحمّل اين مقام و رساندن حقّ مظلومان و سركوبى ظالمان و ردّ معالم إلى حدودها و سائر أحكامى كه در شرع مقدّس وارد شده است ( مسألهء إمامت و ولايت ) همانطور كه ذكر شد بسيار مسألهء مهمّ و خطير و عميقى است و إنسان نمىتواند از آن حقائق دست بردارد و خود را به مراتب پائين‌تر سرگرم كند .\r\n\r\nفَلَعَمْرِى مَا الإمَامُ إلَّا الْحَاكِمُ بِالْكِتَابِ . . .\r\nدر نامه‌اى كه حضرت سيّد الشّهداء عليه السّلام براى أهل كوفه نوشته‌اند اين جمله آمده است :\r\nفَلَعَمْرِى ، مَا الإمَامُ إلَّا الْحَاكِمُ بِالْكِتَابِ ، الْقَآئِمُ بِالْقِسْطِ ، الدَّآئِنُ بِدِينِ الْحَقِّ ، الْحَابسُ نَفْسَهُ عَلَى ذَاتِ اللَهِ ، وَ السَّلَام « 1 » « قسم به نفس خودم ، إمام نمىتواند باشد مگر كسى كه حكم به كتاب نمايد ، و قيام به قسط كند ، و ملتزم به دين حقّ باشد . ( شاهد ما در اين جمله است ) الْحَابِسُ نَفْسَهُ عَلَى ذَاتِ اللَه ، در سويداى قلب و نيّت و فكرش غير از پروردگار هيچ نباشد ؛ نفسش از ذات خداى تعالى جدا نباشد ، دور نباشد ، و فكر و انديشه‌اش به اين طرف و آن طرف ، و لو به نحو جزئى نبايد حركت كند . »\r\nنفسش را بايد بر ذات الله تعالى حبس كند ، و هيچ خاطره و انديشه‌اى غير از پروردگار و أمر و نهى و إطاعت و تسليم و فناء در بارگاه او ، و فرود آمدن در مقام و حرم أمن او نبايد در نظر بگيرد . حضرت قسم مىخورد : فَلَعَمْرِى مَا الإمَامُ ! در اينجا مقصود إمامِ معصوم نيست ؛ إمام يعنى پيشوا . يعنى در عالم نمىتواند كسى پيشوائى كند مگر آنكه داراى اين خصوصيّات ( حابسِ نفس بر ذات خداوند تبارك و تعالى ) باشد . يعنى غير از پروردگار هيچ كلامى در او أثر نكند ؛ هيچ خاطرهء خوديّت و منيّت و شخصيّت كه چرا چنين شد ، چرا چنان نشد ؟ چرا فلان كس به من بى احترامى كرد ؟ چرا فلان كس چنين كرد ، چنان كرد ؟ اين حرفها بالكلّيّه بايد دور ريخته شود . مثل أمير المؤمنين عليه السّلام كه ميگويد : يك ضربت به من زد ، شما هم يك ضربت به او بزنيد ؛ مبادا ديگران را\r\n\r\n\r\n","description":"","footnote":"\r\n( 1 ) « إرشاد » مفيد ، طبع آخوندى ، ص 186\r\n","page_name":" 78 ","page_number":92},
  {"content":"\r\n\r\nبكشيد يا او را مُثله كنيد !\r\nبعد از اينكه عُمر را كشتند ، قاتل عمر كه تنها أبولؤلؤ بود و خود را زير فرشهاى مسجد پنهان كرده بود ، در همان روز و با همان دشنه بر شكم خود زد و خود را كشت . پسر عمر ( عُبَيد الله ) يك نفر از ايرانيها به نام هرمزان را گرفت و او را به اتّهام اينكه با أبولؤلؤ دست داشته است كشت . أمير المؤمنين عليه السّلام خيلى پافشارى كرد كه اين مرد بايد كشته شود . عبيد الله بن عمر بدون جهت قتل نفس يك ايرانى بنام هرمزان كرده است ؛ و آنكه عمر را كشت أبولؤلؤ بود و كس ديگر را نمىتوان كشت ، حتّى اگر إثبات شود كه با أبولؤلؤ دست داشته است ؛ و اين باعث قتل او نمىشود . اينك كه عبيد الله آمده است و هرمزان را كشته است ، او قاتل است و بايد به قصاص قتل عمدىِ بدون جهت كشته شود .\r\nآنقدر كه أمير المؤمنين عليه السّلام روى اين أمر پافشارى كرد ، بر حكومت خودش پافشارى نكرد . اين براى چيست ؟ اينرا ميگويند إمام ، كه وقتى بر فرق او ضربت مىزنند و فرقش در محراب شكافته مىشود ، ميگويد يك ضربه به من زده است يك ضربت بر او بزنيد ؛ كس ديگرى را نگيريد ؛ دست به شمشير نبريد و در ميان قبائل نگوئيد : قُتِلَ أَمِيرُالْمُؤْمِنِينَ ! و مردم را از دم تيغ نگذرانيد . حتّى أفرادى كه با ابن ملجم دست داشته‌اند مثل أشعث بن قيس و وَرْدان و شَبيب ، اينها را نكشت و دستور كشتن هم نداد . آنها مجازاتشان مجازات ديگرى است ؛ مجازات قتل نيست ؛ مجازات معاونين قاتل است و آن حكم ديگرى است .\r\nكيست كه بتواند اين حكم را إجرا كند ؟ ! اگر يكنفر را بكشند ، ده نفر ديگر را هم با قاتل مىكشند كه اينها همه در قتل دست داشته اند ! ولى حكم إسلام اينست كه خدا فرمود :  أَنَّ النَّفْسَ بِالنَّفْسِ  « 1 » . « يك نفس در مقابل يك نفس . » دو نفس در مقابل يك نفس غلط است . و آن كسى كه زمام امور را در دست\r\n\r\n\r\n","description":"","footnote":"\r\n( 1 ) قسمتى از آيه 45 ، از سورهء 5 : المآئد\r\n","page_name":" 79 ","page_number":93},
  {"content":"\r\n\r\nمى گيرد ، بايد طبق سنّت إلهى باشد و أهواء و آراء و أفكار در او أثر نكند ، او را نلغزاند ، تكان ندهد ، طبق قانون خدا عمل كند ؛ او مىشود أمير المؤمنين و ديگران ميشوند معاويه .\r\nوالى ولايت و حكومت كه أعلم و أبصر و أفقه أفراد امّت است بايد با عالم غيب رابطه داشته باشد ؛ غافل نبايد بشود ، ريسمانش از بالا نبايد بريده گردد ، و مراجعات و هياهوى عالم كثرت و غوغاى أفكار و أهواء و أنظار ، وى را به هيچ سو نكشاند . شبها با قدم راستين در محراب عبادت از حقائق آن عالم دريابد و در خود ذخيره كند ؛ و روزها در عالم كثرت از آن ذخيره بهره‌مند گردد .\r\n  إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا إِنَّ لَكَ فِي النَّهارِ سَبْحاً طَوِيلًا   . « 1 »\r\n« آن سياهى شب كه پيدا مىشود و در عالم ظهور و بروز مىكند ، براى ايستادن در محراب عبادت و گفتار راستين خيلى بهتر است ؛ آن سياهى ، قدم را براى جلب منافع و فيوضات ربّانى استوارتر قرار ميدهد و پا را محكم‌تر مىگذارد . أمّا همين كه روز بر آمد ، اى پيغمبر ، برو و در اين درياى كثرت شنا كن ، يك شناى طويلى ، شب بگير و روز مصرف كن . »\r\nدر « عدّة الدّاعى » ابن فهد حلّى از حضرت سيّد الاوصياء ، از حضرت سيّدة النّساء فاطمة زهراء سلام الله عليها روايت كرده است كه فرمود :\r\nمَنْ أَصْعَدَ إلَى اللَهِ خَالِصَ عِبَادَتِهِ أَهْبَطَ اللَهُ أَفْضَلَ مَصْلِحَتِهِ .\r\n« كسى كه خالص عبادت ، يعنى عبادت خالص و پاك ، دعاى خالص و پاك ، عبادت بدون رنگ و شبهه را به سوى خدا بالا ببرد ، خداوند بهترين مصلحت او را از بالا به سوى او نازل مىكند . » حاكم شرع بايد بهترين عبادت و بهترين خواست و بهترين نياز قلبى خود را به سوى خدا بالا ببرد تا اينكه خدا هم بهترين مصلحت را بر او نازل كند .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n\r\n","description":"","footnote":"\r\n( 1 ) آيه 6 و 7 ، از سورهء 73 : المزّمّل\r\n","page_name":" 80 ","page_number":94},
  {"content":"\r\n\r\n\r\nدرس چهل و يكم : در روايات نيز متشابهات به محكمات ، و ظواهر به نصوص بر مىگردد\r\n\r\n","description":"","footnote":"","page_name":" 81 ","page_number":95},
  {"content":"\r\n . \r\n","description":"","footnote":"","page_name":" 82 ","page_number":96},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\n\r\nإطلاق روايات حرمت قيام را بايد به زمان عدم إمكان اختصاص داد\r\nهمانطور كه در قرآن آيات محكمات و متشابهات وجود دارد و طبق نصّ قرآن بايد متشابهات را به محكمات برگرداند ، در أخبار أئمّه عليهم السّلام نيز محكمات و متشابهات هست و طبق فرمايشات خود آن بزرگواران بايد متشابهات از أحاديث را به محكمات از أحاديث برگرداند . و قاعدهء مجمل و مبيّن ، و متشابه و محكم همه جا سارى و جارى است ؛ و در محاورات عرفيّه نيز مسأله همينطور است .\r\nمثلًا اگر خطابه‌اى را كه در يك سياق وارد شده است در نظر بگيريم ، بايد صدر و ذيلش را با همديگر ملاحظه كنيم و بسنجيم ؛ اگر در يك جمله‌اى إجمال بود جملهء ديگر بيان اوست و اگر در يك جا مطلب خفىّ بود قرينهء ديگر مبيِّن اوست .\r\nأخبارى كه ظاهراً دلالت بر عدم جواز قيام در زمان غيبت دارند ، مانند : كُلُّ رَايَةٍ تُرْفَعُ قَبْلَ قِيَامِ الْقَآئِمِ فَصَاحِبُهَا طَاغُوتٌ يُعْبَدُ مِنْ دُونِ اللَهِ عَزَّ وَ جَلَّ ، و أمثال آن كه مورد بحث قرار گرفتند ، بايد بر أساس إرجاع به محكمات معنى خود را نشان دهند .\r\nاز آنچه در دروس سابقه ذكر شد ، روشن شد كه مقصود ، عدم قيام بَتّى و\r\n\r\n","description":"","footnote":"","page_name":" 83 ","page_number":97},
  {"content":"\r\n\r\nهميشگى على الإطلاق نيست ، بلكه در موارد خاصّه و در جائيست كه قيام يا بعنوان مقابله در مقابل أئمّهء حقّ عليهم السّلام باشد و يا در غير ممشَى و مَجرى و خواستهء آنها قرار گيرد . و أمّا اگر در مجرى و ممشاى آنها واقع شد ، اين ديگر غير قابل قبول است كه بگوئيم : در اينجا منع شده است . زيرا آيات قرآن و أخبار كثيرهء مستفيضهء متواتره ( بالتّواتر المعنوى ) دلالت دارد بر اينكه : إنسان بايستى از ظلم جلوگيرى كند و حقّ مظلوم را بگيرد و زير بار ولايت كفّار نباشد . و حقيقت إسلام بستگى به استقلال إيمان و خروج از زىّ عبوديّت كفر دارد .\r\nاين مسائل يكى دو تا نيست كه إنسان بتواند به آسانى از آن عبور كند ، بلكه قرآن و أخبارِ ما را فرا گرفته است ؛ و أصل ولايت فقيه بر همين أساس بنيان گذارى شده است . و همانطور كه ذكر شد ولايت فقيه يك أمر عقلى است . يعنى بعد از اينكه دانستيم : هيچ جمعيّتى بدون سرپرست دوام پيدا نمىكند ، حتّى إنسانهاى دور از تمدّن جنگل هم يك سرپرست و رئيس براى خود دارند ، و حتّى حيوانات هم اگر مجتمع باشند براى خودشان رئيس دارند و اين داشتن رئيس يك أمر فطرى است ؛ بنابراين ، خداوند علىّ أعلى نميتواند يك جمعيّتى را كه با يكديگر مجتمعند بدون رئيس و سرپرست قرار بدهد . و إنسان مدنىّ بالطّبع است و گزيرى ندارد از اينكه با يكديگر در تحت يك فرمانى زندگى كند كه جامع شتات و متفرّقات آنها باشد . آنوقت آن شخص ولىّ به حكم عقل بايستى كه بهترين و پسنديده‌ترين و پاكترين و عاقلترين و عالمترين و كار آمدترين أفراد آن مجتمع باشد . و اين معنى ولايت فقيه است .\r\nبناءً عليهذا اين دسته از أخبار نميتواند بگويد : شما أصلًا سرپرست نداشته باشيد ؛ بلكه جامعه بايد سرپرست داشته باشد . سرپرست خوب كيست ؟ يا فقيه عالم و عادل و أفقه امّت است ، يا غير اوست . غير او كه موجب تفضيل مفضول بر فاضل است و غلط ؛ بنابراين منحصر در أوّل خواهد شد .\r\nو اينكه ابن أبى الحديد ميگويد : الْحَمْدُ لِلَّهِ الَّذى فَضَّلَ الْمَفْضولَ عَلَى\r\n\r\n","description":"","footnote":"","page_name":" 84 ","page_number":98},
  {"content":"\r\n\r\nالافْضَلِ ، حرف بسيار غلطى است . خداوند هيچگاه مفضول را بر أفضل ترجيح نخواهد داد . آن حكم جنگل است كه مفضول را بر أفضل ترجيح ميدهد ؛ و سقيفهء بنى ساعده كه مفضول را بر أفضل ترجيح داد حكم خدا نبود ، بلكه حكم جنگل بود . حكم خدا همان است كه أفضل را بر فاضل ترجيح ميدهد عقلًا و فطرةً . و اين بدين معنى است كه : حال كه جامعه نياز به سرپرست دارد حتماً بايد بهترين أفراد باشد ؛ و ولايت فقيه غير از اين چيزى نيست .\r\nو اين مسأله آنچنان بغرنج و پيچيده نيست كه در حقّ آن خود را به زحمت انداخته و در عُسر و حرج قرار بدهيم ؛ بلكه رجوع إنسان به مرجعى كه امور دينى و اجتماعى او را به بهترين وجه متكفّل شود ، رجوع به ولىّ فقيه أعلم و أتقى و أفضل است ، و همين معناى ولايت فقيه و حكومت إسلامى است . حاكم إسلام يعنى كسى كه حكمش بر إنسان نافذ است ؛ چه نفوذ حكم او در زمان تقيّه و عدم تشكيل حكومت إسلامى باشد ، و چه در زمان بروز و بسط يد حاكم شرع و عدم تقيّه در آن زمان . در بعضى أوقات مردم با حاكم بيعت ميكنند و حاكم حكم خود را إبراز و إظهار مىكند ، اين مىشود بروز ؛ و اگر إظهار نكند تقيّه است .\r\nو على كلّ تقدير ، حكم فقط بايد بدست أعلم امّت باشد و لازمهء اين معنى همان حكومت و دفع ظلم و رسيدگى به حقوق مظلومين و دفع دشمنان و ظالمين و نگهدارى مرزهاى مسلمين و رسيدن به حوائج آنها از جهت دنيا و دين است .\r\nبر اين أساس اگر در روايتى ديديم كه مىگفت : هيچ قيامى تا زمان ظهور جائز نيست و باطل است بالضّرورة الدّينيّه ، معنيش اين إطلاقى كه ما خيال مىكنيم نيست ، بلكه بايد در مساق خاصّى قرار داده شود كه ذكرش گذشت ؛ و إلّا منافات با ضرورت دين پيدا مىكند .\r\n\r\nآيات وجوب هجرت و دفع ظلم و عدم تمكين از ظالمان\r\nاز جمله أدلّهء وجوب إقامهء دولت إسلام و خروج از تحت قيمومت كفر و\r\n\r\n","description":"","footnote":"","page_name":" 85 ","page_number":99},
  {"content":"\r\n\r\nظلم ، اين آيات مباركات است :\r\n إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَ ساءَتْ مَصِيراً   إِلَّا الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا   فَأُولئِكَ عَسَى اللَّهُ أَنْ يَعْفُوَ عَنْهُمْ وَ كانَ اللَّهُ عَفُوًّا غَفُوراً   وَ مَنْ يُهاجِرْ فِي سَبِيلِ اللَّهِ يَجِدْ فِي الْأَرْضِ مُراغَماً كَثِيراً وَ سَعَةً وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ وَ كانَ اللَّهُ غَفُوراً رَحِيماً  . « 1 »\r\n« كسانى كه مىميرند و ملَئكهء غضب جان آنها را توفيه مىكنند ( يعنى به تمام معنى بيرون ميكشند و با خود نگه ميدارند ) در حالى كه اينان أفرادى هستند كه به خودشان ظلم كرده‌اند ، ظلم به نفس كرده‌اند ، ملَئكه به اينها ميگويند : در اين دنيا كجا بوديد ؟ ! چرا اينقدر به نفس خود ظلم كرديد ؟ ! چرا اينقدر بدبخت شديد ؟ ! چرا تحمّل ظلم كرديد ؟ ! آنها ميگويند : ما در روى زمين مستضعف بوديم ؛ يعنى مورد تعدّى و تجاوز ظالم قرار گرفتيم و گردنكشان و سركردگان آنها ، ما را در زير مهميز عبوديّت خود قرار داده ، و ما را به عنوان استعباد و عبوديّت خود گرفتند ؛ لذا خواهى نخواهى در تحت آن حكومت استكبارى كه ما را ضعيف شمردند ، نمىتوانستيم بيش از اين مقدار كارى كنيم . ما در تحت قدرت قاهرهء ديگران بوديم ؛ نه اينكه خودمان فى حدّ نفسه جنايتكار باشيم و بخواهيم به نفوس خود ظلم كرده باشيم . ملَئكه به اينها ميگويند : مگر زمين خدا واسع نبود ؟ ! چرا شما مهاجرت نكرديد ؟ ! از اينجا بر مىخاستيد ؛ از تحت لواء كفر و أفرادى كه در اينجا زندگى مىكنند حركت مىكرديد و در جاى ديگر قرار ميگرفتيد . اين زمينِ واسع خداست ؛ در آنجا به آزادى زندگى مىكرديد كه نتوانيد به نفس خود ظلم كنيد و مورد استضعاف\r\n\r\n\r\n","description":"","footnote":"\r\n( 1 ) آيه 97 تا 100 ، از سورهء 4 : النّسآء\r\n","page_name":" 86 ","page_number":100},
  {"content":"\r\n\r\nمستكبران قرار گيريد !\r\nاين أفرادى كه به نفس خود ظلم كردند و ملَئكهء قبض روح ، آنها را بيرون مىكنند ، جايگاهشان جهنّم است و بد بازگشتى است جهنّم . مگر آن أفرادى از زنان يا مردان يا فرزندانى كه مورد استضعاف قرار گرفتند و نميتوانند مهاجرت كنند . خودشان قدرت ندارند ، قوّهء فكرى و قوّهء مالى ندارند ، قوّهء بدنى ندارند . نه مىتوانند براى خروج از زىّ كفر و لواء كفر حيله‌اى كنند ، و نه مىتوانند براى فرار و هجرت راهى پيدا كنند . اينها مستضعفين هستند نه آن گردنكشان و أفراد با علم و درايت كه مىگويند :  كُنَّا مُسْتَضْعَفِينَ فِي الْأَرْضِ  . آنها كه قدرت بر مهاجرت دارند مستضعف نيستند ؛ مستضعف آن كسانى هستند كه قدرت بر مهاجرت ندارند :  لا يَسْتَطِيعُونَ حِيلَةً وَ لا يَهْتَدُونَ سَبِيلًا  . اميد است كه خداوند علىّ أعلى از آنها بگذرد ، و خداوند عفوّ و غفور است .\r\nو كسى كه در راه خدا هجرت كند ،  يَجِدْ فِي الْأَرْضِ مُراغَماً كَثِيراً وَ سَعَةً  ، در روى اين زمين مُراغَم كثيرى مىيابد . چه تعبير عالى فرموده است ! « مُراغَم » يعنى جاهاى بسيارى را كه در آنجا مىتواند دماغ كفر را به خاك بمالد و دشمنان و أبطال را روى زمين بيندازد و شمشير دست بگيرد و شجعان روزگار كه با دين و ناموس او نظر سوء داشته‌اند به خاك و خون بكشد .\r\nنبايد در مكّه ماند و گفت : ما نمىتوانيم از دين خود دفاع كنيم ؛ آزادى نداريم ، زيرا كه در تحت ولايت رؤساى قريش هستيم و اينها چنين و چنان ميكنند . خدا ميگويد : حركت كن ، بيرون بيا و از آن حيطه خارج شو . بيا در اين زمين واسع پروردگار و مراغم كثير آنجا با آزادى كامل دين خود را إبراز و إظهار كن . نماز خود را بلند بخوان ، أمر به معروف و نهى از منكر كن .\r\nرَغم ، يعنى به خاك ماليدن ؛ مُراغَم ، يعنى آن مكانهائى كه إنسان مىتواند به تمام معنى از حقّ خود دفاع كند و به مطلوب و منظور خاصّ خود برسد . پس تا إنسان هجرت نكند فائده ندارد ؛ مگر كسانى كه نميتوانند هجرت\r\n\r\n","description":"","footnote":"","page_name":" 87 ","page_number":101},
  {"content":"\r\n\r\nكنند كه آنها مستضعفند .\r\nهجرت بر تمام أفراد واجب است ؛ چه هجرت ظاهرى از بلدهء كفر به بلدهء إسلام ، و چه هجرت باطنى از كفر به إسلام ظاهر و إسلام باطن . و هر كس هجرت كند و از خانهء نفس بيرون بيايد ، در روى زمين آزادى و فراخ و گشايشى مىبيند كه مىتواند پرچم و لواء و رايت را برافرازد و با دشمنان روبرو شود و آنها را با شمشير و نيزه و تير براند ؛ و بر أساس إيمان و إسلام و اعتقاد خود زندگى كند .\r\nو كسى كه از خانهء خود خارج شود و هجرت بسوى خدا و رسول خدا كند ، گرچه به خدا و رسول هم نرسيده باشد و در راه مرگ او را فرا بگيرد ، أجرش با خدا بوده و ضايع نخواهد شد ؛ زيرا گرچه به خدا و رسول نرسيده است ، أمّا چون از خانه بيرون آمده و به نيّت وصول به الله و رسول الله حركت كرده است مهاجر به حساب مىآيد ؛ و چنانچه در بين راه مرگش فرا رسد خداوند غفور و رحيم است و أجر او را خواهد داد . »\r\nاين آيه به خوبى دلالت دارد بر اينكه : مردم نمىتوانند به عذر اينكه در تحت فشار و قدرت أجنبى و خارجى و تحت تعليمات و سياست آنها قرار دارند از مسؤوليّت شانه خالى كنند و بگويند : كارى از دست ما بر نمىآيد و ما معذوريم . اين آيه عذر را برداشته است و مىگويد : عذر فقط از بعضى از زنان و بچّه‌ها و مردهائى پذيرفته است كه قدرت ندارند و نمىتوانند مهاجرت كنند .\r\nدر تفسير وارد است كه حتّى وِلْدان ، يعنى آن بچّه‌هائى كه به عقل رسيده و نزديك به بلوغ هستند و مىتوانند هجرت كنند ، هجرت بر آنها هم واجب است ، و لو اينكه بالغ نشده باشند . و همچنين زنهائى كه مىتوانند هجرت كنند بر آنها هم واجب است .\r\nهجرت يعنى بيرون آمدن از زير لواء كفر و ظلم ؛ در اين صورت اگر إنسان هجرت نكند و بگويد : من كارى از دستم بر نمىآيد ؛ چه كنم ؟ بيچاره‌ام ،\r\n\r\n","description":"","footnote":"","page_name":" 88 ","page_number":102},
  {"content":"\r\n\r\nبدبختم ، ذليلم ، قدرت خارجى چنين است و چنان است ، هيچكدام پذيرفته نيست و اين آيه شامل همهء آنها خواهد شد . ميگويد : ملَئكهء غضب جان آنها را مىگيرند و آنها را به جهنّم مىبرند و وقتى كه إنسان ميخواهد بر آنها إقامهء حجّت كند ، با منطق قوىّ و برهان قوىّ خود إنسان را محكوم مىكنند و مىگويند : چرا در خانه نشستى تا اينكه دشمن بر تو وارد شود ! ؟\r\n\r\nمَنْ قُتِلَ دُونَ مَظْلَمَتِهِ فَهُوَ شَهِيدٌ\r\nرسول خدا صلّى الله عليه و آله و سلّم فرمود :\r\nمَنْ قُتِلَ دُونَ مَظْلَمَتِهِ فَهُوَ شَهِيدٌ . « اگر كسى در راه إحقاق حقّى كه از او سلب شده است كشته شود شهيد است . » مثلًا اگر جان او مورد تعدّى قرار گرفته و در راه دفاع از آن كشته شود شهيد است . چون كسى كه ميخواهد إنسان را ظلماً بكشد و إنسان براى حفظ جان خود دفاع كند ، در برابر مظلمه دفاع كرده است . و يا كسى كه بخواهد از ناموس و يا أموال خود دفاع كند و كشته بشود شهيد به حساب مىآيد .\r\nبايد توجّه نمود مبادا فكر ما آنقدر به إنحراف رود كه آن محكمات و ضروريّات دين ، جاى خود را به مطالب خلاف واقع بدهد !\r\nمثلًا هجرت كه در اين آيه مباركه واجب است و مىفرمايد :  وَ مَنْ يُهاجِرْ فِي سَبِيلِ اللَّهِ يَجِدْ فِي الْأَرْضِ مُراغَماً كَثِيراً وَ سَعَةً  ، در مورد پيامبر اينچنين است . خداوند به پيغمبرش أمر مىكند كه مكّه را رها كن و به مدينه برو ! مكّهء مشرّفه ، يعنى خانهء حضرت إبراهيم ، حضرت آدم ، و محلّ آباء و أجداد رسول خدا و مردان موحّد كه قدمت چندين هزار ساله دارد و مدفن بزرگان از مؤمنين از جمله هفتاد پيغمبر در أطراف خانهء خداست ؛ و آنجا كه حضرت إسمعيل دفن شده است و مدفن حضرت هاجر است را بايد رها كرد و به مدينه رفت و ديگر در مكّه نبود . اين مكّه ديگر دار النّور نيست ، دار الظّلمه است . پيغمبر پس از اينكه به مدينه هجرت فرمود ، يكى دو سفر ديگر به مكّه رفت ولى توقّفش در آنجا كم بود و مىفرمود : دوست ندارم دو مرتبه به آن شهرى كه از آنجا هجرت\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nكرده‌ام باز گردم . با اينكه خدا ميداند چقدر قلبش به مكّه شائق و رائق است ! و أمّا آن مكّه‌اى كه پرچم أبو سفيان و بقيّة همقطارانش در آنجا باشد و إنسان را در تحت ظلم و فشار قرار بدهند ديگر آن معنويّت را ندارد . يعنى مكّه مىشود دار الظّلمه . و پيغمبر بايد بيابانها را بپيمايد و هشتاد فرسخ آنطرفتر در مدينه محلّى را بيابد كه  مُراغَماً كَثِيراً وَ سَعَةً  باشد و بتواند كفّار را به روى زمين بيندازد و دين را إعلان كند و تشكيل حكومت بدهد .\r\nتشكيل حكومت إسلام از همان وقتى بود كه پيغمبر به مدينه آمدند . تا هنگامى كه پيغمبر در مكّه بودند ( سيزده سال ) تشكيل حكومت نبود ؛ دعوت ، دعوت خصوصى يا عمومى بود ولى تشكيل حكومت نبود . از وقتى كه پيغمبر هجرت فرمود حكومت تشكيل داده شد .\r\nحضرت سيّد الشّهداء عليه السّلام به أهل كوفه مىنويسد : فَلَعَمْرِى ، مَا الإمَامُ إلَّا الْحَاكِمُ بِالْكِتَابِ ، القَآئِمُ بِالْقِسْطِ ، الدَّآئِنُ بِدِينِ الْحَقِّ ، الْحَابسُ نَفْسَهُ عَلَى ذَاتِ اللَهِ ؛ وَ السَّلام .\r\n« سوگند به نفس خودم ، إمام نيست مگر حاكم به كتاب خدا ، و آنكس كه قيام به قسط كند ، و ملتزم به دين حقّ باشد ، و نفسش را بر ذات پروردگار تعالى حبس كند . » يعنى نفسش را صد در صد گرو أوامر و نواهى و رضا و خواسته‌ها و تجليّات خدا در آورد ؛ همّ و غمّى جز تحصيل رضاى خدا نداشته باشد ؛ خواب و بيدارى و حركات و سكناتش موقوف بر خدا باشد . اين إمام است .\r\nجملهء فَلَعَمْرِى مَا الإمَامُ إطلاق دارد . و گرچه در آن زمان لفظ إمام بر خود رسول خدا صلّى الله عليه و آله و سلّم و أمير المؤمنين و حضرت إمام حسن و حضرت إمام حسين عليهم السّلام انحصار داشته است ، و تا اين زمان هم حضرت بقيّة الله عجّل الله تعالى فرجه الشّريف فرد منحصر در اين أمر است ، و هيچكس نمىتواند نام إمام بر خود بنهد ؛ أمّا إطلاق إمام از اين جهت است كه هر كس زمام امور را در هر زمان بدست گيرد بايد داراى اين صفات :\r\n\r\n","description":"","footnote":"","page_name":" 90 ","page_number":104},
  {"content":"\r\n\r\nقائم به قسط و ملتزم به دين حقّ و حاكم به كتاب ، الحَابِسُ نَفْسَهُ عَلى ذَاتِ اللَهِ باشد ؛ يعنى در مغز و فكرش غير از پروردگار و راه خدا و انديشهء خدا و سعادت و فوز مردم چيز ديگرى نبايد بوده باشد .\r\n\r\nسزاوار است حاكم قبل از إصلاح مردم به إصلاح خود پردازد\r\nابن أبى الحديد در آخر « شرح نهج البلاغة » پس از إتمام شرح حِكَم أمير المؤمنين عليه السّلام ، نهصد و نود و هشت حكمت از حكم منسوبهء به آنحضرت را إضافه كرده است . در حكمت صد و پانزدهمين چنين آورده است :\r\nيَنْبَغِى لِمَنْ وَلِىَ أمْرَ قَوْمٍ أَنْ يَبْدَأَ بِتَقْوِيمِ نَفْسِهِ قَبْلَ أَنْ يَشْرَعَ فِى تَقْوِيمِ رَعِيَّتِهِ ؛ وَ إلَّا كَانَ بِمَنْزِلَةِ مَنْ رَامَ اسْتِقَامَةَ ظِلِّ الْعُودِ قَبْلَ أنْ يَسْتَقِيمَ ذَلِكَ الْعُودُ .\r\nأمير المؤمنين عليه السّلام مىفرمايد : « سزاوار است كسى كه ولايت أمر جماعتى را در دست مىگيرد ، أوّلًا خود را بسازد سپس مردم را . أوّل ابتداء كند به آراستن و استقامت و پاكيزگى و طهارت و إيجاد عدالت در كانون ضمير خود ، قبل از اينكه شروع كند در آراستن رعيّت و تقويم عامّهء مردم و بر پاداشتن امور آنها ؛ و إلّا به منزلهء كسى است كه مىخواهد مردم را در زير چادر و سايبان قرار بدهد قبل از اينكه چوبهء آن چادر را بر پا بدارد . » تشبيه عجيبى مىفرمايند !\r\nاين مطلب روشن است كه اگر بخواهند چادرى بزنند ، چنانچه در مكّه يا عرفات و منى و سابقاً در أيّام روضه خوانى مرسوم بوده است كه چادر مىزدند ( نه اينكه نمىتوانستند در شبستان مسقّف عزادارى كنند ، بلكه چادر موضوعيّتى دارد كه نشانگر چادرهاى سيّد الشّهداء عليه السّلام است . چون روضه خوانىهائى كه مىكردند مىخواستند زير چادر بنشينند و زير چادر روضه خوانى كنند - به همانگونه‌اى كه وقتى حضرت سيّد الشّهداء عليه السّلام به كربلا آمدند خيام را بر پا كردند - و خيلى هم فكر خوبى بود ) يك ديرك يا در بعضى از چادرهاى بزرگ دو ديرك زير آن قرار مىدادند ؛ يعنى أوّل چوب را بر سر پا ميكنند بعد خيمه را روى سرش مياندازند . هيچ ديده شده است كسى بتواند چادر بزند و أفرادى را در زير چادر و سايبان از گرما و آفتاب محفوظ بدارد قبل از\r\n\r\n","description":"","footnote":"","page_name":" 91 ","page_number":105},
  {"content":"\r\n\r\nآنكه اين ديرك را بزند ؟ اين معنى ندارد . چادر بر روى پايه و ديرك خود استوار است .\r\nحضرت ميفرمايد : كسى كه ولايت أمر مردم را در دست دارد ، در حكم ديرك چادر است و آن إمارتى را كه بر مردم دارد حكم چادر آن را دارد . إصلاح و آسايش مردم محال است متحقّق بشود مگر اينكه خود إنسان آراسته شود . محال است كسى بتواند در ميان مردم عدالت إجتماعى برقرار كند قبل از اينكه خودش واقعاً طالب عدالت و روحش عادل باشد . محال است إنسان مردم را نماز خوان كند قبل از اينكه خودش نماز خوان باشد . محال است مردم را به جهاد وادار كرد قبل از اينكه خودش مجاهد فى سبيل الله باشد . محال است إنسان مردم را به قرآن و تعليمات قرآن آشنا كند قبل از اينكه خودش قرآن را بفهمد و بدان عمل كند !\r\nحضرت ميفرمايد : كسى كه ولايت أمر مردم را در دست مىگيرد حكم ديرك چادر را دارد . محال است اين چادر بر مردم سايه بيندازد قبل از اينكه خود اين پايه برقرار بشود .\r\nأمير المؤمنين عليه السّلام هنگاميكه مىخواستند مالك أشتر را به مصر بفرستند ، رساله‌اى به او نوشتند - كه مقدار كمى از اين رساله سابقاً بيان شد - و در واقع بعنوان دستور العمل با خود مالك فرستادند ؛ ولى قبل از اينكه مالك به مصر برسد و اين دستور العمل را به مرحلهء إجراء در بياورد معاويه او را شهيد كرد . يعنى بوسيلهء يكى از غلام‌هاى عثمان يا عمر كه با مالك همسفر بود و طريق آشنائى و مودّت و خلوص را با او در پيش گرفت و خود را از خواصّ و خصّيصين مالك إرائه داد ، قبل از اينكه به مصر برسد زهرى در عسل ريخت و به مالك خوراند و مالك همانجا به شهادت رسيد . بعد اين نامه بدست بنى اميّه افتاد و بنى اميّه چه در مصر و چه در غرب ( أندُلُس ) بناى كار خود را عمل بر روى همين نامه قرار دادند ؛ و اين نامه را هم به خود منسوب كردند . بعد كه\r\n\r\n","description":"","footnote":"","page_name":" 92 ","page_number":106},
  {"content":"\r\n\r\nحكومت بنى اميّه در مغرب ( أندلس ) بر چيده شد و اين نامه به اينطرف آمد ، معلوم شد كه قضايا از چه قرارى بوده ، و از چه مسيرى شروع شده و سر درآورده است ! زيرا گرچه حكومت بنى اميّه در مشرق بواسطهء بنى عبّاس برداشته شد ليكن حكومت آنها در مغرب تا دويست سال و أندى باقى ماند . و اين نامه را بعد به زبانهاى مختلف ترجمه كردند ؛ و مىگويند : امروز قوانين أساسى تمام ملل راقى دنيا از روى اين نامه تنظيم شده است .\r\n\r\nفقيه حاكم شرع بايد پيوسته نامه أمير المؤمنين عليه السّلام را مطالعه ، و طبق آن رفتار كند\r\nو مرحوم نائينى در « تنبيه الامّة و تنزيه الملّة » مىگويد : آية الله فقيه كبير مرحوم حاج ميرزا محمّد حسن شيرازى رحمة الله عليه هميشه اين نامه را مطالعه مىكرد ؛ چون دستور أمير المؤمنين عليه السّلام است به ولىّ خود مالك كه بعنوان حاكم مصر او را به ولايت آنجا برگزيده است . و حاج ميرزا محمّد حسن شيرازى هم كه ولىّ فقيه مسلمين بود دائماً اين نامه را مطالعه ميكرد كه مبادا از آن تخطّى حاصل بشود ، مبادا فرعونيّت انسان را بگيرد ، مبادا جبروتيّت إنسان را بگيرد .\r\nاين نامه ، نامهء عجيبى است و واقعاً همه چيز در آن هست ! مرحوم نائينى مىگويد : سزاوار است كه همهء علماء به مرحوم حاج ميرزا محمّد حسن شيرازى تأسّى كنند و اين نامه را با خود داشته باشند و پيوسته مطالعه كنند ؛ نه اينكه يك مرتبه مطالعه كنند و بگويند : ما يك مرتبه « نهج البلاغة » را با شرحش مطالعه كرديم و ديگر نيازى نيست .\r\nاين نامه مثل نماز ميماند . إنسان نماز صبح را كه خواند ، ظهر كه مىشود باز بايد نماز بخواند ، عصر هم بايد نماز بخواند ، مغرب و عشاء هم بايد نماز بخواند ، فردا هم همينطور . نبايد بگوئيم : خدا يكى است ديگر ؛ الله أكبر ، تمام شد و رفت ؛ ديگر چرا دو مرتبه بگوئيم ؟ زيرا آن الله أكبر أوّل ، الله أكبر ديگرى بود و الله أكبر دوّم ، الله أكبر ديگرى است . غذائى كه صبح و ظهر مىخوريم گرچه در شكل و كميّت يكى باشند أمّا دو غذاست و دو أثر دارد . اين نامه حكم\r\n\r\n","description":"","footnote":"","page_name":" 93 ","page_number":107},
  {"content":"\r\n\r\nغذاى روح است ، مثل نماز است و دائماً إنسان بايد بخواند .\r\nبارى ، اينكه حضرت ميفرمايد : ثُمَّ اعْلَمْ يَا مَالِكُ ! مثل اين است كه أمير المؤمنين به ما خطاب مىكند ! و ما بايد مرتّب عبارتهايش را بخوانيم تا اينكه پيوسته جان و روح ما با اين مطالب انس پيدا كند و ساخته شود ، و إلّا مِن حيث لا نشعر از دست مىرويم . رياست و حكومت طورى است كه كم كم به إنسان أثر مىكند ؛ و مثل بادى است كه مىوزد و كم كم بعضى از چيزها را با خود بر مىدارد و ميبرد ؛ و چون به تدريج ميبرد إنسان نمىفهمد ؛ كم كم روح أنانيّت و استكبار و خودمنشى و خود رأيى در إنسان مىآورد و به عنوان رياست و حكومت أمر و نهى مىكند در حالى كه خود خبر ندارد كه از دست رفته است . و هيچ چاره‌اى نيست جز اينكه إنسان پيوسته خودش را در مسكنت و عبوديّت قرار بدهد ؛ و هيچ راهى نيست جز اينكه اين نامه را پيوسته إنسان مطالعه كند .\r\nاز جمله مطالبى كه أمير المؤمنين عليه السّلام راجع به خودسازى مالك در اين نامه به او تذكّر مىدهند اين است :\r\nثُمَّ أُمُورٌ مِنْ أُمُورِكَ لَابُدَّ لَكَ مِنْ مُبَاشَرَتِهَا ؛ مِنْهَا إجَابَةُ عُمَّالِكَ بِمَا يَعْيَا عَنْهُ كُتَّابُكَ .\r\n« اى مالك ! پس از بيان مسائلى كه راجع به أصناف هفت گانهء ملّت به تو گوشزد نموديم ، اينك امورى است كه اختصاص به تو دارد و تو بايد مباشر آن باشى و نمىتوانى آنها را به كس ديگرى بسپارى !\r\nاز جملهء آن امور اين مطلب است : چنانچه كُتّاب و نويسندگانى كه شرح مراجعات عمّال و مردم را به تو گزارش مىدهند بواسطهء ازدياد مراجعات و تراكم مرافعات نتوانند آنطور كه بايد و شايد مطالب را به تو ياد آورى كنند ، در اين صورت تو خود بايد سراغ عمّال خود به روى و احتياجات و نياز آنها را از خودشان بشنوى تا امور مربوط به آنها بواسطهء اشتغال به امور مردم فراموش نگردد . »\r\n\r\n","description":"","footnote":"","page_name":" 94 ","page_number":108},
  {"content":"\r\n\r\n\r\n. فقيه حاكم شرع بايد حوائج مردم را در همان روز مراجعه برآورد\r\nوَ مِنْهَا إصْدَارُ حَاجَاتِ النَّاسِ يَوْمَ وُرُودِهَا عَلَيْكَ بِمَا تَحْرَجُ بِهِ صُدُورُ أَعْوَانِكَ ؛ وَ أَمْضِ لِكُلِّ يَوْمٍ عَمَلَهُ فَإنَّ لِكُلِّ يَوْمٍ مَا فِيه .\r\n« از جمله كارهائى كه بايد انجام بدهى اينست كه : حاجت روزمرهء مردم را در همانروز بر آورده كنى و به فردا نيندازى ! آن حاجاتى را كه أعوان و كارمندان تو خسته مىشوند و نمىتوانند همانروز انجام دهند ؛ يا غالباً براى آنها مشكل است كه پس از كارهاى زياد مردم به آنها مراجعه كنند ، و دوست دارند به فردا و پس فردا بيندازند و مردم را از امروز به فردا و پس فردا حوالت كنند ، آنها را خودت انجام بده ! أعوان تو خسته مىشوند ؛ نبايد بگذارى خسته بشوند ؛ و اگر خسته شدند بايد خودت انجام بدهى ؛ و مبادا حاجات مردم را از روز مراجعه به تأخير بيندازى ! و كار هر روز را همانروز انجام بده ، زيرا هر روزى ظرف براى عمل آن روز و حاجت آن روز است ؛ فردا ظرف ديگرى است و مظروف ديگرى دارد . »\r\n\r\nفقيه حاكم شرع بايد نفيس‌ترين أوقات را براى عبادت خود قرار دهد\r\nوَ اجْعَلْ لِنَفْسِكَ فِيمَا بَيْنَكَ وَ بَيْنَ اللَهِ أَفْضَلَ تِلْكَ الْمَوَاقِيتِ ، وَ أَجْزَلَ تِلْكَ الاقْسَامِ ؛ وَ إنْ كَانَتْ كُلُّهَا لِلَّهِ إذَا صَلَحَتْ فِيهَا النِّيَّةُ وَ سَلِمَتْ مِنْهَا الرَّعِيَّةُ .\r\n« بهترين و با فضيلت‌ترين أوقات را از تمام اين أوقاتى كه براى مردم مصرف مىكنى آنوقتى قرار ده كه خودت ما بين خود و خدا خلوت دارى ! جزيل‌ترين و با فضيلت‌ترين أوقات را آن وقت قرار بده ؛ اگرچه همهء اين وقتها مال خداست و همهء اين كارها مال اوست ، اگر نيّت صالح باشد و رعيّت در سلامت به سر ببرند ؛ و ليكن آن وقتى را كه مىخواهى ميان خود و خدا به راز و نياز مشغول باشى بايد پاكيزه‌ترين أوقات تو باشد . »\r\nببينيد چقدر مطلب را عالى بيان مىكند ! مىفرمايد : تو تمام أوقاتت را صرف مردم مىكنى ؛ و به عنوان اينكه فقيهم ، فتوى مىدهم ، مدرّسم ، درس مىدهم ، مسائل مردم را پاسخ مىدهم ، شهريّه قسمت مىكنم ، بايد به أمر مردم رسيدگى كنم و جواب كتبى استفتائات مردم را بدهم ؛ اگر جواب\r\n\r\n","description":"","footnote":"","page_name":" 95 ","page_number":109},
  {"content":"\r\n\r\nاستفتائات مردم را ندهم فلان استفتائى كه از هند آمده است بى جواب مىماند و چه و چه مىشود ، خود را مشغول مىدارى و حال عبادت براى تو باقى نمىماند . در نتيجه نمازى كه مىخوانى از روى كسالت و خستگى است ؛ نه حال نافله دارى نه حال ذكر و نه حال توجّه و فكر ، و چه بسا نماز هم از أوّل وقت عقب بيفتد و به أقلّ واجب اكتفا شود ، آن هم از روى كسالت .\r\nآدمى كه زحمت كشيده و خسته شده ، فعّاليّت كرده و در امور اجتماعى بنيه و توانش را از دست داده كه ديگر حال نماز ندارد ؛ آنوقت نمازش را از روى كسالت مىخواند . يعنى بدترين حالات و پائين‌ترين أوقات خود را براى نماز مىگذارد .\r\nآن هنگام كه سر حال و با نشاط است سخنرانى مىكند ، خطابه مىخواند ، درس مىدهد ، بحث مىكند و با نشاط به كارهاى مردم و به وزراء و سفراء رسيدگى مىكند و مراقب است كه مبادا خداى نكرده جمله‌اى غلط از او صادر شود ؛ و أمّا نماز مىماند براى رديفهاى آخر !\r\nحضرت مىفرمايد : مطلب به عكس است ؛ تو كه دارى براى مردم كار مىكنى ، مردم مال خدا هستند ؛ اگر نيّت تو صاف و صادق باشد مردم را درست هدايت خواهى نمود ، و اگر از آن صراط و ممشاى حقّ و حقيقت تجاوز كنى هدايت آنها هم هدايت نخواهد بود . تو بايد از خدا بگيرى و به مردم پخش كنى ! بايد حال داشته باشى تا از خدا بگيرى و بر مردم إنفاق كنى ؛ وقتى حال ندارى چطور به مردم پخش خواهى نمود ؟ !  ضَعُفَ الطَّالِبُ وَ الْمَطْلُوبُ .  « 1 »\r\nميگويند : شيخ أنصارى رحمة الله عليه به شاگردان دستور مىداد كه حتماً بايد نماز شب بخوانند و خيلى روى اين معنى تأكيد داشت و بعضى از شاگردها مىگفتند : آخر جناب شيخ ، تو كه مىبينى تمام أوقات ما به درس و بحث و مطالعه و نوشتن مىگذرد و أصلًا فراغت براى نماز شب نداريم ، ما چه\r\n\r\n\r\n","description":"","footnote":"\r\n( 1 ) قسمتى از آيه 73 ، از سورهء 22 : الحجّ\r\n","page_name":" 96 ","page_number":110},
  {"content":"\r\n\r\nكنيم ؟ ! آيا نماز شب مقدّم است يا اين امور ؟ !\r\nمرحوم شيخ گفت : اين حرفهاى شما بهانه است . شما قِرْشه مىكشيد يا نه ؟ ! ( عربها به قليان قرشه مىگويند و قليان زياد مىكشند ) شما فرض كنيد يك قرشه مىكشيد ؛ يك قرشه كشيدن پنج دقيقه ، ده دقيقه بيشتر طول مىكشد ؟ ! همين نماز شبى كه شما مىخوانيد بجاى قرشه ! يك قرشه را تعطيل كنيد ، نماز شب بخوانيد .\r\nو واقعاً هم ما بهانه مىآوريم . ما وقتى مىنشينيم سر سفره مىخواهيم غذا بخوريم ، وقتى در آداب اجتماعى سخنى داريم و وقت خود را به تعارفات مىگذرانيم ، به هيچ وجه به حساب نمىآوريم ؛ أمّا دو دقيقه كه مىخواهيم نماز بخوانيم گويا به نزِع روان افتاده‌ايم و آتش به جان ما افتاده است .\r\nمى گويند : بايد إنسان در امور اجتماعى دخالت كند ! پس بيچاره‌ها چه مىشوند ؟ يتيم‌ها چه مىشوند ؟ و چه و چه ؟ مىگوئيم : كدام شخص بايد به امور ايشان رسيدگى كند ؟ آن شخصى كه خودش رابطه‌اش را با خدا برقرار نكرده است ؟ !\r\nحضرت مىفرمايد : اى مالك ! تمام دستوراتى را كه به تو مىدهم بجاى خود محفوظ ؛ ولى بايد بهترين أوقاتت را با خدا خلوت كنى ! بقيّهء أوقات مال سائر مردم . اگر اينطور شد همهء مردم بركت مىبرند ، و گرنه هم خودت ضايع شده‌اى و هم سائر مردم ضايع شده‌اند .\r\nگاندى جمله‌اى دارد كه بسيار جملهء زيبائى است . مىگويد : اروپائيها طبيعت و دنيا را شناختند و خود را نشناختند ؛ و چون خود را نشناختند ، هم خود را ضايع كردند و هم دنيا را !\r\nأمير المؤمنين عليه السّلام خيلى خوب مىفرمايد : وَلْيَكُنْ فِى خَآصَّةِ مَا تُخْلِصُ بِهِ لِلَّهِ دِينَكَ إقَامَةُ فَرَآئِضِهِ الَّتِى هِىَ لَهُ خَآصَّةً . فَأَعْطِ اللَهَ مِنْ بَدَنِكَ فِى لَيْلِكَ وَ نَهَارِكَ ؛ وَ وَفِّ مَا قَرَّبْتَ بِهِ إلَى اللَهِ مِنْ ذَلِكَ كَامِلا غَيْرَ مَثْلُومٍ وَ لَا مَنْقُوصٍ ،\r\n\r\n","description":"","footnote":"","page_name":" 97 ","page_number":111},
  {"content":"\r\n\r\nبَالِغًا مِنْ بَدَنِكَ مَا بَلَغَ .\r\n« از آن اختصاصىترين چيزها و خصوصىترين كارهائى را كه متقرّبًا إلى الله انجام مىدهى ، و با آن كارها دينت و آئينت را براى خدا پاك و پاكيزه مىكنى بايد إقامهء فرائض خدا باشد ، كه آن فرائض اختصاص به خدا دارد ( به فرائض بايد خيلى أهمّيّت بدهى ، و بهترين كارها و بهترين أعمال قُربىِ تو بايستى عبادات خودت باشد ) . بنابراين ، از بدن خود در شب و روز براى خدا مايه بگذار ، و آنچه را بواسطهء أعمال مقرِّب به خداوند انجام ميدهى ، آنها را بطور وافى و كافى انجام بده ؛ عملت شكسته و كوتاه و سوراخ نباشد . بدنت را به خدا بده ، بَلَغَ ما بَلَغَ . ( هر چه بيشتر در محراب عبادت بايست و بگذار بدن خسته بشود ، پاهايت خواب برود ، مهمّ نيست . در روزهاى گرم تابستان روزه بگير بگذار فشار بر بدنت وارد شود ؛ اين كار را بكن ، چون عواقب ، بسيار وخيم است . خيال نكنى اكنون كه من ترا ولىّ خود قرار دادم و به عنوان ولايت به مصر فرستادم ، تو به روى آنجا و بگوئى : من نائب أمير المؤمنين هستم و بايد به كارهاى مردم مراجعه كنم ، و توجّه به نفس و مراقبه ديگر بس است ؛ بايد اينك دو اسبه و چهار نعله به امور اجتماعى و إصلاحات دست زد ! تا به حال كه عبادت كرديم كفايت مىكند ) . »\r\nوَ إيَّاكَ وَ الإعْجَابَ بِنَفْسِكَ وَ الثِّقَةَ بِمَا يُعْجِبُكَ مِنْهَا وَ حُبَّ الإطْرَآء ! فَإنَّ ذَلِكَ مِنْ أَوْثَقِ فُرَصِ الشَّيْطَانِ فِى نَفْسِهِ لِيَمْحَقَ مَا يَكُونُ مِنْ إحْسَانِ الْمُحْسِنِينَ .\r\n« مبادا خودپسندى و إعجاب به نفس تو را بربايد و به آنچه به نفس خود مُعجِب شدى ، وثوق و اعتماد پيدا كنى ! و دوست داشته باشى كه مردم از تو تعريف و تمجيد كنند ، و كارهاى تو را مورد مدح و تحسين قرار بدهند ! اين از دستاويزترين دست آويزها و فرصتهاى شيطان است كه بواسطهء اين درد ، إنسان را از پاى در آورد و إحسان محسنين را به كلّى نابود كند » .\r\n\r\nفقيه حاكم شرع بايد با ذكر معاد پيوسته جلوى حدّت و شدّت نفس خود را بگيرد\r\nامْلِكْ حَمِيَّةَ أَنْفِكَ وَ سَوْرَةَ حَدِّكَ وَ سَطْوَةَ يَدِكَ وَ غَرْبَ لِسَانِكَ ! وَ احْتَرِسْ\r\n\r\n","description":"","footnote":"","page_name":" 98 ","page_number":112},
  {"content":"\r\n\r\nمِنْ كُلِّ ذَلِكَ بِكَفِّ الْبَادِرَةِ وَ تَأْخِيرِ السَّطْوَةِ حَتَّى يَسْكُنَ غَضَبُكَ فَتَمْلِكَ الاخْتِيَارَ . وَ لَنْ تَحْكُمَ ذَلِكَ مِنْ نَفْسِكَ حَتَّى تُكْثِرَ هُمُومَكَ بِذِكْرِ الْمَعَادِ إلَى رَبِّكَ !\r\n« در وقت طغيان غرور و باد به بينى افكندنت ، و تيزى و برّندگى صولت و قدرتت ، و غلبه و برترى قوّت و زور بازويت ، و تندى و زشت گوئى زبانت خويشتن دار بوده و بر نفس خود و إرادهء خود مسلّط باش !\r\nو از تمام اين فجايع بواسطهء اجتناب از عمل در حالت شتابزدگى ، و تأخير إعمال قدرت و سطوت تا هنگاميكه غضبت فرو نشيند و خشمت آرام گيرد و مالك اختيار و إراده‌ات گردى ، ميتوانى خودت را مصون و محفوظ بدارى .\r\nو هرگز مسلّط بر خويشتن نخواهى شد مگر آنكه بسيار انديشه‌ها و أفكارت را در ياد معاد و بازگشت به سوى پروردگارت در موقف قيامت بيندازى ! »\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n","description":"","footnote":"","page_name":" 99 ","page_number":113},
  {"content":"\r\n . \r\n","description":"","footnote":"","page_name":" 100 ","page_number":114},
  {"content":"\r\n\r\n\r\nدرس چهل و دوّم : حقوق والى بر رعيّت و حقوق رعيّت بر والى\r\n\r\n","description":"","footnote":"","page_name":" 101 ","page_number":115},
  {"content":"\r\n . \r\n","description":"","footnote":"","page_name":" 102 ","page_number":116},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\n\r\nمفاد : وَ لَوْ كَانَ لِاحَدٍ أَنْ يَجْرِىَ لَهُ وَ لَا يَجْرِىَ عَلَيْهِ\r\nاز جمله خطب « نهج البلاغة » خطبه‌اى است دربارهء حقّ والى بر رعيّت و رعيّت بر والى . اين خطبه با اينكه مفصّل نيست أمّا بسيار عميق است ، و با جملات مختصر و موجز ، محتوى معانى بسيار راقى و عالى است ؛ و حقّاً از مصدر توحيد صادر شده است و رموز عرفانى و ولائى محض و حقوق حقّه‌اى را كه والى بر رعيّت و رعيّت بر والى دارد إجمالًا بيان مىفرمايد .\r\nوَ مِنْ خُطْبَةٍ لَهُ عَلَيْهِ السَّلامُ خَطَبَها بِصِفّين :\r\nأَمَّا بَعْدُ : فَقَدْ جَعَلَ اللَهُ سُبْحَانَهُ لِى عَلَيْكُم حَقًّا بِوِلَايَةِ أَمْرِكُمْ ، وَ لَكُمْ عَلَىَّ مِنَ الْحَقِّ مِثْلُ الَّذِى لِى عَلَيْكُمْ .\r\nأمير المؤمنين عليه السّلام در صفّين اين خطبه را إيراد كردند :\r\n« أمّا بعد از حمد و ثناء و تسبيح خداوند كه مرا ولىّ أمر شما نموده ، براى من بر عهدهء شما حقّى قرار داده است ؛ و براى شما بر عهدهء من حقّى به مثل همان حقّى كه براى من نسبت به شماست قرار داده است . »\r\nفَالْحَقُّ أَوْسَعُ الاشْيَآء فِى التَّوَاصُفِ ، وَ أَضْيَقُهَا فِى التَّنَاصُفِ . لَا يَجْرِى لِاحَدٍ إلَّا جَرَى عَلَيْهِ ، وَ لَا يَجْرِى عَلَيْهِ إلَّا جَرَى لَهُ . وَ لَوْ كَانَ لِاحَدٍ أَنْ يَجْرِىَ لَهُ وَ لَا يَجْرِى عَلَيْهِ لَكَانَ ذَلِكَ خَالِصًا لِلَّهِ سُبْحَانَهُ دُونَ خَلْقِهِ ، لِقُدْرَتِهِ عَلَى عِبَادِهِ ، وَ\r\n\r\n","description":"","footnote":"","page_name":" 103 ","page_number":117},
  {"content":"\r\n\r\nلِعَدْلِهِ فِى كُلِّ مَا جَرَتْ عَلَيْهِ صُرُوفُ قَضَآئِهِ ؛ وَ لَكِنَّهُ سُبْحَانَهُ جَعَلَ حَقَّهُ عَلَى الْعِبَادِ أَنْ يُطِيعُوهُ ، وَ جَعَلَ جَزَآءَهُمْ عَلَيْهِ مُضَاعَفَةَ الثَّوَابِ تَفَضُّلا مِنْهُ ، وَ تَوَسُّعًا بِمَا هُوَ مِنَ الْمَزِيدِ أَهْلُهُ .\r\n« حقّ چيزى است كه دامنه‌اش از جهت توصيف كردن و تعريف كردن از همهء أشياء گسترده‌تر است ؛ و أمّا از جهت إنصاف دادن و در نفس وارد كردن ، و به إنصاف و مروّت آن حقّ را در وجود خود إنسان جاى دادن از همهء أشياء تنگ‌تر و أضيق است .\r\n( وقتى إنسان مىخواهد حقّ را تعريف كند دامنه‌اش از همه چيز گسترده‌تر خواهد شد : عدالت اجتماعى بايد اينطور باشد ؛ مردم بايد داراى عدالت اجتماعى باشند ؛ تا عدالت فردى و اجتماعى در عالم ظهور و بروز نكند ، كسى نمىتواند قدم بردارد ؛ و ديگر هر كس در هر صنف و از هر گروه و از هر طايفه و قبيله‌اى باشد در بيان حقّ داد سخن مىدهد . و أمّا وقتى بخواهد حقّ را در وجود خود و خانواده و فرزند خود پياده كند ، و در آنجائى كه اگر حكم به حقّ كند عليه او تمام مىشود ، اينجا ديگر حاضر نيست حكم كند ؛ و به هزار وسيله متشبّث مىشود تا اينكه آن عنوان حقّ را بر خود منطبق كند و از آنطرف سلب نمايد . پس دائرهء تناصف يعنى إنصاف دادن أفراد هر يك را بر خود ، يا خود را بر ديگران از جهت تناصف در مقام حقّ بسيار تنگ است ؛ أَضْيَقُهَا يعنى از همه چيز تنگ‌تر است . وقتى دربارهء توصيف حقّ پيش مىرويم ، از زبان هر كس حقّ مىشنويم ؛ و وقتى حقّ را مىخواهيم در وجود أفراد بيابيم ، بسيار اندك و كوچك و قليل مىيابيم . )\r\nحقّ جارى نمىشود لَهِ كسى مگر اينكه جارى مىشود عليه او ؛ و عليه او جارى نمىشود مگر اينكه جارى مىشود لَهِ او . ( زيرا حقّ معنائى است كه تمام نفوس بايد بر آن أساس اندازه گيرى شوند . بنابراين ، وقتى أصل حقّ ميزان و محور قرار گرفت ، در بعضى أوقات له أفراد ، و در بعضى أوقات عليه آنها حكم\r\n\r\n","description":"","footnote":"","page_name":" 104 ","page_number":118},
  {"content":"\r\n\r\nمىكند ؛ چه در امور شخصى و چه در امورى كه با همديگر در ارتباط و در مجتمع هستند . و به طور كلّى هر جا كه حكم له إنسان كند عليه إنسان هم مىكند ، و هر جا كه حكم عليه إنسان نمايد له إنسان هم مىنمايد . حقّ شمشيرى است برّنده و تيز و از كسى باك ندارد و مىآيد و قطع مىكند و نمىگويد : اين دوست است ، اين دشمن است . ملاحظهء زيد و عمرو و خصوصيّات و مقتضيات و إمكانات و رياست و مرؤوسيّت و حاكميّت و محكوميّت را نمىكند . حقّ حقّ است و شمشير برّان ) .\r\nو اگر بنا بود كه حقّ لَهِ كسى جارى مىشد و عليه او جارى نمىشد ، اين مختصّ به خداوند سبحانه و تعالى بود ، نه خلق خدا ؛ چون خدا بر تمام بندگانش قدرت دارد و در تمام مراتب قضاء و قدر ، حكم كلّيّهء او جارى است . در تمام ظروف و ماهيّات و شبكه‌هاى مترتّب و مختلف نزول حكم كلّى إلهى ، حكم او از روى عدالت و حقّ جارى است . ( چون خدا قادر است و قاهر ؛ و چون خدا در صروف مجارى أحكام ، قضائش از روى عدل است ؛ لذا اين حقّ اختصاص به خدا دارد و اختصاص به بندگان ندارد ؛ يعنى حقّ يكطرفى است ، نه دو طرفى . خداوند بر خلق حقّ دارد و خلق بر خدا مستحقّ حقّى نيستند ؛ چون خدا به علّت اينكه قدرتش قدرت نافذه و قاهره است ، بنابراين ، حقّ أصيل او هر حقّ متوهّمى را از بين مىبرد ؛ و غير از توهّم ديگر چيزى نمىماند . از آنجائى كه در تمام مجارى عالم إمكان از روى عدالت أحكامش را تكويناً و تشريعاً جارى مىنمايد ، لذا حقّ اختصاص به او دارد . شائبهء ظلم و توهّم ظلم نمىرود تا اينكه خلق از او استحقاقى براى خود طلب كنند . )\r\nأمّا معذلك خداوند حقّ را در اينجا هم يكطرفه قرار نداده است ؛ بلكه براى بندگان بر خود حقّى گذاشته است . حقّى كه خود بر بندگان قرار داده ، اين است كه بندگان إطاعت او را كنند ، و جزاء بندگان را بر خودش زيادى ثواب از روى تكرّم و تفضّل و توسّعى كه موجب زيادى رحمت و نعمت و أهليّت از\r\n\r\n","description":"","footnote":"","page_name":" 105 ","page_number":119},
  {"content":"\r\n\r\nطرف پروردگار بود قرار داد . »\r\nيعنى در اينجا هم پروردگار بقدرى حقّ است و متحقّق به حقّ ، كه با وجود اينكه بندگان را خود إيجاد كرده و مخلوقند و عابدند ، و عنوان عبوديّت محضه نسبت به ساحت مقدّس او دارند ، و تجلّى و ظهور او هستند و وجود و عدمشان به اوست ، معذلك خداوند نخواست حقّ را يكطرفه قرار بدهد ، تفضّلًا و توسّعاً . و براى بندگان هم نسبت به أوامر او ، زيادى ثواب و توسّع در رحمت را جزا قرار داد . يعنى بر خود إلزام كرد كه بر آنها تفضّل كند .\r\nو اين جمله ، بسيار جملهء لطيف و عالى است ! أمير المؤمنين عليه السّلام نمىفرمايد : خداوند براى بندگان استحقاقى نسبت به خودش قرار داد كه به آنها ثواب بدهد يا أجر بدهد ؛ بلكه تأدّباً مىفرمايد : وَ جَعَلَ جَزَآءَهُمْ . . . جزاء آنها را اين قرار داد . يعنى با اينكه مطرح سخن ما در حقوق طرفين و استحقاق فردى است بر فرد ديگر ، أمّا در اينجا به عنوان أدب لفظ استحقاق را به كار نبرد ، بلكه فرمود : وَ جَعَلَ جَزَآءَهُم عَلَيْهِ . . .\r\nخلاصه و محصّل مطلب اين است كه : پروردگار با عظمت و قدرت و كبريائيّت و جامعيّت صفات جمال و جلالش كه موجودات و بندگان و مخلوقات را إيجاد كرد و از كتم عدم به وجود آورد در حالتى كه اينها لا شىْء محض هستند ، معذلك حقّى براى آنها قرار داد بدين كيفيّت كه در صورتى كه إطاعت او را بجا بياورند ، به آنها مزيد ثواب و مضاعف بودن جزاء و پاداش را عنايت كند .\r\nثُمَّ جَعَلَ سُبْحَانَهُ مِنْ حُقُوقِهِ حُقُوقًا افْتَرَضَهَا لِبَعْضِ النَّاسِ عَلَى بَعْضٍ ؛ فَجَعَلَهَا تَتَكَافَأُ فِى وُجُوهِهَا ، وَ يُوجِبُ بَعْضُهَا بَعْضًا وَ لَا يُسْتَوْجَبُ بَعْضُهَا إلَّا بِبَعْضٍ .\r\n« از حقوق خدا و بنده كه بين اين دو محقّق شد چون بگذريم ، خداوند حقوقى را براى بعضى از مردم نسبت به بعض ديگر واجب كرده است . ( يعنى\r\n\r\n","description":"","footnote":"","page_name":" 106 ","page_number":120},
  {"content":"\r\n\r\nميان خود مردم هم‌مَنْ لَهُ الْحَقّ و مَنْ عَلَيْهِ الْحَقّ وجود دارد . ) و اين حقوق را متكافى و مساوى قرار داد . هر جائى كه حقّى را لَهِ كسى قرار داد حقّى را هم عليه او وضع نمود ؛ و لذا آن حقّى كه عليه اوست مستلزم حقّى شده است لَه او .\r\nاز شدّت عدل و سعهء قسط ، تمام اين حقوق را متكافى و مساوى قرار داد ؛ و در هر جائى به مقدارى كه حقّى إيجاد كرد ، مستوجب حقّى شد نسبت به ديگرى . و اين حقوق را كه تماماً حقوق متساويه و متكافيه بوده ، بدون هيچ ظلمى بر تمام أفرادمَنْ لَهُ الْحَقّ و مَنْ عَلَيْهِ الْحَقّ از روى قسط و عدل واجب فرمود . »\r\n\r\nعظيم‌ترين حقوق واجبه ، حقّ والى بر رعيّت ، و حقّ رعيّت بر والى است\r\nوَ أَعْظَمُ مَا افْتَرَضَ سُبْحَانَهُ مِنْ تِلْكَ الْحُقُوقِ حَقُّ الْوَالِى عَلَى الرَّعِيَّةِ ، وَ حَقُّ الرَّعِيَّةِ عَلَى الْوَالِى . فَرِيضَةٌ فَرَضَهَا اللَهُ سُبْحَانَهُ لِكُلٍّ عَلَى كُلٍّ ؛ فَجَعَلَهَا نِظَامًا لِالْفَتِهِمْ ، وَ عِزًّا لِدِينِهِمْ .\r\n« عظيم‌ترين چيزى را كه از اين حقوق خداوند واجب فرمود ، حقّ والى است بر رعيّت ( حقّ حاكم بر امّت ) ، و همچنين حقّ رعيّت است بر والى . اين دو حقّ از أعظم مَا افْتَرَضَ سُبْحَانَهُ مِنْ تِلْكَ الْحُقُوقِ هستند . اين حقوق فريضه و واجب است ؛ حقوقى نيست كه إنسان از زير بار آن بتواند شانه خالى كند . خداوند اين حقوق را بر همهء أفراد لِكُلٍّ عَلَى كُلٍّ واجب فرموده است .\r\nاين حقوق را نظامِ براى الفت آنها و عزّتِ براى دين آنها قرار داده است كه اگر طرفين ( والى و رعيّت ) حقوق نسبت به هم را رعايت بنمايند ، الفت فيما بينشان بر أساسى استوار منظّم خواهد شد ، و مِهر و وِداد و محبّت از سراپاى والى و امّت خواهد باريد ؛ و دين و إيمان و عزّ و شرف آنها در أعلى درجهء از تمكين و عزّت خواهد بود . و ديگر ثُلمه و شكاف و ذلّت به هيچ طرف وارد نمىشود . »\r\n\r\nدر صورت مراعات حقوق والى و رعيّت مناهج دين استوار مىشود\r\nفَلَيْسَتْ تَصْلُحُ الرَّعِيَّةُ إلَّا بِصَلاحِ الْوُلَاةِ ، وَ لَا تَصْلُحُ الْوُلَاةُ إلَّا بِاسْتِقَامَةِ الرَّعِيَّةِ ؛ فَإذَا أَدَّتِ الرَّعِيَّةُ إلَى الْوَالِى حَقَّهُ وَ أَدَّى الْوَالِى إلَيْهَا حَقَّهَا ، عَزَّ الْحَقُّ\r\n\r\n","description":"","footnote":"","page_name":" 107 ","page_number":121},
  {"content":"\r\n\r\nبَيْنَهُمْ ؛ وَ قَامَتْ مَنَاهِجُ الدِّينِ ؛ وَ اعْتَدَلَتْ مَعَالِمُ الْعَدْلِ ؛ وَ جَرَتْ عَلَى أَذْلَالِهَا السُّنَنُ ؛ فَصَلَحَ بِذَلِكَ الزَّمَانُ ، وَ طُمِعَ فِى بَقَآء الدَّوْلَةِ ، وَ يَئِسَتْ مَطَامِعُ الاعْدَآء .\r\n« بنابراين ، رعيّت و امّت به صلاح و رشد و امور مستحسنه و ممدوحه و عزّ نمىرسند مگر اينكه واليان و مدبّران امور آنها صلاح پيدا كنند ؛ و وُلات و واليان صلاح پيدا نمىكنند مگر اينكه رعيّت مستقيم و استوار باشند ( هر كدام روى ديگرى أثر دارند ) . زمانى كه رعيّت حقّ والى را بدهد ، و والى هم حقّ رعيّت را بدهد و طرفين به حقوق يكديگر عمل كنند ، حقّ در ميان آنها عزيز مىشود .\r\n( حقّ يعنى همان شمشير برّنده و ثبات و واقعيّتى كه همهء امور با او بايد اندازه گيرى شود . بطلان و ظلمت و پندار و وَهم و اعتبار كه نقيض آنست ، همه از بين مىرود و حقّ عزيز مىشود ؛ حقّ داراى شرافت و مُكنت و فعليّت است ؛ باطل از بين مىرود ؛ باطل ذليل است ؛ باطل منفعل است . )\r\nمناهج دين و طرقى كه مردم بسوى دين پيدا مىكنند ، و راههاى واقعى و استوار و صراط مستقيم در ميان مردم بر پا خواهد شد ؛ و علامتهاى عدل و داد و نشانه‌هاى قسط در همهء أفراد برقرار مىگردد ؛ و در اين مَحجّه و راه ، سنّت پروردگار به خوبى و آسانى و يُسر به جريان مىافتد ؛ و بواسطهء اين أمر ، زمان صلاحيّت پيدا مىكند ( زمان زمانِ صالحى مىشود ) . و در بقاء و دوام دولت و حكومت اميد پيدا مىشود ؛ و دستخوش فساد واقع نمىشود ، نه از طرف داخل و نه از طرف خارج .\r\n( أمّا از ناحيهء داخلى ، بواسطهء اينكه تمام أفراد با والى در نهايت صميميّت و اعتدال بوده و حافظ حقوق همديگرند ؛ و أمّا از طرف خارج ، چون چنين جمعيّتى با چنين تشكيلاتى براى دشمن خارج قدرتى نمىگذارد كه بتواند بيايد و كيان آنها را از بين ببرد ؛ لذا در بقاء اين دولت و حكومت اميد مىرود ) . و آنچه كه دشمنان به اين حكومت طمع داشته باشند ، مبدّل به يأس و\r\n\r\n","description":"","footnote":"","page_name":" 108 ","page_number":122},
  {"content":"\r\n\r\nنااميدى مىشود ؛ چون مىبينند كه رخنه‌اى در آن إيجاد نخواهد شد . »\r\nوَ إذَا غَلَبَتِ الرَّعِيَّةُ وَالِيَهَا ، وَ أَجْحَفَ الْوَالِى بِرَعِيَّتِهِ ، اخْتَلَفَتْ هُنَالِكَ الْكَلِمَةُ ؛ وَ ظَهَرَتْ مَعَالِمُ الْجَوْرِ ، وَ كَثُرَ الإدْغَالُ فِى الدِّينِ ، وَ تُرِكَتْ مَحَآجُّ السُّنَنِ .\r\n« أمّا زمانى كه مطلب به عكس شود ، و رعيّت بر والى غلبه كند و بخواهد حقّ او را ضايع كند و از او إطاعت نكند ، و والى هم به حقّ رعيّت إجحاف كند ، در اين صورت اختلاف كلمه پيدا مىشود ؛ دوئيّت ، نفاق و شقاق ظهور پيدا مىكنند ؛ معالم جور و ستم بروز مىكند ؛ إفساد در دين زياد مىشود ، و آن محجّه‌ها و طريقهاى واضح و راههاى استوار و سنّتهاى پسنديده متروك مىماند . »\r\nفَعُمِلَ بِالْهَوَى ، وَ عُطِّلَتِ الاحْكَامُ ، وَ كَثُرَتْ عِلَلُ النُّفُوسِ ؛ فَلا يُسْتَوْحَشُ لِعَظِيمِ حَقٍّ عُطِّلَ وَ لَا لِعَظِيمِ بَاطِلٍ فُعِلَ .\r\n« در اين صورت به هَوى عمل مىشود ( هَوى يعنى أفكار شيطانى و خيالات و پندارى كه در مقابل حقّ است . آنچه از معنى براى حقّ ذكر شد در مقابلش هوى است ) و أحكام خدا از بين رفته ، تعطيل مىشود ؛ و مرضهاى نفوس زياد شده ، مردم مريض مىگردند ؛ مقصود مرض بدن نيست ، عمده مرض نفوس است كه به نفسهاى مردم سرايت مىكند و مبتلا مىشوند به كبر و عجب و بخل و حسد و كينه ، و به إعمال غرائز باطل و منويّات شيطانى و أفكار حيوانى ؛ تمام اينها عللى است نفسانى ( عِلَل جمع علّت است ، يعنى عيب و نقصان ) . اين جامعه أفرادى خواهند شد داراى علّتهاى نفسى و روحى ، و جامعه ، جامعهء مريض مىشود .\r\nبنابراين ، اگر حقّى تعطيل شود و لو اينكه آن حقّ عظيم باشد مردم وحشت نمىكنند ؛ و اگر باطلى و لو بزرگ بجا آورده شود مردم اضطرابى ندارند و نگران نمىشوند . مىگويند : شد كه شد ، چه إشكالى دارد ؟ ! »\r\nفَهُنَالِكَ تَذِلُّ الأَبْرارُ ، وَ تَعِزُّ الاشْرَارُ ، وَ تَعْظُمُ تَبِعَاتُ اللَهِ سُبْحَانَهُ عِنْدَ\r\n\r\n","description":"","footnote":"","page_name":" 109 ","page_number":123},
  {"content":"\r\n\r\nالْعِبَادِ . فَعَلَيْكُمْ بِالتَّنَاصُحِ فِى ذَلِكَ ، وَ حُسْنِ التَّعَاوُنِ عَلَيْهِ .\r\n« در آن حكومت - با اين شرائط - مردمان بَرّ و نيك ذليل و خوار مىشوند . قواى فعلى را از دست داده و منفعل مىشوند . چون قواى أشرار بر آنها غلبه مىكند ، و أفكار و أهواء شيطانى رسوخ پيدا مىكند ؛ لذا أبرار در عالمى از ذلّت به سر مىبرند ، و أشرار عزّت پيدا مىكنند . بازار ، بازار شيطان مىشود و بازار شرّ . و بر همين أساس گناهان مردم زياد مىشود ، و مؤاخذهء پروردگار از مردم زياد خواهد شد . هر چه فساد بيشتر باشد مؤاخذه و مسؤوليّتش بيشتر خواهد بود .\r\nبنابراين ، اى مردم ! بر شما باد بِالتَّنَاصُحِ فِى ذَلِكَ . در اين أمر بايد همديگر را نصيحت كنيد ! پند بدهيد ! اندرز بدهيد ! زير بال همديگر را بگيريد ! نگذاريد جامعه به آنصورت برگردد ! بگذاريد جامعه بر أساس مدنيّت إلهى و حُسن تعاون جلو برود ! و نگذاريد أشرار بر أريكهء هوى و شيطنت و عزّت مسلّط شوند ! »\r\n\r\nبندگان خدا بايد به مقدار جهد و كوشششان در إقامه حقّ فيما بين خود ، تعاون كنند\r\nفَلَيْسَ أَحَدٌ وَ إنِ اشْتَدَّ عَلَى رِضَى اللَهِ حِرْصُهُ وَ طَالَ فِى الْعَمَلِ اجْتِهَادُهُ ، بِبَالِغٍ حَقِيقَةَ مَا اللَهُ سُبْحَانَهُ أَهْلُهُ مِنَ الطَّاعَةِ لَهُ . وَ لَكِنْ مِنْ وَاجِبِ حُقُوقِ اللَهِ عَلَى عِبَادِهِ النَّصِيحَةُ بِمَبْلَغِ جُهْدِهِمْ وَ التَّعَاوُنُ عَلَى إقَامَةِ الْحَقِّ بَيْنَهُمْ .\r\n« أحدى از أفراد بشر قادر نيست - گرچه نهايت درجهء حرص و سعى و كوشش خود را بر رضاى خدا داشته باشد ، و در عمل به حدّ أكمل بكوشد - بتواند از عهدهء أهليّت طاعت و فرمان پروردگار برآيد . آنچه كه خدا بر بندگان خود واجب كرده است اين است كه : به مقدار سعه و استطاعت ، و به مقدار جهد و توانائى خودشان نصيحت و خيرخواهى كنند . دست از نصح بر ندارند ، و بر إقامهء حقّ در ميان خود تعاون نمايند . »\r\nحضرت در همين چند جملهء كوتاه ، سه حقّ مهمّ دولت را بر ملّت بيان مىكنند . أوّل إطاعت است و دوّم نصيحت و سوّم تعاون ؛ كه إن شآء الله دربارهء\r\n\r\n","description":"","footnote":"","page_name":" 110 ","page_number":124},
  {"content":"\r\n\r\nحقّ أخير بعداً سخن خواهيم گفت .\r\nوَ لَيْسَ امْرُؤٌ وَ إنْ عَظُمَتْ فِى الْحَقِّ مَنْزِلَتُهُ وَ تَقَدَّمَتْ فِى الدِّينِ فَضِيلَتُهُ ، بِفَوْقِ أَنْ يُعَانَ عَلَى ما حَمَّلَهُ اللَهُ مِنْ حَقِّهِ . وَ لَا امْرُؤٌ وَ إنْ صَغَّرَتْهُ النُّفُوسُ وَ اقْتَحَمَتْهُ الْعُيُونُ ، بِدُونِ أَنْ يُعِينَ عَلَى ذَلِكَ أَوْ يُعَانَ عَلَيْه .\r\n« هيچ كس بالاتر از اين نيست - و لو اينكه در نزد پروردگار و حقّ منزله‌اش رفيع باشد ، و در دين فضيلتش عالى و قويم باشد ، و در إسلام و إيمان و جهاد و فضائل روحى و أخلاقى تقدّم داشته باشد - كه در آنچه خداوند بر او تكليف كرده و از حقوق خود بر عهدهء او گذاشته است ، نياز به معاونت نداشته باشد . و هيچكس پائين‌تر از اين نيست - اگرچه آن شخص در نزد مردم حقير و ضعيف است و مردم با چشمهاى حقارت و پستى به او مىنگرند - كه بتواند به اين حكومت كمك كند ؛ يا كسى به او كمكى كند . » « 1 »\r\nمى فرمايد : من كه أمير المؤمنينم ! و لو اينكه چنين و چنانم ، و لو عَظُمَتْ فى الْحَقِّ مَنْزِلَتى وَ تَقَدَّمَتْ فى الدّينِ فَضيلَتى . . . با تمام اينها من محتاج به شما هستم ، و يك يك از أفراد شما بايد بيائيد و كمك كنيد . تمام أفراد شما و لو پست‌ترين شما ، حتّى غلام بينى بريدهء شما ، و آن كسى كه تازه إسلام آورده است و أصلًا در نزد أنظار و عيون و نفوس داراى شأن و اعتبارى نيست ، داراى شخصيّت إسلامى است و بايستى كه كمك كند ؛ و مردم هم بايد به او كمك كنند . تمام أفراد در ولايت إسلامند و همه مانند يك پيكره همديگر را در بردارند ؛ و براى برقرارى صلاح لازم و ملزوم و به يكديگر پيوسته‌اند .\r\n\r\n\r\n","description":"","footnote":"\r\n( 1 ) غزّالى در « إحيآء العلوم » ج 2 ، ص 273 گويد : قالَ رَسولُ اللَهِ صَلَّى اللَهُ عَلَيْهِ وَ ءَالِهِ : أَفْضَلُ شُهَدَآء أُمَّتِى رَجُلٌ قَامَ إلَى إمَامٍ جَآئِرٍ فَأَمَرَهُ بِالْمَعْرُوفِ وَ نَهَاهُ عَنِ الْمُنْكَرِ فَقَتَلَهُ عَلَى ذَلِكَ ، فَذَلِكَ الشَّهِيدُ مَنْزِلَتُهُ فِى الْجَنَّةِ بَيْنَ حَمْزَةَ وَ جَعْفَرٍ . و در ج 2 ، ص 277 گويد : أفْضَلُ الدَّرَجاتِ كَلِمَةُ حَقٍّ عِنْدَ إمامٍ جآئِرٍ ؛ كَما وَرَدَ فى الْحَديثِ . و در تعليقهء آن ، مُعلِّق گويد : حَديْثُ : أَفْضَلُ الْجِهَادِ كَلِمَةُ حَقٍّ عِنْدَ إمَامٍ جَآئِر ، أخْرَجَهُ أبو داودَ وَ التِّرمِذىُّ وَ حَسَّنَهُ ، وَ ابْنُ ماجَةُ مِنْ حَديْثِ أبى سَعيْدِ الْخُدْرىِّ .\r\n","page_name":" 111 ","page_number":125},
  {"content":"\r\n\r\nدر اينجا كه مىفرمايد : بِفَوْقِ أَنْ يُعَانَ عَلَى مَا حَمَّلَهُ اللَهُ مِنْ حَقِّه ، إجمالًا حقوق والى را بر رعيّت و حقوق رعيّت را بر والى بيان مىكند . و حقوق رعيّت بر والى سه چيز است : يكى حفظ جان و مال و ناموس و عِرض ( آبرو ) . دوّم آزادى در روش و سلوك و آداب . سوّم رسيدگى به ما يحتاج آنها از سلامتى و صحّت و بهداشت و منزل و غذا و رفع فقر و مسكنت و عُسرت ؛ و همچنين ما يحتاج آنها از امور معنوى مثل سلامت روح و نفس و إيمان و حفظ معتقدات و خواهشهاى معنوى و روحى ، و تسهيلات در معابد و مساجد و عبادات ، و بطور كلّى تسهيل در دسترسى به فرهنگ أصيل إسلام ( كه تمام اينها در ما يحتاج امور مادّى و معنوى گنجانده شده است و بحث اينها إن شآء الله خواهد آمد ) و بر عهدهء والى است كه نسبت به رعيّت رعايت كند .\r\nحضرت مىفرمايد : من محتاجم به اينكه : مرا نصيحت كنيد و به من كمك نمائيد !\r\nفَأَجَابَهُ عَلَيْهِ السَّلامُ رَجُلٌ مِنْ أَصْحَابِهِ بِكَلامٍ طَوِيلٍ يُكْثِرُ فِيهِ الثَّنَآءَ عَلَيْهِ وَ يَذْكُرُ سَمْعَهُ وَ طَاعَتَهُ لَهُ .\r\n« خطبهء حضرت كه بدينجا رسيد ، يكى از أصحاب برخاست و با كلام و گفتار طويلى شروع كرد به ثناء گفتن بر آن حضرت و آمادگى خود را در إطاعت از آن حضرت و شنوائى در فرامين و دستورات آن حضرت . »\r\n\r\nپاسخ حضرت به كسى كه برخاست و بعد از شكر و سپاس طويل ، إطاعت خود را بيان كرد\r\nفَقَالَ عَلَيْهِ السَّلامُ : إنَّ مِنْ حَقِّ مَنْ عَظُمَ جَلالُ اللَهِ سُبْحَانَهُ فِى نَفْسِهِ ، وَ جَلَّ مَوْضِعُهُ مِنْ قَلْبِهِ ، أَنْ يَصْغُرَ عِنْدَهُ لِعِظَمِ ذَلِكَ كُلُّ مَا سِوَاهُ .\r\n« سپس حضرت فرمود : آن كسى كه جلال پروردگار در نفس او به عظمت فرود آمده و جلال پروردگار را به عظمت إدراك كرده است ( موضع و موقع عظمت پروردگار را در قلب خود يافته است ) حقّ اين است كه ما سواى پروردگار در نزد او صغير جلوه كند ، و ديگر با وجود عظمت و جلال پروردگار و كبريائيّت و قدرت و عظمت او كه در قلبش فرود آمده است ، كس ديگرى بزرگ\r\n\r\n","description":"","footnote":"","page_name":" 112 ","page_number":126},
  {"content":"\r\n\r\nنخواهد بود ؛ هر كه و هر چه باشد كوچك است . »\r\nوَ إنَّ أَحَقَّ مَنْ كَانَ كَذَلِكَ لَمَنْ عَظُمَتْ نِعْمَةُ اللَهِ عَلَيْهِ ، وَ لَطُفَ إحْسَانُهُ إلَيْهِ ؛ فَإنَّهُ لَمْ تَعْظُمْ نِعْمَةُ اللَهِ عَلَى أَحَدٍ إلَّا ازْدَادَ حَقُّ اللَهِ عَلَيْهِ عِظَمًا . « و أحقّ آن كسانى كه اينطورند ( يعنى حقيق‌ترين و لائق‌ترين كسى كه سزاوار است جلال پروردگار در قلب او عظيم بيايد ، و ما سواى او حقير و صغير جلوه كند ) آن كس است كه نعمت خدا بر او زياد باشد . اگر نعمت و إحسان و لطف خدا بر او زياد شده است ، آن فرد أحقّ أفرادى است كه بايد اين معنى را رعايت كند . زيرا نعمت خدا بر أحدى زياد نمىشود مگر اينكه حقّ خدا بر او عظيم مىشود . خدا به هر كس نعمت بيشترى بدهد بر او بيشتر حقّ دارد . حال كه نعمت معرفت داده و عظمت و جلال خود را در قلب او متوطّن كرده است ، موجب مىشود كه إنسان او را عظيم و ما سواى او را صغير ببيند ؛ و در مقابل وجود او هيچ موجودى را موجود نبيند و هيچ شأنى از شؤون را در مقابل پروردگار ذى شأن و ذى قيمت ننگرد » .\r\n\r\nزشت‌ترين حالات واليان ، محبّت فخر و تمجيد نزد مردم است\r\nدوّم : وَ إنَّ مِنْ أَسْخَفِ حَالَاتِ الْوُلَاةِ عِنْدَ صَالِحِ النَّاسِ أَنْ يُظَنَّ بِهِمْ حُبُّ الْفَخْرِ ، وَ يُوضَعَ أَمْرُهُمْ عَلَى الْكِبْرِ . وَ قَدْ كَرِهْتُ أَنْ يَكُونَ جَالَ فِى ظَنِّكُمْ أَنِّى أُحِبُّ الإطْرَآءَ وَ اسْتِمَاعَ الثَّنَآء ؛ وَ لَسْتُ بِحَمْدِ اللهِ كَذَلِكَ . وَ لَوْ كُنْتُ أُحِبُّ أَنْ يُقَالَ ذَلِكَ لَتَرَكْتُهُ انْحِطَاطًا لِلَّهِ سُبْحَانَهُ عَنْ تَنَاوُلِ مَا هُوَ أَحَقُّ بِهِ مِنَ الْعَظَمَةِ وَ الْكِبْرِيَآء .\r\n« سخيف‌ترين و پست‌ترين حالات واليان در نزد مردم اين است كه مردم صالح به آنها گمان ببرند كه اين واليان حبّ فخر دارند ؛ دوست دارند كه بر مردم افتخار كنند و أمر خودشان را بر أساس كبر قرار بدهند . ( اين بسيار زشت است ، أمّا نه در نزد عامّهء مردم ؛ عامّهء مردم چه بسا حبّ فخر و كبر را براى واليان أمر ممدوحى بشمارند ؛ بلكه زشت است عِنْدَ صَالِحِ النَّاسِ . مردمان صالح حبّ فخر را براى واليان سخيف مىدانند . بلكه از أسخف حال ولات مىدانند كه\r\n\r\n","description":"","footnote":"","page_name":" 113 ","page_number":127},
  {"content":"\r\n\r\nواليان حبّ فخر داشته باشند و أمر و أساس ولايتشان را بر پايهء أنانيّت و كبر و شخصّيت قرار بدهند . أمّا حالا چنين شده است كه ولايتى به آنها داده شده است ، و آنها حقيقةً خود را از نقطهء نظر تكوين مسلّط بر نفوس مىبينند ، و طريق تَفَرعُن را در أمر و نهى خود بر قرار مىكنند . )\r\nو ليكن من ناخوشايند و مكروه دارم كه در گمان شما چنين جولان كند ، چنين خطور كند كه من دوستدار خودپسندى و مدح و ثناء و تعريف كردن هستم . من ناخوشايند دارم از اينكه حتّى در فكر شما بگذرد كه من دوست دارم كسى مرا تعريف كند !\r\nنمى فرمايد : من دوست ندارم كسى مرا تعريف كند ! نه ، نمىخواهم شما چنين گمانى كنيد كه علىّ كسى است كه دوست دارد او را تعريف كنند ! أصلًا من كراهت دارم و بدم مىآيد كه در گمان شما چنين پندارى بگذرد كه من دوستدار إطراء ، يعنى تعريف كردن ، تحميد و تمجيد كردن و استماع ثناء هستم . من دوست ندارم ثناء شما را بشنوم ؛ وَ لَسْتُ بِحَمْدِ اللَهِ كَذَلِكَ .\r\nمى گويد : الحَمد لِلّه اينطور نيستم ! يعنى خدا خواسته است و جلوهء جمال پروردگار در من ظهور و بروز كرده است كه اين صفت را از من برداشته است ؛ اگر هم مىخواست بر نمىداشت . نمىفرمايد : لَسْتُ كَذَلِكَ : اينطور نيستم ؛ بلكه مىفرمايد : لَسْتُ بِحَمْدِ اللهِ كَذَلِكَ ، يعنى اين هم از خداست .\r\nو اگر فرضاً من دوست داشتم كه از من تعريف و ثناء كنند ، تركش مىكردم . براى چه ؟ ! براى اينكه مىديدم چون مرا تعريف كنند ، خدا را از مقام و درجهء خود ، و از آنچه أحقّ است از عظمت و كبريائيّت پائين آورده‌ام . چون غير از وجود خدا موجودى نيست ، غير عظمت پروردگار عظمتى نيست . علىّ كه والى ولايت إمكان است محو در ذات پروردگار است . در اين صورت اگر مرا در مقابل خدا قرار بدهند و تعريف كنند ، من عظمت او را پائين آورده‌ام ؛ لذا من ناخوشايند داشتم كه خدا را پائين بياورم و از آنچه كه سزاوار مقام عظمت\r\n\r\n","description":"","footnote":"","page_name":" 114 ","page_number":128},
  {"content":"\r\n\r\nاوست منحطّ گردانم .\r\nعظمت و كبريائيّت آراستهء اوست . خلعتى است مخلّع بر قامت او . آيا سزاوار است او را از آن عظمت و كبريائيّت پائين بياورم ، و به خود مجازاً و به دروغ نسبت بدهم ؟ ! »\r\nوَ رُبَّمَا اسْتَحْلَى النَّاسُ الثَّنَآءَ بَعْدَ الْبَلآء ؛ فَلا تُثْنُوا عَلَىَّ بِجَمِيلِ ثَنَآءٍ لإخْرَاجِى نَفْسِى إلَى اللَهِ سُبْحَانَهُ وَ إلَيْكُمْ مِنَ التَّقِيَّةِ فِى حُقُوقٍ لَمْ أَفْرُغْ مِنْ أَدَآئِهَا وَ فَرَآئِضَ لَابُدَّ مِنْ إمْضَآئِهَا .\r\n« چه بسيار است كه مردم دوست دارند ثناء بگويند و تمجيد و تعريف كنند بعد از بلائى كه نازل شده است . إنسان زحمت كشيده ، رنجى ديده ، عرقى ريخته ، جهادى در راه خدا كرده است ، در اينحال مردم بيايند از او تعريف كنند ؛ اين ثناء در اينجا براى مردم خيلى شيرين است .\r\nأمّا اى مردم ، شما به من ثناء نگوئيد ! از من تعريف نكنيد ؛ مرا به جميل و نيكوئى مدح نكنيد ؛ زيرا همهء اين كارهائى كه من مىكنم ، براى اين است كه خودم را از تعهّدى كه نسبت به خدا و شما داشتم بيرون بياورم ؛ و خود را از حقوق و فرائضى كه خداوند بر عهدهء من قرار داده است و هنوز از عهدهء آن برنيامده‌ام خارج كنم . تمام اين زحمتهائى را كه مىبينيد متحمّل مىشوم براى اين است كه أمر خدا را دربارهء خود و دربارهء شما إجرا كنم . من دربارهء شما مردم متعهّد و مسؤولم . دربارهء پروردگار ، حقوقى به من متوجّه است كه بايد حقّ او را أدا كنم ؛ اين زحمات من براى اين است كه من خود را از خوف عقاب اين حقوقى كه هنوز از عهدهء آن بر نيامده‌ام و اين فرائضى كه حتماً بايد بجا بياورم خارج كنم .\r\nچرا شما به من ثناء مىكنيد ؟ من چيزى ندارم كه به من ثناء كنيد ! من در مقابل شما حقّى ندارم ؛ من بر شما منّتى ندارم ! هر كارى مىكنم براى اين است كه بين خود و بين پروردگار از آن ميزان حقّ تجاوز نكنم ، و در مقام عبوديّت ،\r\n\r\n","description":"","footnote":"","page_name":" 115 ","page_number":129},
  {"content":"\r\n\r\nبندهء صرف پروردگار باشم . چيزى إضافه بر عهدهء تكليف ندارم كه به خود ببندم و نسبت بدهم . من بندهء صرف و عبد رقّ خدا هستم ؛ جزاى من با اوست نه با شما ! در اين صورت اين تمجيدها و ثناء گفتن‌هاى شما به من مختصر أثرى ندارد ! »\r\nحقّاً أمير المؤمنين عليه السّلام در اينجا معجزه كرده است ! دقّت كنيد با اين جملهء كوتاه چگونه حقيقت مقام عبوديّت را بيان فرموده است ؛ حقّا بايستى پيغمبران بيايند و در اين مكتب بنشينند و ببينند أمير المؤمنين عليه السّلام چه فرموده است و چگونه معارف إلهى را با دو كلمه بيان مىكند !\r\nفَلا تُكَلِّمُونِى بِمَا تُكَلَّمُ بِهِ الْجَبَابِرَةُ ؛ وَ لَا تَتَحَفَّظُوا مِنِّى بِمَا يُتَحَفَّظُ بِهِ عِنْدَ أَهْلِ الْبَادِرَةِ ؛ وَ لَا تُخَالِطُونِى بِالْمُصَانَعَةِ .\r\n« بنابراين ، با كلماتى كه مردم با حاكمان و واليان جبّار تكلّم مىكنند ، با من تكلّم نكنيد ! و مانند أفراديكه خود را در مقابل سلطان غضبناكى حفظ مىكنند تا مبادا حرفى از آنها سر بزند و در مقابل أوامرشان خطائى از آنها سر بزند ، و در مقابل گفتارشان - چه راست و چه دروغ - ملاحظه كارى مىكنند ، و بر رأى آن واليان صواباً أو خطآءً صحّه مىگذارند ، با من اينطور نباشيد ! راست و مستقيم باشيد ! هيچ حال انفعال در شما پيدا نشود ؛ بمناسبت ولايت من از خود تنازل نكنيد ؛ حال انفعال به خود نگيريد ؛ هر چه من مىگويم نديده و نفهميده قبول نكنيد ! من از اين كارها خوشم نمىآيد ؛ با من مصانعه نكنيد ، بازى نكنيد ؛ به تعارفات مطلب را خلط نكنيد و نگذرانيد ! »\r\nوَ لَا تَظُنُّوا بِىَ اسْتِثْقَالًا فِى حَقٍّ قِيلَ لِى ، وَ لَا الْتِمَاسَ إعْظَامٍ لِنَفْسِى ؛ فَإنَّهُ مَنِ اسْتَثْقَلَ الْحَقَّ أَنْ يُقَالَ لَهُ ، أَوِ الْعَدْلَ أَنْ يُعْرَضَ عَلَيْهِ ، كَانَ الْعَمَلُ بِهِمَا أَثْقَلَ عَلَيْهِ .\r\n« گمان نكنيد كه اگر حقّى به من گفته شود بر من سنگين خواهد بود و در نفس من بزرگ جلوه مىكند ؛ نه ، كسى كه إظهار حقّ به او سنگين باشد ، يا اگر\r\n\r\n","description":"","footnote":"","page_name":" 116 ","page_number":130},
  {"content":"\r\n\r\nعدل بر او عرضه بشود إعراض كند ، عمل به حقّ بر او سنگين‌تر است . پس راه عمل به حقّ و عمل به عدل اين است كه إنسان حقّ را و عدل را آسان و راحت بشنود » .\r\n\r\nاز من از گفتار حقّ و از مشورت عدل دريغ نكنيد\r\nفَلا تَكُفُّوا عَن مَقَالَةٍ بِحَقٍّ أَوْ مَشْوَرَةٍ بِعَدْلٍ ؛ فَإنِّى لَسْتُ فِى نَفْسِى بِفَوْقِ أَنْ أُخْطِىَ وَ لَا ءَامَنُ ذَلِكَ مِنْ فِعْلِى ، إلَّا أَنْ يَكْفِىَ اللَهُ مِنْ نَفْسِى مَا هُوَ أَمْلَكُ بِهِ مِنِّى .\r\n« بنابراين ، از گفتگوى بحقّ دست برنداريد ، و از إظهار حقّ خوددارى نكنيد ! وقتى با شما مشورت مىكنم نظريّات خود را از روى عدل بيان كنيد ؛ زيرا من بالاتر از آن نيستم كه در وجود خود خطا نكنم ؛ و در نفس خود مأمون نيستم مگر اينكه خدا مرا حفظ كند ، آن خدائى كه مالكيّتش بر من بيشتر است از خود من بر من . و جان و نفس من در يد قدرت اوست . خداوند اگر من را نگه دارد نگهداشته مىشوم ، و اگر رها كند رها مىشوم . »\r\nفَإنَّمَا أَنَا وَ أَنتُمْ عَبِيدٌ مَمْلُو كُونَ لِرَبٍّ لَا رَبَّ غَيْرُهُ ، يَمْلِكُ مِنَّامَا لَا نَمْلِكُ مِنْ أَنْفُسِنَا ، وَ أَخْرَجَنَا مِمَّا كُنَّا فِيهِ إلَى مَا صَلَحْنَا عَلَيْهِ ؛ فَأَبْدَلَنَا بَعْدَ الضَّلالَةِ بِالْهُدَى ، وَ أَعْطَانَا الْبَصِيرَةَ بَعْدَ الْعَمَى . « 1 »\r\n« من و شما بندگان مملوك پروردگارى هستيم كه پروردگارى غير از او نيست . خداوند بر ما و بر نفوس ما مالكيّت دارد ، و ما خودمان مالك خود نيستيم ؛ او مالك ماست . و خداست كه ما را از آن چيزى كه در او بوديم بيرون آورده ، و به سوى صلاح و رشد قرار داده است ؛ و بعد از ضلالت ما را هدايت فرموده ، و بعد از كورى ما را بصيرت داده است . ما در نفس و در ذات خود كور بوديم ؛ در نفس و ذات و سرشت خود ضالّ و گمراه بوديم ؛ تمام اينها نور پروردگار است كه آمده و به ما رسيده است و ما را به عالم هدايت و بصيرت در آورده و به صلاح و رشد وارد كرده است . پس هر چه هستيم عبد مملوك خدا\r\n\r\n\r\n","description":"","footnote":"\r\n( 1 ) « نهج البلاغة » با تعليقهء دكتر صبحى صالح ، خطبهء 216 . ص 332 ؛ و از طبع مصر ، با تعليقهء شيخ محمّد عبده ، خطبهء 214 ، ج 1 ، ص 433\r\n","page_name":" 117 ","page_number":131},
  {"content":"\r\n\r\nهستيم ، و هر آنچه بر ما كند دست خداست . در اين صورت چگونه به خود إعجاب كنيم ، و چگونه در ذات خود عدم نياز را در امور اجتماعى نسبت به رعيّتهاى خود داشته باشيم . »\r\nاين بود إجمال خطبه‌اى كه أمير المؤمنين بيان فرمودند .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد .\r\n\r\n","description":"","footnote":"","page_name":" 118 ","page_number":132},
  {"content":"\r\n\r\n\r\nدرس چهل و سوّم : بزرگترين آفت والى ، خويشتن نگرى است\r\n\r\n","description":"","footnote":"","page_name":" 119 ","page_number":133},
  {"content":"\r\n . \r\n","description":"","footnote":"","page_name":" 120 ","page_number":134},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\nخطبه‌اى كه از « نهج البلاغة » دربارهء حقّ والى بر رعيّت و حقّ رعيّت بر والى ذكر شد ، شامل مطالب بسيار عالى است كه برخى از مسائل ملكى و ملكوتى را ميتوان از آن استنتاج كرد .\r\nاز جمله مطالبى كه أمير المؤمنين عليه السّلام خيلى بر روى آن تأكيد دارند ، عدم استكبار و خودپسندى و إعجابى است كه والى در ولايت خود بايد داشته باشد . و فرمودند : سخيف‌ترين حالات ولات اين است كه مردم صالح دربارهء آنها گمان داشته باشند كه آنها دوست دارند مردم از ايشان تعريف و تحميد و تمجيد كنند و آنها را به بزرگى و عظمت ياد نمايند ؛ اين سخيف‌ترين حالات ولات است .\r\nو از مجموع اين خطبه بدست آمد كه حضرت مىفرمايد : حقّى كه من بر شما دارم و حقّى كه شما بر من داريد دو حقّ متساوى و متكافى است . و به هيچوجه من بواسطهء اين حقّى كه بر شما دارم نمىتوانم اعتباراً بر خودم شأنى را ، مقامى را ، مسندى را نسبت بدهم ؛ اين وظيفه‌اى است كه پروردگار بر عهدهء من گذارده است . ولايت من وظيفهء إلهى است و من هنگامى كه از عهدهء اين وظيفه برآيم و تكليف را انجام بدهم عمل به وظيفه كرده‌ام ، و از خوف\r\n\r\n","description":"","footnote":"","page_name":" 121 ","page_number":135},
  {"content":"\r\n\r\nتبعات و عقاب پروردگار بيرون آمده‌ام .\r\nو از جمله مطالبى كه فرمود اين بود كه : هر كس و لو اينكه در نزد حقّ سبحانه و تعالى منزلتش عظيم و مقامش رفيع باشد ، اينطور نيست كه بى نياز گردد از معاونينى كه در راه خدا او را كمك كنند ؛ كما اينكه فقيرترين و حقيرترين أفراد نيز از اين حيطه خارج نيستند ، و آنها هم سهميّه‌اى را از إعانت و كمك دارند .\r\nيعنى تمام چرخ ولايت كه بر أساس والى و مولَّى عليهم مىباشد ، يك چرخ واحد و يك دستگاه واحد است كه همه با يكديگر مربوط و منوط هستند ؛ و هر كدام از اين أجزاء و أعضاء و پيچ ها و مهره‌ها و روابط ، براى نگهدارى و حفظ آن أمر وُحْدانى كه منظور از اين دستگاه است مىباشد ؛ و اگر هر يك از اين أجزاء از آن وظيفهء خود تخطّى كند ، نه تنها خود را ضايع كرده است ، بلكه مجتمع را خراب كرده و دستگاه را فاسد نموده است .\r\n\r\nگفتار زيد بن علىّ نزد هشام به مثابهِ گفتار جدّش أمير المؤمنين عليه السّلام است\r\nنظير اين گفتار حضرت ( وَ لَيْسَ امْرُؤٌ وَ إنْ عَظُمَتْ فِى الْحَقِّ مَنْزِلَتُهُ ) را ابن أبى الحديد در شرح اين خطبه ، از زيد بن علىّ بن الحسين عليه السّلام آورده است كه به هشام بن عبد الملك مىگويد : إنَّهُ لَيْسَ أحَدٌ وَ إنْ عَظُمَتْ مَنْزِلَتُهُ ، بِفَوْقِ أنْ يُذَكَّرَ بِاللَهِ وَ يُحَذَّرَ مِنْ سَطْوَتِهِ ؛ وَ لَيْسَ أحَدٌ وَ إنْ صَغُرَ ، بِدونِ أنْ يُذَكِّرَ بِاللَهِ وَ يُخَوِّفَ مِنْ نِقْمَتِهِ . « 1 »\r\n« هيچ كس نيست ، گرچه منزلتش در نزد پروردگارش رفيع باشد ، بالاتر از اينكه نيازى به ياد آورى و تذكار نداشته ، و بى نياز از تحذير از سطوت خدا باشد ؛ و هيچكس نيست و لو اينكه درجه و منزلتش صغير باشد ، پائين‌تر از اينكه قابليّت تذكّر دادن را داشته باشد و خداوند به او حقّ تذكار بدهد ؛ به او\r\n\r\n\r\n","description":"","footnote":"\r\n( 1 ) « شرح نهج البلاغة » ابن أبى الحديد ، بيست جلدى ، ج 11 ، ص 93 ، در ضمن شرح خطبهء 214 ( و به شمارهء ابن أبى الحديد 209 ) كه خطبهء حقّ والى بر رعيّت و حقّ رعيّت بر والى است .\r\n","page_name":" 122 ","page_number":136},
  {"content":"\r\n\r\nحقّ بدهد كه بزرگان را از عذاب و پاداش خدا تخويف كند . »\r\nأيضاً مىگويد : وَ مِنْ كَلامِ الْحُكَمآء : قُلوبُ الرَّعيَّةِ خَزآئِنُ واليها ؛ فَما أوْدَعَهُ فيها وَجَدَهُ . « 1 »\r\n« دلهاى رعيّت خزينه‌هاى والى آن رعيّت است ؛ آنچه والى در اين خزائن به وديعت و أمانت مىگذارد همان را مىيابد . » اگر عدل بود ، محبّت بود ، مهربانى بود ، صميميّت بود و استكبار و استعباد نبود ، همان را مىيابد ؛ و اگر نه ، ستم و ظلم و إجحاف و حسّ تفوّق و برترى بود همان را مىيابد ؛ و بالاخره روزى اين رعيّت تمام نتيجه‌هاى كشت والى را كه در قلوبشان نموده است به منصّه بروز و ظهور مىرساند و اين كِشته درو خواهد شد .\r\nوَ كانَ يُقالُ : صِنْفانِ مُتَباغِضانِ مُتَنافيانِ : السُّلْطانُ وَ الرَّعيَّةُ ، وَ هُما مَعَ ذَلِكَ مُتَلازِمانِ ؛ إنْ صَلَحَ أحَدُهُما صَلَحَ الآخَرُ ، وَ إنْ فَسَدَ فَسَدَ الآخَرُ . « 2 »\r\n« گفته شده : دو گروه و دو صنف هستند كه ذاتاً با همديگر متباغضند ؛ يعنى هر كدام بغض ديگرى را در دل مىپروراند ، و با همديگر تنافى دارند ( تنافى ، ذاتى آنهاست ) يكى سلطان و ديگرى رعيّت است . و اين دو با وجود اينكه متباغض و متنافر هستند با هم لازم و ملزوم و متلازمند ؛ اگر يكى پاك و صالح شود ديگرى را هم پاك و صالح مىكند ، و اگر يكى خراب شود ديگرى هم خراب خواهد شد . »\r\nيعنى عنوان سلطنت و ولايت بر آنها داشتن با عنوان رعيّت ، و عنوان ولايت و ولىّ بودن با عنوان مولّى عليه بودن ، و عنوان آمريّت و مأموريّت ، عنوان فعل و انفعال است و از دو مصدر و مبدأ متنافى سرچشمه مىگيرند . چون والى آمر است و رعيّت مأمور ؛ و چون دو جنبهء فعل و انفعال هست ، اين تباغض و تنافى لازمهء اين دو صنف است . ولى مع ذلك با همديگر متلازمند و صلاح هر كدام صلاح ديگرى ، و فساد هر كدام فساد ديگرى است .\r\n\r\n\r\n","description":"","footnote":"\r\n( 1 ) همان مصدر ، ص 94\r\n( 2 ) همان مصدر ، ص 94\r\n","page_name":" 123 ","page_number":137},
  {"content":"\r\n\r\n\r\nروايات و نصايح متقنه در مذّمت حبّ جاه و خودپسندى و مدح مردم\r\nهمچنين ابن أبى الحديد در شرح همين خطبه گويد : قالَ النَّبِىُّ صَلَّى اللَهُ عَلَيْهِ وَ ءَالِهِ : لَا يَدْخُلُ الْجَنَّةَ مَنْ كَانَ فِى قَلْبِهِ مِثْقَالُ حَبَّةٍ مِنْ كِبْرٍ « 1 » « رسول خدا صلّى الله عليه و آله و سلّم فرمود : در بهشت داخل نمىشود آن كسى كه در دلش به اندازهء سنگينى يك دانه تكبّر وجود داشته باشد . »\r\nوَ قَالَ صَلَّى اللَهُ عَلَيْهِ وَ ءَالِهِ ( وَ سَلَّمَ ) : لَوْلَا ثَلاثٌ مُهْلِكَاتٌ لَصَلُحَ النَّاسُ : شُحٌّ مُطَاعٌ ، وَ هَوًى مُتَّبَعٌ ، وَ إعْجَابُ الْمَرْء بِنَفْسِهِ « 2 » .\r\n« رسول خدا صلّى الله عليه و آله و سلّم فرمود : اگر سه چيز نبودند كه اينها مردم را به هلاكت بيفكنند ، همهء مردم به صلاح در مىآمدند : يكى حرص است ؛ آن حرصى كه در باطن إنسان است و مُطاع است . يعنى إنسان از آن حرص تبعيّت و فرمانبردارى مىكند ؛ حرصى كه آمر و فرمانده در وجود خود اوست . و يكى هواى نفس است در صورتى كه از او متابعت بشود . و يكى هم اينكه إنسان خودش را بزرگ بپندارد و كارهايش موجب عُجب و شگفت او بشود . »\r\nنيز مىگويد : رسول خدا صلّى الله عليه و آله و سلّم فرمود : احْثُوا فِى وُجُوهِ المَدَّاحِينَ التُّرَابَ . « 3 »\r\n« اگر كسى در برابر شما شروع به مدح و تعريف شما نمود در چهرهء او خاك بپاشيد » . وَ كانَ يُقالُ : إذا سَمِعْتَ الرَّجُلَ يَقولُ فيكَ مِنَ الْخَيْرِ ما لَيْسَ فيكَ ، فَلا تَأْمَنْ أنْ يَقولَ فيكَ مِنَ الشَّرِّ ما لَيْسَ فيكَ . « 4 »\r\n« گفته شده : اگر شنيدى كسى دربارهء تو چيزهاى خوبى را بگويد كه در تو نيست ، إيمن مباش از اينكه دربارهء تو بگويد چيزهاى بدى را كه در تو نيست » .\r\nوَ كانَ يُقالُ : لا يَغْلِبَنَّ جَهْلُ غَيْرِكَ بِكَ ، عِلْمَكَ بِنَفْسِكَ . « 5 »\r\n« گفته شده : تو كه از خود و علم خود و نفس خود اطّلاع دارى و مقدار و\r\n\r\n\r\n","description":"","footnote":"\r\n( 1 ) همان مصدر ، ص 103\r\n( 2 ) همان مصدر ، ص 103\r\n( 3 ) همان مصدر ، ص 103\r\n( 4 ) همان مصدر ، ص 103\r\n( 5 ) همان مصدر ، ص 103\r\n","page_name":" 124 ","page_number":138},
  {"content":"\r\n\r\nوزن خود را ميدانى ، اگر كسى جاهل به أمر تو باشد و بيايد ترا تعريف و تمجيد كند ، گول نخورى ، كه جهل غير تو بر علمى كه تو به خودت دارى غلبه پيدا كند . »\r\n\r\nسخيف‌ترين حالات والى اين است كه دوست داشته باشد مردم او را مدح كنند\r\nوَ قالَ عَبْدُ اللَهِ بْنُ الْمُقَفَّعِ فى « الْيَتيمَة » : إيّاكَ إذا كُنْتَ والِيًا أنْ يَكونَ مِنْ شَأْنِكَ حُبُّ الْمَدْحِ وَ التَّزْكيَةِ ، وَ أنْ يَعْرِفَ النّاسُ ذَلِكَ مِنْكَ ! فَتَكونَ ثُلْمَةً مِنَ الثُّلَمِ يَقْتَحِمونَ عَلَيْكَ مِنْها ، وَ بابًا يَفْتَتِحونَكَ مِنْهُ ، وَ غيبَةً يَغْتابونَكَ بِها وَ يَسْخَرونَ مِنْكَ لَها . وَ اعْلَمْ : أنَّ قابِلَ الْمَدْحِ كَمادِحِ نَفْسِهِ ، وَ أنَّ الْمَرْءَ جَديرٌ أنْ يَكونَ حُبُّهُ الْمَدْحَ هُوَ الَّذى يَحْمِلُهُ عَلَى رَدِّهِ ، فَإنَّ الرّآدَّ لَهُ مَمْدوحٌ وَ الْقابِلَ لَهُ مَعيبٌ . « 1 »\r\nعبد الله بن مقفّع گفته است : مبادا اگر تو به ولايتى برسى ، دوست داشته باشى كه مردم تو را مدح و تزكيه كنند ! يعنى تو را بستايند و در بيان مقالات و نوشته‌ها و خطبه‌هاى خود ، تو را از عيوب مبرَّى بدارند . ( مدح يعنى تعريف كردن از اينكه والى چنين و چنان است ، اين طور خدمت مىكند و أمثال اينها . تزكيه يعنى عيب‌هاى تو را در بين مردم حسن جلوه دهند ، در حالى كه در نزد خود عيب و گناه دارى ؛ كذب دارى ، حقّ مردم را مىبرى ، دروغ مىگوئى ، به عنوان دروغ مصلحت‌آميز توريه مىكنى ؛ تمام اينها گناه است ولى آنها مىگويند : نه ، اينها امورى است كه براى والى لازم است . مثلًا مىگويند : والى چگونه با يك جمعيّت كثير برخورد كند ؟ ! لابدّ است در اين موارد به جهت ضرورت و جبر زندگى دست به بعضى از كارها بزند ، و اين براى والى يك أمر طبيعى است . )\r\nمبادا تو اينطور باشى ! مبادا اينكه مردم بدانند و بفهمند كه دوست دارى تو را مدح و تزكيه كنند ! اگر اين طور بشود در خودت و نفست سوراخ و شكافى خواهد بود از سوراخ ها و شكافها ؛ و مردم از اين شكاف بر نفس تو وارد\r\n\r\n\r\n","description":"","footnote":"\r\n( 1 ) همان مصدر ، ص 104\r\n","page_name":" 125 ","page_number":139},
  {"content":"\r\n\r\nمى شوند . در اين صورت خودت را درى قرار داده‌اى كه تو را مىگشايند !\r\nنمى گويد : اين را درى قرار مىدهند براى ورود به تو و أفكار تو ! بلكه وجودت و نفست را درى قرار مىدهند و به واسطهء آن در ، خودت را مىگشايند و پاره مىكنند ؛ و در نفست وارد مىشوند ، و تمام سيّئات و بلايا و معايب را مرتكب خواهى شد ، و آنها مىگويند : بَه بَه ، اين عيب نيست ، بلكه حسن است ! كار زشت مىكنى ، تعريفت مىكنند ؛ حقّ مردم را نمىدهى ، به عذرى تو را معذور مىدارند ؛ كار خلاف مىكنى ، توجيه به خير مىكنند ؛ و تو خود اين أمر را دوست دارى . و مردم كه اين نقطهء ضعف را دانستند ، چنان بر نفس تو اقتحام مىكنند كه به تمام سيّئات مبتلايت كنند . آنوقت تو اسوه‌اى خواهى شد براى غيبت مردم ، كه در منزلها بنشينند و بدگوئى ترا بنمايند كه : چنين كارهاى زشتى انجام داد ، در صورتى كه همانها در جلوى تو تعريفت را مىكنند .\r\nاين أفراد در ظاهر تمجيد و در باطن ترا تعييب خواهند نمود كه : عجب شخص دوروئى است ! عجب شخص متكبّرى است ! و تو را مسخره مىكنند و از ارزش پائين مىآورند بواسطهء همين صفاتى كه دارا هستى .\r\nبدان : كسى كه قبول مدح كند ، مثل اينست كه خودش مدح نفس خود را كرده است . چقدر زشت است كسى بنشيند و از خودش تعريف كند كه من چنين و چنانم ! هيچ تفاوتى نمىكند إنسان از خودش تعريف كند ، يا اينكه كسى ديگر إنسان را تعريف كند و إنسان تعريف او را قبول كند ؛ و سزاوار است كه مرد ، آن مردى كه مدح را دوست دارد ، ردّ كند مدح ديگران را . اگر كسى دوست دارد كه واقعاً مردم او را مدح كنند ، بايد در او صفات خوبى باشد كه بر أساس آن صفات ، مردم او را مدح كنند . در اين صورت اين صفت بايد او را وادار كند كه بگويد : مرا مدح نكنيد ! تا اينكه آن پاكى در او متحقّق شود و حقيقت خوبى و مدح بر او استوار گردد ، و إلّا عيب اوست .\r\nمى خواهد بگويد : مدح يك مفهومى دارد و يك مصداقى ؛ مفهوم مدح\r\n\r\n","description":"","footnote":"","page_name":" 126 ","page_number":140},
  {"content":"\r\n\r\nعنوان مدح است به حمل أوّلى ذاتى كه مىگويند : الْمَدْحُ نَقيضُ الذَّمّ ؛ و أمّا مصداق و مُنتزَعٌ عَنه اين مفهوم در خارج است ، كه به حمل شايع به آن مدح مىگوئيم . يعنى صفتى در إنسان تحقّق پيدا مىكند كه بواسطهء آن ، اين مدح صادق خواهد بود .\r\nمى گويد : اين دو أمر بعضى از أوقات جاى خود را گم مىكنند . إنسان به عنوان حمد و به مفهوم حمد خود را مىبازد در حالى كه در وجود او حمد استقرار نيافته و مدح موقعيّتى پيدا نكرده است و وجودش غير قابل مدح است ، و ليكن عنوان حمد و مدح را بر خود نسبت مىدهد . اگر مىخواهى كسى باشى كه واقعاً مدح را دوست دارد ، اين غريزه و اين صفت حبّ مدح بايد تو را وادار كند كه مدح مدّاحين را ردّ كنى و به آنها پس بدهى و از آنها تحويل نگيرى . اگر دوست دار خود و دوست دار مدح خود هستى بايد اين كار را بكنى ؛ و إلّا اگر از آنها گرفتى ، اين عيب توست .\r\nفَإنَّ الرّآدَّ لَهُ مَمْدوحٌ وَ الْقابِلَ لَهُ مَعيبٌ .\r\nكسى كه ردّ مدح كند حقيقةً ممدوح و پسنديده است ؛ و كسى كه قبول مدح كند معيب است . كسى كه قبول مدح كند به حمل شايع خودش عيب دارد ، و ليكن به حمل أوّلى مردم او را مدح مىكنند . و اين كلام به مثابهء فرمايش حضرت است كه مىفرمايد : أسْخَفِ حالاتِ الْوُلاة اين است كه دوست داشته باشد مردم او را مدح كنند .\r\nو چقدر اين قضيّه در ميان صنف ما زياد است كه دوست دارند مردم آنها را مورد تمجيد و تحميد قرار دهند ؛ و حقّاً اين مسأله ثُلمه‌اى است براى إنسان كه كم كم و مِنْ حَيْثُ لا يَشْعُر وارد مىشود و إنسان را در بر مىگيرد ، و آن صفا و حقيقت إنسان تبديل مىشود به حسّ بزرگ پندارى و خودمنشى و توهّم كبر ؛ آنوقت همين صفت در خارج منعكس مىشود و صفات نيك إنسان كم كم ضايع مىگردد ، و مِنْ حَيْثُ لا يَشْعُر شخصى را كه در صفات خوب بسر مىبرده است\r\n\r\n","description":"","footnote":"","page_name":" 127 ","page_number":141},
  {"content":"\r\n\r\nدر صفات زشت وارد مىنمايد .\r\nبسيارى از أفراد ديده شده‌اند كه ابتداءً أفراد واقعاً خوبى بوده‌اند ، ولى مدحهاى بى مورد و يا حتّى با مورد موجب انفعال و شكست نفس آنان در برابر واقعيّات شده است ، طورى كه كم كم إبراز مدح و ثنا از ديگران در وجود آنها موقعيّتى مستحكم پيدا نموده است ، و خيال مىكنند كه ستايش‌هاى مردم بجا و صحيح بوده ، آنها را به خود مىبندند . يعنى در برابر حقّ و حقيقت ، پندار و توهّم را غلبه مىدهند ؛ در اين صورت است كه وجود آنها از صراط مستقيم و منهج راستين و حقّ خارج شده ، به پندار گرايش پيدا مىكند ؛ تا زمانى كه تمام أفكار او پندارى مىشود ، و تمام كرهء زمين را در تحت أوامر و نواهى خود مقهور مىپندارد ، و خود را ولىّ حقيقى و قيّم واقعى مردم مىبيند ، و جداى از مردم براى خود حساب باز مىكند . تمام اينها فقط و فقط پندار است و پوچ و از حقيقت تهى .\r\nبين والى و مولّى عليه هيچ تفاوتى در نزد پروردگار نيست . وقتى خدا مىگويد : تنها تقرّب موجب فضيلت است  ( إِنَّ أَكْرَمَكُمْ عِنْدَ اللَّهِ أَتْقاكُمْ )  « 1 » ، آن شخص والى چگونه مىتواند بگويد : من از آن مرد حقير فقير مسكين كه احتياج به آب و نان روزمرّهء خود دارد ، برترم ؟ كجا مىتواند چنين ادّعائى بكند ؟ !\r\nأمّا اين مدحهاى اعتبارى نه تنها إنسان را بر مردم عادى تفضيل مىدهد ، بلكه بر أعاظم هم ترجيح مىدهد و خود را فريد و وحيد ، در عالم ولايت اعتبارى يعنى ولايت شيطانى مىپندارد ؛ و اين از أعظمِ مهلكات است . يعنى درست در مقابل راه خدا كه إنسان را به فناء و تسليم و عبوديّت دعوت مىكند ، إنسان را در مقابل پروردگار به اين صفات اعتبارى مبتلا مىكند و در تخيّلات و امور اعتبارى فرو مىبرد .\r\nوَ كانَ يُقالُ : مَحَلُّ الْمَلِكِ مِنْ رَعِيَّتِهِ مَحَلُّ الرّوحِ مِنَ الْجَسَدِ ؛ وَ مَحَلُّ\r\n\r\n\r\n","description":"","footnote":"\r\n( 1 ) قسمتى از آيه 13 ، از سورهء 49 : الحجرات\r\n","page_name":" 128 ","page_number":142},
  {"content":"\r\n\r\nالرَّعيَّةِ مِنْهُ مَحَلُّ الْجَسَدِ مِنَ الرّوحِ . فَالرّوحُ تَأْلَمُ بِأَلَمِ كُلِّ عُضْوٍ مِنْ أعْضآء الْبَدَنِ ؛ وَ لَيْسَ كُلُّ واحِدٍ مِنَ الاعْضآء يَأْلَمُ بِأَلَمِ غَيْرِهِ . وَ فَسادُ الرّوحِ فَسادِ جَميعِ الْبَدَنِ ؛ وَ قَدْ يَفْسُدُ بَعْضُ الْبَدَنِ ، وَ غَيْرُهُ مِنْ سآئِرِ الْبَدَنِ صَحيحٌ . « 1 »\r\nمى گويد : « بعضى گفته‌اند : موقعيّت فرمانده و والى نسبت به رعيّت ، مانند موقعيّت روح است نسبت به جسد ، و محلّ و موقعيّت رعيّت نسبت به والى مانند محلّ و موقعيّت جسد است نسبت به روح . اگر هر يك از أعضاء بدن ناراحت بشود ، دردى پيدا كند ، روح متألّم مىشود ؛ أمّا اينطور نيست كه هر كدام از أعضاء بدن آزرده بشود ، ألمى پيدا كند ، عضو ديگر متألّم شود .\r\nوزان والى و رعيّت وزان روح و جسد است . اگر ألمى متوجّه فردى از أفراد رعيّت شود ، به حاكم هم سرايت نموده او را متألّم و ناراحت خواهد نمود ؛ أمّا خود أفراد رعيّت با يكديگر چنين حكمى را ندارند ، و فساد روح فساد جميع بدن است . و أمّا بعضى از أوقات بعضى از بدن فاسد مىشود در صورتى كه سائر أعضاء بدن صحيح است . »\r\n\r\nمفاد : ظُلْمُ الرَّعِيَّةِ اسْتِجْلَابُ الْبَلِيَّةِ\r\nوَ كانَ يُقالُ : ظُلْمُ الرَّعيَّةِ اسْتِجْلابُ الْبَليَّة « 2 » .\r\n« گفته شده است : كسى كه به رعيّت ظلم كند با دست خود بلايا و فتنه‌ها را بسوى خود جلب كرده است . »\r\nوَ كانَ يُقالُ : الْعَجَبُ مِمَّنْ اسْتَفْسَدَ رَعيَّتَهُ وَ هُوَ يَعْلَمُ أنَّ عِزَّهُ بِطاعَتِهِمْ . « 3 »\r\n« گفته شده است : عجب از آن كسى است كه رعيّت خود را فاسد مىكند ، و به واسطهء ظلم و تعدّى و گرفتن مالياتهاى بى جا و گزاف و أمثال اينها رعيّت را از\r\n\r\n\r\n","description":"","footnote":"\r\n( 1 ) همان مصدر ، ص 94 . و ابن أبى الحديد در ج 20 ، ص 328 ، به شمارهء 759 در ضمن كلمات قصار أمير المؤمنين عليه السّلام علاوه بر آنچه سيّد رضىّ عليه الرّحمه ذكر كرده است ، آورده است كه : آنحضرت فرموده است : الْمُلْكُ بِالدِّينِ يَبْقَى ، وَ الدِّينُ بِالْمُلْكِ يَقْوَى . و شيخ هادى كاشف الغطآء در « مستدرك نهج البلاغة » طبع بيروت ، ص 161 از آن حضرت نقل كرده است ، كه فرموده است : عَدْلُ السُّلْطَانِ خَيْرٌ مِنْ خِصْبِ الزَّمَانِ .\r\n( 2 ) همان مصدر ، ص 95\r\n( 3 ) همان مصدر ، ص 95\r\n","page_name":" 129 ","page_number":143},
  {"content":"\r\n\r\nصلاح و رشاد بيرون آورده از پا در مىآورد ، در حالتى كه مىداند : عزّتش در طاعت رعيّت است . »\r\nوَ كانَ يُقالُ : مَوْتُ الْمَلِكِ الْجآئِرِ خِصْبٌ شامِلٌ . « 1 »\r\n« گفته شده است : مردن حاكم جائر ، فراوانى نعمت است كه به تمام أفراد گسترش پيدا مىكند و شامل همهء أفراد مىشود . موت ملك جائر نعمتى است از طرف پروردگار كه به همهء أفراد گسترش مىيابد » .\r\nوَ كانَ يُقالُ : لا قَحْطَ أشَدَّ مِنْ جَوْرِ السُّلْطانِ . « 2 » و « 3 »\r\n\r\n\r\n","description":"","footnote":"\r\n( 1 ) همان مصدر ، ص 95\r\n( 2 ) همان مصدر ، ص 95\r\n( 3 ) در « مستدرك الوسآئل » طبع سنگى ، ج 2 ، كتاب الجهاد ، باب 37 ، باب وجوب العدل ، در ص 310 رواياتى را در مدح عدل ذكر نموده است كه چون حائز أهمّيّت است ما در اينجا أغلب آنها را ذكر مىنمائيم : سبط الطّبرسى فى « المشكوة » عن مجموع السّيّد ناصح الدّين أبى البركات ، عن النّبىّ صلّى الله عليه و ءَاله ، أنّه قال : عَدْلُ سَاعَةٍ خَيْرٌ مِنْ عِبَادَةِ سَبْعِينَ سَنَةً قِيَامِ لَيْلِهَا وَ صِيَامِ نَهَارِهَا .\r\nالمفيد فى « الاختصاص » عن محمّد بن الحسين ، عن عُبَيس بن هِشام ، عن عبد الكريم ، عن الحلبىّ ، عن أبى عبد الله عليه السّلام ، قال : الْعَدْلُ أَحْلَى مِنَ الْمَآء يُصِيبُهُ الظَّمْئَانُ . مَا أَوْسَعَ الْعَدْلَ إذَا عَدَلَ فِيهِ وَ إنْ قَلَّ !\r\nو عن ابن محبوب ، عن معوية بن وهب ، عن أبى عبد الله عليه السّلام ، قال : الْعَدْلُ أَحْلَى مِنَ الشَّهْدِ وَ أَلْيَنُ مِنَ الزَّبَدِ وَ أَطْيَبُ رِيحًا مِنَ الْمِسْكِ .\r\nالقطب الرّاوندى فى « لبّ اللباب » عن النّبىّ صلّى الله عليه و ءَاله ، أنّه قال : الْعَدْلُ مِيزَانُ اللَهِ فِى الارْضِ فَمَنْ أَخَذَهُ قَادَهُ إلَى الْجَنَّةِ وَ مَنْ تَرَكَهُ سَاقَهُ إلَى النَّارِ .\r\nالآمُدىّ فى « الغُرر » عن أمير المؤمنين عليه السّلام ، أنّه قالَ : فِى الْعَدْلِ صَلَاحُ الْبَرِيَّةِ ؛ فِى الْعَدْلِ الاقْتِدَآءُ بِسُنَّةِ اللَهِ ؛ فِى الْعَدْلِ الإحْسَانُ . وَ قَالَ عَلَيْهِ السَّلَامُ : غَايَةُ الْعَدْلِ أَنْ يَعْدِلَ الْمَرْءُ فِى نَفْسِهِ . وَ قَالَ عَلَيْهِ السَّلامُ : الْعَدْلُ حَيَوةٌ ، الْجَوْرُ مِمْحَاةٌ . وَ قَالَ عَلَيْهِ السَّلَامُ : الْعَدْلُ خَيْرُ الْحُكْم . وَ قَالَ عَلَيْهِ السَّلامُ : الْعَدْلُ حَيَوةُ الاحْكَامِ ؛ الصِّدْقُ رَوْحُ الْكَلَامِ . وَ قَالَ عَلَيْهِ السَّلَامُ : الْعَدْلُ يُصْلِحُ الْبَرِيَّةَ . وَ قَالَ عَلَيْهِ السَّلَامُ : الْعَدْلُ فَضِيلَةُ السُّلْطَانِ . وَ قَالَ : الْعَدْلُ قِوَامُ الرَّعِيَّةِ ؛ الشَّرِيعَةُ صَلَاحُ الْبَرِيَّةِ . وَ قَالَ : الْعَدْلُ أَقْوَى أَسَاسٍ . وَ قَالَ عَلَيْهِ السَّلَامُ : الْعَدْلُ أَفْضَلُ سَجِيَّةٍ . وَ قَالَ عَلَيْهِ السَّلامُ : الرَّعِيَّةُ لَا يُصْلِحُهَا إلَّا الْعَدْلُ . وَ قَالَ عَلَيْهِ السَّلَامُ : الْعَدْلُ يُرِيحُ الْعَامِلُ بِهِ مِنْ تَقَلُّدِ الْمَظَالِمِ . وَ قَالَ عَلَيْهِ السَّلَامُ : الْعَدْلُ رَأْسُ الإيمَانِ وَ جِمَاعُ الإحْسَانِ . وَ قَالَ عَلَيْهِ السَّلَامُ : اعْدِلْ تَحْكُمْ ! وَ قَالَ\r\n","page_name":" 130 ","page_number":144},
  {"content":"\r\n\r\n« گفته شده : هيچ قحطىاى شديدتر از جور سلطان نيست . وقتى سلطان جور كند از همهء قحطىها براى رعيّت سخت‌تر و مشكل‌تر است . »\r\nوَ كانَ يُقالُ : أيْدى الرَّعيَّةِ تَبَعُ ألْسِنَتِها ؛ فَلَنْ يَمْلِكَ الْمَلِكُ ألْسِنَتَها حَتَّى يَملِكَ جُسومَها .\r\n« گفته شده است : دستهاى رعيّت تابع زبان رعيّت است . هر زمانى كه ربانشان به مدح حاكم گويا باشد ، دستهاى آنها هم در راه او و در راه طاعت اوست . هر زمان كه زبانشان به مدح ملك گويا شود ( چه حاكم عادل و مهربانى است ! حقوق أفراد را تضييع نمىنمايد ، و براى أقوام و دوستان خود أقطاع و أراضى منظور نمىدارد و آنها را بر سر كار نمىآورد ، و أمثال ذلك ) به دنبال آن دستهاى رعيّت هم در خدمت او هستند . در حكومت او ماليّات مىپردازند و براى برقرارى ملك او زحمت مىكشند ؛ و در برابر تجاوز دشمنان از سرزمين او دفاع مىكنند . دست و بدن تابع زبان است ؛ بنابراين ، سلطان مالك زبان رعيّت نمىشود مگر اينكه مالك بدن و أيدى و جُسوم آن رعيّت نيز خواهد شد . »\r\n\r\nهميشه رعايا مشحون عواطف ولات و حكّام هستند\r\nوَ لَنْ يَملِكَ جُسومَها حَتَّى يَمْلِكَ قُلوبَها فَتُحِبَّهُ .\r\n\r\n\r\n","description":"","footnote":"\r\nعَلَيْهِ السَّلَامُ : اعْدِلْ تَمْلِكْ ! وَ قَالَ عَلَيْهِ السَّلَامُ : اعْدِلْ تَدُمْ لَكَ الْقُدْرَةُ ! وَ قَالَ عَلَيْهِ السَّلَامُ : اعْدِلْ فِيمَا وُلِّيتَ ! وَ قَالَ : اسْتَعِنْ عَلَى الْعَدْلِ بِحُسْنِ النِّيَّةِ فِى الرَّعِيَّةِ وَ قِلَّةِ الطَّمَعِ وَ كَثْرَةِ الْوَرَعِ . وَ قَالَ عَلَيْهِ السَّلَامُ : اجْعَلِ الدِّينَ كَهْفَكَ وَ الْعَدْلَ سَيْفَكَ ؛ تَنْجُ مِنْ كُلِّ سُوءٍ وَ تَظْفَرْ عَلَى كُلِّ عَدُوٍّ . وَ قَالَ عَلَيْهِ السَّلَامُ : أَسْنَى الْمَوَاهِبِ الْعَدْلُ . وَ قَالَ عَلَيْهِ السَّلَامُ : أَفْضَلُ النَّاسَ سَجِيَّةً مَنْ عَمَّ النَّاسُ بِعَدْلِهِ . وَ قَالَ عَلَيْهِ السَّلَامُ : بِالْعَدْلِ تَتَضَاعَفُ الْبَرَكَاتُ . وَ قَالَ عَلَيْهِ السَّلَامُ : جَعَلَ اللَهُ الْعَدْلَ قِوَامًا لِلانَامِ وَ تَنْزِيهًا مِنَ الْمَظَالِمِ وَ الآثَامِ وَ تَسْنِيَةً لِلإسْلَامِ . وَ قَالَ عَلَيْهِ السَّلَامُ : شَيْئَانِ لَا يُوزَنُ ثَوَابُهُمَا : الْعَفْوُ وَ الْعَدْلُ . وَ قَالَ عَلَيْهِ السَّلَامُ : عَلَيْكَ بِالْعَدْلِ فِى الصَّدِيقِ وَ الْعَدُوِّ . وَ قَالَ عَلَيْهِ السَّلَامُ : فِى الْعَدْلِ الاقْتِدَآءُ بِسُنَّةِ اللَهِ وَ ثَبَاتِ الدول . وَ قَالَ عَلَيْهِ السَّلَامُ : لِيَكُنْ مَرْكَبُكَ الْعَدْلَ ، فَمَنْ رَكِبَهُ مَلِكَ . وَ قَالَ عَلَيْهِ السَّلَامُ : مَنْ عَدَلَ عَظُمَ قَدْرُهُ . وَ قَالَ عَلَيْهِ السَّلَامُ : مَنْ عَدَل فِى الْبِلَادِ نَشَرَ اللَهُ عَلَيْهِ الرَّحْمَةَ . وَ قَالَ عَلَيْهِ السَّلَامُ : مَا عُمِّرَتِ الْبِلَادُ بِمِثْلِ الْعَدْلِ .\r\nدر نسخهء سنگى چنين آمده ؛ أمّا در نسخهء حروفى ، طبع مؤسّسهء آل البيت ، ج 11 ، ص 320 آمده است : وَ ثَبَاتِ الدُّوَلِ .\r\n","page_name":" 131 ","page_number":145},
  {"content":"\r\n\r\n« و مالك جسم‌هاى رعيّت نمىشود مگر اينكه مالك دلهاى آنان نيز بوده باشد ، تا اينكه او را دوست داشته باشند . حاكم بايد كارى كند كه رعيّت او را دوست بدارند ؛ اگر مىخواهد دستها و بدن‌هاى آنها را در اختيار داشته باشد بايد قلبهاى آنان را نيز در اختيار آورد » .\r\nوَ لَنْ تُحِبَّهُ حَتَّى يَعْدِلَ عَلَيْها فى أحْكامِهِ عَدْلًا يَتَساوَى فيها الْخآصَّةُ وَ الْعآمَّةُ ، وَ حَتَّى يُخَفَّفَ الْمُؤَنَ وَ الْكُلَفَ ، وَ حَتَّى يُعْفيَها مِنْ رَفْعِ أوْضاعِها وَ أراذِلِها عَلَيْها .\r\n« و رعيّت دوستدار او نخواهند بود مگر اينكه حاكم سه كار براى آنها انجام دهد :\r\nأوّل اينكه : عدالت را در جميع رعيّت گسترش دهد و بين خاصّه و عامّه به هيچ وجه تفاوتى نگذارد . ( در فرمايشات أمير المؤمنين عليه السّلام به مالك أشتر و سائر حكّام اين مطلب جايگاه رفيعى دارد ؛ و دربارهء تسويهء بين أقرباء و خاصّهء از مردم با عامّهء آنها تأكيد زيادى دارند ؛ تا بواسطهء قرب و تماسّ نزديك با حاكم از أقطاع و أموال سهميّهء بيشتر را منظور ندارند و حقّ عامّه را از بين نبرند ؛ بلكه بايد بين خاصّه و عامّه به يك اندازه - مِن جميع الجهات - در أحكام و حقوق ، عدالت را ملاحظه كنند . در اينجا هم مىگويد : رعيّت حاكم را دوست ندارند مگر اينكه ميان خاصّه و عامّه در عدالت تساوى برقرار كند . )\r\nدوّم اينكه : در مالياتها و مؤنه‌هاى زندگى و أوامر و نواهى و كارهائى كه بر دوش رعيّت مىگذارد تخفيف بدهد .\r\nسوّم اينكه : أفراد پست و أراذل را بر آنها نگمارد ؛ رؤساى إدارات و أفرادى كه بر مردم حكومت مىكنند ، و يا آنان كه به عنوان حكومت و ولايت به اينطرف و آنطرف مىفرستد ، أفراد پست ، دله ، دزد ، رشوه گير و دروغگو نباشند . اين عمل تيشه به ريشهء حكومت او مىزند . وظيفهء حاكم اين است كه اين أفراد را از سر راه رعيّت بردارد . »\r\n\r\n","description":"","footnote":"","page_name":" 132 ","page_number":146},
  {"content":"\r\n\r\nوَ هَذِهِ الثّالِثَةُ تَحْقِدُ عَلَى الْمَلِكِ الْعِلْيَةَ مِنَ الرَّعيَّةِ ، وَ تَطْمَعُ السَّفَلَةَ فى الرُّتَبِ السَّنيّةِ . « 1 »\r\n« اين عمل مَلك موجب مىشود در وجود مردان بلند مرتبه و شريف و كريم و ذى ارزش حقد پيدا شود ؛ زيرا مىبينند خودشان داراى شرف و عزّت و كرامت و علم هستند و بايد كنار رفته خانه نشين شوند و كسى هم به آنها اعتنا نكند ، أمّا أفرادى كه جزء أراذل به حساب مىآيند بر مردم حكومت كنند . و ديگر اينكه مردمان سفله و پست را به طمع مىاندازد كه بر يكديگر سبقت بگيرند و آن رُتَب سنيّه و مقامات و درجات عاليه را خودشان إحراز كنند ، و اين بالنّتيجه بزرگترين ضررى است كه متوجّه مردم خواهد شد » .\r\n\r\nإحضار عُمر ، عَمرو بن عاص و پسر او را به شكايت جوان مصرى\r\nابن أبى الحديد در شرح همين خطبه مىگويد : مردى از مصر به عنوان دادخواهى نزد عمر بن خطّاب آمد ، فَقالَ : يا أميْرَالْمُؤْمِنينَ ! هَذا مَكانُ الْعآئِذِ بِكَ ! قالَ لَهُ : عُذْتَ بِمَعاذٍ ، ما شَأْنُكَ ؟ !\r\n« مرد مصرى گفت : يا أمير المؤمنين ! من در مقام و موقعيّت پناهندگى به تو هستم . عمر به او گفت : به محلّ خوبى آمدى ، و به ملجأ خوبى پناهنده شدى . كارت چيست ؟ »\r\nقالَ : سابَقْتُ وَلَدَ عَمْرِو بْنِ الْعاصِ بِمِصْرَ فَسَبَقْتُهُ ، فَجَعَلَ يُعَنِّفُنى بِسَوْطِهِ وَ يَقولُ : أنَا ابْنُ الاكْرمَيْنِ ! وَ بَلَغَ أباهُ ذَلِكَ فَحَبَسَنى خَشْيَةَ أنْ أقْدُمَ عَلَيْكَ .\r\n« مرد مصرى گفت : من با پسر عَمْرو بن عاص در مصر مسابقهء اسب سوارى دادم و از او جلو افتادم ؛ در اين وقت او آمد و با شلّاقش به من مىزد و مىگفت : من پسر مادر و پدرى هستم كه هر دوى آنها مردمان شريفى بوده‌اند ؛ و ما بر شما حكومت مىكنيم و تو نسبت به ما ، در زمرهء موالى و غلامان هستى ؛ چگونه تو در اين مسابقه بر من سبقت گرفتى ؟ ! و با شلّاق بر من مىزد به جهت اينكه او ابن الاكرَمَين است . و اين مطلب به والى يعنى عمرو بن عاص كه پدر او\r\n\r\n\r\n","description":"","footnote":"\r\n( 1 ) همان مصدر ، ص 95\r\n","page_name":" 133 ","page_number":147},
  {"content":"\r\n\r\nبود رسيد ، و از ترس اينكه مبادا نزد تو بيايم و شكايت كنم من را گرفت و حبس نمود » .\r\nفَكَتَبَ إلَى عَمْرٍو : إذا أتاكَ كِتابى هَذا فَاشْهَدِ الْمَوْسِمَ أنْتَ وَ ابْنُكَ !\r\n« عُمر كاغذى به عمرو بن عاص نوشت : چنانچه نامهء من به تو رسيد ، در موسم حجّ تو و پسرت اينجا حاضر شويد ! »\r\nفَلَمّا قَدِمَ عَمْرٌو وَ ابْنُهُ ، دَفَعَ الدِّرَّةَ إلَى الْمِصْرىِّ وَ قالَ : اضْرِبْهُ كَما ضَرَبَكَ !\r\n« هنگاميكه عمرو بن عاص و پسرش آمدند ، عمر آن تازيانهء كوتاه ( دِرّه ) را به آن شخص مصرى داد و گفت : بزن اين پسر را همانطور كه تو را زده است ! »\r\nفَجَعَلَ يَضْرِبُهُ وَ عُمَرُ يَقولُ : اضْرِبِ ابْنَ الاميرِ ! اضْرِبِ ابْنَ الاميرِ ! يُرَدِّدُها حَتَّى قالَ : يا أميرَالْمُؤْمِنينَ ! قَدِ اسْتَقَدْتُ مِنْهُ .\r\n« اين مرد هم شروع كرد به زدن پسر عمرو بن عاص ، و عمر مىگفت : بزن پسر أمير را ، بزن پسر أمير را ! و مرتّب اين جمله را تكرار مىكرد تا اينكه آن مرد مصرى گفت : من تقاصّ خود را گرفتم و به مقدارى كه مرا زده بود به او زدم » .\r\nفَقالَ - وَ أشارَ إلَى عَمْرٍو - : ضَعْها عَلَى صَلْعَتِهِ !\r\n« در اين حال عمر به اين جوان مصرى گفت : اين شلّاق را بزن بر سر ( صَلْعَه ) عمرو بن عاص ! » صَلْعَه يعنى موضعى از سر ، كه مو ندارد . صَلِعَ يَصْلَعُ صَلَعًا ، يعنى سَقَطَ شَعْرُ رَأْسِهِ ، فَهُوَ أصْلَع . صُلْعَة و صَلَعَة موضع صَلْع است . جائى از سر إنسان كه معمولًا موى آن مىريزد را مىگويند صَلْعَه ؛ و به شخصى كه موى سرش ، بالاخصّ موى جلوى سرش ريخته شده أصْلَع مىگويند .\r\nفَقالَ الْمِصْرىُّ يا أميرَالْمُؤْمِنينَ ! إنَّما أضْرِبُ مَنْ ضَرَبَنى ! « مصرى گفت : يا أمير المؤمنين ! بايد بزنم آنكسى كه مرا زده است ، پدرش كه مرا نزده است ! »\r\nفَقالَ : إنَّما ضَرَبَكَ بِقُوَّةِ أبيهِ وَ سُلْطانِهِ ؛ فَاضْرِبْهُ إنْ شِئْتَ ؛ فَوَ اللَهِ لَوْ فَعَلْتَ لَما مَنَعَكَ أحَدٌ مِنْهُ حَتَّى تَكونَ أنْتَ الَّذى تَتَبَرَّعُ بِالْكَفِّ عَنْهُ !\r\n\r\n","description":"","footnote":"","page_name":" 134 ","page_number":148},
  {"content":"\r\n\r\n« عمر به اين مرد مصرى گفت : اين جوان به اتّكاء و قوّه و سلطان پدرش ترا زده است ؛ بنابراين ، تو هم اگر مىخواهى پدرش را بزن ! سوگند به خدا اگر پدرش را بزنى هيچ كس نيست كه از تو منع كند تا اينكه خودت دست بردارى و از او تبرّعاً بگذرى و تجاوز كنى ! »\r\nثُمَّ قالَ : يَا بْنَ الْعاصِ ! مَتَى تَعَبَّدْتُمُ النّاسَ وَ قَدْ وَلَدَتْهُمْ امَّهاتُهُمْ أحْرارًا ! ؟ « 1 »\r\n« سپس عُمر به عمرو بن عاص گفت : اى پسر عاص ، از چه زمانى شما مردم را براى خود بندگان و عبيد قرار داديد در حالى كه مادران آنها ، آنان را آزادگان زائيدند » ! ؟\r\n\r\nانتقاد از كيفيّت عدالت عمر از جهات مختلفه\r\nاين قضيّه‌اى را كه ابن أبى الحديد ذكر مىكند و در همه جا ديگران به عنوان عدل عمر به آن افتخار مىنمايند و سمبل عدالت و آزادگى قلمداد مىكنند ، از چند جهت داراى إشكال است :\r\nأوّل اينكه : به اين پسر گفت : دِرّه را بگير و پسر عمرو بن عاص را تازيانه بزن ، و او هم قصاص نمود ؛ سپس گفت : حال پدرش را تازيانه بزن ، زيرا او به اتّكاء پدرش تو را مورد تعدّى قرار داده است ؛ و آن مرد مصرى اعتراض نمود كه : پدرش او را نزده است ، چگونه بر او تازيانه بزند ؟ !\r\nو اين مطلب صحيح نيست ، زيرا عمرو بن عاص آن مرد را نزده است ، بلكه پسرش زده است و او هم قصاص كرد ؛ و اين مرد مصرى حقّ زدن عَمرو بن عاص را ندارد . عمرو بن عاص را خود عمر بايد تنبيه كند كه ولىّ و حاكم است و خود را خليفه مىداند ! و تنبيه او با خود عمر است كه چرا از موقعيّت او سوء استفاده شده ، بعلاوه آن جوان را حبس نموده است !\r\nدوّم اينكه : در اينجا عمر از تعزير شانه خالى كرده است و به آن جوان مصرى گفته است : بيا و او را بزن ، تا مبادا ولىّ و حاكمى كه از طرف اوست بيش\r\n\r\n\r\n","description":"","footnote":"\r\n( 1 ) همان مصدر ، ص 98\r\n","page_name":" 135 ","page_number":149},
  {"content":"\r\n\r\nاز اين مقدار از او برنجد و ميانشان به هم بخورد . لذا از زدن و تعزير او خوددارى كرد .\r\nبنابراين ، گناه خود اوست كه حاكم را تأديب نكرده است . كما اينكه نظيرش در زناى مُغيرة بن شُعْبَه پيش آمد ، كه حاكم بصره بود و زنا كرد و شهود آمدند و شهادت دادند ، همين كه نوبت به شاهد چهارم رسيد گفت : من پناه مىبرم به خدا از آن كسى كه شهادت بر صحابى رسول خدا بدهد ؛ واى بر آن كسى كه شهادت بدهد ! و او هم ترسيد و شهادت نداد . لذا مغيرة بن شعبه تبرئه شد ، و آن سه شاهدى كه شهادت دادند به عنوان شهادت قذف تعزير شدند و حدّ خوردند ؛ و اين قضيّه را همه در كتب خود ذكر كرده‌اند .\r\nسوّم اينكه : چرا به اين مرد حكم مىكنيم كه عمرو بن عاص را بزند در حالى كه آنها به مصر بر مىگردند و عمرو بن عاص دمار از روزگارش بر مىآورد ؟ ! اين أهل همان مصر است كه وقتى قصد آمدن نزد تو را داشت تا شكايت كند عَمرو بن عاص او را گرفته حبسش نمود ؛ حال اگر جلوى جمعيّت با اين درّه بر كلّهء او بزند ، ديگر نمىتواند به مصر باز گردد ، و زندگى برايش مرگ خواهد بود .\r\nاينچنين است عدالت عمر كه آوازه‌اش گوش دنيا را پر كرده است ! تمام مفاسدى كه در إسلام پيدا شده است از ظلم عمر بوده است . عمر بيت المال مسلمين را كه پيغمبر به همهء أفراد أعمّ از عرب و عجم ، معاهد و غير معاهد ، أفرادى كه در جنگ بدر بودند ، در احد بودند ، در جنگ أحزاب بودند ، و به آنها كه شركت نكردند يكسان قسمت ميكرد ، تمام بيت المال را به صورت طبقاتى تقسيم نمود . سهميّهء عرب را بيش از عجم قرار داد و أحكامى براى خصوص عرب وضع نمود . مسألهء سياه و سفيد را مطرح كرد ، شوكت عرب و ذلّت عجم را به حدّ أعلى رسانيد ، و نسبت به أفرادى كه تازه مسلمان شده بودند سهميّهء كمترى قرار داد . سهميّهء أفرادى كه سابقاً مسلمان شده بودند از بيت المال 5 هزار درهم بود ؛ سهميّهء بدريّين بيشتر بود و شركت كنندگان در احد و أحزاب\r\n\r\n","description":"","footnote":"","page_name":" 136 ","page_number":150},
  {"content":"\r\n\r\nبه ترتيب كمتر ؛ به زنهاى پيغمبر هر كدام 10 هزار و 5 هزار درهم داد و اين اختلاف طبقاتى را او بدعت گذارد .\r\nپيغمبر مىفرمايد : كسى كه مسلمان شد ، مسلمان است و از اين حقوق به اندازهء مساوى بهره‌مند است ؛ به عنوان تقدّم در إسلام نمىتوان به شخصى بيشتر داد . أفرادى كه ساليان دراز بدين صورت - طبق تقسيم عمر - بر آنان گذشت ، ديگر به هيچ وجه نمىتوانستند از اين پولهاى باد آورده و رايگان كه به آنها مىرسيد ، و مىگرفتند و مىخوردند دست بردارند ؛ و لذا آن مفاسد و جنگها و فرعونيّتها را به بار آوردند .\r\nأمير المؤمنين عليه السّلام كه به حكومت رسيد فرمود : نمىگذارم از مال أفرادى كه بايد به همه يكسان قسمت بشود يك درهم تجاوز شود . اينها ديدند كه حضرت بين آنها و غلامان آزاد شدهء آنان بيك قسمت تقسيم مىنمايد ، و همه را بيك چشم مىنگرد ، مىگفتند : يا أمير المؤمنين ! آخر من خود اين غلام را آزاد كرده‌ام ، و اين غلام كه آزاده شده به دست من است ، حال چگونه من با او به يك اندازه سهم ببريم ؟ !\r\nحيف و ميل‌ها و تقسيم‌هاى بى جا و بى مورد بالكلّيّه كنار گذاشته شد . در اينجا بود كه آمدند و فتنه‌اى را ( جنگ جمل ) به راه انداختند و به دنبال آن جنگ صفّين ، و پس از آن جنگ نهروان به پا شد ؛ و همين طور إدامه پيدا كرد تا به امروز كه اينها تمام در أثر عدل عمر است !\r\nإنسان بايد واقعاً تأمّل كند . اين شخص نزد عمر آمده و شكايت كرده و او هم به والى نوشته است كه او و پسرش در موسم حجّ به مدينه بيايند ، و بعد هم أمر كرد كه دِرّه را بر سر او بزند ، و خودش هم عمرو را تأديب نكرد و درّه نزد . آنوقت در مقابل اين بى عدالتى هايى كه أموال مردم و نفوس آنها از بين رفت ، چه قتل‌ها و غارتها در إسلام انجام شد و چه فجايعى كه بوقوع پيوست ! اينها تمام از اين بى عدالتىها نشأت گرفته است . آنوقت إنسان همهء اينها را ناديده\r\n\r\n","description":"","footnote":"","page_name":" 137 ","page_number":151},
  {"content":"\r\n\r\nبگيرد و اين قضيّه را أعلى مراتب إجراى عدالت عمر قلمداد كند ، در حالى كه نقيض همين قضيّه را در مواضع مشابه انجام داده است .\r\n\r\nجمله : وَلَدَتْهُمْ أَحْرَارًا در أصل از أمير المؤمنين است\r\nعلاوه بر اين ، جمله‌اى را كه از عمر نقل مىكند : « از چه زمانى شما مردم را عبد خود قرار داديد در حالتى كه مادران ، آنها را أحرار زائيدند ؛ « وَلَدَتْهُمْ امَّهاتُهُمْ أحْرارًا . » « 1 » از أمير المؤمنين عليه السّلام است و همين ابن أبى الحديد هم در بعضى از مواضع « نهج البلاغة » آن را نقل كرده است ؛ اگر هم عمر گفته باشد از أمير المؤمنين عليه السّلام گرفته است . اللَهُمَّ صَلِّ عَلَى مَحَمَّدٍ وَ ءَالِ مُحَمَّد\r\n\r\n\r\n","description":"","footnote":"\r\n( 1 ) أمير المؤمنين عليه السّلام در « نهج البلاغة » رسالهء 31 ، كه وصيّت به فرزندش حضرت إمام حسن مجتبى عليه السّلام در صفّين است ، در قسمت پنجم از پنج قسمت آن ميفرمايد : وَ أَكْرِمْ نَفْسَكَ عَنْ كُلِّ دَنِيَّةٍ وَ إنْ سَاقَتْكَ إلَى الرَّغَآئِبِ ، فَإنَّكَ لَنْ تَعْتَاضَ مَا تَبْذُلُ مِنْ نَفْسِكَ عِوَضًا . وَ لَا تَكُنْ عَبْدَ غَيْرِكَ وَ قَدْ جَعَلَكَ اللَهُ حُرًّا . ( از شرح شيخ محمّد عبده ، ج 2 ، ص 51 ) .\r\n","page_name":" 138 ","page_number":152},
  {"content":"\r\n\r\n\r\nدرس چهل و چهارم : حقّ رعيّت بر والى بسط عدالت است ؛ و حقّ والى بر رعيّت سمع و طاعت\r\n\r\n","description":"","footnote":"","page_name":" 139 ","page_number":153},
  {"content":"\r\n . \r\n","description":"","footnote":"","page_name":" 140 ","page_number":154},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\n\r\nيكى از عوامل فساد ، رخنه أقرباء و خاصّان والى است در ولايت او\r\nاز جمله مسائلى كه أمير المؤمنين عليه السّلام در نامهء خود به مالك أشتر در مورد امور ولائى ذكر نمودند اينست كه : بايد خود شخصاً در أعمال عُمّال نظاره كنى ؛ و همچنين خود به كارها و امور قضات رسيدگى نمائى !\r\nاين دستور از اينجهت است كه مبادا والى بواسطهء اطمينانى كه بر مسؤولين و أفرادى كه از طرف او منصوبند دارد ، از انحرافات آنان چشم پوشى كند ؛ و يا بواسطهء اعتماد و اطمينان بصحّت أعمال آنها - و لو استصحاباً - أصلًا خلاف آنها را خلاف ندانسته ، با حسن ظنّ نسبت به رفتار آنان با آنها برخورد كند و آنها را شخص أمين و عادل و متخصّص در كار خود بشناسد ؛ در حالتى كه ممكن است نه تنها اشتباهاً ، بلكه تعمّداً خلافهائى از آنان سر زند كه به هيچ وجه قابل عفو و إغماض نباشد . و از آنطرف مردم هم كه خود مستقيماً با والى تماس ندارند تا حاجات خود را بيان كنند ، پس راه منحصر مىشود به همان قاضى و عاملى كه بر آنها گماشته شده است ؛ والى هم چون به آن متصدّيان امور اطمينان كامل دارد لذا احتمال خلاف دربارهء آنها نمىدهد .\r\nأمّا چرا به آنها اطمينان كامل دارد ؟ براى اينكه آنها أفرادى نيستند كه خطاهاى خود را بازگو كنند ؛ يا رشوه‌اى كه گرفته‌اند و يا ظلمى كه كرده‌اند و يا\r\n\r\n","description":"","footnote":"","page_name":" 141 ","page_number":155},
  {"content":"\r\n\r\nفتوائى كه بر خلاف حقّ داده‌اند ، يا از بيت المال به أفراد مورد نظر خود بيش از حقّ آنها پرداخته‌اند براى والى بيان كنند ؛ بلكه هميشه وقتى با والى تماس مىگيرند با خنده و أدب و احترام و رعايت اصول معارفه كه با تصديق و تأييد والى توأم باشد برخورد مىكنند . و حاكم هم كه عالم به غيب نيست ، بلكه با همين ظواهر عمل مىكند ؛ و اين ظواهر بسيار مُعجب و گول زننده مىباشند و باعث فريب إنسان مىشوند .\r\nچه بسا بعضى از أفرادى كه با والى تماس دارند از فرزندان و يا منتسبين به او هستند ، و او أصلًا دربارهء آنها احتمال خلاف نمىدهد ، و كارهاى آنها را مثل كار خود صحيح و متقن به حساب مىآورد . و يا أفرادى كه نويسنده و كاتب والى ، و يا مأمور جمع آورى زكوات و وجوهات مردم هستند ، و يا صندوق دار او مىباشند و والى به آنها اطمينان كامل دارد ، نمىتواند جنايت آنها را در صورت تذكّر مردم بپذيرد ؛ و نمىتواند قبول كند كسى كه مثلًا بيش از سى سال با او سابقهء آشنائى دارد ، فرد خلافكارى از آب در آيد .\r\nو يا آنها در أوّل كار أفراد خوبى بودند و بر همين أساس والى ايشان را مأموريّت داده است ، ولى در ميان كار رفته رفته به مال اندوزى و ستم خو گرفته‌اند و والى خبر ندارد و با همان چشم أوّل به آنان مينگرد .\r\nنظير اينها هم در ميان علماء و روحانيّت ديده مىشود . در ميان همين أفرادى كه در صراط مرجعيّت هستند بعضى از أفراد كم كم رخنه مىكنند ( از فرزندان و أقرباء از أهالى و منتسبين به او ) و حجابى بين او و مردم إيجاد مىنمايند و او را در محدوده‌اى از موانع و مقيّدات قرار مىدهند . به نحوى او را در چنبرهء نفوذ و سيطرهء مشيّت خود در مىآورند كه به هيچ وجه إمكان تخطّى از اين حلقهء محاصره براى او متصوّر نخواهد بود . و تماسّ با عامّهء مردم از او قطع مىگردد ، و تماسّ با اين فقيه منحصر در اين أفراد خاصّه خواهد شد . و أفراد خاصّه هم آن والى و حاكم را مانند انگشتر در انگشت به هر قسمى كه بخواهند\r\n\r\n","description":"","footnote":"","page_name":" 142 ","page_number":156},
  {"content":"\r\n\r\nطبق ميل و أفكار خود مىگردانند .\r\nبالنّتيجه فقاهت آن فقيه و رأى او كه بايد در خارج سارى و جارى بشود از دريچهء أفكار همين أطرافيان جارى مىشود ، و نتيجه هم هميشه تابع اخسّ مقدّمتين است ! بنابراين ، آنكه بر امّت مسلم حكومت مىكند فلان فقيه نيست ، بلكه رأى فلان شخص شناخته شدهء أطرافى اوست كه آراء و أفكار آن فقيه را به نظر خود ، و به جرح و تعديل خود به خارج سرايت مىدهد . و اين آفت بسيار بزرگ و خطرناكى است ! « 1 »\r\nلذا هميشه بزرگان و أعلام از علماء متّقين ، أوّلًا أولاد و بستگان نزديك خود را خوب تربيت مىكردند ، و اگر أحياناً از آنها خطائى صادر مىشد طرد مىنمودند و به مجلس خود راه نمىدادند و باكى هم نداشتند . و ثانياً أفرادى كه در مجلس استفتاء آنها حاضر مىشدند ، حتماً بايد أفراد شناخته شده ، متعبّد ، متهجّد ، صادق و انگشت نما باشند . و مع ذلك هميشه كار را از روى مشورت انجام مىدادند . و از همهء اينها گذشته هيچگاه تماسّشان با عامّه قطع نمىشد . تنها راه وصول به عامّه از طريق خاصّه نبود ، بلكه راه عامّه براى خود آنها باز بود و مىتوانستند با خود او تماسّ بگيرند . و أحياناً اگر از بعضى از خواصّ خطائى\r\n\r\n\r\n","description":"","footnote":"\r\n( 1 ) المستشار عبد الحليم الجندى ، عضو مجلس أعلاى شؤون إسلاميّهء مصر در كتاب نفيس و ارزشمند خود : « الإمام جعفرٌ الصّادق » طبع قاهره ، سنهء 1397 هجرى ، در ص 90 گويد : إمام صادق صاحب همان گفتار است كه : « أَيُّمَا مُؤْمِنٍ قَدَّمَ مُؤْمِنًا إلَى قاضٍ أَوْ سُلْطَانٍ جَآئِرٍ فَقَضَى عَلَيْهِ بِغَيْرِ حُكْمِ اللَهِ فَقَدْ شَرَكَهُ فِى الإثْمِ » . وَ عَلِىٌّ يَقُولُ : « كَفَاكَ خِيَانَةً أَنْ تَكُونَ أَمِينًا لِلْخَوَنَةِ » .\r\nو روزى زياد فندى بر إمام صادق وارد شد ، حضرت به وى گفت : وُلِّيتَ لِهَؤُلآءِ ؟ ! - منظور دستگاه حكومت بود - قَالَ نَعَم ! لِى مُرُوَّةٌ وَ لَيْسَ وَرَآءَ ظَهْرِى مَالٌ وَ إنَّمَا أُوَاسِى إخْوَانِى مِنْ عَمَلِ السُّلْطَانِ .\r\nفَقَالَ : يَا زِيَادُ ! أَمَا إذْ كُنْتَ فَاعِلًا فَإذَا دَعَتْكَ نَفْسُكَ إلَى ظُلْمِ النَّاسِ عِنْدَ الْقُدْرَةِ عَلَى ذَلِكَ فَاذْكُرْ قُدْرَةَ اللَهِ عَزّ وَ جَلَّ عَلَى عُقُوبَتِكَ وَ ذِهَابَ مَا أَتَيْتَ إلَيْهِمْ عَنْهُمْ ، وَ بَقَآءَ مَا أَتَيْتَ إلَى نَفْسِكَ عَلَيْكَ\r\n","page_name":" 143 ","page_number":157},
  {"content":"\r\n\r\nسر مىزد تذكّر مىدادند و جلوى خطا را مىگرفتند ؛ و اگر قابل دفع نبود آن شخص را از مجلس استفتاء و يا از بيرونى و أمثال اينها طرد مىكردند و نمىگذاشتند خودشان دستخوش آراء و أهواء اينها قرار بگيرند .\r\nاين هم فقط بواسطهء حُسن ظنّى است كه إنسان بدون جهت دربارهء بعضى پيدا مىكند . بعضى از خواصّ إنسان ، از شاگردان و محبّين و قوم و خويشهاى او ، بواسطهء ارتباطى كه با إنسان دارند رخنه مىكنند و كم كم فكر او را مىدزدند و به عقيدهء خودشان مىخواهند كار خوبى بكنند ، ميخواهند خدمت به جامعه كنند ، خدمت به مسلمين كنند ، و حال آنكه ممكن است خلاف اين باشد .\r\nاين يك ظلمى است كه بر مردم پيدا مىشود بدون اينكه شخص فقيه بفهمد . اين خطر بسيار عظيمى است كه أمير المؤمنين عليه السّلام در آن نامه به مالك أشتر تذكّر مىدهد و سرّش را بيان مىكند .\r\nابن أبى الحديد در « شرح نهج البلاغهء » در شرح خطبهء دويست و چهارده كه دربارهء حقّ والى بر رعيّت و رعيّت بر والى ذكر شد ، داستانى نقل مىكند كه : أهل كوفه نزد مأمون آمدند و از والى خود تظلّم كردند ؛ مأمون به آنها گفت :\r\nما عَلِمْتُ فى عُمّالى أعْدَلَ وَ لا أقْوَمَ بِأَمْرِ الرَّعيَّةِ ، وَ لا أعْوَدَ عَلَيْهِمْ بِالرِّفْقِ مِنْهُ .\r\n« من در ميان تمام عمّال خودم كه در بلاد مختلف گماشته‌ام ، كسى كه عادلتر باشد و در رسيدگى به امور رعيّت استوارتر باشد و از جهت رفق و مداراى او به رعيّت و رساندن ثمرات و منافع به رعيّت از همه پر بهره‌تر باشد ، مانند اين شخص سراغ ندارم ؛ اين از همهء آنها بهتر است » .\r\n\r\nداستان مرد كوفى و شكايت او نزد مأمون از جور و ستم والى كوفه\r\nفَقالَ لَهُ مِنْهُمْ واحِدٌ : فَلا أحَدَ أوْلَى مِنْكَ يا أَميرَالْمُؤْمِنينَ بِالْعَدْلِ وَ الإنْصافِ ! وَ إذا كانَ بِهَذِهِ الصِّفَةِ فَمِنْ عَدْلِ أميرِالْمُؤْمِنينَ أنْ يُوَلِّيَهُ بَلَدًا بَلَدًا حَتَّى يَلْحَقَ أهْلَ كُلِّ بَلَدٍ مِنْ عَدْلِهِ مِثْلُ ما لَحِقْنا مِنْهُ ، وَ يَأْخُذوا بِقِسْطِهِمْ مِنْهُ كَما أخَذَ مِنْهُ سِواهُمْ ؛ وَ إذا فَعَلَ أميرُالْمُؤْمِنينَ ذَلِكَ لَمْ يُصِبِ الْكوفَةَ مِنْهُ أكْثَرَ مِنْ ثَلاثِ\r\n\r\n","description":"","footnote":"","page_name":" 144 ","page_number":158},
  {"content":"\r\n\r\nسِنينَ ! فَضَحِكَ وَ عَزَلَهُ . « 1 »\r\n« يكى از أفرادى كه در ميان شاكين بود به مأمون گفت : اى أمير المؤمنين ! هيچ كس از تو سزاوارتر به عدل و إنصاف نيست ! چون أمير المؤمنينى ، أمير امّتى ، بايد إنصافت از همه بيشتر باشد . بنابراين وقتى كه تو مىگوئى مطلب از اين قرار است و اين شخص از همهء ولات من عادلتر و به أمر رعيّت استوارتر و محبّتش بيشتر است ، لازمهء عدالت تو اين است كه او را به تمام شهرها يك به يك بفرستى و ولايت همهء شهرها را به او بدهى تا أهل هر شهرى از قسط و داد او أخذ كنند ، همانطور كه سواى آنها از او أخذ كردند ؛ و زمانى كه أمير مؤمنان مأمون اين كار را بجا بياورد ، سهميّهء كوفه بيشتر از سه سالى كه تا به حال والى شما در آنجا إقامت كرده است نخواهد بود ! مأمون خنديد و آن والى را عزل كرد . »\r\nاين داستان يك داستان فكاهى نيست ، يك واقعيّت است كه مأمون وقتى آن والى را نصب كرد شايد خودش هم نمىدانست كه واقعاً اين فرد يك آدم ظالمى خواهد بود ، بلكه خيال مىكرده است كه بسيار مرد خوب و عادل و با حميّتى است ؛ از آنطرف با مردمان كوفه هم كه تماسّ ندارد ، تا از كيفيّت أعمال او به وى خبر بدهند . اين والى هم شايد در ابتداى أمر شخص متديّن و عادلى بوده ، ولى أصل ولايت يك أمرى است كه إنسان را منحرف مىكند ، و آن حسّ شخصيّت طلبى و خودپسندى كه براى والى پيدا مىشود ، وى را به فرمانهاى باطل و أوامر و نواهى بى جا مىكشاند . لذا كارهاى خلاف حقّ از او سر مىزند و ظلم مىكند و بواسطهء اطمينانى كه مأمون به او دارد احتمال خلاف دربارهء او نمىدهد . لذا خود مأمون مسؤول ستم و ظلمى است كه بر مردم كوفه وارد شده است . و سه سال هم مىگذرد ، و مردم بيچاره در آتش بيداد او مىسوزند و كسى هم راه ندارد كه اين مطلب را به آن شخص حاكم برساند . « 2 »\r\n\r\n\r\n","description":"","footnote":"\r\n( 1 ) شرح « نهج البلاغة » ابن أبى الحديد ، ج 11 ، ص 99\r\n( 2 ) در كتاب « النّصّ و الاجتهاد » سيّد عبد الحسين شرف الدّين ، از طبع دوّم ، سنهء 1380 ، ص 342 سه روايت آورده است كه هر كدام به نوبهء خود جالب است : أوّل : از « صحيح بخارى » در ورقهء أوّل از كتاب أحكام ، ص 155 ، از جزء 4 از رسول خدا صلّى الله عليه و آله روايت كرده است كه فرمود : مَا مِنْ وَالٍ يَلِى رَعِيَّةً مِنَ الْمُسْلِمِينَ فَيَمُوتَ وَ هُوَ غَآشٍّ لَهُمْ إلَّا حَرَّمَ اللَهُ عَلَيْهِ الْجَنَّةَ ؛ ا ه . ( اين روايت را مسلم در باب : استحقاقُ الوالى الغآشِّ لِرَعيّته ، ص 67 از جزء أوّل صحيحش آورده است ) .\r\nدوّم : از إمام أحمد در جزء أوّل از مُسندش ، صفحهء ششم از حديث أبو بكر روايت كرده است كه : رسول خدا صلّى الله عليه و آله فرمود : مَنْ وَلِىَ مِنْ أُمُورِ الْمُسْلِمِينَ شَيْئًا فَأَمَّرَ عَلَيْهِمْ أَحَدًا مُحَايَاةً فَعَلَيْهِ لَعْنَةُ اللَهِ ! لَا يُقْبَلُ مِنْهُ صَرْفًا وَ لَا عَدْلًا حَتَّى يُدْخِلَهُ جَهَنَّمَ .\r\nسوّم : از « صحيح بخارى » در همين ورقهء مذكوره ، از رسول خدا صلّى الله عليه و آله روايت نموده است كه فرمود : مَا مِنْ عَبْدٍ اسْتَرْعَاهُ اللَهُ رَعِيَّتَهُ فَلَمْ يُحِطْهَا بِنَصِيحَةٍ إلَّا لَمْ يَجِدْ رَآئِحَةَ الْجَنَّةِ .\r\nو سيّد عبد الحسين شرف الدّين در كتاب « الفصول المهمّة » طبع 5 ، ص 118 و 119 نيز اين سه روايت را از اين مصادر ذكر نموده است .\r\n","page_name":" 145 ","page_number":159},
  {"content":"\r\n\r\nجواب مردى كه اين قسم به مأمون پاسخ داد بسيار منطقى و صحيح بود ؛ زيرا در پوششى از كنايه و لفّافه براى او روشن كرد كه اگر اين شخص خيلى عادل و از همه استوارتر است و مقتضاى عدل شما هم اينست كه عدالت به همهء رعيّت قسمت بشود ، بنابراين او را به همه جا بفرستيد ، تا ما هم از شرّش راحت بشويم ؛ زيرا سهم ما بيش از سه سال نيست !\r\nاين مطلب ما را متوجّه مسؤوليّت خود خواهد نمود . و اشتباهاتى را كه تا كنون مرتكب مىشديم بايد بر طرف نمائيم و به دستورات أمير المؤمنين عليه السّلام كه تا كنون بيان شده است عمل كنيم . و همانطور كه بزرگان از علماء متّقى ما بدان عمل مىنمودند ، عمل نمائيم و منهاج خود را عوض كنيم ؛ و إلّا بين أفعال ما و أفعال همچون مأمونى كه حاكم بر مسلمين بوده است از نقطهء نظر محتوى و خارج تفاوتى نخواهد بود و نتيجهء بسيار ناگوارى مترتّب خواهد شد . « 1 »\r\n\r\n\r\n","description":"","footnote":"\r\n( 1 ) شيخ هادى كاشف الغطاء در « مستدرك نهج البلاغة » طبع بيروت ، ص 173 و ص 174 گويد : وَ قَالَ عَلَيْهِ السَّلَامُ : الْعَامِلُ بِالظُّلْمِ وَ الرَّاضِى بِهِ وَ الْمُعِينُ لَهُ عَلَيْهِ شُرَكَآءُ ثَلَاثَةٌ . و در ص 186 گويد : و قَالَ عَلَيْهِ السَّلَامُ : بِالرَّاعِى تَصْلَحُ الرَّعِيَّةُ ، وَ بِالدُّعَآء تُصْرَفُ الْبَلِيَّةُ . و در\r\n","page_name":" 146 ","page_number":160},
  {"content":"\r\n\r\n\r\nعُمر مىگويد : چون او در روز احد گريخته است ، پسرش حقّ جائزه ندارد\r\nأيضاً ابن أبى الحديد از فُضيل بن عِياض روايت مىكند كه دربارهء عمر بن خطّاب مىگويد :\r\nأعْطَىَ رَجُلا عَطآءَهُ أرْبَعَةَ ءَالافِ دِرْهَمٍ ثُمَّ زادَهُ ألْفًا ؛ فَقيلَ لَهُ : ألا تَزيدُ ابْنَكَ عَبْدَ اللَهِ كَما تَزيدُ هَذا ؟ ! فَقالَ : إنَّ هَذا ثَبَتَ أبوهُ يَوْمَ احُدٍ وَ إنَّ عَبْدَ اللَهِ فَرَّ أبوهُ وَ لَمْ يَثْبُتْ . « 1 »\r\nابن أبى الحديد اين قضيّه را به عنوان عدل عمر ذكر نموده است مىگويد : « عمر به مردى چهار هزار درهم عطا داد ؛ سپس گفت : هزار درهم إضافه به او بپردازيد . به عمر گفته شد ، آيا بفرزندت عبد الله هم هزار درهم إضافه نمىپردازى ؟ ! گفت : خير ! زيرا پدر اين شخص در جنگ احد ثابت قدم ماند و فرار ننمود ، ولى پدر عبد الله فرار نمود و ثابت نماند . » بنابراين ، عدالت عمر بواسطهء اين إعطاء و عدم إعطاء به فرزند خود ثابت مىشود .\r\nناگفته نماند كه در اين گفتار نظر است :\r\nأوّلًا : اين قضيّه روشن مىكند كه عمر در روز احد فرار نمود ( وَ إنَّ عَبْدَ اللَهِ فَرَّ أَبُوهُ وَ لَمْ يَثْبُتْ ) و پيغمبر را تنها بين مشركين رها كرد و جان خود را به سلامت برد . حال به كدام دليل آمده است و بر جاى پيغمبر نشسته و خود را خليفهء المؤمنين ناميده است ، و دست به أعراض و أموال و نفوس مردم دراز كرده است ؟ !\r\nثانياً : به چه مجوّزى بيت المال را بر أساس نظر خود قسمت مىكند ، در حالى كه پيغمبر فرموده است بايد بالسّويّه بين أفراد تقسيم شود ؟ ! مگر بيت المال جزء أموال شخصى إنسان است كه به هر قسم بخواهد در آن تصرّف كند . به شخصى كم بدهد و به ديگرى إضافه بپردازد ! هزار درهمى را كه اضافه به آن شخص پرداخته است متعلّق به ديگرى و تصرّف در حقّ ديگرى است ، و اين\r\n\r\n\r\n","description":"","footnote":"\r\nص 187 گويد : وَ قَالَ عَلَيْهِ السَّلَامُ : يَوْمُ الْعَدْلِ عَلَى الظَّالِمِ أَشَدُّ مِنْ يَوْمِ الْجَوْرِ عَلَى الْمَظْلُومِ .\r\n( 1 ) « شرح نهج البلاغة » ابن أبى الحديد ، ج 11 ، ص 100\r\n","page_name":" 147 ","page_number":161},
  {"content":"\r\n\r\nظلم است .\r\nاين مطلب بسيار جاى تأمّل و دقّت است و نبايد آن را كوچك بشماريم ! تا كنون دنيا دارد در آتش تبعيض و تفريق مىسوزد ، و غيبت إمام زمان عليه السّلام برأساس همين نظرهاى شخصى و تفسيرهاى بيجاست . وقتى كه رسول خدا مىفرمايد : كسى كه مسلمان شد ، مسلمان است و از حقوق مساوى بر خوردار ؛ چه عجم باشد و چه عرب ، سابقه داشته باشد يا نداشته باشد ، كوچك باشد يا بزرگ ، فرقى نمىكند و خونش مانند سائر خونهاست . اگر كسى مسلمانى را بكشد بايد كشته شود و خونش هم ارزش با خون اوست ؛ چه قاتل سابقه در إسلام داشته باشد يا نداشته باشد ؛ آنها مسائلى است كه مربوط به درجات اخروى است . مسلمان بودن ، شمشير زدن و جهاد كردن ، و در بَدر و احد حاضر شدن را نبايد وسيلهء وصول به دنيا قرار بدهد و باعث گردد كه از بيت المال به او حقّ بيشترى بدهد .\r\nبيت المال بايد به طور مساوى بين مسلمين تقسيم گردد ؛ و هر كسى كه براى خدا كارى انجام دهد نتيجهء اخروى مىگيرد ؛ و اين دليل نمىشود كه غذايش چرب‌تر شود و آن كسانى كه سابقه ندارند در فقر و مسكنت و گرسنگى بسر برند . إسلام و عزّت و إيثار در راه خدا چه مناسبتى با زيادى مال دارد ؟ !\r\nو بسيار روشن است كه اينها آمدند بيت المال و إسلام را بر أساس همين امور مادّى و اعتبارى و سوابق غزوة بدر و احد و صحابى بودن و غيره قسمت كردند ، و اين بزرگترين ظلمى است كه بر إسلام وارد آوردند ، و آنوقت اين قضيّه را سمبل عدالت عمر معرّفى نمودند ، كه عمر مرد عادلى بود ، و إسلام دوست بود و چه و چه ! در حالى كه تمام اينها صحنه سازى و مغلطه و برگرداندن حكم أصلى إلهى از مجراى واقعى خود مىباشد . عدالت بزرگترين و نفيس‌ترين چيزى است كه شريعت و دنيا و قوام عالم بر أساس او مىگردد . عدالت به معنى اين نيست كه إنسان با تمام أفراد يكسان رفتار كند ؛ عدالت اين است كه حقّ هر\r\n\r\n","description":"","footnote":"","page_name":" 148 ","page_number":162},
  {"content":"\r\n\r\nكسى بايد به او داده شود . عدالت : وَضْعُ كُلِّ شَىْءٍ فى مَوْضِعِه است . عدالت عين حقّ است . حقّ و عدالت دو معنى مختلف دارند ؛ يعنى به حمل أوّلى ذاتى با هم متفاوتند ، أمّا به حمل شايع با همديگر متساويند . در هر جا كه حقّ باشد آنجا عدالت است و هر جا كه در خارج عنوان عدالت بر او حمل شود و صدق بكند در آنجا حقّ صدق مىكند .\r\n\r\nأمير المؤمنين عليه السّلام ، ميزان حقّ را به إعْطآءُ كُلِّ ذى حَقٍّ حَقَّهُ مىداند\r\nأمير المؤمنين عليه السّلام كه فرمود عالم بر أساس حقّ است ، يعنى عالم بر أساس عدالت است . حقّ هر كس را به مقدار خود و به ميزان خود بايد به او سپرد . حقّ مرد ، حقّ زن ، حقّ بچّه ، تمام اينها حقوق مختلفى هستند و بر أساس آن اختلاف بايد حقّ آنها را داد ؛ نه اينكه معنى عدالت اينست كه إنسان با همهء آنها يك قسم رفتار كند ؛ در اين صورت پيوسته خلاف عدالت صورت مىپذيرد .\r\nاگر إنسان به بچّهء شيرخواره بخواهد غذاى يك جوان را بدهد ، و بگويد عدالت اقتضاى اين معنى را مىكند كه إنسان تساوى بين همهء أفراد امّت إيجاد كند ، باعث هلاكت طفل خواهد شد . اگر جوانى قدرت دارد صد كيلو بار بلند كند ، شما نمىتوانيد فلان زن يا فلان بچّه را مجبور به بلند نمودن اين مقدار بنمائيد ؛ چون آنها را از بين خواهيد برد .\r\nپس عدالت به حمل شايع مساوق با حقّ است ( إعْطآءُ كُلِّ ذى حَقٍّ حَقَّه ) نه اينكه بمعنى تساوى از جهت مقدار است . تساوى از جهت مقدار عين ظلم است ، و چنانچه بخواهيم در جميع شؤون تساوى را مراعات بنمائيم ، همچنانكه در بسيارى از ممالك آن را براى خود افتخار به حساب مىآورند ، قطعاً سر از ظلم در خواهد آورد و ثابت است كه اين حرف غلط است ؛ و اين عين ظلم است .\r\nتساوى در اينجا عين عدم إرفاق و مراعات عدم تساوى است . أساس عالم بر عدالت است ، و عدالت حاكم بر نظام تكوين اقتضاء مىكند هر موجودى از نقطهء نظر بهره گيرى از مواهب عالم مادّه با موجود ديگر تفاوت\r\n\r\n","description":"","footnote":"","page_name":" 149 ","page_number":163},
  {"content":"\r\n\r\nداشته باشد . مثلًا بهره گيرى درخت چنار از هوا ، نور ، آب و زمين با گياه نورسته متفاوت است ؛ همچنين از نظر قوّت و استحكام اختلاف فاحش است .\r\nمرحوم پدر ما رحمة الله عليه در ابتداء طلبگى حقير روزى به من گفتند : سيّد محمّد حسين ، بيا اين جملات را بنويس و حفظ كن ! من نوشتم و حفظ كردم . جملات اينست :\r\nالْعالَمُ حَديقَةٌ سِياجُها الشَّريعَةُ ؛ وَ الشَّريعَةُ سُلْطانٌ تَجِبُ لَهُ الطّاعَةُ ؛ وَ الطّاعَةُ سِياسَةٌ يَقومُ بِها الْمُلْكُ ؛ وَ الْمُلْكُ نِظامٌ يَعْضُدُهُ الْجَيْشُ ؛ وَ الْجَيْشُ أعْوانٌ يَكْفُلُهُمُ الْمالُ ؛ وَ الْمالُ رِزْقٌ تَجْمَعُهُ الرَّعيَّةُ ؛ وَ الرَّعيَّةُ سَوادٌ يَسْتَعْبِدُهُمُ الْعَدْلُ ؛ وَ الْعَدْلُ أساسٌ بِهِ قِوامُ الْعالَمِ . فَبِالْعَدْلِ قِوامُ الْعالَمِ ، فَبِالْعَدْلِ قِوامُ الْعالَمِ ، فَبِالْعَدْلِ قِوامُ الْعالَم !\r\n« عالم حكم يك باغ و بستانى را دارد كه ديوار اين باغ شريعت است ؛ شريعت ، ديوار حافظ اين عالم است . و شريعت سلطانى است ، يعنى قدرت و قوّتى است كه واجب است از او إطاعت كنند . و إطاعت ، روش و دستورى است كه بواسطهء آن مُلك و حكومت و ولايت بر پا و برقرار مىشود . مُلك و ولايت ، نظامى است كه جيش و لشكر آن را كمك مىكنند . جيش عبارت است از جمعيّتى كه با يكديگر همكارى و هميارى نموده ، و آنها را مال كفالت مىكند . مال ، روزى و رزقى است كه رعيّت آن را گرد مىآورند . رعيّت توده و عامّهء مردم هستند كه داد و عدالت آنها را به فرمان بردارى و إطاعت در مىآورد . عدل ، أساسى است كه بواسطهء آن قوام عالم است . پس به عدل قوام عالم است ، به عدل قوام عالم است ، به عدل قوام عالم است ! »\r\nو از آن زمان تا به حال كه شايد قريب پنجاه سال مىگذرد ، حقير به اين جملات و مصدر آن برخورد نكردم ، و ليكن هفت سال پيش شبى در حين مطالعهء تفسير طنطاوى « 1 » به اين مطلب برخورد كردم كه بدين گونه نوشته شده بود :\r\n\r\n\r\n","description":"","footnote":"\r\n( 1 ) تفسير « الجواهر » طبع مصر ، ج 2 ، سورهء ءَال عمران ، ص 63 و 64\r\n","page_name":" 150 ","page_number":164},
  {"content":"\r\n\r\n\r\nنوشتار بر هشت گوشه قبر أرسطو : . . . الْعَدْلُ الْفَةٌ بِها صَلاحُ الْعالَمِ\r\nيُقالُ : إنَّ أرَسْطاطاليسَ أوْصَى أنْ يُدْفَنَ وَ يُبْنَى عَلَيْهِ بَيْتٌ مُثَمَّنٌ ، يُكْتَبُ فى جِهاتِهِ ثَمانُ كَلِماتٍ جامِعاتٍ لِجَميعِ الامورِ الَّتى بِها مَصْلَحَةُ النّاسِ ؛ وَ تِلْكَ الْكَلِماتُ الثَّمانِ هىَ عَلَى هَذَا الْمِثالِ .\r\n. . .\r\n« گفته شده است كه : أرسطو وصيّت كرد كه وقتى مىميرد او را دفن كنند و بر روى او يك خانهء هشت ضلعى بنا كنند ، و در جهات هشت گانهء او به ترتيب اين عبارات ، كه جامع امورى است كه مصلحت مردم در آن است را بنويسند ( بعد شكل خانه را به صورت هشت ضلعى كشيده و عباراتى كه بايد در هر طرف طبق وصيّت أرسطو نوشته شود را آورده است ) . »\r\n\r\n","description":"","footnote":"","page_name":" 151 ","page_number":165},
  {"content":"\r\n\r\nعبارات ، طبق شمارهء ضلعها اين است : ( 1 ) الْعالَمُ بُسْتانٌ سِياجُهُ الدَّوْلَةُ . ( 2 ) الدَّوْلَةُ سُلْطانٌ يَحْجُبُهُ السُّنَّةُ . ( 3 ) السُّنَّةُ سِياسَةٌ يَسوسُها الْمَلِكُ . ( 4 ) الْمَلِكُ راعٍ يَعْضُدُهُ الْجَيْشُ . ( 5 ) الْجَيْشُ أعْوانٌ يَكْفُلُهُمُ الْمالُ . ( 6 ) الْمالُ رِزْقٌ تَجْمَعُهُ الرَّعيَّةُ . ( 7 ) الرَّعيَّةُ عَبيدٌ يَمْلِكُهُمُ الْعَدْلُ . ( 8 ) الْعَدْلُ الْفَةٌ بِها صَلاحُ الْعالَمِ .\r\nعبارت تقريباً به مفاد همان عبارتى است كه مرحوم والد ما گفتند ؛ و لابدّ ايشان از سند ديگرى نقل كردند كه شايد إن شآء الله بر آن عبارات هم اطّلاع حاصل شود . « 1 »\r\nمطلب اينست كه حقيقةً عالم حكم بستانى را دارد كه حفظ مجموع بستان و باغ و گياهان و همچنين أفرادى كه در اين بستان زندگى مىكنند ، تمام بواسطهء عدل است ؛ اگر عدل نباشد هيچ فردى نمىتواند از استعدادهاى نهفتهء خود براى تمتّع از مواهب إلهيّه بهره‌مند گردد .\r\nغزّالى از رسول خدا صلّى الله عليه و آله روايت كرده است كه فرمود : يَوْمٌ مِنْ وَالٍ عَادِلٍ أَفْضَلُ مِنْ عِبَادَةِ سَبْعِينَ سَنَةً ؛ ثُمَّ قَالَ : أَلَا كُلُّكُمْ رَاعٍ وَ كُلُّكُمْ مَسْؤُولٌ عَنْ رَعِيَّتِهِ . « 2 »\r\nأمير المؤمنين عليه السّلام در همين خطبه‌اى كه دربارهء حقّ والى بر رعيّت ، و رعيّت بر والى است ، إجمالًا مىفرمايد : بايد بين والى و رعيّت عدل برقرار گردد ؛ چه ، أوّلين حقّى كه والى بر رعيّت و رعيّت بر والى دارد عدل است ، و بقيّهء حقوق همه متفرّع بر اين است ؛ و لذا عدالت را در زمرهء حقوق والى بر بقيّهء مسائل را جزو حقوق ذكر كرده‌اند .\r\nعدالت أمرى است مفروغٌ عنه كه در حقيقت آن را در زمرهء حقوق نبايد\r\n\r\n\r\n","description":"","footnote":"\r\n( 1 ) اين عبارات از كلمات أمير المؤمنين عليه السّلام است كه أخيراً در « مطالب السّؤول » طبع سنگى ، ص 61 بدست آمد ؛ و ليكن روايت فاقد سه جملهء أخير ( فَبِالْعَدْلِ قِوامُ الْعالَمِ ) است ، و بجاى كلمهء « نِظامٌ » ، « راعٍ » و بجاى « تَجْمَعُهُ » ، « يَجْمَعُهُ » آمده است .\r\n( 2 ) « إحيآء العلوم » ج 2 ، ص 29\r\n","page_name":" 152 ","page_number":166},
  {"content":"\r\n\r\nآورد . بواسطهء عدالت در والى و در رعيّت است كه امور پياده مىشود . يعنى بدون عدالت أصلًا حقّى ثابت نيست ؛ و عدالت ما بِهِ يُنْظَر است ، نه ما فيهِ يُنْظَر . و چون حقّ مشتركهء بين والى و رعيّت است لذا آن را نه از حقوق رعيّت مىشماريم و نه از حقوق والى .\r\nحضرت مىفرمايد : فَإذَا أَدَّتِ الرَّعِيَّهُ إلَى الْوَالِى حَقَّهُ ، وَ أَدَّى الْوَالِى إلَيْهَا حَقَّهَا عَزَّ الْحَقُّ بَيْنَهُمْ . . . وَ إذَا غَلَبَتِ الرَّعِيَّةُ وَالِيَهَا ، وَ أَجْحَفَ الْوَالِى بِرَعِيَّتِهِ اخْتَلَفَتْ هُنَالِكَ الْكَلِمَةُ . . . « 1 »\r\nيعنى زمانى كه حقّ و عدالت بر قرار بشود ، تمام جهات ديگر در سايهء اوست ؛ و چنانچه اختلاف پيدا بشود و حقّ از بين برود ، تمام مفاسد از آنجا سرچشمه مىگيرد .\r\n\r\nخطبه « نهج البلاغة » در سه حقّ والى بر رعيّت و رعيّت بر والى\r\nأمير المؤمنين عليه السّلام در آخر خطبه‌اى كه مردم را أمر به حركت به سوى شام و جنگ با قاسطين مىكند ، مىفرمايد :\r\nأَيُّهَا النَّاسُ ! إنَّ لِى عَلَيْكُمْ حَقًّا وَ لَكُمْ عَلَىَّ حَقٌّ ! فَأمَّا حَقُّكُمْ عَلَىَّ : فَالنَّصِيحَةُ لَكُمْ ، وَ تَوْفِيرُ فَيْئِكُمْ عَلَيْكُمْ ، وَ تَعْلِيمُكُمْ كَيْلَا تَجْهَلُوا وَ تَأْدِيبُكُمْ كَيْمَا تَعْلَمُوا . وَ أَمَّا حَقِّى عَلَيْكُمْ : فَالْوَفَآءُ بِالْبَيْعَةِ ، وَ النَّصِيحَةُ فِى الْمَشْهَدِ وَ الْمَغِيبِ ، وَ الإجَابَةُ حِينَ أَدْعُوكُمْ وَ الطَّاعَةُ حِينَ ءَامُرُكُم . « 2 »\r\n« اى مردم ! من بر شما حقّى دارم ، شما هم بر من حقّى داريد ! حقّ شما بر من اينست كه : شما را نصيحت كنم ( نصيحت از مادّهء نُصْح است ؛ يعنى خيرخواهى در همهء امور ، و إرشاد و دلالت و راهنمائى و مساعدت و معاونت و آنچه در تحت عنوان نصيحت است . وقتى كسى براى كسى واقعاً خير خواه بود ،\r\n\r\n\r\n","description":"","footnote":"\r\n( 1 ) « نهج البلاغة » قسمتى از خطبهء 214 ؛ و از طبع مصر ، با تعليقهء شيخ محمّد عبده ، ج 1 ، ص 434\r\n( 2 ) « نهج البلاغة » ذيل خطبهء 34 ؛ و از طبع مصر ، با تعليقهء شيخ محمّد عبده ، ج 1 ، ص 84\r\n","page_name":" 153 ","page_number":167},
  {"content":"\r\n\r\nتمام جهات حُسن و خوبى را براى او در نظر مىگيرد ، و تمام جهاتى كه موجب ضعف و ذلّت و پستى و نكبت است از او بر مىدارد ) نصيحت من حقّى است كه شما بر من داريد .\r\nديگر اينكه مال و خراج و فَىء شما را همانطور كه حقّ شماست به شما برسانم ، و آنچه از بيت المال و فَىء بدست من مىآيد از شما مضايقه نكنم ( حيف و ميل و تعدّى نكنم ؛ به نحو كافى و وافى صحيحاً و سالماً آنها را بين شما قسمت كنم ) .\r\nديگر اينكه شما را تعليم كنم تا از جهل بيرون بياييد ، و تأديب كنم براى اينكه بفهميد .\r\nيعنى تنها حقّ شما بر من اين نيست كه فقط مالتان را زياد كنم ، و يا خانهء شما را بسازم ، زراعت شما را آباد كنم ، برق و آب برايتان بياورم ، تنها اين نيست ! تَعْلِيمُكُمْ ، يعنى شما جاهليد و امّتيد و رعيّت و من والى شما هستم ، حقّ شما بر من اينست كه از تمام آن ثمرات فكرى كه دارم بر شما نثار كنم و شما را به إسلام و إيمان و إيقان دعوت كنم ، براى اينكه از جهل بيرون بيائيد ! و شما را أدب كنم ، مانند درختى كه هَرَس مىكنند و زياديهاى او را مىزنند تا اينكه اين درخت آماده شود براى ميوه دادن .\r\nشما هم نفوسى هستيد هيولانىّ ، قابليّت براى همه چيز داريد . اگر هرس نشويد ، تأديب نشويد به رياضتها ، يعنى به آداب شرعيّه أدب نشويد ، شما مانند درخت هرزه بيرون مىآئيد و هيچ قابل استفاده نخواهيد بود ؛ چوب درخت هرزه را بايد ببرند و بسوزانند . أمّا اگر شما را تأديب كنم إنسان بار مىآئيد ، إنسان كامل . اين حقّى است كه شما بر من داريد .\r\nأمّا حقِّ من بر شما اينست كه : در بيعتى كه با من به إمامت و إمارت كرديد ، وفادار باشيد .\r\nديگر اينكه نصيحت در حضور و غيبت كنيد . چه در حضور و چه در غيبت\r\n\r\n","description":"","footnote":"","page_name":" 154 ","page_number":168},
  {"content":"\r\n\r\nبايد نصيحت كنيد ، نه اينكه در حضور براى ما خيرخواهى كنيد و در غيبت به كارهاى خود بپردازيد . از جان و دل بايد كه خيرخواه باشيد . سوّم اينكه إجابت كنيد هر وقت شما را طلب مىكنم و إطاعت كنيد زمانى كه شما را أمر مىكنم . »\r\nاين عبارت حضرت در واقع همان مطلبى است كه در خطبهء 214 از جهت حقّ والى بر رعيّت بيان كرديم ؛ و در آنجا عرض كرديم از آن سه چيز استفاده مىشود : يكى سمع و طاعت ، و يكى نُصح ، و ديگر تعاون . در اينجا هم مطلب به همان سه چيز بر مىگردد . نصحيت در مشهد و مغيب يعنى در حضور و پنهان كه همان عنوان نُصح است . وَ الإجَابَةُ حِينَ أَدْعُوكُمْ وَ الطَّاعَةُ حِينَ ءَامُرُكُم ، كه به همان إطاعت بر مىگردد . و أمّا وفاء به بيعت ، در تحت عنوان تعاون است . تعاون عنوان عامّى است كه شامل وفاء به بيعت و أمثال آن مجموعاً مىشود . اينها از حقوقى است كه رعيّت بر والى و والى بر رعيّت دارد .\r\n\r\nأوّلين حقّ والى بر رعيّت حقّ فرمانبردارى است\r\nحال بايد ببينيم آن حقوقى كه والى بر رعيّت دارد ، و همچنين رعيّت بر والى دارد چيست ؟ أوّلين حقّى كه والى يعنى دولت إسلام ( ولايت فقيه ) بر مردم دارد حقّ فرمانبردارى است ، و در تاريخ إسلام آنراحَقٌّ بِالسَّمْعِ وَ الطّاعَة مىگويند ( با حرف جرّ يك اصطلاح است ) .\r\nمى گويند : حقٌّ بالسّمع و الطّاعة ؛ و اين هم از روايات پيغمبر أكرم صلّى الله عليه و آله و سلّم گرفته شده است كه فرمودند : بايد كه امّت بالسّمع و الطّاعة از والى و فرمانده إطاعت كند .\r\n\r\nمفاد : إِذَا دُعُوا إِلَى اللَهِ وَ رَسُولِهِ لِيَحْكُمَ بَيْنَهُمْ ، سمع و طاعت را مطلقاً مىرساند\r\nعُبادَة بن وليد در كتاب « مُوطَّأ » مالك روايتى دارد كه پيغمبر آن را به عنوان حقِّ شنوائى و فرمانبردارى در سختى و آسانى ، در نشاط و بدحالى تعبير فرمودند . يعنى امّت از والى بايد إطاعت كند ؛ و اين از آيه قرآن گرفته شده است :\r\n إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ أَنْ يَقُولُوا سَمِعْنا وَ أَطَعْنا وَ أُولئِكَ هُمُ الْمُفْلِحُونَ  . « 1 »\r\n\r\n\r\n","description":"","footnote":"\r\n( 1 ) آيه 51 ، از سورهء 24 : النّور\r\n","page_name":" 155 ","page_number":169},
  {"content":"\r\n\r\n« اينست و جز اين نيست كه : قول مؤمنان ، در زمانى كه آنها را به خدا و رسول دعوت كنند براى اينكه ميان آنها حكم كند ، اينست كه بگويند :  سَمِعْنا وَ أَطَعْنا  : گوش محض هستيم و إطاعت محض هستيم . (  سَمِعْنا وَ أَطَعْنا  همان عنوان سمع و طاعتى است كه عرض شد در اصطلاح از آيه قرآن و از خبر گرفته شده است . )  وَ أُولئِكَ هُمُ الْمُفْلِحُونَ  . » بنابراين ، أصل ، إطاعت امّت از والى طبق اين آيه شريفهء قرآن است .\r\nو أمّا مُفاد آيه :  إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ  ، خصوص حكم در منازعات و مرافعات و مناقشات نيست ؛ بطور كلّى بايد كه امّت بسوى خدا و رسول خدا رجوع كنند ، تا اينكه حكم خدا و رسول بر آنها جارى بشود ، و اينها بايد بالسّمع و الطّاعة قبول كنند .\r\nاين آيه شريفه در مجموعهء آياتى است كه زنجيروار در پى هم آمده است و مطلب مهمّى را بيان مىكنند .\r\nأمّا آيات قبل از اين ، چنين است :  وَ يَقُولُونَ آمَنَّا بِاللَّهِ وَ بِالرَّسُولِ وَ أَطَعْنا ثُمَّ يَتَوَلَّى فَرِيقٌ مِنْهُمْ مِنْ بَعْدِ ذلِكَ وَ ما أُولئِكَ بِالْمُؤْمِنِينَ  . « 1 »\r\n« مى گويند : ما به خدا و رسول خدا إيمان آورديم و إطاعت كرديم ؛ سپس جماعتى از اينها پشت نموده از أوامر تو تخلّف مىورزند . اينها مؤمن نيستند :  وَ ما أُولئِكَ بِالْمُؤْمِنِينَ .  »\r\n وَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ  . « 2 »\r\n« زمانى كه بسوى خدا و رسول خدا خوانده بشوند تا رسول خدا در ميان آنها حكم كند ، فريقى از آنها إعراض مىكنند و اين دعوت را نمىپذيرند . »\r\n وَ إِنْ يَكُنْ لَهُمُ الْحَقُّ يَأْتُوا إِلَيْهِ مُذْعِنِينَ  . « 3 »\r\n« أمّا اگر حقّ لَهِ آنها باشد و بدانند كه اين حكمى كه رسول خدا مىدهد به نفع آنهاست بسوى پيغمبر مىآيند ، با إذعان و اعتراف . » پس آن جائى كه حقّ لَهِ\r\n\r\n\r\n","description":"","footnote":"\r\n( 1 ) آيه 47 و 48 و 49 ، از سورهء 24 : النّور\r\n( 2 ) آيه 47 و 48 و 49 ، از سورهء 24 : النّور\r\n( 3 ) آيه 47 و 48 و 49 ، از سورهء 24 : النّور\r\n","page_name":" 156 ","page_number":170},
  {"content":"\r\n\r\nآنهاست قبول دارند ، أمّا آن جائى كه عليه آنهاست إعراض مىكنند . يعنى : خلاصه اينها به دنبال حقّ و دنبال صدق نمىروند ، دنبال منويّات خود مىروند ، أعمّ از اينكه با حقّ سازش داشته باشد يا نه .\r\n أَ فِي قُلُوبِهِمْ مَرَضٌ أَمِ ارْتابُوا أَمْ يَخافُونَ أَنْ يَحِيفَ اللَّهُ عَلَيْهِمْ وَ رَسُولُهُ بَلْ أُولئِكَ هُمُ الظَّالِمُونَ  . « 1 »\r\n« چرا اينها اينطور هستند ؟ ! آيا در دلهاى آنها مرض است كه بواسطهء اين مرض حقّ را قبول نمىكنند و مدركات و منويّات خود را مىپذيرند ( قلب ، مريض است ) ؟ يا در صداقت رسول خدا شكّ و ريب پيدا نموده‌اند ، كه اين پيغمبر راست نمىگويد و در حكمش ظلم و جور ديده مىشود ؟ يا اينكه مىترسند خدا و رسولش بر آنها حيف كنند ؟ يعنى ظلم كنند و از آنها يك فَيى را به نفع خود بربايند .  أَنْ يَحِيفَ اللَّهُ عَلَيْهِمْ وَ رَسُولُهُ  معنيش اينست كه : مىترسند خدا و پيامبرش بواسطهء حكم خود خيرى يا عزّتى يا فلاحى را از اينها بربايند و براى خودشان ببرند .  بَلْ أُولئِكَ هُمُ الظَّالِمُونَ  ؛ اينها با اين روش و سلوك از ستم كارانند . »\r\nبعد مىفرمايد :  إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ أَنْ يَقُولُوا سَمِعْنا وَ أَطَعْنا وَ أُولئِكَ هُمُ الْمُفْلِحُونَ  . « 2 »\r\nبعد مىفرمايد :  وَ مَنْ يُطِعِ اللَّهَ وَ رَسُولَهُ وَ يَخْشَ اللَّهَ وَ يَتَّقْهِ فَأُولئِكَ هُمُ الْفائِزُونَ  . « 3 »\r\n« كسى كه از خدا و رسول خدا إطاعت كند و از خدا خشيت و پرهيز داشته باشد ، اينها فائزند . »\r\n وَ أَقْسَمُوا بِاللَّهِ جَهْدَ أَيْمانِهِمْ لَئِنْ أَمَرْتَهُمْ لَيَخْرُجُنَّ قُلْ لا تُقْسِمُوا طاعَةٌ مَعْرُوفَةٌ إِنَّ اللَّهَ خَبِيرٌ بِما تَعْمَلُونَ  . « 4 »\r\n« قسم مىخورند به پروردگار به قسمهاى غِلاظ و شِداد كه اگر به آنها أمر\r\n\r\n\r\n","description":"","footnote":"\r\n( 1 ) آيات 50 تا 53 ، از سورهء 24 : النّور\r\n( 2 ) آيات 50 تا 53 ، از سورهء 24 : النّور\r\n( 3 ) آيات 50 تا 53 ، از سورهء 24 : النّور\r\n( 4 ) آيات 50 تا 53 ، از سورهء 24 : النّور\r\n","page_name":" 157 ","page_number":171},
  {"content":"\r\n\r\nجهاد كنى خارج شوند . اى پيغمبر ، بگو قسم نخوريد ! وقتى كه شما را أمر بجنگ مىكنم إطاعت كنيد ( بدون سر و صدا و داد و بيداد بطور معروف و پسنديده سر را به پائين بيندازيد و به جنگ برويد ؛ قسم خوردن و بعد إنكار كردن چه فائده‌اى دارد ! )  إِنَّ اللَّهَ خَبِيرٌ بِما تَعْمَلُونَ » . \r\n قُلْ أَطِيعُوا اللَّهَ وَ أَطِيعُوا الرَّسُولَ فَإِنْ تَوَلَّوْا فَإِنَّما عَلَيْهِ ما حُمِّلَ وَ عَلَيْكُمْ ما حُمِّلْتُمْ وَ إِنْ تُطِيعُوهُ تَهْتَدُوا وَ ما عَلَى الرَّسُولِ إِلَّا الْبَلاغُ الْمُبِينُ  . « 1 »\r\n« بگو : از خدا إطاعت كنيد ! از پيغمبر خدا إطاعت كنيد ! اگر شما روى گردانديد ، بدانيد : بر عهدهء پيغمبر همان تكاليفى است كه به او داده شده ، و بر شماست آنچه را كه به شما تكليف شده است ( هر كدام مسؤول عمل خود هستيد ) . و أمّا اگر از پيغمبر إطاعت كنيد راه را يافته به سعادت خواهيد رسيد ؛ و نيست بر عهدهء پيغمبر مگر إبلاغ آشكار . » يعنى او مسؤوليّت عمل شما را ندارد . ما فقط بر عهدهء او دعوت شما را قرار داديم ؛ اگر إطاعت كرديد خود به سعادت مىرسيد . « 2 »\r\n\r\n\r\n","description":"","footnote":"\r\n( 1 ) آيه 54 ، از سورهء 24 : النّور\r\n( 2 ) در « مستدرك الوسآئل » از طبع سنگى ، ج 2 ، ص 310 ، در باب 38 : أنه لا يَجوز لِمَن وصَفَ عدلًا أن يُخالفَه إلَى غَيره ، رواياتى در اين زمينه نقل كرده است كه شايسته است ما بواسطهء أهمّيّت ، آنها را در اينجا ذكر نمائيم : ( 1 ) كتاب جعفر بن محمّد بن شريح ، عن أبى الصّباح ، عن خَيثَمة الجُعفى ، عن أبى جعفر عليه السّلام ، أنّه قال فى حديث :\r\nوَ إنَّ أعْظَمَ النَّاسِ حَسْرَةً يَوْمَ الْقِيَمَةِ مَنْ وَصَفَ عَدْلًا ثُمَّ خَالَفَهُ إلَى غَيْرِهِ .\r\n( 2 ) جعفر بن أحمد فى كتاب « الغايات » عن خيثمة ، عنه مثله ؛ و فيه : عَبْدٌ وَصَفَ ، إلخ ( 3 ) .\r\nو عن رسول الله صلّى الله عليه و ءَاله ؛ أنهُ قالَ : أَشَدُّ أَهْلِ النَّارِ عَذَا بًا مَنْ وَصَفَ عَدْلًا ثُمَّ خَالَفَ إلَى غَيْرِهِ .\r\n","page_name":" 158 ","page_number":172},
  {"content":"\r\n\r\nسپس بدنبال اين آيات ، آيه‌اى مىآورد كه به منزلهء نتيجه است .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n\r\n","description":"","footnote":"\r\n( 4 ) الحسين بن سعيد فى كتاب « الزّهد » عن النّصر ، عن الحلبى ، عن أبى سعيد المكارى ، عن أبى بصير ، عن أبى جعفر عليه السّلام فى قوله تعالى : «  فَكُبْكِبُوا فِيها هُمْ وَ الْغاوُونَ  » فَإنَّهُمْ قَوْمٌ وَصَفُوا عَدْلًا بِأَلْسِنَتِهِمْ ثُمَّ خَالَفُوا إلَى غَيْرِهِ .\r\n( ( 5 و عن عبد الله بن يحيى ، عن ابِن مسكان ، عن أبى بصير ، عن أبى عبد الله عليه السّلام فى قوله تعالى :  « فَكُبْكِبُوا  ، الآيَة » فَقالَ : يا بَابَصِيرٍ ! هُمْ قَوْمٌ وَصَفُوا عَدْلًا وَ عَمِلُوا بِمُخَالِفِهِ .\r\n( 6 ) « فقه الرّضا » عليه السّلام و نَرْوى : مَنْ أَعْظَمُ النَّاسِ حَسْرَةً ؟ قَالَ : مَنْ وَصَفَ عَدْلًا فَخَالَفَهُ إلَى غَيْرِه . و نَرْوى فى قَوْلِ الله : «  فَكُبْكِبُوا  ، الآيَة » قَالَ : هُمْ قَوْمٌ وَصَفُوا بِأَلْسِنَتِهِمْ ثُمَّ خَالَفُوا إلَى غَيْرِه . فَسُئِلَ عَنْ مَعْنَى ذَلِكَ ؛ فَقَالَ : إذَا وَصَفَ الإنْسَانُ عَدْلًا خَالَفَهُ إلَى غَيْرِهِ فَرَأَى يَوْمَ الْقِيَمَةِ الثَّوَابَ الَّذِى هُوَ وَاصَفَهُ لِغَيْرِهِ عَظُمَتْ حَسْرَتُهُ .\r\n( 7 ) كتاب « سليم بن القيس الهلالى » قال : سَمِعْتُ عليّا عليه السَّلام يَقولُ : قَالَ رَسُولُ اللَهِ صَلَّى اللَهُ عَلَيْهِ وَ ءَالِهِ : وَ إنَّ أَشَدَّ النَّاسِ نَدَامَةً وَ حَسْرَةً رَجُلٌ دَعَا عَبْدًا إلَى اللَهِ فَاسْتَجَابَ لَهُ فَأَطَاعَ اللَهَ فَدَخَلَ الْجَنَّةَ وَ أَدْخَلَ الدَّاعِىَ النَّارَ بِتَرْكِهِ عَمَلَهُ وَ اتِّبَاعِهِ هَوَاهُ وَ عِصْيَانِهِ لِلَّه ؛ الخبر .\r\n( 8 ) الشّيخ المفيد فى « العيون » و « المحاسن » عن أحمد بن محمّد بن الحسن بن الوليد ، عن أبيه ، عن سعد بن عبد الله ، عن أحمد بن محمّد بن عيسى ، عن يونس بن عبد الرّحمن ، عن بعض أصحابه ، عن خيثمة ، عن أبى عبد الله عليه السّلام فى حديث ، أنّه قال : وَ إنَّ أَشَدَّ النَّاسِ عَذَا بًا يَوْمَ الْقِيَمَةِ مَنْ وَصَفَ عَدْلًا ثُمَّ خَالَفَهُ إلَى غَيْرِهِ\r\n","page_name":" 159 ","page_number":173},
  {"content":"\r\n . \r\n","description":"","footnote":"","page_name":" 160 ","page_number":174},
  {"content":"\r\n\r\n\r\nدرس چهل و پنجم : أوامر والى در صورت معصيت و علم به خلاف ، حجّت نيست\r\n\r\n","description":"","footnote":"","page_name":" 161 ","page_number":175},
  {"content":"\r\n . \r\n","description":"","footnote":"","page_name":" 162 ","page_number":176},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\nخداوند متعال بعد از آيات مذكوره در سورهء نور ميفرمايد :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَ مَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ  . « 1 »\r\n« خداوند به كسانى كه إيمان آورند و عمل صالح انجام دهند ، وعده داده است كه : آنها را در روى زمين خليفه قرار بدهد همانطورى كه خلافت را به أفرادى كه قبل از آنها در روى زمين بودند داده است . و ديگر اينكه دين و روش و مرامى را كه مرتضى و پسنديدهء اوست در دسترس آنها قرار بدهد ؛ و آنها را متمكّن بر چنين دينى كند تا بر آن دين و آئين استوار شوند ؛ و بعد از خوف ، أمنيّت به آنها عنايت كند بطورى كه خدا را با توحيد محض ، بدون شائبهء شرك بپرستند و عبادت كنند . و كسانى كه پس از هدايت پروردگار كفر بورزند حقّاً در زمرهء فاسقين خواهند بود . »\r\n\r\n\r\n","description":"","footnote":"\r\n( 1 ) آيه 55 ، از سورهء 24 : النّور\r\n","page_name":" 163 ","page_number":177},
  {"content":"\r\n\r\nاين آيه شريفه پس از آياتى كه دلالت مىكرد بر وجوب إطاعت به نحو أكمل ، و تمام مفاسد را در أثر عدم إطاعت و كج فكرى كفّار از رسول خدا مىدانست و به مؤمنين أمر مىفرمود كه بايستى از روى سمع و طاعت از رسول خدا إطاعت كنند آمده ، و به مؤمنين وعدهء خلافت زمين و حكومت دين و أمنيّت و عبادت خالصهء بدون خوف و رعب را ميدهد . و از اينجا استفاده مىشود كه اين وعده بر أساس همان إطاعت است .\r\nيعنى كسانى كه إطاعت خدا را بكنند  ( إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ )  ) « 1 » و با دل و جان كلام خدا و رسول خدا را بپذيرند ، نتيجهء كار آنها استخلاف در روى زمين خواهد بود . در نتيجه از زير لواى شرك بيرون آمده خدا را بدون هيچگونه تقيّد و تشويشى مىپرستند و خوف آنها تبديل به أمنيّت مىشود ، و دين پروردگار ، آن دين مَرضىّ و مرتضى در دسترس آنان قرار مىگيرد و در دين و آئين تمكّن پيدا مىكنند . و تمام اينها در سايهء إطاعت است : إطاعت از خدا و رسول خدا و حاكمى كه از طرف رسول خدا و از طرف معصوم براى إنسان معيّن شده است .\r\nاكنون بحث ما در اينست كه : آيا إطاعت از أوامر و نواهى ولىّ فقيه مطلقاً واجب است و بايد در هر صورت و به هر كيفيّت از او إطاعت كرد ، اگرچه إنسان علم به خلاف داشته باشد ، يا نه ؛ إطاعت از او واجب است تا زمانى كه علم به خلاف نداشته باشيم ؟ از باب مَثل اگر ولىّ فقيه حكم كند امشب شب أوّل ماه رمضان است ، و بنابراين فردا مردم بايد روزه بگيرند ، و إنسان علم دارد كه آخر ماه شعبان است ؛ زيرا كه روى حسابهاى رؤيتِ سى ، و بيست و نه كه سابقاً در ذهن بوده است ، امروز بايد بيست و هشتم باشد و فردا بيست و نه خواهد بود ؛ و فقيه كه ميگويد فردا بايد روزه بگيريد قطعاً خلاف است چون ماه كه بيست و هشت روز نميشود . آيا اينجا باز هم بايد از فقيه متابعت كرد و روزه\r\n\r\n\r\n","description":"","footnote":"\r\n( 1 ) قسمتى از آيه 51 ، از سورهء 24 : النّور\r\n","page_name":" 164 ","page_number":178},
  {"content":"\r\n\r\nگرفت ؟\r\nو يا مثلًا پس از بيست و نه روز گذشتن از ماه رمضان فقيه حكم به رؤيت هلال نكند چون براى او ثابت نشده است و رمضان را سى روز ميگيرد ، ولى ما با چشم خود در شب سىام ماه را ديديم ، آيا در اين صورت باز هم حكم او لازم الاتّباع است و فردا را بايد روزه گرفت و عيد را پس فردا قرار داد ؟ يا در اين صورت ديگر حكم حاكم حجّت نيست و ما ميتوانيم ، بلكه واجب است كه روزه را بخوريم و طبق علم خود عمل نمائيم ؟\r\n\r\nحكم حاكم قطعى نيست ، و احتمال خطا در آن مىرود\r\nهر چه هست اين مطلب مسلّم است كه حكم فقيه موضوعيّت ندارد ، بلكه طريق و أمارهء براى واقع است . حكم فقيه يكى از أمارات است ، و أمارات زمانى حجّيّت دارند كه خلاف واقع نباشند . و تمام أدلّهء شرعيّهء ما از أماراتند ، حتّى قول پيغمبر و قول معصوم هم أمارهء بر واقع هستند ؛ غاية الامر ما قول معصوم را بدون چون و چرا مىپذيريم و اتّباع مىكنيم ، چون عصمت مانع از احتمال خلاف است و اين أماره ، حتماً أمارهء مصيب است .\r\nو اين به علّت آنست كه : در عالم واقع يك حكم بيشتر وجود ندارد و حكم معصوم در مقابل آن نيست ، بلكه عين آنست . حكم فقيه هم همينطور است ؛ منتهى در فقيه عصمت نيست و إنسان احتمال خلاف ميدهد ، و در موارد احتمال خلاف ، ما متعبّد به عمل و التزام هستيم ؛ و أمّا در موارد قطع به خلاف ديگر تعبّد معقول نخواهد بود . بنابراين ، حجّيّت همهء أمارات در صورتى است كه إنسان قطع به خلاف نداشته باشد و از جملهء آنها حكم حاكم است .\r\n\r\nحكم حاكم طريق است براى حقّ ، موضوعيّت ندارد\r\nحكم حاكم ، حكم واقعى نيست ، بلكه حكم ظاهرى است ؛ چه بسا ممكن است مطابق با واقع باشد ، و چه بسا نباشد . و إنَّ لِلَّهِ تَبارَكَ وَ تَعالَى حُكْمًا يَشْتَرِكُ فيهِ الْعالِمُ وَ الْجاهِلُ ، حكم واقعى است كه بر همه على السّويّه جعل شده است ؛ و اين ، مورد اتّفاق ماست . و در غير اين صورت مسأله سر از تصويب در مىآورد ، كه يا در واقع حكمى هست و حكمى هم خلاف آن براى\r\n\r\n","description":"","footnote":"","page_name":" 165 ","page_number":179},
  {"content":"\r\n\r\nما جعل شده است ، و يا حكمى در واقع نيست و آنچه را كه حاكم حكم مىكند همان حكمى است كه دربارهء ماست و حكم واقعى همان است ؟ يا به هر قسمى كه موجب تصويب شود . على جميع التّقادير آن مطلب در نزد ما باطل است .\r\nبنابراين ، ما نمىتوانيم حكم حاكم را حكم واقعى و در مقابل حكم الله بپنداريم ؛ بلكه حكم ظاهرى و مانند أماراتى است كه براى ما إثبات حكم ظاهرى را ميكنند ؛ گاهى أوقات به واقع إصابت مىكنند و گاهى إصابت نمىكنند . آن وقت همان مسأله‌اى كه در جمع بين حكم واقعى و ظاهرى داريم ، و همان نزاع و همان طريق بحث و تصحيح در اينجا هم خواهد آمد .\r\nمرحوم آخوند ميفرمايد : حكم ظاهرى حكم نيست ، بلكه عنوان مُعَذِّريّت و منجِّزيّت است . يك حكم واقعى بيشتر نيست و أمارات دالّهء بر آن يا مصيبند ، كه در نتيجه موجب تنجّز شده ، حكم را إلزامى مىكنند ؛ و يا به آن إصابت نمىكنند ، كه در نتيجه موجب عذر و عدم تنجّز خواهند بود .\r\nبعضى اينرا ردّ كرده و گفته‌اند : تعذير و تنجيز عين حكم نيست ، بلكه از لوازم عقليّهء حكم است ؛ اگر حكمى آمد و با واقع مطابقت داشت لازمه‌اش تنجيز ، و إلّا تعذير است . و نمىتوانيم بگوئيم : به نفس معذِّريّت و منجِّزيّت ، جعل تعلّق گرفته است .\r\nمرحوم آقا ضياء الدّين عراقى ( ره ) حكم ظاهرى را به جعل حكم مماثل تصوير فرموده است . يعنى ما دو حكم داريم : يك حكم واقعى و يك حكم ظاهرى ؛ و حكم ظاهرى هم حكمى است على حدّه ، مماثل حكم واقعى كه براى ما جعل شده است .\r\nو إشكال فرضيّه را به اين قسم رفع كرده‌اند كه : دو حكم متضادّ هنگامى جعلش غير معقول است كه هر دو تنجيز داشته باشند ؛ ولى وقتى حكم واقعى تنجيز نداشته باشد ( چون أماره بر خلاف قائم شده است ، و فقط شأنيّت داشته است ) چه إشكال دارد كه حكم ظاهرى تنجّيز داشته باشند ؟ !\r\n\r\n","description":"","footnote":"","page_name":" 166 ","page_number":180},
  {"content":"\r\n\r\nمثلًا حكم واقعى بر وجوب جعل شده است ؛ و چون بواسطهء عدم إصابهء أمارات بر مكلَّف تنجّز پيدا نكرده است ، و مكلّف به آن علم پيدا ننموده است تا بر او منجّز شود ، و لذا نمىتواند مكلّف را سوق بدهد و تحريك و بَعث نحو المطلوب كند . و در اين صورت دربارهء او حكم ديگرى جعل مىشود كه منجّز بوده و حكم ظاهرى محسوب خواهد شد . ايشان به اين قسم تصحيح فرموده است .\r\nمرحوم نائينى ( ره ) هر دو قسم را ردّ مىكند و ميفرمايد : غير از طريق چيز ديگرى وجود ندارد . أماره طريق به واقع است و فقط يك حكم وجود دارد و آن همان حكم واقعى است ؛ اگر أماره به سوى او قائم شد ، طريق به سوى او قائم شده است ، و إلّا اين طريق ما را به آن واقع رهبرى نكرده است . و تعذير و تنجيز هم از آثار آن واقع است ؛ و جعل حكم مماثل هم معنى ندارد ، بلكه أماره همان طريق محض است در صورت إصابه ؛ و در صورت عدم إصابه ، عين طرق مجعولهء عند العقلاء است .\r\nو اينكه شارع أماره را طريق براى واقع قرار داده است از مبتدعات و مخترعات او نيست ، بلكه همان طريق متداول بين عقلاست . چنانچه اگر قانونى جعل كنند و بعد أماره‌اى براى آن قرار بدهند ، با آن به عنوان طريقيّت عمل مىكنند ؛ نه اينكه براى أماره معذّريّت و منجّزيّت يا جعل حكم مماثل قائلند . بنابراين غير از طريقيّت چيزى نخواهد بود .\r\nحال ، بنا بر فرمايش مرحوم نائينى ، يا حاج آقا ضياء ، يا مرحوم آخوند ( على جميع التّقادير ) حكم حاكم در صورت علم به خلاف حجّيّت ندارد ؛ زيرا كه بر هر كدام از اين تقادير اگر قائل به حجّيّت باشيم در دامن تصويب افتاده‌ايم . و اين مطلبى است كه تمام بزرگان بايد بدان تن در بدهند .\r\nو على كلّ تقدير ، بنابر تعذير و تنجيز يا حكم مماثل يا بر طريقيّت ، در صورتى حكم حاكم مُمضى است كه علم بر خلاف نداشته باشيم ، و در غير\r\n\r\n","description":"","footnote":"","page_name":" 167 ","page_number":181},
  {"content":"\r\n\r\nاين صورت أصلًا حجّت نخواهد بود . « 1 »\r\nلهذا در صورت حكم حاكم به عدم دخول شوّال با علم مكلّف بر خلاف مثل اينكه مكلّف ماه را ديده باشد - نمىتوان روزه گرفت ، بلكه بايد إفطار نمود . بلى در آن مسائلى كه لازمهء عنوان اتّحاد و اجتماع به حكم اوست ، بايد حكم او را محترم شمرد . مثلًا اگر قرار بر إفطار شد ، إنسان نبايد در ملا عامّ إفطار نمايد . إفطار در ملا عامّ و بجاى آوردن نماز عيد در أنظار عموم صحيح نيست ، بلكه بايد در منزل انجام شود . اينها از آثار مترتّبهء بر جنبهء اجتماعى حكم حاكم است .\r\n\r\nدر صورت يقين بر خلاف ، حكم حاكم مقبول نيست\r\nو همچنين در سائر مواردى كه نظير اين مورد باشد ، همه از اين قبيل است ؛ فتواى فقيه هم همينطور است . فتواى فقيه در مسائل كلّى است و حكم حاكم در مسائل شخصى است . فتواى فقيه در مسألهء كلّى اگر مطابق با واقع بود حجّيّت دارد و إلّا فَلا . و اگر فقيه فتوى به حكمى داد و ما علم به خلاف داشته باشيم ، فتواى او حجّت نيست ؛ چون فتواى فقيه أماره است و أماره در صورت علم به خلاف حجّيّت ندارد . فتواى فقيه در يقينيّات ، مسلّميّات ، بديهيّات ، وجدانيّات حجّت نيست . فتواى فقيه در اصول دين كه حتماً إنسان بايد به أدلّهء عقليّه بالقطع و اليقين به آن رسيده باشد حجّت نيست . اينها تمام معنى أماريّت است .\r\nمثلًا اگر فقيهى در يك مسألهء كلّى به إنسان حكمى نمود ، مِن باب مثال : اگر حكم به وجوب إقامهء نماز نمود نه استحباب مؤكّد ، و إنسان خودش خدمت إمام رسيده و از إمام پرسيده إقامه واجب است يا نه ؟ و حضرت فرموده بود : نه ! واجب نيست ، بلكه مستحبّ مؤكّد است ؛ و در اين صورت فتواى فقيه حجّت نيست .\r\n\r\n\r\n","description":"","footnote":"\r\n( 1 ) آية الله سيّد عبد الحسين شرف الدّين در كتاب « أبو هريرة » طبع سوّم ، ص 65 گويد : وَ لَوْ أنَّ حاكِمًا فِى هَذِهِ الايّامِ مِنْ قُضاةِ الشَّرْعِ ، جامِعًا لِشَّرآئِطِ الْحُكومَةِ الشَّرْعيَّة ، حَكَمَ بَيْنَ اثْنَيْنِ تَرافَعا إلَيْهِ لَوَجَبَ عَلَى سآئِرِ حُكّامِ الشَّرْعِ اعْتِبَارُ حُكْمِهِ بِدونِ تَوَقُّفٍ إلَّا مَعَ الْعِلْمِ بِخَطَئِه .\r\n","page_name":" 168 ","page_number":182},
  {"content":"\r\n\r\nمحصّل كلام اينكه : تمام أمارات موضوعشان شكّ است و تا شكّى نباشد موضوعيّت ندارند .\r\nدر مورد قاضى هم مطلب به همين كيفيّت است ؛ حكم قاضى به عنوان طريقيّت حجّت است نه موضوعيّت . من باب مثال ، اگر مالى را عَمرو عليه زيد ادّعا كرد و بر مدّعاى خود شاهد و بيّنه إقامه نمود و قاضى هم طبق شهادت شهود حكم به ملكيّت عمرو نمود ، در حالى كه عمرو در ادّعاى خود كاذب است و شهود هم شهادت به زور و كذب داده باشند ، آيا در اين صورت مال به ملكيّت عمرو در مىآيد و دست زيد از مال خودش كوتاه مىگردد ، و به هيچ وجه نمىتواند مال خود را از عمرو باز ستاند ، و لَوْ به سرقت در صورتى كه عمرو هم از اين موضوع مطّلع نشود و مفسده‌اى بر آن مترتّب نگردد ؟ يا اينكه مال واقعاً به ملكيّت عمرو در نخواهد آمد و زيد مىتواند إقدامى عليه آن انجام دهد ؟\r\nبعضى قائل به عدم ملكيّت عمرو شده و گفته‌اند : إشكالى ندارد كه زيد مال خود را بستاند . ولى بعضى گفته‌اند : بواسطهء حكم حاكم ، مال به ملكيّت عمرو در خواهد آمد و از ملكيّت زيد خارج مىشود ؛ زيرا حكم حاكم ميتواند عنوان ملكيّت را تغيير بدهد . حال اين شاهد ، شاهد زور بوده است و مرتكب گناه شده است ، مربوط به قيامت است ؛ و قوانين و فرامين اجتماع حكم ديگرى را مىطلبد .\r\nو يا اينطور بگوئيم كه : بايد به حكم حاكم عمل كرد از باب اينكه اگر عمل نكنيم أصلًا حكم فائده‌اى ندارد . اگر بنا بشود مُتداعِيَين به حاكم مراجعه كنند و حاكم حكم كند ، بايد حكم برأساس بيّنات و أيمان ( شاهد و قسم ) باشد ؛ و شاهد و قسم هم ممكن است در بعضى از أوقات با واقع مطابقت كند و ممكن هم هست مطابقت نكند ، و غير از اين هم راهى براى فصل خصومت نيست . و رسول خدا صلّى الله عليه و آله فرموده است : إنَّمَا أَقْضِى بَيْنَكُمْ بِالايْمَانِ وَ الْبَيِّنَات . « 1 »\r\n\r\n\r\n","description":"","footnote":"\r\n( 1 ) شيخ محمود أبو ريّه در كتاب « أضوآءٌ علَى السُّنّة المحمَّديّة أو دفاعٌ عن الحديث »\r\n","page_name":" 169 ","page_number":183},
  {"content":"\r\n\r\nحكم داوودى هم كه بر واقع قرار مىگيرد ، طبق نصوص و روايات اختصاص به زمان إمام زمان عجَّل اللهُ تعالَى فرجَه الشَّريف دارد و در زمان غيبت بايد بر أساس همين أيمان و شهادات حكم شود . و مسلّم است كه حكم بدين طريق گاهى بر خلاف واقع قرار مىگيرد .\r\n\r\nعمل بر طبق حكم قاضى واجب است و لو كشف خلاف شود\r\nو اگر بنا شود كه بر خلاف حكم حاكم عمل شود ، موجب لغويّت و انعطال آن خواهد شد ؛ و لذا از باب ناچارى گفته‌اند : عمل بر طبق حكم قاضى واجب است و لو كشف خلاف شود ؛ و طرفين هم احتراماً لحكم الحاكم نمىتوانند از آن تخطّى كنند ، و لو اينكه يقين داشته باشند كه واقع بر خلاف آن است . و اين از باب تعبّد در مقابل حقّ است كه إنسان گرچه ميداند مال ، مال اوست ، ولى معذلك شارع در اين مورد خاصّ كه مسأله‌اى متوجّه مال او شده است ( طروّ دعوى ) و قضيّه به حاكم كشيده شده است ، احتراماً لحكم الحاكم و به جهت دفع مفاسدى دست او را از مال خود كوتاه گردانيده است .\r\nو نظير اين مسأله را در أحكام بسيارى سراغ داريم كه با اينكه علم به واقع داريم ، بواسطهء طروّ عناوينى حكم عوض مىشود ، و با وجود قطع به خلاف به ما گفته‌اند اين كار را انجام بده !\r\nمثلًا خانه‌اى بين زيد و عمرو مورد نزاع است ؛ آنها به حاكم مراجعه\r\n\r\n\r\n","description":"","footnote":"\r\nطبع سوّم ، ص 43 و 44 گويد : وَ قَالَ : « وَ أمّا ما يَعْتَقِدُهُ فى امورِ أحْكامِ الْبَشَر الْجاريَةِ عَلَى يَدَيْهِ وَ قَضاياهُمْ وَ مَعْرِفَةِ الْمُحِقِّ مِنَ الْمُبْطِل ، وَ عِلْمِ الْمُصْلِحِ مِنَ الْمُفْسِدِ فَبِهَذِهِ السَّبِيلِ ، لِقَوْلِهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ : إنَّمَا أَنَا بَشَرٌ وَ أَنْتُمْ تَخْتَصِمُونَ إلَىَّ وَ لَعَلَّ بَعْضَكُمْ أَنْ يَكُونَ أَلْحَنَ بِحُجَّتِهِ مِنْ بَعْضٍ فَأَقْضِى لَهُ عَلَى نَحْوِ مَا أَسْمَعُ . فَمَنْ قَضَيْتُ لَهُ مِنْ حَقِّ أَخِيهِ بِشَىْءٍ فَلَا يَأْخُذْ مِنْهُ شَيْئًا فَإنَّمَا أَقْطَعُ لَهُ قِطْعَةً مِنَ النَّارِ . ( عَنْ امّ سَلِمَة ) وَ فى رِوايَةِ الزُّهَرىّ عَنْ عُرْوَةَ : فَلَعَلَّ بَعْضَكُمْ أَنْ يَكُونَ أَبْلَغَ مِنْ بَعْضٍ فَأَحْسَبُ أَنَّهُ صَادِقٌ فَأَقْضِى لَهُ . وَ هُوَ صَلَّى اللَهُ عَلَيْهِ ( وَ ءَالِهِ ) وَ سَلَّمَ يَجْرى أحْكامَهُ عَلَى الظَّاهِرِ وَ موجَبِ غَلَباتِ الظَّنِّ بِشَهادَةِ الشَّاهِدِ وَ يَمينِ الْحالِفِ وَ مُراعاةِ الاشبَة . . . إلخ » . ص 180 ، ج 2 ، من « الشّفآء » .\r\n","page_name":" 170 ","page_number":184},
  {"content":"\r\n\r\nمى كنند ، يكى ميگويد تمام خانه مال من است ، ديگرى هم ميگويد تمام خانه مال من است ؛ و هيچكدام شاهدى بر مدّعاى خود ندارند و من جميع الجهات در إقامهء دعوى بالسّويّه مىباشند . در اينجا حاكم بنا بر قاعدهء عدل و انصاف حكم به تنصيف مىكند . نصف اين خانه را به يكى و نصف آن را به ديگرى ميدهد و غير از اين هم چاره‌اى نيست ؛ زيرا كه ميدانيم در اين مورد هيچكدام بر ديگرى مزيّت و ترجيحى ندارند و از هر جهت مساوى ميباشند ، و علم إجمالى حاكم است كه يا مال اين شخص است يا آن شخص ، نه از بيت المال است و نه از شخص ثالثى . گرچه در اينجا مخالفت قطعيّه و موافقت قطعيّه لازم مىآيد .\r\nتوضيح اينكه : مخالفت قطعيّه از اين جهت است كه يا تمام خانه مال زيد است يا تمام آن مال عمرو ، و قطعاً ميدانيم : نصف خانه مال زيد و نصف آن مال عمرو نيست ، بلكه تمام خانه مملوك يكى از آندوست . حال كه حكم به تنصيف ميكنيم ، قطعاً حكم كرده‌ايم به اينكه نصف از اين خانه مال صاحب حقيقىاش نيست و نصف از اين خانه مال صاحب حقيقىاش مىباشد . اينجا موردى است كه مخالفت قطعيّه در برابر موافقت قطعيّه قرار گرفته است و با هم صلح و صفا كرده‌اند ؛ در نتيجه چاره‌اى جز عمل كردن به اين طريق كه موجب مخالفت قطعيّه و موافقت قطعيّه است نداريم .\r\nو أمّا صورت ديگر مسأله اينست كه بگوئيم : به قاعدهء عدل و إنصاف عمل نكنيم ، بلكه در اينجا به قرعه عمل ميكنيم و الْقُرْعَةُ لِكُلِّ أمْرٍ مُشْكِلٍ . در اينجا بحث است كه أدلّهء قرعه در باب قضاوت هم جاريست يا خير ؟ ! اگر فرض كنيم جاريست و بگوئيم : أدلّهء قرعه مقدّم است بر تنصيف ؛ أدلّهء قرعه ميگويد خانه را يا به اين شخص بده و يا به آن شخص ديگر ؛ اگر به اين شخص دادى موافقت احتماليّه و مخالفت احتماليّه است ، و اگر به آن ديگرى هم دادى باز موافقت احتماليّه و مخالفت احتماليّه ، و موافقت احتماليّه أولى است از مخالفت قطعيّه .\r\n\r\n","description":"","footnote":"","page_name":" 171 ","page_number":185},
  {"content":"\r\n\r\nاگر به حكم عدل و إنصاف حكم به تنصيف كنيم مخالفت قطعيّه لازم مىآيد ؛ ولى اگر خانه را به يكى از اينها بواسطهء قرعه بدهيم - كه در اينجا قرعه يك نوع أماريّتى دارد - موجب موافقت احتماليّه شده است و قطع به مخالفت نكرده‌ايم .\r\nو ليكن در بعضى از موارد به قرعه عمل نكرده‌اند ، و اين قاعدهء عدل و إنصاف را كه قاعده‌اى است عرفى و عقلى مقدّم داشته‌اند ؛ بخصوص آنجائى كه مال مثل خانه قابل قسمت به دو قسم باشد ، و أفرادى هم كه در آن خانه هستند به نحو مالكيّت بتوانند مالك آن خانه بشوند .\r\nأمّا اگر مال ، يك اسب سوارى باشد كه مختصّ به يك نفر است و فقط يك نفر از آن استفاده مىكند و به قاعدهء يد هم نتوانيم در اينجا عمل نمائيم ، و هيچيك از اين دو نفر در دعوايشان دليلى ندارند ، آيا در اينجا قاضى بر أساس قاعدهء عدل و إنصاف حكم به تنصيف مىكند ؟ يا اينكه بگوئيم : مثل انگشتر و ساعت بغلى كه غالباً ملكيّت واحد از مالك واحد بر آنها تعلّق مىگيرد ، بايد به قرعه عمل نمود و از تنصيف صرف نظر كرد ؟ !\r\nعلى كلّ تقدير در موضوعات مختلف حكم تفاوت مىكند . در مثل انگشترى ، اسب و ساعت كه قابل تنصيف نيست به قاعدهء قرعه ، و در منزل و باغ و بوستان و كارخانه و أمثال اينها بر أساس قاعدهء عدل و إنصاف حكم به تنصيف ميكنيم .\r\nاينك ، كلام ما در آنجائى است كه قاضى حكم بر تنصيف مىكند و مخالفت قطعيّه لازم مىآيد . حاكم هم كه حكم به رؤيت هلال مىكند ، بايد اين حكم حاكم را محترم شمرد ، در صورتى كه علم به خلاف داريم . و در آنجائى كه مخالفت با حكم حاكم موجب تعارض با حكومت و ارتباط ولايت او با مردم مىشود ( مانند خواندن نماز عيد ، خوردن روزه در ملا عامّ و أمثال اينها ) واجب است از حاكم إطاعت كنيم و مخالفت قطعيّه در اين مورد ، جهت حفظ كيان\r\n\r\n","description":"","footnote":"","page_name":" 172 ","page_number":186},
  {"content":"\r\n\r\nولايت حاكم مقدّم است بر إقامهء نماز عيد .\r\nفعليهذا ، اگر حاكمى در موردى حكمى نمود و مجتهد جامع الشّرائطى علم به خلاف آن داشت ، نمىتواند تظاهر به خلاف حكم حاكم نمايد ؛ مثلًا جهاراً روزهء خود را بشكند و يا اينكه إقامهء نماز عيد كند ، و لو اينكه از حاكم هم أعلم باشد . زيرا همانطورى كه ذكر شد : حكم حاكم وحدت دارد و حكومت ، حكومت واحده است . و بعد از تحقّق حكومت ، حكم حاكم واجب الإطاعه خواهد شد ، و لو بر مجتهد أعلم . در اين صورت ديگر روزه خوردن و إقامهء جماعت كردن عنوان حرمت پيدا مىكند .\r\nو ليكن سخن در اينست كه : اگر ولىّ فقيهى أمر به معصيت كند ، آيا ميتوانيم عمل كنيم يا خير ؟ ! پاسخ اين است كه : نمىتوانيم عمل كنيم ؛ زيرا همانطور كه ذكر شد حكم او أماريّت دارد ؛ إنَّ اللَهَ لا يَأْمُرُ بِالظُّلْمِ وَ الْقُبْحِ وَ الإثْمِ وَ الْعُدْوانِ ، بَلْ يَأْمُرُ بِالْعَدْلِ وَ الإحْسَانِ . اگر حاكمى حكم به ظلم كند واجب الإطاعه نيست .\r\n\r\nلَا طَاعَةَ لِمَنْ عَصَى اللَهَ ؛ لَا طَاعَةَ لِمَخْلُوقٍ فِى مَعْصِيَةِ الْخَالِقِ\r\nرواياتى از رسول أكرم صلّى الله عليه و آله و سلّم وارد شده است كه دلالت بر اين معنى مىكند . از جمله اين روايت است :\r\nلَا طَاعَةَ لِمَنْ عَصَى اللَه . « 1 » « هر كسى كه عصيان خدا را مىكند و شما را أمر به عصيان خدا مىكند از او إطاعت نكنيد » .\r\n\r\n\r\n","description":"","footnote":"\r\n( 1 ) كتاب « قانون أساسى در إسلام » تأليف أبو الاعلى مودودى ، ص 57 ؛ و أيضاً اين روايت را قاضى قضاعى به شمارهء 630 در كتاب « شرح فارسى شهاب الاخبار » ص 345 ذكر نموده است . و شيخ محمود أبو ريّه در كتاب « شيخ المَضِيرَة أبو هريرة » طبع دوّم ، ص 170 گويد : و چون غضب معاويه بر عبادة بن صامت شدّت يافت ، او را به سوى عثمان تبعيد كرد و گفت : عباده ، شام را فاسد و خراب نموده است ! عباده چون به مدينه رسيد و عثمان را ديد به او گفت : من از رسول خدا صلّى الله عليه و آله شنيدم كه ميگفت : سَيَلِى أُمُورَكُمْ بَعْدِى رِجَالٌ ، يُعْرِفُونَكُمْ مَا تُنْكِرُونَ وَ يُنْكِرُونَ عَلَيْكُمْ مَا تَعْرِفُونَ ؛ فَلَا طَاعَةَ لِمَنْ عَصَى ، وَ لَا تَضِلُّوا بِرَبِّكُمْ ! و شيخ هادى كاشف الغطاء در « مستدرك نهج البلاغة » طبع بيروت ، ص 174 گويد : قالَ عَلَيْهِ السَّلامُ : لَا دِينَ لِمَنْ دَانَ بِطَاعَةِ مَخْلُوقٍ فِى مَعْصِيَةِ الْخَالِقِ\r\n","page_name":" 173 ","page_number":187},
  {"content":"\r\n\r\nلَا طَاعَةَ لِمَخْلُوقٍ فِى مَعْصِيَةِ الْخَالِقِ « 1 » . « هيچ طاعتى نيست ( لفظ طاعت جنس است در سياق نفى ) لَا طَاعَةَ ، يعنى أصلًا جنس طاعت براى هر مخلوقى از مخلوقات در معصيت خالق نيست . » يعنى هر كس به إنسان أمر و نهيى كرد كه در آن ، عنوان معصيت پروردگار بود ، از اين شخص آمر كه مخلوقى است از مخلوقات ، نبايد إطاعت كرد .\r\n\r\nلَا طَاعَةَ فِى مَعْصِيَةٍ ، إنَّمَا الطَّاعَةُ فِى الْمَعْرُوفِ\r\nلَا طَاعَةَ فِى مَعْصِيَةٍ ، إنَّمَا الطَّاعَةُ فِى الْمَعْرُوفِ . « 2 » « هيچگاه طاعت در معصيت نيست . اينست و جز اين نيست كه طاعت در امورى است كه شايسته و نيكو و شناخته شده باشد ؛ منكر نباشد ، معروف باشد . »\r\nروايتى است از رسول أكرم صلّى الله عليه و آله و سلّم كه فرمود : مَنْ أَحْدَثَ فِى أَمْرِنَا مَا لَيْسَ مِنْهُ فَهُوَ رَدٌ . « 3 » « كسى كه در أمر ما ( يعنى در ولايت ما ، در حكومت ما ) چيزى را إحداث كند ، تازه‌اى بياورد كه از ما نيست ، آن مردود است و قابل قبول نيست و به خودش بر ميگردد . »\r\nبيهقى در كتاب « شعب الإيمان » از رسول خدا صلّى الله عليه و آله و سلّم آورده است : مَنْ وَقَّرَ صَاحِبَ بِدْعَةٍ فَقَدْ أَعَانَ عَلَى هَدْمِ الإسْلَامِ « 4 » .\r\n« كسى كه صاحب بدعتى را موقّر بداند ، توقير و تعظيم كند ، و حرف او را بشنود و إطاعت كند بر هدم إسلام كمك كرده است . » هر كسى كه صاحب بدعت است إنسان حقّ گوش دادن به حرف او را ندارد .\r\nاز طرفى در قرآن مجيد داريم :  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً  . « 5 »\r\n« إطاعت نكن از آن كسى كه ما قلب او را از ياد خود برگردانديم ، و او\r\n\r\n\r\n","description":"","footnote":"\r\n( 1 ) « نهج البلاغة » حكمت 165 ؛ و از طبع مصر با تعليقهء شيخ محمّد عبده ، ج 2 ، ص 177 ؛ و « قانون أساسى مودودى » ص 57\r\n( 2 ) « قانون أساسى در إسلام » مودودى ، ص 57\r\n( 3 ) « قانون أساسى در إسلام » مودودى ، ص 57\r\n( 4 ) « قانون أساسى در إسلام » مودودى ، ص 57\r\n( 5 ) ذيل آيه 28 ، از سورهء 18 : الكهف\r\n","page_name":" 174 ","page_number":188},
  {"content":"\r\n\r\nدچار پيروى از هواى نفس خود شده ، و امرش فُرُط شده است ( فرط يعنى ظلم و اعتداء و تجاوز ؛ هر چيزى كه از حدّ مىگذرد و به حدّ إسراف ميرسد آن را فرط مىگويند . ) أمر كسانى كه فرط هستند يعنى متجاوز و متعدّى هستند را إطاعت نكن . »\r\n  وَ لا تُطِيعُوا أَمْرَ الْمُسْرِفِينَ * الَّذِينَ يُفْسِدُونَ فِي الْأَرْضِ وَ لا يُصْلِحُونَ   . « 1 »\r\n« إطاعت نكنيد از أمر مسرفين ! إسراف كنندگان چه كسانى هستند ؟ مسرفين كسانى هستند كه در روى زمين إفساد مىكنند و إصلاح نمىنمايند . »\r\nاينها همه به وضوح نشان ميدهد كه حاكم شرع اگرچه به حكومت شرعى هم منصوب و حكومتش هم صحيح باشد و تمام شرائط حكومت در او باشد ، اگر أحياناً إنسان را أمر به معصيت كرد ، إنسان نمىتواند إطاعت كند . حكم حاكم و والى تا آنجائى نافذ است كه در معروف باشد نه در منكر . اگر أمر به منكر كرد ، أمر به معصيت كرد ، إنسان بايد ردّ كند و عمل نكند .\r\n\r\nروايات عامّه در وجوب إطاعت از واليان جائر\r\nأمّا أهل تسنّن در كتب خودشان روايات عجيب و غريبى نقل مىكنند كه بطور كلّى پيغمبر فرموده است : إنسان از هر حاكم و آمرى بايد إطاعت كند ، هر كه ميخواهد باشد ؛ و لو به إنسان تعدّى كنند و مال إنسان را ببرند ، و اگرچه خودشان به أنواع معاصى آلوده باشند و أموال مردم را به عنوان ستم و ظلم و جبّاريّت غارت كنند ، وقتى كسى آمر بر إنسان شد ، بايد إنسان حكم او را بدون چون و چرا إجراء كند . و روايات خيلى شديدى به لسانهاى مختلف بيان كرده‌اند كه حقيقةً إنسان تعجّب مىكند ، و جا هم دارد كه تعجّب كند ؛ زيرا أفرادى كه حكومت و خلافت را عصب نموده از مسير واقعى خود منحرف ساختند ، مىبايست براى برقرارى و دوام آن ، أحاديث مجعوله‌اى را بين مردم منتشر نموده بدان تمسّك نمايند و ظلم و جور خود را بر آن أساس تثبيت نمايند .\r\nدر « الغدير » از « صحيح بخارى » در باب : السّمع و الطّاعة ، و از « صحيح\r\n\r\n\r\n","description":"","footnote":"\r\n( 1 ) آيه 151 و 152 ، از سورهء 26 : الشّعرآء\r\n","page_name":" 175 ","page_number":189},
  {"content":"\r\n\r\nمسلم » با لفظ « صحيح بخارى » آورده است كه رسول خدا صلّى الله عليه و آله فرمود : اسْمَعُوا وَ أطيعوا وَ إنِ اسْتُعْمِلَ عَلَيْكُمْ عَبْدٌ حَبَشىٌّ كَأَنَّ رَأْسَهُ زَبيبَةٌ ! « 1 »\r\n« گوش كنيد و إطاعت كنيد ! اگرچه در اين ولايت و آمريّت ، عبد حبشىّ كه بر سر او موئى نروئيده ، و همچون دانهء كشمش يا يك دانه انجير خشك شده در سرش أصلًا مو نداشته باشد را بگمارند . » يعنى اگرچه كسى همچون غلام سياه حبشىّ به عنوان آمر بر شما حكومت كرد ، اسْمَعوا وَ أطيعوا ، بشنويد و إطاعت كنيد !\r\nأيضاً در « الغدير » از « صحيح مسلم » و « سنن بيهقى » نقل مىكند كه رسول خدا صلّى الله عليه و آله و سلّم فرمود : يَكونُ بَعْدى أئِمَّةٌ لا يَهْتَدونَ بِهُداىَ وَ لا يَسْتَنّونَ بِسُنَّتى وَ سَيَقومُ فيهِمْ رِجالٌ قُلوبُهُمْ قُلوبُ الشَّياطينِ فِى جُثْمانِ إنْسٍ .\r\n« بعد از من پيشوايانى مىآيند كه در دين من نيستند ؛ به هدايت من راه نمىروند و به سنّت من عمل نمىكنند ؛ و در ميان آنها رجالى قيام ميكنند كه دلهاى آنها دلهاى شياطين است در پيكرهء إنسان » .\r\nقالَ حُذَيْفَةُ : قُلْتُ : كَيْفَ أصْنَعُ يا رَسولَ اللَهِ إنْ أدْرَكْتُ ذَلِكَ ؟ ! « حذيفه ميگويد : عرض كردم : يا رسول الله ! اگر آن زمان فرا رسيد و من آن دوره را إدراك كردم چه كار كنم ؟ »\r\nقالَ : تَسْمَعُ وَ تُطيعُ لِلاميرِ وَ إنْ ضُرِبَ ظَهْرُكَ وَ اخِذَ مالُكَ ، فَاسْمَعْ وَ أطِعْ ! « 2 »\r\n« حضرت فرمودند ، بشنو و إطاعت كن فرمان أمير را ، اگرچه پشتت را شلّاق بزنند و مالت را هم ببرند ؛ گوش كن و إطاعت كن !\r\n\r\n\r\n","description":"","footnote":"\r\n( 1 ) « الغدير » ج 10 ، ص 273 ؛ از « صحيح بخارى » باب : السّمع و الطّاعة ، و از « صحيح مسلم » ج 6 ، ص 15\r\n( 2 ) « الغدير » ج 10 ، ص 302 ؛ از « صحيح مسلم » ج 6 ، ص 19 و 20 ، و « سنن بيهقى » ج 8 ، ص 157 و 158\r\n","page_name":" 176 ","page_number":190},
  {"content":"\r\n\r\nوَ سَأَلَ سَلِمَةُ بْنُ يَزِيدَ رَسولَ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ فَقالَ : يا نَبىَّ اللَهِ ! أرَأَيْتَ إنْ قامَتْ عَلَيْنا امَرآءٌ يَسْأَلونا حَقَّهُمْ وَ يَمْنَعونا حَقَّنا فَما تَأْمُرُنا ؟ !\r\nسلمة بن يزيد از رسول خدا سؤال كرد كه : يا نبىّ الله ! به من خبر بده و مرا متوجّه كن كه اگر امرائى بر ما قيام كنند و حاكم شوند و حقّ خودشانرا از ما بگيرند ولى حقّى را كه ما مىخواهيم به ما ندهند ، در اين صورت تكليف ما چيست ؟ »\r\nفَأَعْرَضَ عَنْهُ ، پيغمبر رويش را آن طرف كرد و اعتنا نفرمود ؛ ثُمَّ سَأَلَهُ ، باز سؤال كرد ، فَأَعْرَضَ عَنْهُ ؛ ثُمَّ سَأَلَهُ ، باز سؤال كرد فَجَذَبَهُ الاشْعَثُ بْنُ قَيْسٍ ؛ فَقالَ صَلَّى اللَهُ عَلَيْهِ ( وَ ءَالِه ) وَ سَلَّمَ : اسْمَعوا وَ أطيعوا فَإنَّما عَلَيْهِمْ ما حُمِّلوا وَ عَلَيْكُمْ ما حُمِّلْتُم . « 1 »\r\n« در اين حال أشعث بن قيس او را به يك طرف كشيد كه بس است ديگر ، چقدر سؤال مىكنى ؟ ! در اين حال رسول خدا فرمود : بشنويد و إطاعت كنيد ! كلام امراء را بشنويد و إطاعت كنيد ؛ زيرا كه گناه آنها بر عهدهء خود آنهاست و گناه شما بر عهدهء خود شماست . » آنها تكليف خودشان را مىدانند شما هم تكليف خودتان را ، آنها وظيفه‌اى دارند و شما هم وظيفه‌اى ، دو نفر را توى يك قبر نمىخوابانند ؛ موسى به دين خود ، عيسى به دين خود .\r\n\r\nبنا بر رأى عامّه ، فسق حاكم موجب خلع او از ولايت نمىشود\r\nأيضاً در « الغدير » از باقلانى در « تمهيد » نقل كرده ، كه او گفته است : جمهور از أصحاب حديث و أعيان از علماء اين جمله را آورده‌اند : لا يَنْخَلِعُ الإمامُ بِفِسْقِهِ وَ ظُلْمِهِ بِغَصْبِ الامْوالِ وَ ضَرْبِ الابْشارِ وَ تَناوُلِ النُّفوسِ الْمُحَرَّمَةِ وَ تَضْييِعِ الْحُقوقِ وَ تَعْطيلِ الْحُدود .\r\n\r\n\r\n","description":"","footnote":"\r\n( 1 ) همان مصدر اين دو حديث را با سه حديث ديگر در كتاب « النّصّ و الاجتهاد » طبع دوّم ، ص 394 ؛ و أيضاً در رسالهء « فلسفة الميثاق و الولاية » طبع مكتبهء نينوى ، ص 26 و 27 آورده است .\r\n","page_name":" 177 ","page_number":191},
  {"content":"\r\n\r\n« إمام و حاكم منخلع نمىشود ، يعنى بواسطهء فسق و ظلمش از حكومت منعزل نمىشود گرچه أموال مردم را غصب كند ، و بدنهاى مردم را شلّاق بزند ، و به نفوس محرّمه تجاوز كند ، خونهاى محرّمه را بريزد ، و حقوق را ضايع كند و حدود را تعطيل كند ، و إجراى حدّ نكند . »\r\nسپس خود باقلانى در شرح اين كلامى كه از إجماع أهل حديث و كلام علماء نقل مىكند ، ميگويد : بنابراين ، واجب نيست كه إنسان بر آن حاكم خروج كند ، بلكه بر إنسان واجب است كه او را پند دهد ، تخويف كند ؛ و فقط در آنچه إنسان را دعوت مىكند به معاصى خدا ، نبايد إنسان از وى إطاعت كند ؛ أمّا خروج بر او جائز نيست . و طبق اين مسأله أخبار كثيرهء متظافره است از پيغمبر و صحابه در وجوب إطاعت از أئمّه ( حكّام ) اگرچه آنها ظلم و جور كنند و أموال مردم را براى خود ببرند و به نزديكان و أطرافيان خود بدهند . و پيغمبر فرموده است : اسْمَعوا وَ أطيعوا وَ لَوْ لِعَبْدٍ أجْدَعَ ، وَ لَوْ لِعَبْدٍ حَبَشىٍّ ، وَ صَلّوا وَرآءَ كُلِّ بَرٍّ وَ فاجِرٍ .\r\n« بشنويد و إطاعت كنيد ، گرچه از يك غلام بينى بريده و يا از يك غلام حبشى باشد ؛ و نماز بخوانيد پشت سر هر آدم خوب و هر آدم فاجرى . »\r\nو روايت شده كه پيغمبر فرمود : أطِعْهُمْ وَ إنْ أكلُوا مالَكَ وَ ضَرَبوا ظَهْرَكَ ، وَ أطيعوهُمْ ما أقاموا الصَّلَوةَ . « إطاعت كنيد از اين واليان اگرچه مال شما را بخورند و پشتهاى شما را شلّاق بزنند ؛ و إطاعت كنيد از آنها تا هنگامى كه در ميان شما نماز را إقامه ميكنند . »\r\nباقلانى ميگويد : أخبار كثيره‌اى در اين زمينه وارد شده است ؛ و ما كتابى داريم به نام « إكفار المتأوّلين » كه تمام اين روايات را با ذكر روايات معارضه و طريق جمع بين آنها بيان كرديم و هر كسى ميخواهد به آن كتاب مراجعه كند .\r\nو نيز باقلانى در « تمهيد » گفته است : از چيزهائى كه موجب خلع إمام نميشود ، حدوث فضل و علم در غير اوست . اگر غيرى أفضل از او بشود إمام\r\n\r\n","description":"","footnote":"","page_name":" 178 ","page_number":192},
  {"content":"\r\n\r\nمنخلع از ولايت نمىشود و اگر در ابتداء مفضول باشد بايستى إنسان عدول كند و به أفضل مراجعه كند ؛ أمّا أفضليّت در بين ولايت موجب خلع او نمىشود ، كما اينكه فسق در ولايت موجب عزلش نمىگردد . اگرچه در ابتداء كسى فاسق باشد إنسان نبايد او را حاكم قرار بدهد و بايد به شخص عادل رجوع كند ؛ أمّا اگر در بين ولايت - نه ابتداءً - فاسق شد إشكالى ندارد ، او لائق حكومت است و ثابت خواهد بود ، و طروّ فسق موجب خلع او نمىشود . « 1 »\r\nمرحوم أمينى ميفرمايد : اين مطالبى را كه باقلانى در اينجا ذكر كرده است ، شامل أخبار كثيره‌اى است كه دلالت مىكند بر وجوب إطاعت از أئمّه ( حكّام ) اگرچه آنها جور كنند و أموال إنسان را براى خودشان ضبط كنند ؛ و إمام بواسطهء فسق بهيچوجه منعزل نمىشود . آن وقت پنج روايت ذكر مىكند :\r\nروايت أوّل : از حذيفة بن يمان است كه مىگويد :\r\nقالَ : قُلْتُ : يا رَسولَ اللَهِ إنّا كُنّا بِشَرٍّ فَجآءَ اللَهُ بِخَيْرٍ فَنَحْنُ فيهِ فَهَلْ مِنْ وَرَآ هَذا الْخَيْرِ شَرٌّ ؟ « حذيفه گفت : به رسول خدا عرض كردم : اى رسول خدا ! زمانى بر ما گذشت كه در عالم شرّ محض بوديم و خدا به بركت وجود مقدّس شما ، ما را در خير قرار داد ؛ و ما الآن در خير هستيم ، در سعادت ، در نعمت ، و در إيمان هستيم ؛ آيا دنبال اين خير شرّى هم خواهد بود ! ؟ »\r\nقالَ : نَعَمْ ! « فرمود : بلى ، خواهد بود . » قُلْتُ : وَ هَلْ وَرآءَ هَذا الشَّرِّ خَيْرٌ ؟ قالَ : نَعَمْ ! « باز عرض كردم : آيا دنبال آن شرّ ، كه بعد خواهد آمد خير خواهد بود ؟ فرمود : بلى » !\r\n\r\n\r\n","description":"","footnote":"\r\n( 1 ) در كتاب « النّصّ و الاجتهاد » طبع دوّم ، ص 352 ، از « صحيح مسلم » در كتاب إمارت ، در باب : حكم مَنْ فرّق أمر المسلمين و هو مجتمع ، از رسول خدا صلّى الله عليه و آله روايت كرده است كه فرمود : مَنْ أتاكُمْ وَ أمْرُكُمْ جَميعٌ عَلَى رَجُلٍ واحِدٍ يُريدُ أنْ يَشُقَّ عَصاكُمْ وَ يُفَرِّقَ جَماعَتَكُمْ فَاقْتُلُوهُ ؛ اه - . و أيضاً اين روايت را در كتاب « الفصول المهمّة » ص 126 ، طبع پنجم از همين مصدر روايت نموده است\r\n","page_name":" 179 ","page_number":193},
  {"content":"\r\n\r\nقُلْتُ : فَهَلْ وَرَآءَ ذَلِكَ الْخَيْرِ شَرٌّ ؟ قَالَ : نَعَمْ ! « باز عرض كردم : آيا دنبال آن خير بعدى باز هم شرّى خواهد بود ؟ فرمود : بلى ! »\r\nقُلْتُ : كَيْفَ يَكونُ ؟ ! « عرض كردم : چطور مىشود ؟ ! » قالَ : يَكونُ بَعْدى أئِمَّةٌ لا يَهْتَدونَ بِهُداىَ وَ لا يَسْتَنّونَ بِسُنَّتى وَ سَيَقُومُ فيهِمْ رِجالٌ قُلوبُهُمْ قُلوبُ الشَّياطينِ فى جُثْمانِ إنْسٍ . قُلْتُ : كَيْفَ أصْنَعُ يَا رَسولَ اللَهِ إنْ أدْرَكْتُ ذَلِكَ ؟ قالَ : تَسْمَعُ وَ تُطيعُ لِلاميرِ وَ إنْ ضُرِبَ ظَهْرُكَ وَ اخِذَ مالُكَ ، فَاسْمَعْ وَ أطِعْ ! « 1 »\r\n« پيغمبر فرمود : بعد از من عدّه‌اى مىآيند كه مهتدى به هدايت من نيستند ، و متسنّن به سنّت من نيستند ؛ در ميان اينان مردمانى مىآيند كه قلوب آنها قلوب شياطين است در پيكرهء إنسان ! عرض كردم : چكار كنم اى رسول خدا اگر من آن زمان را إدراك كردم ؟ ! حضرت فرمود : بشنو أوامر أمير را در هر صورت و إطاعت كن ، اگرچه پشت تو را شلّاق بزنند ، و مال تو را بگيرند و ببرند ؛ بايد گوش كنى و أوامرش را إطاعت كنى . »\r\nاين روايت را مسلم در « صحيح » و بيهقى در « سنن » خود آورده‌اند .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n\r\n","description":"","footnote":"\r\n( 1 ) « الغدير » ج 7 ، ص 137 و 138 ؛ از باقلانى در « تمهيد » ص 186 ، و « صحيح مسلم » ج 2 ، ص 119 ، و « سنن بيهقى » ج 8 ، ص 157\r\n","page_name":" 180 ","page_number":194},
  {"content":"\r\n\r\n\r\nدرس چهل و ششم : شيعه حاكم را در حكم خود جائز الخطا مىداند ؛ و عامّه لازم الإجراء\r\n\r\n","description":"","footnote":"","page_name":" 181 ","page_number":195},
  {"content":"\r\n . \r\n","description":"","footnote":"","page_name":" 182 ","page_number":196},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\nعرض شد : حاكم و مرجع تقليد و قاضى ، أحكامشان أمارهء براى واقع است و موضوعيّت ندارد ؛ و بر اين أساس مىتوانند از حكمى كه كرده‌اند و از نظريّه‌اى كه قبلًا داده‌اند عدول كنند . اگر براى حاكم و قاضى ثابت شد كه حكم آنها منطبق با واقع نبوده است ، بلكه بواسطهء اقتضاى بعضى از ظواهر و قرائن انجام پذيرفته و اشتباهى رخ داده است ، بايد فوراً از آن بر گردند و به واقع رجوع نمايند . و همچنين اگر مرجعى فتوائى داده ، سپس روشن شد كه آن فتوى مخدوش است ، بايد از نظر و رأى خود عدول نمايد ، زيرا آن موضوعيّت ندارد بلكه طريقيّت دارد . و معنى طريقيّت هم همين است .\r\nدر قاضى نيز مسأله همينطور است ؛ قاضى هم اگر حكمى نمود و سپس روشن شد كه آن حكم اشتباه بوده است بايد برگردد .\r\nامروزه در ميان محاكم و دادگاهها سه محكمه دارند : يك‌محكمهء ابتدائى ، كه متداعِيَين به آنجا رجوع نموده ، و قاضى لَهِ يكى و عليه ديگرى حكم مىنمايد . سپس‌محكمهء استيناف است مترتّباً بر محكمهء أوّل . بدين نحو كه اگرمَنْ عَلَيْهِ الْحُكْم اعتراضى داشته باشد به محكمهء استيناف مراجعه مىكند . و محكمهء استيناف عبارت است از تجديد نظر همان قاضى در حكم\r\n\r\n","description":"","footnote":"","page_name":" 183 ","page_number":197},
  {"content":"\r\n\r\nسابق خود . بنابراين ، يا حكم سابق را إمضاء مىكند و يا ردّ نموده تصحيح مىنمايد . و اگر باز حكم در محكمهء استيناف قابل تأمّل بود - گرچه قاضى حكم أوّل خود را تثبيت نموده است - در اينجا محكمهء ديگرى بالاتر از همهء اينها وجود دارد كه آن را محكمهء تمييز ، و يا ديوانعالى كشور مىنامند . درمحكمهء تمييز وديوانعالى كشور أفرادى هستند كه بر قضاوت دادگاهها تفوّق دارند و بر أحكام آنها نظارت مىكنند . و أفرادى كه هنوز نسبت به أحكام محكمهء سابق اعتراضى دارند ، به آنجا مراجعه نموده ، متصدّيان آنجا در أحكام صادره تجديد نظر مىنمايند ؛ آنگاه يا حكم سابق را تثبيت و يا تأسيس حكم جديدى مىنمايند .\r\n\r\nاستفاده سه محكمه : بدوى ، استيناف ، و تمييز از نامه حضرت با مالك أشتر\r\nاين سه ديوان هر سه متّخذ است از فرمايش أمير المؤمنين عليه السّلام در نامه‌اى كه به مالك أشتر مىنويسند ، كه عرض شد أصل اين نامه در أندلُس بعد از برانداخته شدن حكومت اموى بدست اروپائيان افتاد و آنها قبل از اينكه مفاد آن بما برسد آن را به زبانهاى مختلف ترجمه كردند ، و محاكم و إدارات خود را بر اين أساس تشكيل دادند . و اين محاكمى كه هم اكنون در دنيا موجود مىباشد ( أعمّ از محكمهء ابتدائى ، استيناف ، و تمييز ) كه دادگاههاى ما هم بر أساس همان تشكيلات اروپائيها و غربيهاست ، در واقع متّخذ از همين نامهء أمير المؤمنين عليه السّلام است .\r\nو اين دلالت مىكند كه قاضى مىتواند از حكم خود عدول نمايد و اگر اشتباهى كرده ، بايد رجوع كند ؛ و حكم قاضى موضوعيّت ندارد ، بلكه طريق محض است براى واقع .\r\nإجمال اين نامه سابقاً عرض شد ؛ و منظور ما در اينجا فقط اين فقره است كه مىفرمايد :\r\nثُمَّ اخْتَرْ لِلْحُكْمِ بَيْنَ النَّاسِ أَفْضَلَ رَعِيَّتِكَ فِى نَفْسِكَ مِمَّنْ لَا تَضِيقُ بِهِ الامُورُ ، وَ لَا تُمْحِكُهُ الْخُصُومُ ، وَ لَا يَتَمَادَى فِى الزَّلَّةِ ، وَ لَا يَحْصَرُ مِنَ الْفَىْء إلَى\r\n\r\n","description":"","footnote":"","page_name":" 184 ","page_number":198},
  {"content":"\r\n\r\nالْحَقِّ إذَا عَرَفَهُ .\r\n« براى قضاوت در ميان مردم ، آن فردى را اختيار كن كه از تمام رعيّت تو أفضل باشد . . . از آن أفرادى كه در لغزش خود استقرار و دوام نداشته باشند ، و هرگاه فهميدند خطائى را مرتكب شده‌اند فوراً برگردند . » چون ممكن است إنسان زَلّت داشته باشد ( زَلَّتْ با « زاء » به معنى لغزش است ) تمادى بر زلّت صحيح نيست . پس اگر قاضى فهميد زلّتى پيدا كرده است بايد كه‌لا يَتَمادَى فيها ، وَ لا بُدَّ وَ أنْ يَرْجِعَ .\r\nوَ لَا يَحْصَرُ مِنَ الْفَىْء إلَى الْحَقِّ إذَا عَرَفَهُ . حَصْر بمعنى ضيق صدر و تنگى است . قاضى بايد از رجوع به حقّ ، از برگشتن به حقّ زمانى كه عَرَفَهُ ( آن را فهميد ) سينه‌اش تنگ نشود ؛ خُلقش تنگ نشود . نگويد : من حكم كردم و ديگر از حكم خود بر نمىگردم ! اينطور نبايد باشد . قاضى وقتى فهميد زلّتى براى او پيدا شده است ، بايد فَىء به سوى حقّ كند ؛ يعنى زود مراجعه بسوى حقّ كند . و زمانى كه بر خلاف حكم أوّل إشاره‌اى و دليلى يافت ، و يا مَنْ عَلَيْهِ الْحَقّ بنفع خود شواهد زنده‌اى إثبات كرد ، او بايستى از حكم قبلى برگردد . و اين ، همان محكمهء استيناف است كه امروز بر أساس فرمايش حضرت تشكيل شده است .\r\nسپس حضرت إدامه مىدهد تا مىرسد به اينجا كه مىفرمايد :\r\nثُمَّ أَكْثِرْ تَعَاهُدَ قَضَآئِهِ . « از اينها گذشته در رسيدگى و جستجو و تفحّص از حكم و قضاء قاضيان خود زياد كوشش كن ؛ و از قضاوت و حكم آنان تفحّص نما و ببين قضاء آنها چگونه بوده است ؟ ! آيا درست بوده است يا غلط ؟ »\r\nما مىدانيم : مسلّماً صرف تعاهد قضاء و سركشى و تفحّص موضوعيّت ندارد ، بلكه براى اين است كه اگر در قضاوت قضات اشتباهى رخ داده باشد ، تو برو آن اشتباه را بر طرف كن ! ببين خداى نكرده قاضى رشوه‌اى نگرفته باشد ؛ يا اينكه در هنگام قضاوت عصبانى نبوده است و حالش معتدل بوده ، و قضاوت در حال اعتدال صورت پذيرفته است ؛ و اگر اينطور نبود و اشتباهى رخ داده\r\n\r\n","description":"","footnote":"","page_name":" 185 ","page_number":199},
  {"content":"\r\n\r\nبود ، او را ردّ كن ؛ أَكْثِرْ تَعَاهُدَ قَضَآئِهِ ، براى اين است كه اگر اشتباهى براى قضات اتّفاق افتاده است و قابل برگشت است ، در محكمهء عالىتر و فوق آنها در ولايت أمر و حكومت تو إصلاح گردد ؛ و آن قضاتى كه از طرف تو در اين محكمهء تمييز منصوبند ( كه مقامشان فوق بقيّهء قضات است ، و قضات ديگر در دست آنها هستند ) بر قضاوت آن قضات رسيدگى كنند ، و اگر اشتباهى بود برگردانند .\r\nبنابراين ، از مطالبى كه بدست آمد ، استفاده مىشود كه : حكم قاضى قابل برگشت است ، زيرا كه طريق است و طريق گاهى اشتباه و گاهى إصابه مىكند ، و تمادى بر اشتباه غلط است . و هر جائى كه خود قاضى يا محكمهء ما فوق بر اشتباه خود اطّلاع پيدا كرد ، بايد برگردد .\r\nاين مطلب كه بيان كرديم راجع به تتمّهء بحث رجوع حاكم يا فقيه از حكم خود بود .\r\n\r\nعامّه ، واليان جائر و ظالم را أُولو الامر و لازم الاتّباع مىدانند\r\nأمّا راجع به آن مسأله‌اى كه مطرح شد ، بحث به اين جا رسيد كه يك روايت از « الغدير » از طريق عامّه بيان كرديم كه : حكم حاكم محترم است و لو اينكه جانىِ جائر باشد ؛ مال مردم را بگيرد و آنها را شلّاق بزند ؛ در نواميس مردم تصرّف كند ؛ به أنواع فحشاء و منكرات مشغول باشد . بر تمام امّت است كه أمر او را إطاعت كنند و گوش كنند و كسى حقّ قيام عليه او را ندارد ؛ و همهء أفراد بايد مطيع صرف باشند .\r\nروايت دوّم : از عَوف بن مالك أشجعى است كه مىگويد : از رسول خدا صلّى الله عليه و آله شنيدم كه مىفرمود :\r\nخيارُ أئِمَّتِكُمُ : الَّذينَ تُحِبُّونَهُمْ وَ يُحِبّونَكُمْ ، وَ تُصَلّونَ عَلَيْهِمْ وَ يُصَلُّونَ عَلَيْكُمْ ؛ وَ شِرارُ أئِمَّتِكُمُ : الَّذينَ تُبْغِضونَهُمْ وَ يُبْغِضونَكُمْ ، وَ تَلْعَنونَهُمْ وَ يَلْعَنونَكُمْ .\r\n« بهترين إمامان و حاكمان شما آن كسانى هستند كه : شما آنها را دوست\r\n\r\n","description":"","footnote":"","page_name":" 186 ","page_number":200},
  {"content":"\r\n\r\nداريد و آنها شما را دوست دارند ، شما بر آنها رحمت مىفرستيد و آنها بر شما رحمت مىفرستند ؛ و بدترين حاكمان و إمامان شما آن كسانى هستند كه : شما آنها را مبغوض داريد و آنها هم شما را مبغوض دارند ، شما به آنها لعنت مىفرستيد و آنها به شما لعنت مىفرستند . »\r\n\r\nروايات « الغدير » درباره وجوب تسليم در برابر واليان ظالم به عقيده عامّه\r\nقالَ : قُلْنا : يا رَسولَ اللَهِ ! أفَلا نُنابِذُهُمْ عِنْدَ ذَلِكَ ؟ قالَ : لا ! ما أقَامُوا فيكُمُ الصَّلَوةَ . ألا وَ مَنْ وَلِىَ عَلَيْهِ والٍ فَرَءَاهُ يَأْتى شَيْئًا مِنْ مَعصيَةِ اللَهِ فَلْيَكْرَهْ ما يَأْتى مِنْ مَعْصيَةِ اللَهِ وَ لا تَنْزِعَنَّ يَدًا مِنْ طاعَةٍ . « 1 »\r\n« مى گويد : عرض كرديم : اى پيغمبر خدا ! آيا در اين صورت كه چنين فاصلهء عجيب و غريبى بين ما و واليان پيدا مىشود كه ما آنها را لعن مىكنيم و آنها هم ما را لعن مىكنند ، آيا ما عليه آنها إقدامى نكنيم ، و با كلام تند آنها را نَبذ نكنيم ، يعنى از خود نرانيم ؟ ! فرمود : خير ! مادامى كه آنها در ميان شما إقامهء نماز مىكنند ، حقّ نداريد اين كار را بكنيد . آگاه باشيد ، كسى كه يك نفر والى بر او ولايت كند ، و اين شخص ببيند كه والى معصيتى از معاصى خدا را انجام مىدهد ، بايد در قلبش آن معصيت را مكروه بشمارد ، ولى حقّ ندارد كه از بيعت با او دست بردارد و از تحت إطاعت او خارج شود . »\r\nروايت سوّم : سَلِمة بن يزيد جُعفى از پيغمبر صلّى الله عليه و آله و سلّم سؤال كرد : اى رسول خدا ! إنْ قامَتْ عَلَيْنا امَرآءُ يَسْأَلونَنا حَقَّهُمْ وَ يَمْنَعونَنا حَقَّنا فَما تَأْمُرُنا ؟ ! قالَ فَأَعْرَضَ عَنْهُ رَسولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ ؛ ثُمَّ سَأَلَهُ ، فَقالَ : اسْمَعوا وَ أطيعوا ! فَإنَّما عَلَيْهِمْ ما حُمِّلوا وَ عَلَيْكُمْ ما حُمِّلْتُمْ . « 2 »\r\n\r\n\r\n","description":"","footnote":"\r\n( 1 ) « الغدير » ج 7 ، ص 138 ؛ از « صحيح مسلم » ج 2 ، ص 122 ، و « سنن بيهقى » ج 8 ، ص 159\r\n( 2 ) « الغدير » ج 7 ، ص 138 ؛ از « صحيح مسلم » ج 2 ، ص 119 ، و « سنن بيهقى » ج 8 ، ص 158 . اين حديث را سيّد عبد الحسين شرف الدّين در رسالهء « فلسفة الميثاق و الولاية » طبع مكتبهء نينوى ، ص 27 آورده است .\r\n","page_name":" 187 ","page_number":201},
  {"content":"\r\n\r\n« اگر حكّام و امرائى كه بر ما حكومت مىكنند حقّ ما را ندهند ولى حقّ خودشان را تامّ و تمام بستانند ، در اين صورت وظيفهء ما چيست ؟ ! رسول خدا از او إعراض كردند و جواب او را ندادند . دو مرتبه سؤال كرد ؛ رسول خدا صلّى الله عليه و آله و سلّم فرمود : بشنويد و إطاعت كنيد ! آنها عهده دار تكليف خود هستند و شما هم عهده دار تكليف خودتان هستيد . »\r\nروايت چهارم : از مقدام است كه رسول خدا صلّى الله عليه و آله و سلّم فرمود : أطيعوا امَرَآءَكُمْ ما كانَ ؛ فَإنْ أمَروكُمْ بِما حَدَّثْتُكُمْ بِهِ فَإنَّهُمْ يُؤْجَرونَ عَلَيْهِ وَ تُؤْجَرونَ بِطاعَتِكُمْ . وَ إنْ أمَروكُمْ بِشَىْءٍ مِمّا لَمْ ءَامُرْكُمْ بِهِ فَهُوَ عَلَيْهِمْ ، وَ أنْتُمْ مِنْهُ بُرَءَآءُ .\r\n« إطاعت كنيد از امراء خود به هر نحوى كه بوده باشند ( هر أمرى كه به شما بكنند إطاعت آنها لازم است ) . اگر شما را أمر كردند طبق آن چيزى كه من براى شما بيان كردم ، آنها ثواب مىبرند بواسطهء اينكه درست بيان كردند و طبق سنّت من عمل كردند ؛ و شما هم ثواب مىبريد چون از آنها إطاعت كرديد . أمّا اگر آنها شما را أمر كنند به چيزى كه شما را به آن أمر نكردم ، اين گناه به عهدهء خود آنهاست و شما از عهدهء مسؤوليّت پاك ، و از مؤاخذه برى هستيد . »\r\nذَلِكَ بِأَنَّكُمْ إذا لَقِيتُمُ اللَهَ قُلْتُمْ : رَبَّنا ! لا ظُلْمَ . فَيَقولُ : لا ظُلْمَ . فَيَقولونَ : رَبَّنا أرْسَلْتَ إلَيْنا رُسُلا فَأَطَعْنَاهُمْ بِإذْنِكَ ؛ وَ اسْتَخْلَفْتَ « 1 » عَلَيْنا خُلَفآءَ فَأَطَعْناهُمْ بِإذْنِكَ ؛ وَ أمَّرْتَ عَلَيْنا أُمَرآءَ فَأَطَعْناهُمْ . قالَ : فَيَقولُ : صَدَقْتُمْ ، هُوَ عَلَيْهِمْ وَ أنْتُمْ مِنْهُ بُرَءآءُ ! « 2 »\r\n« علّت اينكه شما از أعمال آنان برى هستيد و گناهى بر عهدهء شما نيست\r\n\r\n\r\n","description":"","footnote":"\r\n( 1 ) علّامهء أمينى ( ره ) در تعليقه گويد : هَذا افْتِرآءٌ عَلَى اللَهِ ! إنَّ اللَهَ قَطُّ لَمْ يَسْتَخْلِفْ وَ لَمْ يَأْمُرْ عَلَى الامَّةِ اولَئِكَ الْخُلَفآءُ وَ الامَرآءُ . وَ إنَّما هُمْ خِيَرَةُ امَّتِهِمْ ؛ وَ الْشُّكْرُ وَ الْعَتْبُ عَلَيْها مَهْما صَلَحوا أَو جاروا .\r\n( 2 ) « الغدير » ج 7 ، ص 138 ؛ از « سنن بيهقى » ج 8 ، ص 159\r\n","page_name":" 188 ","page_number":202},
  {"content":"\r\n\r\nاين است : زمانيكه خدا را ملاقات كنيد مىگوئيد : پروردگارا ظلمى نيست ! خدا مىگويد : بله ظلمى نيست ! اينجا جاى ظلم نيست . اين دسته از مردم مىگويند : پروردگارا پيامبرى را بسوى ما فرستادى و ما آن پيغمبر را به إذن تو إطاعت كرديم ؛ و خلفائى بر ما گماشتى ، آنها را هم به إذن تو إطاعت كرديم ؛ و أمير قرار دادى بر ما حاكمان و امرائى را كه ما از آنها نيز پيروى و إطاعت كرديم .\r\nرسول خدا فرمود : خدا مىگويد : آنچه كه مىگوئيد صحيح و درست است . گناه امراء بر عهدهء خودشان است ، و شما همه از آنان برى و بدون مسؤوليّت هستيد . »\r\nملاحظه كنيد اين روايت چقدر ساختگى است ! وَ اسْتَخْلَفْتَ عَلَيْنَا خُلَفَآءَ . كجا خداوند اينچنين خلفائى را بر اينها استخلاف كرده ، و أمر كرده است كه مردم از اينها إطاعت كنند ؟ ! آن خلفاء معصوم را كنار گذاشتند و اينها را روى كار آوردند و واجب الطّاعه دانستند ، و نتيجه‌اش اين است كه اين بهره را بايد بدهند .\r\nپنجم : روايتى است از سُوَيد بن غَفَلَه كه مىگويد : عمر بن خطّاب به من گفت :\r\nيا أبا امَيَّةَ ، لَعَلَّكَ أنْ تَخْلِفَ بَعْدى ؛ فَأَطِعِ الإمَامَ وَ إنْ كانَ عَبْدًا حَبَشِيًّا ! إنْ ضَرَبَكَ فَاصْبِرْ ، وَ إنْ أمَرَكَ بِأَمْرٍ فَاصْبِرْ ، وَ إنْ حَرَمَكَ فَاصْبِرْ ، وَ إنْ ظَلَمَكَ فَاصْبِرْ ؛ و إنْ أمَرَكَ بِأَمْرٍ يُنْقِصُ دينَكَ فَقُلْ : سَمْعٌ وَ طاعَةٌ ، دَمى دونَ دينى . « 1 »\r\n« اى أبا اميّه ! شايد تو بعد از من زنده باشى ؛ اگر زنده بودى هر حاكمى كه روى كار آيد او را إطاعت كن ، اگرچه يك غلام حبشى باشد . اگر ترا بزند صبر كن ؛ ترا به هر أمرى كه أمر كند صبر كن ؛ اگر ترا محروم كند صبر كن ؛ و اگر به تو أمرى كرد كه ديدى دين تو نقصان مىپذيرد ، در اين صورت بگو : سمعاً و طاعةً ! گوش مىكنم و إطاعت مىكنم ؛ دَمى دونَ دينى . » حاضر نشو كه خونت ريخته\r\n\r\n\r\n","description":"","footnote":"\r\n( 1 ) « الغدير » ج 7 ، ص 138 ؛ از « سنن بيهقى » ج 8 ، ص 159\r\n","page_name":" 189 ","page_number":203},
  {"content":"\r\n\r\nشود و دينت محفوظ بماند . اگر ديدى كه ترا أمر مىكند به أمرى كه آن أمر موجب نقصان دين توست ، بگو سمعاً و طاعةً ! يعنى هميشه بايد اين دو كلمه را آويزهء گوش خود كنى و لو آنكه به دينت نقصان وارد شود .\r\nاين پنج روايتى بود كه علّامهء أمينى رحمة الله عليه نقل مىكند « 1 » ؛ و بنده هم روايت ديگرى كه خيلى شبيه به همين روايات است در اينجا مىآورم .\r\nماوردى در « أحكام السّلطانيّة و الولايات الدّينيّة » ص 5 از هِشام بن عُروه ، از أبو صالح ، از أبو هريره ، از رسول خدا صلّى الله عليه و آله و سلّم روايت كرده است كه فرمود :\r\nسَيَليكُمْ بَعْدى وُلاةٌ فَيَليكُمُ الْبَرُّ بِبِرِّهِ وَ يَليكُمُ الْفاجِرُ بِفجُورِهِ ؛ فَاسْمَعوا لَهُمْ وَ أطيعوا فى كُلِّ ما وافَقَ الْحَقَّ . فَإنْ أحْسَنوا فَلَكُمْ وَ لَهُمْ ؛ وَ إنْ أَسآءُوا فَلَكُمْ وَ عَلَيْهِمْ .\r\n« بعد از من حكّامى بر شما ولايت خواهند كرد . آن كسى كه خوب باشد به خوبى خود بر شما ولايت مىكند ، و آن كسى كه فاجر باشد به فجور خود بر شما ولايت مىكند . شما بايد به همهء آنها گوش فرا دهيد و إطاعت كنيد در هر چيزى كه موافق با حقّ است . اگر آنها خوب بودند و إحسان كردند و درست رفتار نمودند ، هم براى شما فائده دارد هم براى آنها ؛ و اگر بد كردند براى شما\r\n\r\n\r\n","description":"","footnote":"\r\n( 1 ) غزّالى در « إحيآء العلوم » ج 2 ، ص 124 گويد : قَدْ وَرَدَ الامْرُ بِطاعَةِ الامَرآء وَ الْمَنْعِ مِنْ سَلِّ الْيَدِ عَنْ مُساعَدَتِهِمْ . و در تعليقهء آن ، معلِّق آورده است : حَديْثُ الامْرِ بِطاعَةِ الامَرآء ( أخْرَجَهُ ) الْبُخارىُّ مِنْ حَديثِ أنَسٍ : اسْمَعوا وَ أطيعوا وَ إنِ اسْتَعْمِلَ عَلَيْكُمْ عَبْدٌ حَبَشىٌّ كَأَنَّ رَأْسَهُ زَبيبَةٌ ؛ وَ لِمُسْلِمٍ مِنْ حَديثِ أبى هُرَيْرَةَ : عَلَيْكَ بِالطَّاعَةِ فى مُنْشِطِكَ وَ مُكْرِهِكَ ؛ الْحَديْثَ . وَ لَهُ مِنْ حَديثِ أبى ذَرٍّ : أَوْصانِىَ النَّبىُّ صَلَّى اللَهُ عَلَيْهِ ( وَ ءَالِهِ ) وَ سَلَّمَ : أنْ أسْمَعَ وَ اطيعَ وَ لَوْ لِعَبْدٍ مُجَدَّعِ الاطْرافِ .\r\nحَديْثُ الْمَنْعِ مِنْ سَلِّ الْيَدِ عَنْ مُساعَدَتِهِمْ ، ( أخْرَجَهُ ) الشَّيْخانُ مِنْ حَديثِ ابْنِ عَبّاسٍ : لَيْسَ لِاحَدٍ يُفارِقُ الْجَماعَةَ شِبْرًا فَيَمُوتَ إلّاماتَ ميتَةً جاهِليَّةً : وَ لِمُسْلِمٍ مِنْ حَديْثِ أبى هُرَيْرَةَ : مَنْ خَرَجَ مِنَ الطّاعَةِ وَ فارَقَ الْجَماعَةَ فَماتَ ، ماتَ ميتَةً جاهِليَّةً . وَ لَهُ مِنْ حَديثِ ابْنِ عُمَرَ : مَنْ خَلَعَ يَدًا مِنْ طاعَةٍ لَقىَ اللَهَ يَوْمَ الْقيَمَةِ وَ لا حُجَّةَ لَهُ .\r\n","page_name":" 190 ","page_number":204},
  {"content":"\r\n\r\nفائده دارد ولى براى خودشان ضرر دارد . » « 1 »\r\n\r\nمتكلّمين عامّه ، متصدّيان و مباشران ظلم را از ناحيه حكّام جائر معذور مىدارند\r\nبارى آن پنج روايت را كه مرحوم أمينى از باقلانى نقل كردند ، در ذيل آن از باقلانى شرحى در تفسير و بيان آنها نقل ميكنند كه وى در تتمّهء كلام خود مىگويد : جائز نيست إمام را بواسطهء فسق عزل كرد ؛ هر كسى كه حاكم است و لو اينكه دچار فسق شود جائز نيست او را عزل نمود .\r\nآنگاه باقلانى كلام نَوَوىّ را در « شرح مسلم » كه در هامش « إرشاد السّارى فى شرح صحيح البخارى » جلد هشتم ، صفحهء سى و ششم ، در ذيل اين أحاديث ، از طريق مسلم روايت كرده است ذكر مىكند ، كه او معنى حديث را اينطور بيان مىكند :\r\nلا تَنازَعوا وُلاةَ الامورِ فى وِلايَتِهِمْ ، وَ لا تَعْتَرِضوا عَلَيْهِمْ إلّا أنْ تَرَوْا مِنْهُمْ مُنْكَرًا مُحَقَّقًا تَعْلَمونَهُ مِنْ قَواعِدِ الإسْلام . فَإذا رَأَيْتُمْ ذَلِكَ فَأَنْكِروهُ عَلَيْهِمْ ؛ وَ قولوا بِالْحَقِّ حَيْثُما كُنْتُمْ . وَ أمّا الْخُروجُ عَلَيْهِمْ وَ قِتالُهُمْ فَحَرامٌ بِإجْماعِ الْمُسْلِمينَ وَ إنْ كانوا فَسَقَةً ظالِمينَ .\r\nطبق اين روايات إنسان حقّ اعتراضى نسبت به واليان امور ندارد ، مگر آنكه منكَر محقَّقى كه از اصول ثابت شدهء إسلام باشد از آنها ديده شود . و زمانى كه شما اين منكر محقَّق را كه مخالف قواعد إسلام است در آنها ديديد ، بايد إنكار كنيد ؛ و زبان به حقّ بگشائيد هر كجا هستيد ! أمّا حقّ خروج بر آنها و حقّ كشتن و قتال آنها را نداريد ! إجماع مسلمين بر اين است كه خروج بر آنها و قتال با آنها حرام است ، اگرچه فسقه و ستمكار باشند\r\n\r\n\r\n","description":"","footnote":"\r\n( 1 ) . در كتاب « لِاكون مع الصّادقين » دكتر سيّد محمّد تيجانى ، ص 30 ، از « صحيح مسلم » ج 6 ، ص 24 ، باب خيار الائمّةِ و شِرارهم ، از رسول الله صلّى الله عليه و آله آورده است كه فرمود : خِيَارُ أَئِمَّتِكُمُ الَّذِينَ تُحِبُّونَهُمْ وَ يُحِبُّونَكُمْ ، وَ تُصَلُّونَ عَلَيْهِمْ وَ يُصَلُّونَ عَلَيْكُمْ ؛ وَ شِرَارُ أَئِمَّتِكُمُ الَّذِينَ تُبْغِضُونَهُمْ وَ يُبْغِضُونَكُمْ ، وَ تَلْعَنُونَهُمْ وَ يَلْعَنُونَكُمْ ! قَالُوا : يَا رَسُولَ اللَهِ ، أَفَلَا نُنَابِذُهُمْ بِالسَّيْفِ ؟ ! فَقَالَ لَا ! مَا أَقَامُوا فِيكُمُ الصَّلَوةَ !\r\n","page_name":" 191 ","page_number":205},
  {"content":"\r\n\r\nو در إدامهء كلام مىگويد : وَ قَدْ تَظاهَرَتِ الأحاديثُ بِمَعْنَى ما ذَكَرْتُهُ ؛ وَ أجْمَعَ أهْلُ السُّنَّةِ أنَّهُ لا يَنْعَزِلُ السُّلْطانُ بِالْفِسْقِ . إلَى أنْ قالَ : فَلَوْ طَرَأَ عَلَى الْخَليفَةِ فِسْقٌ ، قالَ بَعْضُهُمْ : يَجِبُ خَلْعُهُ إلّا أنْ تَتَرَتَّبَ عَلَيْهِ فِتْنَةٌ وَ حَرْبٌ . وَ قالَ جَماهيرُ أهْلِ السُّنَّةِ مِنَ الْفُقَهآء وَ الْمُحَدِّثينَ وَ الْمُتَكَلِّمينَ : لا يَنْعَزِلُ بِالْفِسْقِ وَ الظُّلْمِ وَ تَعْطيلِ الْحُقوقِ ، وَ لا يُخْلَعُ ، وَ لا يَجوزُ الْخُروجُ عَلَيْهِ بِذَلِكَ ؛ بَلْ يَجِبُ وَعْظُهُ وَ تَخْويفُهُ .\r\nأحاديث أهل سنّت ظهور بر اين معنى دارند ؛ و عامّهء آنها أعمّ از فقهاء و محدّثين و متكلّمينشان إجماع دارند بر اينكه : سلطان به فسق و گناه و ظلم منعزل نمىشود ، و نبايد او را از ولايت و حكومت خلع نمود ؛ و جائز نيست إنسان بر او خروج كند . بلكه بر إنسان واجب است فقط او را وعظ كند و تخويف دهد و از عقاب پروردگار بترساند . انتهى كلام باقلانى .\r\nسپس علّامهء أمينى از تفتازانى در « شرح مقاصد » ص 272 نقل نموده است كه : زمانيكه إمام و حاكمى از دنيا برود و كسى كه مستجمع شرائط إمامت است تصدّى حكومت را بنمايد ، و لو اينكه هيچكس با او بيعت نكرده ، و خليفهء سابق هم او را استخلاف نكرده باشد ، بلكه به شوكت بيايد و مردم را مقهور كند و إمارت مسلمين را در دست بگيرد ، در اين صورت انْعَقَدَتْ لَهُ الْخِلافَةُ ، و إمام واجب الطّاعه خواهد شد . وَ كَذا إذا كانَ فاسِقًا أوْ جاهلا عَلَى الاظْهَر .\r\nأوّل گفت : تَصَدَّى لِلإمامَةِ مَنْ يَسْتَجْمِعُ شَرآئِطَها ؛ كسى كه مستجمع شرائط إمامت است متصدّى حكومت شود و لو از روى قهر و شوكت ؛ بعد مىگويد : اگر هم مستجمع شرائط إمامت نبود ( عادل نبود ، عالم نبود ) اگر به قهر و شمشير بيايد و حكومت را در دست بگيرد ، على الاظهر حكومت و إمامت او مُمضى است ؛ إلّا أنَّهُ يَعْصى فيما فَعَلَ ، گرچه در عمل خود گناهكار است . وَ يَجِبُ طاعَةُ الإمامِ ما لَمْ يُخالِفْ حُكْمَ الشَّرْعِ سَوآءٌ كانَ عادِلًا أوْ جآئِرًا .\r\n\r\n","description":"","footnote":"","page_name":" 192 ","page_number":206},
  {"content":"\r\n\r\nو نيز فرموده است : نظير اين مطلب را قاضى إيجى در « مواقف » و أبو الثّناء در « مطالع الانظار » ، و از شارحان « مواقف » : سيّد شريف جرجانى و مولى حسن چَلَبى و شيخ مسعود شيروانى ، و همچنين ماوردى در « أحكام السّلطانيّة » و جوينى در « إشارد » و قُرطُبى در تفسيرش ، آورده‌اند .\r\n\r\nكلام مرحوم أمينى ، در عواقب التزام به معذوريّت حكّام جائر\r\nمرحوم أمينى مىفرمايد : بر أساس همين روايات است كه چه مسائل و مشكلات و مصيبتهائى بر إسلام وارد شد ! آنوقت شرح مشبعى از توالى فاسد اين أمر را بيان مىكند .\r\nو اين روايات كه مىگويد : حاكم اگر جائر بود منعزل نمىشود و مردم هم حقّ گفتگو ندارند ؛ و اگرچه پشت شما را با شلّاق بزند و أموال شما را ببرد ، و به نواميس شما تعدّى كند ، شما حقّ خروج بر او نداريد ، بلكه بايد سمعاً و طاعةً در تحت اختيار او باشيد ، نتيجه‌اش اينست كه اين خلفاء يك يك روى كار بيايند و هر جناياتى را كه بخواهند انجام بدهند .\r\nدر اينجا مرحوم أمينى مرتّباً مىفرمايد : على هذا الاساس چنين ، على هذا الاساس چنان .\r\nوَ عَلَى هَذا الاساسِ تَمَكَّنَ مُعاوِيَةُ بنُ أبى سُفْيانَ مِنْ أنْ يَجْلِسَ بِالْكوفَةِ لِلْبَيْعَةِ وَ يُبايِعَهُ النّاسُ عَلَى الْبَرآءَةِ مِنْ عَلىِّ بْنِ أبى طالِبٍ . « 1 »\r\n« بر اين أساس بود كه معاويه آمد در مسجد كوفه نشست و مردم را به بيعت دعوت كرد ؛ و مردم با او بيعت كردند با اين شرط كه برائت بجويند از علىّ بن أبى طالب . » اين شرط بيعت با معاويه است ! معاويه آمد و با قهر بر مردم مسلّط شد ، و اين بيعت هم بر أساس آن روايات ، بيعت شرعى و مُمضى بود ؛ و مردم هم بايستى كه بشنوند و إطاعت كنند ؛ و چون حكم حاكم است حقّ خروج و قتال با او را ندارند ؛ بايد سمعاً و طاعةً بگويند ، گرچه در بيعتش بگنجاند كه از شرائط بيعت با من اين است كه علىّ بن أبى طالب را سَبّ كنيد !\r\n\r\n\r\n","description":"","footnote":"\r\n( 1 ) اين مطلب از « البيان و التّبيين » جاحظ ، ج 2 ، ص 85 نقل شده است .\r\n","page_name":" 193 ","page_number":207},
  {"content":"\r\n\r\nو بر همين أساس بود كه عبد الله بن عمر بيعت يزيد خمّار را إقرار و إثبات كرد . و وقتى أهل مدينه خواستند بيعت با يزيد را نقض كنند ، تمام خدم و حشم و أولاد و آشنايان خود را جمع كرد و گفت : از رسول خدا شنيدم كه مىفرمود : كسى كه دست از بيعت إمام بردارد به جهنّم خواهد افتاد ؛ و من حاضر نيستم كه يك نفر از شما دست از بيعت با يزيد بردارد ؛ و اگر أحياناً كسى اين كار را بكند ديگر از من نيست .\r\nو بر همين أساس حميد بن عبد الرّحمن مىگويد : داخل شدم بر يُسَيْر أنصارىّ ( يكى از صحابهء رسول خدا صلّى الله عليه و آله ) در وقتى كه يزيد بن معاويه را خليفه كرده بودند ، فَقالَ : إنَّهُمْ يَقولونَ : إنَّ يَزيدَ لَيْسَ بِخَيْرِ امَّةِ مُحَمَّدٍ صَلَّى اللَهُ عَلَيْهِ وَ سَلَّمَ ، وَ أنَا أقولُ ذَلِكَ ؛ وَ لَكِنْ لأنْ يَجْمَعِ اللَهُ أمْرَ امَّةِ مُحَمَّدٍ صَلَّى اللَهُ عَلَيْهِ ( وَ ءَالِهِ ) وَ سَلَّمَ ، أحَبُّ إلَىَّ مِنْ أنْ يَفْتَرِقَ . قالَ النَّبىُّ صَلَّى اللَهُ عَلَيْهِ ( وَ ءَالِهِ ) وَ سَلَّمَ : لَا يَأْتِيكَ فِى الْجَمَاعَةِ إلَّا خَيْرٌ . « 1 »\r\n« يسير گفت : مىگويند يزيد بهترين امّت پيغمبر نيست ، و عقيدهء من هم همين است ؛ و ليكن قضيّه اين است كه ما الآن در وضعيّتى گرفتار شده‌ايم كه اگر خداوند أمر امّت محمّد را و لو بواسطهء يزيد فاسق إصلاح كند و جمع نمايد بهتر از آنست كه افتراق پيدا كند . پيغمبر فرمود : هيچ چيز از جماعت به تو نميرسد مگر اينكه خير است . حالا جماعت اجتماع بر يزيد كرده‌اند و نقض اين اجتماع دلالت بر خير نمىكند ؛ پس ما نمىتوانيم دست از بيعت يزيد برداريم ، بلكه براى حفظ كيان إسلام بايد اين بيعت را إقامه و تثبيت كنيم . »\r\n\r\nدفاع شمر بن ذى الجوشن از عمل خود به اتّكاء روايات عامّه و وجوب إطاعت واليان\r\nو سپس مرحوم أمينى چند قضيّهء ديگر را به همين كيفيّت نقل مىكند تا مىرسد به اينجا كه مىگويد :\r\nوَ عَلَى هَذا الاساسِ يَتِمُّ اعْتِذارُ شِمْرِ بْنِ ذِى الْجَوْشَنِ قاتِلِ الإمامِ السِّبْطِ فيما رَواهُ أبو إسْحَقَ .\r\n\r\n\r\n","description":"","footnote":"\r\n( 1 ) بنقل از « استيعاب » ج 2 ، ص 635 ؛ و « اسد الغابة » ج 5 ، ص 126\r\n","page_name":" 194 ","page_number":208},
  {"content":"\r\n\r\nشمر هم وقتى إمام حسين را كشت اين عذر را آورد و گفت : أمر والى بود ! واليان را بر ما گماشتند و آنها بما چنين أمرى كردند و أمر والى واجب الإطاعه است . بنابراين ، ما در كشتن إمام حسين نه تنها گناهكار نيستيم ، بلكه بر أساس إطاعت أمر والى ثواب خواهيم برد .\r\nأبو إسحق روايت مىكند كه : كانَ شِمْرُ بْنُ ذِى الْجَوْشَنِ يُصَلّى مَعَنا ثُمَّ يَقولُ : اللَهُمَّ إنَّكَ شَريفٌ تُحِبُّ الشَّرَفَ ، وَ إنَّكَ تَعْلَمُ أنّى شَريفٌ فَاغْفِرْلى ! قُلْتُ : كَيْفَ يَغْفِرُ اللَهُ لَكَ وَ قَدْ أعَنْتَ عَلَى قَتْلِ ابْنِ رَسولِ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ ؟ !\r\n« شمر با ما نماز مىخواند ، بعد از نماز مىگفت : خدايا تو شريف هستى و شريف را هم دوست دارى ؛ و تو مىدانى من مرد شريفى هستم ، بنابراين گناه مرا بيامرز ! من به او گفتم : چگونه خداوند ترا بيامرزد و مورد غفران خود قرار دهد در حالتى كه تو كمك كردى در كشتن پسر رسول خدا صلّى الله عليه و آله و سَلّم ! ؟ »\r\nقَالَ : وَيْحَكَ ! كَيْفَ نَصْنَعَ ؟ إنَّ امَرآءَنا هَؤُلآء أمَرونا بِأمْرٍ فَلَمْ نُخالِفْهُمْ ؛ وَ لَوْ خالَفْناهُمْ كُنّا شَرًّا مِنْ هَذِهِ الْحُمُرِ الشِّقاةِ . « 1 »\r\n« شمر در جواب أبو إسحق مىگويد : واى بر تو ! اگر من حسين را نكشم ، پس چكار كنم ؟ اين أمراء ، ما را أمر كردند به أمرى و ما مخالفت آنها را نكرديم ؛ و اگر مخالفت مىكرديم ما از اين الاغهاى مسكين و بدبخت بدتر بوديم . »\r\nو در يك لفظ ديگر شمر مىگويد : اللَهُمَّ اغْفِرْلى فَإنّى كَريمٌ ، لَمْ تَلِدْنى اللِئَامُ ! فَقُلْتُ لَهُ : إنَّكَ لَسَيِّىءُ الرَّأْىِ وَ الْفِكْرِ ! تُسارِعُ إلَى قَتْلِ ابْنِ بِنْتِ رَسولِ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ وَ تَدْعُو بِهَذا الدُّعآء ؟ ! فَقالَ : إلَيْكَ عَنّى ! فَلَوْ كُنّا كَما تَقولُ أنْتَ وَ أصْحابُكَ لَكُنّا شَرًّا مِنَ الْحُمُرِ فى الشِّعاب .\r\n\r\n\r\n","description":"","footnote":"\r\n( 1 ) بنقل از « تاريخ ابن عساكر » ج 6 ، ص 338 ؛ و « ميزان الاعتدال » ذهبى ، ج 1 ، ص 449\r\n","page_name":" 195 ","page_number":209},
  {"content":"\r\n\r\n« خدايا گناه مرا بيامرز چون من كريمم ! مرد بزرگوار و شريفى هستم ، و مرا مردمان لئيم نزائيده اند ! من به او گفتم : تو مرد سيّئ الرّأى و سيّئ الفكرى هستى ؛ مرد بد انديشه‌اى هستى كه شتاب كردى در كشتن پسر دختر رسول خدا صلّى الله عليه و آله و سلّم ، و در عين حال دعا مىكنى خدا ترا بيامرزد ؟ ! شمر گفت : برو ، از من دور شو ! اگر ما فكرمان و عقيده مان و رأيمان همين رأى و فكرى بود كه تو و أصحاب تو دارى ، ما از اين الاغهائى كه در درّه‌ها و بيابانها متوارى هستند و مىچرند بدتر بوديم ! پس ما وظيفهء خود را انجام داديم و مخالفت أمر والى نكرديم ؛ و هر كه مخالفت أمر والى كند « كانَ شَرًّا مِنَ الْحُمُرِ فى الشِّعاب . » « 1 »\r\nاين مجموع رواياتى است كه از أهل سنّت نقل شده است . حال ببينيم با اين طرز فكر ، مآل و عاقبت امّت إسلام به كجا منتهى خواهد شد ؟ و چه بر سر إسلام و مسلمين خواهد آمد ؟ و چگونه واليان أمر حكومت إسلام را إداره مىنمايند ؟ و درست بر ضدّ ممشاى رسول خدا صلّى الله عليه و آله كه إطاعت را منحصراً در تبعيّت از حقّ قرار داده است عمل مىنمايند .\r\nكلام معصوم بر أساس انطباق بر حقّ است نه موضوعيّت ؛ و ما كه كلام معصوم را قبول مىكنيم ، چون معصوم است و عين حقّ است ! و إلّا كلام شخص - هر كه باشد - در مقابل حقّ موضوعيّت ندارد ، اينها همه أماره و طريقند .\r\nحال با وجود حديث غدير و حديث ثقلين و حديث منزلت و أمثال اينها ، آيا اسْتَخْلَفْتَ عَلَيْنا امَرآءَ معنى مىدهد ؟ !\r\nخداوند به اينها مىگويد : دروغگوها آيا من به شما گفتم اين امراء را إمام و خليفهء شما قرار دادم و هر ظلم و ستمى كه كردند باكى بر شما نيست ؟ ! و شما هم جوابگوى آن در روز قيامت خواهيد بود كه : خدايا اينها بر ما ظلم كردند ، و\r\n\r\n\r\n","description":"","footnote":"\r\n( 1 ) « الغدير » ج 7 ، ص 137 تا 148\r\n","page_name":" 196 ","page_number":210},
  {"content":"\r\n\r\nما بواسطهء تبعيّت از اينها از دين تو خارج شديم ، و تو ما را أمر نمودى كه از آنان إطاعت كنيم ؛ پس تمام اين ظلم‌ها بر عهدهء خود توست ؟ !\r\nدر اينجاست كه روشن مىشود سرّ آنكه اين دُوَل خارجى چقدر از خصوص تشيّع نگرانند و از أهل تسنّن باكى ندارند ! چرا كه اصولًا حكومت در أهل تسنّن حكومت ساخته و پرداخته و مورد إمضاى خود آنهاست . چون واليان آنها همان أفرادى هستند كه مورد نظر آنهاست و به هر چيزى كه خواست ايشان باشد مردم را أمر مىكنند ، و مردم آنها را أُولوا الامر مىدانند .\r\nو ليكن آن مكتبى كه با حقّ سر و كار دارد و اگر به اندازهء ذرّه‌اى از حقّ تجاوز شود نگران است ، مكتب شيعه است كه مىگويد : بايد در امور ، حقّ را ميزان قرار داد ؛ هر كجا حقّ است بپذيريد و هر كجا انحرافى هست رها كنيد ! اگر حاكم حكمى كرد و اشتباه بود بايد برگردد و إلّا مسؤول است . قاضى بايد از حكم خود برگردد . مرجع تقليد اگر فتوائى داد و اشتباه بود بمجرّد اينكه فهميد بايد برگردد و إلّا در جهنّم خواهد بود .\r\nو عبارتى از حضرت أمير المؤمنين عليه السّلام نقل شده است كه فرمودند : به من ثنا نكنيد ! قسم به خدا تمام زحمتهاى من براى اين است كه از عهدهء مسؤوليّتى كه در پيشگاه پروردگار نسبت بشما دارم خود را خارج سازم . هنوز من نتوانسته‌ام حقوق شما را أدا كنم و از عهدهء فرائض بيرون بيايم ؛ پس شما چگونه مرا ثناء مىكنيد ؟ !\r\nعلى كلّ تقدير ، براى ما روشن و واضح است : لَا طَاعَةَ لِمَخْلُوقٍ فِى مَعْصِيَةِ الْخَالِقِ ، وَ لَا طَاعَةَ لِمَنْ عَصَى اللَهَ ، و أمثال اين عبارات كه از پيغمبر أكرم صلّى الله عليه و آله آمده است ، إنسان را دلالت مىكند كه بايد أوامر و نواهى حاكم ( به هر صورت و كيفيّتى بنام حكومت إسلام ) مخالف با شرع نباشد ، كه در غير اين صورت لازم الإجراء نيست ، بلكه خود از درجهء اعتبار ساقط مىشود .\r\n\r\nحقّ دوّم والى بر رعيّت ، حقّ نُصح است\r\nحقّ دوّمى كه والى بر رعيّت ، و حاكم و دولت إسلام بر امّت دارد ، و تمام\r\n\r\n","description":"","footnote":"","page_name":" 197 ","page_number":211},
  {"content":"\r\n\r\nأفراد امّت بايد اين حقّ را محترم بشمارند و نسبت به دستگاه حاكمه ، أعمّ از خود حاكم يا متصدّيان يا كارمندان او محترم بشمرند حقّ نُصح است .\r\nنصح يعنى نصيحت كردن ، خيرخواه بودن . مردم بايد خير خواه حكومت بوده و از روى صدق و صفا و واقعيّت دوست و يار و ياور دولت و حكومت إسلام باشند . در قرآن مجيد و أحاديث از كلمهء نُصح كراراً ياد شده است . و اين كلمه بمراتب بهتر است از دو كلمهء لُوياليسم « 1 » و نياليسم كه بمعنى دولتخواهى و طرفدارى از دولت است در وقت شورش ، و از كلمهء آليجَنس « 2 » در اصطلاح انگليسى كه بمعنى وفادارى و بيعت مىباشد .\r\nإسلام نصح را استعمال كرده و چقدر زيبا و لطيف و ظريف اين حقيقت را نشان مىدهد ! و مىگويد : امّت بايد نسبت به كارفرمايان خود در حكومت إسلام خيرخواه و دلسوز باشند ، مانند پدرى كه نسبت به فرزند خود دلسوز و خيرخواه است . اين حقّ ، از همان خطبهء 214 ( حقّ والى بر رعيّت ) استفاده مىشود .\r\nأمير المؤمنين عليه السّلام فرمود : وَ لَكِنْ مِنْ وَاجِبِ حُقُوقِ اللَهِ عَلَى الْعِبَادِ ، النَّصِيحَةُ بِمَبْلَغِ جُهْدِهِم . از حقوق واجبى كه خداوند بر بندگان دارد ، اين است كه نسبت به حاكم و حكومت تا آنجائى كه در توان دارند بايد تلاش كنند . نمىفرمايد تنها نصيحت كنند ؛ بِمَبْلَغِ جُهْدِهِمْ يعنى تا نهايت درجهء از توان و كوشش در خدمت صلاح امّت قدم بردارند .\r\nيكوقت فرزند إنسان مريض مىشود ؛ گاهى ممكن است بگويد او را پيش طبيب ببريد ؛ و يكوقت إنسان خودش او را پيش طبيب مىبرد ؛ و گاهى ممكن است بيمارى خطرناكى گريبانگير او بشود كه إنسان براى نجات طفل به هر راهى مىرود و هر درى را مىزند ؛ از خواب نصف شب ميگذرد و با\r\n\r\n\r\n","description":"","footnote":"\r\n( 1 )  Loyalism \r\n( 2 )  Alligiance \r\n","page_name":" 198 ","page_number":212},
  {"content":"\r\n\r\nناملايمات رو به رو ميگردد تا سلامتى طفل باز گردد . اين را مىگويند : مَبلَغ جُهْد ؛ يعنى تا آنجائى كه جان در بدن دارد و توان دارد يك قدم هم فرو گذارى نمىكند .\r\n  فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ   « 1 » هم به همين معنى آمده است . يعنى امّت تا جائى كه توان و قدرت دارد ، زباناً قلماً ، قدماً بايد نصيحت كند ؛ و ننشيند و بدگوئى كند كه چنين شد ، چنان شد ، حاكم اين كار را كرد ، چرا در حكومت إسلام اين معايب هست ؟ ! و أمثال ذلك . اگر به فرزند إنسان معايبى را نسبت دهند ، آيا إنسان آنها را إشاعه مىدهد و اينطرف و آنطرف انتشار مىدهد ؟ يا اينكه خير ، عيبهاى او را مىپوشاند و دوست دارد محاسن او را ظاهر كند و مىكوشد علاوه بر زبان با عمل فرزند خود را إصلاح كند . امّت بايد در إصلاح حكومت بكوشند ؛ و اين معنى مبلغ جهد است .\r\n\r\nحقّ سوّم والى بر رعيّت ، تعاون است\r\nحقّ سوّم والى بر رعيّت تعاون است . ملّت و امّت إسلامى بايد حاكم را در إجراى مقاصد و أهداف إسلامى او ( آن مقاصدى كه از فكر او تراوش مىكند ) تعاون كند . امّت براى به منصّهء ظهور رساندن آن تلاش كند ، زحمت بكشد ، اين حقّى است كه والى بر رعيّت دارد .\r\nاين حقّ ، هم در خطبهء 214 آمده است ، و هم در خطبهء 34 . أمّا در خطبهء 214 أمير المؤمنين عليه السّلام فرموده است : وَ التَّعَاوُنُ عَلَى إقَامَةِ الْحَقِّ بَيْنَهُمْ ؛ و أمّا در خطبهء 34 به عنوان : وَ الْوَفَآءُ بِالْبَيْعَةِ ياد كرده است . و با اينكه إطاعت و سمع را شمرده ، و بعبارت : وَ الإجَابَةُ حِينَ أَدْعُوكُم بيان فرموده است ، و ليكن عنوان تعاون را با اين تعبير ذكر نفرمود ، بلكه فرمود : بايد امّت به حاكم كه من هستم وفاى به بيعت داشته باشد .\r\nعنوان وفاى به بيعت با تعاون فرق مىكند ؛ گرچه حقيقتش يكى است\r\n\r\n\r\n","description":"","footnote":"\r\n( 1 ) . آيه 29 و صدر آيه 30 ، از سورهء 53 : النّجم\r\n","page_name":" 199 ","page_number":213},
  {"content":"\r\n\r\nبيعت با حاكم يعنى فروختن جان . يعنى من جان خودم را به او فروختم ( باعَ ، يَبيعُ از باع يَبيعُ بَيْعًا ) يعنى من نفس خودم ، جان خودم را به تو فروختم ؛ إراده و شخصيّت و اختيار خودم را به تو فروختم ؛ و إراده و اختيار تو را جايگزين إراده و اختيار خود كردم ؛ و در أعمال و كردار از إرادهء خود صرف نظر نموده ، أوامر و نواهى تو را بر خواست و مشيّت خود حاكم گردانيدم . اين معنى بيعت است ؛ كه اگر اين نباشد بيعت متحقّق نمىشود . وفاء بيعت به اين معنى است كه : هر جا حاكم نظرى ، اختيارى و إراده‌اى دارد ، إنسان آن را از جان و دل بپذيرد و قبول كند ؛ و اين است معنى تعاون در امور حكومتى أعمّ از جزئى و كلّى كه براى حفظ كيان إسلام و براى حفظ شخصيّت حاكم و براى إجراء برنامه‌هائى كه در نظر دارد بر عهدهء تمام امّت است .\r\nاين سه حقّى است كه والى بر رعيّت دارد ، أمّا سه حقّ هم رعيّت بر والى دارد كه إن شآء الله خواهد آمد .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد .\r\n\r\n","description":"","footnote":"","page_name":" 200 ","page_number":214},
  {"content":"\r\n\r\n\r\nدرس چهل و هفتم : حقّ آزادى در مرام ، مراقبت در صحّت بدن و نفس رعيّت بر عهده والى است\r\n\r\n","description":"","footnote":"","page_name":" 201 ","page_number":215},
  {"content":"\r\n . \r\n","description":"","footnote":"","page_name":" 202 ","page_number":216},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَهِ الرَّحْمَنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\nحقوق رعيّت بر والى بر سه گونه است :\r\nأوّل : حفظ جان و مال و ناموس و عِرض .\r\nدوّم : حقّ آزادى در مرام و مسلك نسبت به مسلمانان و همچنين يهود و نصارائى كه در ذمّهء حاكم إسلام باشند ؛ در صورتى كه عليه حكومت توطئه نكنند .\r\nسوّم : حقّ حفظ و نگهدارى و مواظبت از جسم و روح آنها .\r\nأمّا حقّ أوّل ، كه نگهدارى جان و مال و ناموس و عرض باشد ، دليل بر آن خطبه‌هائى است كه از رسول خدا صلّى الله عليه و آله و سلّم در عرفات و منى رسيده است .\r\n\r\nخطبه رسول أكرم صلّى الله عليه و آله در عرفات در حجّة الوداع\r\nرسول خدا صلّى الله عليه و آله و سلّم در حِجّة الوداع چادر خود را روز نهم ( عرفه ) در نَمِرَه « 1 » افراشتند . هنگام زوال شمس كه حجّاج بايد در زمين عرفات باشند ، رسول خدا ناقةقَصْوا « 2 » خود را طلبيدند و بر روى آن سوار شدند\r\n\r\n\r\n","description":"","footnote":"\r\n( 1 ) نَمِرَة به فتح نون و كسر ميم ، ناحيه‌اى است متّصل به عرفات كه جزء عرفات نيست ؛ و فاصلهء آن تا مكّه بنابر نقل « معجم البلدان » يازده ميل است .\r\n( 2 ) قَصوآء به فتح قاف و مدّ است ؛ و اينكه بعضى به ضمّ قاف و قصر : قُصوى خوانده‌اند اشتباه است . و اين ناقه ، غير از ناقة عَضْباء و جَدْعاء است . و بعضى كه تمام\r\n","page_name":" 203 ","page_number":217},
  {"content":"\r\n\r\nو آمدند تا به وسط وادى عرفات رسيدند ؛ در اين هنگام مردم را مخاطب قرار داده و اين خطبه را إيراد كردند :\r\n\r\nدلالت خطبه بر وجوب حفظ جان و مال مسلمين و منع از ربا\r\nإنَّ دِمَآءَكُمْ وَ أَمْوَالَكُمْ حَرَامٌ عَلَيْكُمْ كَحُرْمَةِ يَوْمِكُمْ هَذَا ، فِى شَهْرِكُمْ هَذَا ، فِى بَلَدِكُمْ هَذَا . أَلَا كُلُّ شَىْءٍ مِنْ أَمْرِ الْجَاهِلِيَّةِ مَوْضُوعٌ تَحْتَ قَدَمِى ؛ وَ دِمَآءُ الْجَاهِلِيَّةِ مَوْضُوعَةٌ ؛ وَ إنَّ أَوَّلَ دَمٍ أَضَعُ مِنْ دِمَائِنَا دَمُ ابْنِ رَبِيعَةِ بْنِ الْحَارِثِ ؛ وَ كَانَ مُسْتَرْضِعًا فِى بَنِى سَعْدٍ فَقَتَلَهُ هُذَيْلٌ . وَ رِبَا الْجَاهِلِيَّةِ مَوْضُوعٌ ؛ وَ أَوَّلُ رِبًا أَضَعُ رِبَانَا رِبَا الْعَبَّاسِ بْنِ عَبْدِ الْمُطَلِّبِ ، فَإنَّهُ مَوْضُوعٌ كُلُّهُ . « 1 »\r\n« همانا بدانيد : خونهاى شما ، و أموال شما محترم و داراى ارزش و حرمت است مانند حرمت و احترام چنين روزى كه در آن هستيد ، و چنين ماهى ( ذو الحجّة ) كه در آن بسر مىبريد ، و چنين شهرى كه در آن سكنى گزيده‌ايد . ريختن خونهايتان و بردن أموالتان بر يكديگر حرام است . آگاه باشيد ! تمام امور و سنّت‌هاى جاهليّت را در زير قدمهاى خود محو كردم ! خونهايى كه در جاهليّت ريخته شده است زير گام من است و قصاص ندارد ! و أوّلين خون از خونهاى ما كه در جاهليّت ريخته شده است و قصاصش را ساقط كردم ، خون ربيعة بن حارث بن عبد المطلّب است ، كه از طائفهء بنى سعد زن شيرده و مُرضعه طلب نمود ، و او را طائفهء هُذَيل به قتل رساندند . و چون مسلمان نبوده است قصاص ندارد ؛ گرچه پسر عموى من است .\r\nو رباهايى كه در جاهليّت تعهّد به آنها شده است همگى را از اعتبار انداختم . و أوّلين ربا و منفعت پولى را كه از اعتبار انداختم و زير قدم خود قرار دادم ، رباهايى است كه عموى من : عبّاس بن عبد المطلّب از مردم مىخواهد ؛ منفعت اين پولها و رباها را ساقط كردم ! »\r\n\r\n\r\n","description":"","footnote":"\r\nاين أسامى را علم براى ناقة واحدى دانستند نيز اشتباه است .\r\n( 1 ) مشروح اين خطبه با ذكر مصادر آن در كتاب « إمام شناسى » ج 6 ، ص 132 آورده شده است .\r\n","page_name":" 204 ","page_number":218},
  {"content":"\r\n\r\nاين روايت شريفه بطور نصّ دلالت مىكند بر اينكه : بقدرى خون و مال مسلمان محترم است كه رسول خدا مىفرمايد : مانند احترام ماه ذى الحجّه و احترام حرم - كه مكان محترمى است و خيلى از أعمال خاصّه‌اى كه جائز است إنسان در غير آن موطن بجاى آورد ، نمىتواند در آنجا بجاى آورد و حرام است - و مانند خود روز عرفه كه از روزهاى محترم است مىباشد و كسى حقّ تعدّى به جان و مال ديگرى را ندارد ؛ أيًّا ما كانَ .\r\nو لذا مىبينيم فقهاى ما رضوان الله عليهم ، بلكه فقهاى أهل تسنّن كه اين روايات مورد قبول آنها نيز هست و خودشان هم نقل كرده‌اند ، حفظ جان و مال مسلمانان را جزء اصول مسلّمه مىدانند . بر والى و حاكم است كه خون و مال مسلمانان را حفظ كند . يعنى بر عهدهء حكومت است كه نگذارد خونهاى مسلمانان هدر رود ، و مالهاى آنان از بين برود . اگر خونى ريخته شد دولت مسؤول خواهد بود و بايد جلوگيرى كند و نگذارد خون أفراد ملّت ريخته شود . پاسدارى و نگهبانى مردم بر عهدهء دولت است . و لذا همين إداراتى كه بعنوان نظميّه و ژاندارمرى در حكومت إسلام تشكيل مىشود ، بر أساس دستور رسول خداست كه خون مردم بايد محفوظ باشد .\r\nو همچنين أموال آنها بايد محفوظ بماند و سرقت نشود . حاكم إسلام موظّف است اگر خونى ريخته شد فوراً قصاص كند ؛ و يا اگر مالى سرقت شد ، در صورت تحقّق شرائط بر سارق حدّ جارى كند و دست دزد را ببرد تا اينكه مردم از جهت جان و مال تأمين كامل داشته باشند ، و در بيابان و دريا و صحراء ، در خانه و در وطن ، در سفر و حضر در آرامش بسر برند . اين بر عهدهء حكومت إسلام است .\r\nو أمّا ربا جزء أموال نيست . و مىفرمايد : تمام آن پولهائى را كه به عنوان ربح و منفعت پول از مردم طلب داريد و در جاهليّت به آنها قرض داده‌ايد و الآن آنها را از ايشان مطالبه مىكنيد ، همه را ساقط كردم ! و أوّلين مرتبه اين حكم را بر\r\n\r\n","description":"","footnote":"","page_name":" 205 ","page_number":219},
  {"content":"\r\n\r\nعموى خود عبّاس جارى نمودم كه مرد رباخوارى بود و از مردم منفعت پول مىخواست . بايد فقط همان أصل مال پرداخت گردد ؛  فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ  . « 1 »\r\nحكومت إسلام بايد بر أساس  لا تَظْلِمُونَ وَ لا تُظْلَمُونَ  معاملات و اقتصاد را برقرار كند . و ربا ، و لو يك درهم حرام است ؛ و سيستم‌هاى بانكدارى كه در آنها منفعت پول و ربا هست ، و لو يك درصد يا نيم درصد ، تمام مردود است و خلاف اصول مسلّمهء إسلام است .\r\nخون مسلمانان و جان آنها نيز محترم است ؛ چه به عنوان خود إسلام و يا به عنوان ذمّهء إسلام . البتّه همانطور كه سابقاً بيان شد ، ديهء مسلمان با شخص ذمّى متفاوت است ؛ و به صرف اينكه يهود و نصارى در ذمّهء إسلام هستند و در مملكت إسلام زندگى مىكنند و از أفراد آن كشور به حساب مىآيند ، نميتوانيم بگوئيم : در همهء حقوق ، حتى در قيمت جان ، با مسلمين مساوى هستند .\r\nقيمت جان مسلمان - البتّه در ديهء خَطَئى و يا قتل عمد اگر تنازل به ديه شود - هزار دينار طلاى مسكوك است ؛ ولى ديهء يك فرد ذمّى هشتصد درهم ، يعنى از يك دهم نيز كمتر است . حفظ جان مسلمانان و أفرادى كه در ذمّهء إسلام هستند بر عهدهء حكومت است ، و حاكم نبايد بگذارد يك فرد مسلمان ، و يا يك فرد ذمّى كشته شود ؛ أمّا أفرادى كه در ذمّهء إسلام نيستند قيمت و ارزشى ندارند و خونشان هم احترام ندارد .\r\nما مىبينيم فقهاء رضوان الله عليهم در كتب فقهيّهء خود تمسّك مىكنند به حديث : النَّاسُ مُسَلَّطُونَ عَلَى أَمْوَالِهِمْ وَ أَنْفُسِهِمْ . مردم مسلّطند بر مالها و بر جانهاى خود . »\r\nيعنى كسى نمىتواند ديگرى را مجبور بر كارى كند ، يا اينكه خون كسى را بريزد ، يا مال كسى را ببرد ، يا او را أمر كند ( قهراً يا كُرهاً ) كه مالش را در يك\r\n\r\n\r\n","description":"","footnote":"\r\n( 1 ) ذيل آيه 279 ، از سورهء 2 : البقرة\r\n","page_name":" 206 ","page_number":220},
  {"content":"\r\n\r\nمجراى خاصّى مصرف كند .\r\nپيغمبر صلّى الله عليه و آله مىفرمايد : خون شما و مال شما مثل امروز ( عرفه ) محترم است ؛ يعنى به أشدّ احترام است . همينطور كه إنسان مال كسى را نميتواند ببرد و مصادره كند و تصرّف در مال او كند ، همچنين نميتواند صاحب آن مال را مجبور كند كه مالش را در راه بخصوصى صرف كند . مثلًا خانه‌اش را به فلان شخص إجاره دهد و يا به قيمت كمتر از قيمت بازار به فروش برساند و يا به فلان كس واگذار نمايد . بطور كلّى هر چيزى كه خلاف إطلاق روايت است ، با النَّاسُ مُسَلَّطُونَ عَلَى أَمْوَالِهِمْ وَ أَنْفُسِهِمْ برداشته مىشود .\r\nحال در اين مطلب بحث است كه : آيا اين روايت عين آن روايتى است كه از معصوم رسيده است ، يا اينكه مفاد و برداشت همين خطبهء رسول الله صلّى الله عليه و آله است كه فرمود : أَمْوَالُكُمْ وَ أَنْفُسُكُمْ حَرَامٌ عَلَيْكُمْ كَحُرْمَةِ يَوْمِكُمْ هَذَا .\r\nعلى كِلا التَّقْديرَين ، در نتيجه تفاوتى نيست . ولى خود اين روايت در بعضى از كتب عامّه با همين لفظ از پيغمبر أكرم صلّى الله عليه و آله و سلّم روايت شده است و أصحاب ما نيز تلقّى به قبول كرده‌اند ؛ و لذا در كتب فقهى خود ذكر نموده‌اند . گرچه اين عبارت از طريق خاصّه سندى از معصوم ندارد ، أمّا چون سندش از عامّه تلقّى به قبول شده است ، فقهاء آن را پذيرفته و به آن عمل نموده‌اند .\r\nزيرا ما تمام رواياتى را كه از عامّه نقل شده است ردّ نمىكنيم ؛ بلكه روايات مورد وثوق و اطمينان را قبول مىنمائيم . و اين روايت از همان رواياتى است كه قابل قبول است .\r\nمضافاً به اينكه خطبه‌هائى كه پيغمبر صلّى الله عليه و آله و سلّم در عرفات خوانده‌اند ، تأييد اين مطلب را مىنمايد .\r\n\r\nخطبه رسول أكرم صلّى الله عليه و آله در سرزمين منى پس از عرفات\r\nأمّا خطبهء آنحضرت در منى نيز شاهد گفتار ماست . حضرت بعد از اينكه\r\n\r\n","description":"","footnote":"","page_name":" 207 ","page_number":221},
  {"content":"\r\n\r\nاز عرفات به سوى منى رهسپار شدند ، فضل بن عبّاس را پشت سر و رديف خود نشاندند و چون به وادىمُحَسِّر رسيدند ، ناقهء خود را كمى به جنبش در آوردند و از راهى كه به‌جمرهء عقبه منتهى مىشد راندند تا بدانجا رسيدند . بعد از رمى جمرهء عقبه ، پيغمبر در ميان جمرات ، بر روى ناقه يا بَغْلة شهبائى سوار بودند ، و اينجا نيز خطبهء مفصّلى إنشاء كردند ؛ و آن خطبهء معروف و مشهور رسول خداست كه با اين عبارت شروع مىشود :\r\nنَضَّرَ اللَهُ وَجْهَ عَبْدٍ سَمِعَ مَقَالَتِى فَوَعَاهَا وَ حَفِظَهَا ثُمَّ بَلَّغَهَا مَنْ لَمْ يَسْمَعْهَا ؛ فَرُبَّ حَامِلِ فِقْهٍ غَيْرِ فَقِيْهٍ ، وَ رُبَّ حَامِلِ فِقْهٍ إلَى مَنْ هُوَ أَفْقَهُ مِنْهُ . ثَلاثٌ لَا يَغِلُّ عَلَيْهِنَّ قَلْبُ امْرِىً مُسْلِمٍ : إخْلا صُ الْعَمَلِ لِلَّهِ ، وَ النَّصِيحَةُ لِائِمَّةِ الْحَقِّ ، و اللُزُومُ لِجَمَاعَةِ الْمُؤْمِنِينَ ؛ فَإنَّ دَعْوَتَهُمْ مُحِيطَةٌ مِنْ وَرَآئِهِم . « خداوند نيكو و خرّم گرداند چهرهء بنده‌اى را كه گفتار مرا بشنود و آن را حفظ كند و به خاطر بسپارد ، و سپس آن را به كسى كه نشنيده است برساند . زيرا چه بسا راويان و حاملان فقه و دانشى كه خود آنها فقيه و دانشمند نيستند ؛ و چه بسا راويان و حاملان فقه و دانشى كه آن فقه و دانش را به سوى فقيه‌تر و دانشمندتر از خود مىبرند .\r\nسه چيز هست كه هيچوقت دل مرد مسلمان از ارتكاب آنها حقد و غشّ و خيانت و سنگينى پيدا نمىكند : خالص گردانيدن عمل از براى خدا ، و نصيحت كردن به زمامداران و حاكمان حقّ ، و ملازمت با جماعت مؤمنان ؛ زيرا كه دعوت مؤمنان مختصّ آنها نيست و از پشت سر ايشان نيز مردم را إحاطه كرده است . »\r\nسپس مىفرمايد :\r\nلَعَلَّكُمْ لَا تَلْقَوْنَنِى عَلَى مِثْلِ حَالِى هَذِهِ وَ عَلَيْكُمْ هَذَا ! هَلْ تَدْرُونَ أَىُّ بَلَدٍ هَذَا ؟ وَ هَلْ تَدْرُونَ أَىُّ شَهْرٍ هَذَا ؟ وَ هَلْ تَدْرُونَ أَىُّ يَوْمٍ هَذَا ! ؟\r\nفَقَالَ النَّاسُ : نَعَمْ ! هَذَا الْبَلَدُ الْحَرَامُ ، وَ الشَّهْرُ الْحَرَامُ ، وَ الْيَوْمُ الْحَرَامُ .\r\n\r\n","description":"","footnote":"","page_name":" 208 ","page_number":222},
  {"content":"\r\n\r\nقَالَ : فَإنَّ اللَهَ حَرَّمَ عَلَيْكُمْ دِمَآءَكُمْ وَ أَمْوَالَكُمْ كَحُرْمَةِ بَلَدِكُمْ هَذَا ، وَ كَحُرْمَةِ شَهْرِكُمْ هَذَا ، وَ كَحُرْمَةِ يَوْمِكُمْ هَذَا ! أَلَا هَلْ بَلَّغْتُ ؟ ! قَالُوا : نَعَمْ !\r\nقَالَ : اللَهُمَّ اشْهَدْ !\r\n« و شايد شما ديگر بعد از اين ، مرا بر اين حال و كيفيّت كه در برابر من هستيد در اين موقف ملاقات نكنيد ! آيا مىدانيد : اين چه شهرى است ؟ ! و اين ماه چه ماهى است ؟ ! و آيا مىدانيد : اين چه روزى است ؟ !\r\nمردم گفتند : آرى ، اين شهر ، شهر حرام و اين ماه ، ماه حرام و محترم و اين روز ، روز حرام و محترم است .\r\nپيغمبر فرمود : خداوند خونها و أموال شما را حرام و محترم شمرده است ، نظير اين احترامى كه بلد شما دارد ؛ و مانند حرمتى كه ماه شما دارد ؛ و مانند حرمتى كه روز شما دارد . آيا من تبليغ كردم و رساندم ؟ ! همه گفتند آرى ! آن حضرت عرض كرد : پروردگارا تو شاهد باش ! »\r\nثُمَّ قَالَ : وَ اتَّقُوا اللَهَ  « وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ » .  « 1 » فَمَنْ كَانَتْ عِنْدَهُ أَمَانَةٌ فَلْيُؤَدِّهَا !\r\n« سپس فرمود : اى مردم ، تقواى خدا را پيشه كنيد ! از حقوق و امور راجع به مردم چيزى كم نكنيد ! در زمين برافراختگى و برافراشتگى و درهم ريختگى و به هم آميختگى و فساد نكنيد ! هر كس أمانتى دارد به صاحبش بدهد . »\r\nباز در اينجا دعوت به حفظ مال و حدود و ثغور آن مىكند ، كه : بپرهيزيد از خدا و حقّ مردم را بپردازيد ؛ أشياء مردم را بدهيد ! بَخْس و نقصان در دادن و ردّ كردن أموال مردم - در معاملات - نكنيد ! و به نحو كامل أموال آنها و أشيائى كه تعلّق به آنان دارد و در نزد شماست بپردازيد ! و در روى زمين فساد نكنيد ! و كسى كه در نزد او أمانتى است ، واجب است آن را ردّ كند .\r\nثُمَّ قَالَ : النَّاسُ فِى الإسْلامِ سَوَآءٌ . النَّاسُ طَفُّ الصَّاعِ لآدَمَ وَ حَوَّآءَ . لَا\r\n\r\n\r\n","description":"","footnote":"\r\n( 1 ) آيه 183 ، از سورهء 26 : الشّعرآء .\r\n","page_name":" 209 ","page_number":223},
  {"content":"\r\n\r\nفُضِّلَ عَرَبِىٌّ عَلَى عَجَمِىٍّ وَ لَا عَجَمِىٌّ عَلَى عَرَبِىٍّ إلَّا بِتَقْوَى اللَهِ ! أَلَا هَلْ بَلَّغْتُ ! ؟ قَالُوا : نَعَمْ ! قَالَ : اللَهُمَّ اشْهَد !\r\n« سپس فرمود : مردم در إسلام از هر جهت مساوى هستند ، چون مسلمانند . تمام أفراد همچون پيمانهء پُر - بدون تفاوت - از آدم و حوّاء مىباشند . هيچيك از مردان عرب بر عجم فضيلتى ندارد ؛ و هيچيك از مردان عجم بر عرب فضيلتى ندارد مگر به پرهيزگارى و تقواى خداوند .\r\nآيا من إبلاغ كردم ؟ گفتند : آرى ! فرمود : خدايا شاهد باش » !\r\n\r\nهدر دادن خونهاى جاهلى و رباهاى مأخوذه در زمان جاهليّت\r\nثُمَّ قَالَ : كُلُّ دَمٍ كَانَ فِى الْجَاهِلِيَّةِ ، مَوْضُوعٌ تَحْتَ قَدَمِى . وَ أَوَّلُ دَمٍ أَضَعُهُ ، دَمُ ءَادَمَ بْنِ رَبِيعَةَ بْنِ الْحَارِثِ بْنِ عَبْدِ الْمُطَّلِبِ ؛ وَ كَانَ ءَادَمُ بْنُ رَبِيعَةَ مُسْتَرْضِعًا فِى هُذَيْلٍ ، فَقَتَلَهُ بَنُو سَعْدِ بْنِ بَكْرٍ ؛ وَ قِيلَ : فِى بَنِى لَيْثٍ فَقَتَلَهُ هُذَيْلٌ . أَلَا هَلْ بَلَّغْتُ ؟ ! قَالُوا : نَعَمْ ! قَالَ : اللَهُمَّ اشْهَدْ !\r\n« سپس فرمود : تمام خونهايى را كه در جاهليّت ريخته شده است در زير قدم خود گذاشتم ؛ هيچيك از آن خونها قصاص ندارد ! و أوّلين خونى را كه از اعتبار و ارزش ساقط كردم ، خون آدم بن ربيعه ، پسر حارث بن عبد المطلّب است ، كه نوهء عموى خود من است . آدم بن ربيعه از طائفهء هذيل يك زن مُرضِعه ( شيرده ) ميخواست ، طائفهء سعد بن بكر او را كشتند . و بعضى گفته‌اند : از بنى لَيْث زن شيرده مىخواست ، هذيل او را كشتند .\r\nآيا من إبلاغ كردم ؟ گفتند : بلى ! فرمود : خدايا شاهد باش ! »\r\nعلى كُلّ تقدير ، چون اين نوهء عموى من وقتى كشته شده است كه مشرك بوده و هنوز خونخواهى از او نشده است ، از اين پس أولياء او كه صاحب خون هستند حقّ قصاص از آن أفرادى كه او را كشتند و اكنون إسلام آورده‌اند را ندارند ؛ خون او در شرك ريخته شده است ، و اكنون قاتلين او مسلمانند . شخصى كه مشرك باشد خونش هدر است ، و نمىتوان از مسلمان در برابر خون مشرك ديه گرفت ؛ و ديه ساقط است\r\n\r\n","description":"","footnote":"","page_name":" 210 ","page_number":224},
  {"content":"\r\n\r\nثُمَّ قَالَ : وَ كُلَّ رِبًا كَانَ فِى الْجَاهِلِيَّةِ مَوْضُوعٌ تَحْتَ قَدَمِى ؛ وَ أَوَّلُ رِبًا أَضَعُهُ رِبَا الْعَبَّاسِ بْنِ عَبْدِ الْمُطَلِّبِ . أَلَا هَلْ بَلَّغْتُ ؟ ! قَالُوا : نَعَمْ ! قَالَ : اللَهُمَّ اشْهَدْ ! « 1 »\r\n« پس از آن فرمود : تمام رباهائى را كه از جاهليّت باقى مانده است ساقط نمودم و همه را از بين برده و از اعتبار انداختم ، و در زير گام خود نهادم . و أوّل ربائى را كه از اعتبار ساقط كردم ، رباهاى عبّاس بن عبد المطلّب عموى من است كه نزديكترين فرد به خود من است .\r\nآيا من إبلاغ كردم و حكم را رساندم ؟ ! گفتند : آرى يا رسول الله ! رسول خدا عرض كرد : پروردگارا شاهد باش ! »\r\nدر اينجا همچنين مىبينيم پيغمبر أكرم صلّى الله عليه و آله به همان قسمى كه در عرفات خطبه خواندند ، و به همان گونه‌اى كه استشهاد كردند ، در اين خطبه هم خون مسلمان و مال مسلمان را محترم مىشمارند . خون غير مسلمان احترام ندارد ؛ مال غير مسلمان احترام ندارد مگر اينكه در تعهّد إسلام در آيند .\r\nمشركينى كه بواسطهء معاهده در تعهّد إسلام در آيند خون و مالشان ارزش دارد و محفوظ است ؛ چون عنوان معاهده ، مسلمانان را در حفظ خون كفّار متعهّد مىكند ؛ و بر أساس آن پيمان ، هر مشركى كه در ذمّهء إسلام است خونش و مالش محترم است . و أمّا از اين گذشته ، غير مسلمانِ غير مُعاهد هيچ احترام و ارزشى ندارند .\r\nارزش أفراد بشر در نزد پروردگار به إيمان و إسلام است . كسى كه إيمان به پروردگار و إسلام ندارد مثل بهائم است . اگر جسدش در بيابان هم بيفتد واجب نيست إنسان آن را دفن كند ؛ همانجا مىماند تا اينكه در سوزش آفتاب گداخته شود ، يا حيوانات او را از بين ببرند ؛ مثل حيوانى كه مرده باشد .\r\n\r\n\r\n","description":"","footnote":"\r\n( 1 ) « إمام شناسى » ج 6 ، ص 139 ؛ بنقل از « تاريخ يعقوبى » طبع بيروت ، ج 2 ، ص ، 209\r\n","page_name":" 211 ","page_number":225},
  {"content":"\r\n\r\nفقط آنچه كه به إنسان ارزش و قيمت ميدهد إسلام است كه او را ذى شرف مىكند ؛ و تمام أفراد مسلمان ، أعمّ از عالم و جاهل ، بزرگ و كوچك ، سپيد و سياه ، حتّى طفل شيرخوار يا پيرمرد از نقطهء نظر خون يك قيمت دارند . اگر پيرمردى عالماً طفل شيرخوارى را كه تازه متولّد شده است كشت ، أولياء دم مىتوانند آن پيرمرد را بكشند ، گرچه داراى أموال فراوان و علمى وافر و اعتبار و جاهى عظيم باشد . خون همهء أفراد داراى يك قيمت است . كسى كه إسلام آورد ، شرف إسلام به او قيمت مىدهد .\r\nپيغمبر صلّى الله عليه و آله مىفرمايد : همهء أفراد از آدمند و مانند طَفُّ الصّاع مىباشند ؛ وقتى پيمانه را پر مىكنند ، اين پيمانه ديگر جا و قابليّت ندارد . أفراد هم از جهت انتساب به آدم و حوّاء يكسان بوده ، و در نزد خداوند طفّ الصّاع مىباشند . آنچه به آنها مزيّت مىدهد و بعضى را بر ديگرى فضيلت مىبخشد ، إسلام و إيمان و تقواست ؛ و همين است كه كفّار و مشركين را كه ايمان به مبدأ ندارند از قيمت مىاندازد .\r\nآقا ، خادم و كلفت از جهت قيمت و ارزش خون يك اندازه هستند ؛ همانطور كه مال آنها از جهت قيمت يك اندازه است . اگر آقائى بخواهد با نوكرش معامله‌اى كند نمىتواند مقدار كمترى بدهد و دو برابر بگيرد ، و لو اينكه معامله با نوكر خودش است ؛ زيرا ربا در مَكيل و موزون حرام است و بايد رعايت كيل و وزن شود و به كيل و وزن مساوى ردّ و بدل گردد . همانطور خونشان هم مساوى است و اگر خانمى كلفتش را كشت ، أولياء دم مىتوانند خود خانم را قصاص كنند ، و او را در إزاء كشتن كلفت بكشند . اين حكم كلّى است كه بر عهدهء ولىّ فقيه و دولت إسلام است كه از همهء أفراد مسلمان به همين نهجى كه ذكر شد نگهدارى و پاسدارى كند .\r\nو ليكن پيغمبر أكرم در سه مورد حرمت خون مسلمان را استثناء نموده است كه در آن موارد إنسان مىتواند مسلمان را بكشد . أوّل : ارتداد است ؛ دوّم :\r\n\r\n","description":"","footnote":"","page_name":" 212 ","page_number":226},
  {"content":"\r\n\r\nزناى مُحصِنه ؛ و سوّم : قصاص . « 1 »\r\n\r\nلَا يَحِلُّ دَمُ امْرِىً مُسْلِمٍ إلَّا بِإحْدَى ثَلَاثٍ\r\nفرّاء در « أحكام السّلطانيّة » از عبد الله بن مسعود ، از رسول خدا صلّى الله عليه و آله و سلّم روايت مىكند كه آنحضرت فرمود :\r\nلَا يَحِلُّ دَمُ امْرِىً مُسْلِمٍ إلَّا بِإحْدَى ثَلَاثٍ : كُفْرٍ بَعْدَ إيْمَانٍ ، وَ زِنًا بَعْدَ إحْصَانٍ ، وَ قَتْلِ نَفْسٍ بِغَيْرِ نَفْسٍ . « 2 »\r\nريختن خون مرد مسلمان يا زن مسلمان حرام است مگر به يكى از سه چيز\r\n: أوّل : كفر است بعد از إيمان . يعنى پس از آنكه فردى مسلمان شد ، آنگاه - با خصوصيّات و شرائطى كه در كتب فقهيّه مذكور است - ارتداد پيدا كرد ، اين موجب كفر مىشود ؛ و وقتى كسى بدين نحو كفر آورد بايد كشته شود . البتّه بايد ارتداد در محكمه ثابت شود ، نه اينكه هر كسى اختيار قتل داشته باشد . مثلًا اگر فردى در نزد إنسان لفظى را بر زبان آورد كه دلالت بر ارتداد مىكند ، إنسان نمىتواند او را بكشد ، بلكه اين وظيفه به عهدهء حاكم است .\r\nناگفته نماند كه اين حكم مختصّ به مرد است ؛ و أمّا زن بواسطهء ارتداد بقتل نخواهد رسيد ؛ بلكه او را بايد در حبس نگاه دارند تا توبه نموده به إسلام\r\n\r\n\r\n","description":"","footnote":"\r\n( 1 ) أوّلين كسى كه اين قانون را شكست أبو بكر بود كه پس از ارتحال پيغمبر أكرم به عقيدهء خود با أفرادى كه از دادن زكات امتناع نمودند جنگيد ، با آنكه ايشان مسلمان بودند . در كتاب « لِاكونَ معَ الصّادقين » دكتر سيّد محمّد تيجانى ، ص 113 آورده است : معروف است كه : أوّل حادثه‌اى كه در زمان أبو بكر رخ داد ، حكم وى بود به جنگ مانعين زكات با وجود معارضهء عمر بن الخطّاب و استشهاد او به حديث رسول الله صلّى الله عليه و آله : مَنْ قَالَ : لَا إلَهَ الَّا اللَهُ مُحَمَّدٌ رَسُولُ اللَهِ ، عَصَمَ مِنِّى مَالَهُ وَ دَمَهُ إلَّا بِحَقِّهَا وَ حِسَابُهُ عَلَى اللَهِ .\r\nو در كتاب « النّصّ و الاجتهاد » طبع دوّم ، ص 352 از شيخان ، از دو صحيحشان ، از رسول خدا روايت كرده است كه فرمود : سِبَابُ الْمُسْلِمِ فِسْقٌ وَ قِتَالُهُ كُفْرٌ .\r\n( 2 ) « الاحكام السّلطانيّة » ص 55 ؛ از بخارى ، و مسلم ، و أبو داود ، و ترمذى ، و نسائى نقل مىكند .\r\n","page_name":" 213 ","page_number":227},
  {"content":"\r\n\r\nباز گردد\r\n. دوّم : زناى مُحصِنه است . إحصان يعنى مصون بودن . يك وقتى كسى كه زنا مىكند مُحصِن يا محصنه نيست ؛ يعنى دسترسى به زن خود ندارد ، و يا زنى است كه شوهر ندارد ؛ در اين صورت حكم اورَجم نيست .\r\nأمّا اگر زنى شوهر داشته باشد و در تحت إحصان شوهر باشد ، يا اينكه مرد به زن خود دسترسى دارد ، در اين صورت چنين أفرادى بايد رجم شوند . ديگر تازيانه به آنها نمىزنند ، حدّ آنهاجَلْد نيست ، بلكه‌رَجْم است . أمّا اگر كسى أصلًا زن ندارد ، يا زن دارد ولى در مسافرت است و به او دسترسى ندارد ، عَلى كِلا التَّقديرَين اين زنا ، زناى غير محصنه است و حكمش جلد است . فقط بايد يكصد تازيانه شلّاق بخورد .\r\nسوّم : قتل نفس است . يعنى كشتن فرد مسلمان در صورتى كه مقتول كسى را نكشته باشد و جانى نباشد . اگر مسلمانى ، مسلمانى را كشت أولياء دم مىتوانند او را بكشند . إسلام در اين سه مورد حرمتى براى خون قائل نيست و اينها مستثنى هستند . بعد از اينكه مسلمان به يكى از اين سه أمر مبادرت ورزيد ، حاكم شرع پس از إثبات مسأله او را بقتل مىرساند .\r\n\r\nحفظ جان ، مال ، عرض ، و ناموس مسلمان بر عهده والى است\r\nو أمّا حرمت ناموس هم مانند حرمت جان بر عهدهء حاكم شرع است ، و او وظيفه دارد ناموس مسلمان را حفظ كند . ناموس مسلمان يعنى : دختر ، پسر ، عيال إنسان ، و أفرادى كه به إنسان بستگى دارند . اگر إنسان به مسافرتى برود و عيالش تنها بماند وظيفهء حاكم است كه از تعدّى دزدها و أفرادى كه نظر سوء دارند جلوگيرى كند . گماشتن عَسَس و شُرطه و نظميّه براى همين جهت است كه آنها همانطور كه از جان و مال إنسان پاسدارى مىكنند ، از ناموس إنسان هم پاسدارى كنند . بر عهدهء حاكم مسلمان است كه نگذارد ناموس مرد مسلمان در مناظر و محالّى برود كه مورد تعدّى واقع شود ، يا مظنون به تعدّى باشد . مانند سينماها و استخرهاى زمان سابق ، كه محلّ و معرض فحشاء و منكرات و از\r\n\r\n","description":"","footnote":"","page_name":" 214 ","page_number":228},
  {"content":"\r\n\r\nبين رفتن نواميس مردم بود . بر عهدهء حاكم مسلمان است كه اين مجامع را ببندد و تغيير بدهد .\r\nو علاوه بر آن ، إجراى حدود براى شخصى كه تعدّى و زنا كرده است ، از زدن شلّاق ( جلد ) و يا كشتن ( رجم ) موجب حفظ ناموس است . اگر حاكم بر شخص متعدّى حدّ جارى كند ، سائر أفراد متنبّه شده اين كارها را انجام نخواهند داد .\r\nيكى از موارد قتل در باب زنا ، زناى إكراهى است . اگر مردى به خانه‌اى رفت و زنى را إكراه بر زنا كرد ، آن زن چون مُكرَه واقع شده است كشته نخواهد شد ، اگرچه محصنه باشد ؛ بلكه اگر إكراه در نزد حاكم ثابت شود جلد هم ندارد ، ولى آن زناكار را بايد كشت .\r\nدر چند مورد حكم زنا رجم است : يكى زناى محصنه ؛ ديگر زناى با محارم ( دختر ، خواهر ، مادر ) ؛ ديگر زناى مرد ذمّى با زن مسلمان ، كه ذمّى بايد كشته شود ؛ و يكى هم همين مورد إكراه است كه بايد سنگسار شود .\r\nحاكم شرع كه پاسدار و حافظ ناموس مسلمان است بايد حدّ جارى كند ، و بواسطهء حدّ جارى كردن تمام نواميس مردم محفوظ بماند . بنابراين حفظ ناموس مردم دائرهء گسترده‌اى دارد : از تصحيح و بهبود فرهنگ إسلام در مدارس و مناظر ، و تبليغات عمومى كه سطح عفّت را ترقّى دهد و سطح فحشاء را پائين بياورد ، و مردها و زنان در يك مصونيّت و عفّت باطنى واقع شوند ، و پاسدارى خارجى توسّط عسس و شرطه ، يعنى أفراد شهربانى و كلانترىها بايد خوب باشد ، و همچنين إجراى أحكام سياسى و جنايى بايد به قوّت تمام انجام پذيرد تا ناموس مردم حفظ شود ، و إلّا نخواهد شد .\r\nأمّا حفظ أعراض نيز بر عهدهء حاكم است . أعراض جمع عِرض است ؛ عِرض يعنى آبرو .\r\nحاكم نبايد بگذارد آبروى شخص مسلمان ريخته شود ؛ و اين بسيار\r\n\r\n","description":"","footnote":"","page_name":" 215 ","page_number":229},
  {"content":"\r\n\r\nمسألهء مهمّى است . ما در هيچ يك از قوانين دنيا نمىبينيم كه حفظ آبروى مردم بر عهدهء حاكم و دادگاه و دولت باشد . كما اينكه حفظ أخلاق و عقيده و إيمان بر عهدهء آنها نيست . فقط نسبت به حفظ مسائل جسمى مىپردازند . أمّا در إسلام مسألهء مهمّ ، حفظ معانى و روحيّات است كه إن شآء الله بعداً ذكر خواهد شد .\r\nاكنون فقط كلام در آبرو مىباشد . حفظ آبرو بر عهدهء حاكم است و حاكم نبايد إجازه بدهد آبروى مسلمانى ريخته شود . حاكم بايد از بيت المال مسلمين به فقراء كمك كند و از زكات و صدقات آنها را بهره‌مند گرداند ؛ و از هر ممرّى كه مىتواند طبق قواعد و دستوراتى كه از شرع و سنّت پيغمبر صلّى الله عليه و آله رسيده است بايد مستمند و مسكين را إداره كند ، بدون اينكه ديگران متوجّه شوند .\r\nمستمند به معنى ذَوِى الحاجه است . يكى پايش شكسته ، ديگرى قرض دارد ، يكى منزل ندارد ، يكى ميخواهد فرزندش را داماد كند و به دخترش جهيزيّه دهد و أمثال ذلك .\r\nنه اينكه حاكم آنها را در منازل خود نشانده از كسب و كار بيندازد تا سربار جامعه شوند ، بلكه همزمان با كسب و كار ، كمبود ما يحتاج آنها را تأمين نمايد .\r\nإسلام دين تن پرورى نيست . حاكم با نظر دقيق خود بايد أفراد را زير نظر آورد . أفرادى كه أهل كار هستند ولى خود را به تنبلى و گدائى مىزنند ، مثل بسيارى از أفراد متكدّى كه در ميان مردم‌اند ، حاكم شرع نبايد به آنها چيزى بدهد ، بلكه بايد اينها را بگيرد و تعزير كند و بزند تا دست از تكدّى بردارند ؛ چون تكدّى در إسلام حرام است ، در هر لباسى كه باشد !\r\nحاكم وظيفه دارد إداره‌اى تشكيل بدهد و به نياز مردم رسيدگى كند . بسيارى از أفراد مردم نيازمندند و داراى شخصيّت و آبرو كه حتّى برادر و أقوام نزديك و همسايگان از حال آنها خبر ندارند و در عسرت زندگى مىكنند . بر عهدهء حاكم است كه به اينها رسيدگى كند و رفع نياز آنها را در سرحدّ كفايت ، نه\r\n\r\n","description":"","footnote":"","page_name":" 216 ","page_number":230},
  {"content":"\r\n\r\nبيشتر بنمايد ؛ و أفرادى كه نيازمند نيستند و كَلِّ بر جامعه هستند را بايد تأديب نمايد و جاسوسهاى سرّى بر آنها بگمارد كه ديگر تكدّى نكنند ؛ و اگر تكرار شد آنها را بگيرد و تعزير كند و تعزير را در وقتى كه تكدّى تكرار شد ، تكرار نمايد . بايد كارهاى مناسب براى آنها قرار دهد تا دست از اين كارها بردارند . اين بر عهدهء حاكم است . يعنى أعراض و آبروى مردم ، از زن و مرد بايد محفوظ باشد .\r\nبسيار اين مسأله ، مسألهء مهمّى است ؛ و در خيلى از مواقع ، إنسان أفرادى را مشاهده مىكند كه تكدّى مىكنند و آبروى خود را از بين مىبرند و هيچ إبائى هم ندارند ؛ و أفرادى را هم إنسان مىبيند كه در نهايت عفّت و حيا از دنيا مىروند و پول ندارند به طبيب مراجعه كنند . اين يكى از وظائف مهمّ حاكم است كه به أعراض مردم رسيدگى كند .\r\n\r\nروايت وارده از أمير المؤمنين عليه السّلام در لزوم رسيدگى والى به رعيّت قبل از بروز فقر\r\nمرحوم شيخ حرّ عاملى روايتى از أمير المؤمنين عليه السّلام نقل مىكند ، راجع به فرستادن پنج‌وَسْق « 1 » خرما براى كسى كه از آن حضرت تقاضاى كمك ننموده بود . و أصل اين روايت از حضرت صادق عليه السّلام است كه :\r\nإنَّ أَمِيرَالْمُؤْمِنِينَ عَلَيْهِ السَّلَامُ بَعَثَ إلَى رَجُلٍ بِخَمْسَةِ أَوْسَاقٍ مِنْ تَمْرِ الْبُغَيْبِغَة - وَ فِى نُسْخَةٍ أُخْرَى : الْبَقِيعَةِ - وَ كَانَ الرَّجُلُ مِمَّنْ يَرْجُو نَوَافِلَهُ وَ يُؤَمِّلُ نَآئِلَهُ وَ رَفْدَهُ ؛ وَ كَانَ لَا يَسْأَلُ عَلِيًّا عَلَيْهِ السَّلَامُ وَ لَا غَيْرَهُ شَيْئًا .\r\n« أمير المؤمنين عليه السّلام براى مردى پنج وسق از تمر بُغَيبِغَه يا از تمر بَقيعَه فرستادند ( پنج وسق يعنى پنج بار شتر ؛ اگر هر بارى شصت من باشد ، سه خروار خرما مىشود ) نه رطب ، بلكه خرماى بغيبغه كه خرماى مرغوب بوده\r\n\r\n\r\n","description":"","footnote":"\r\n( 1 ) وَسْق كه به فتح واو ، و بعضى به كسر ( وِسق ) خوانده‌اند عبارت است از : شصت من . و بعضى حِمْلُ بَعِير ( يك بار شتر ) را وسق مىگويند . حجازيّين ، سيصد و بيست رطل را وسق مىگويند ؛ و عراقيّين ، چهارصد و هشتاد رطل را وسق مىگويند ؛ و هر رطلى دوازده وقيه است . بطور إجمال اين معانى متقاربند ، و يك وسق يعنى يك بار شتر يا حدّأقلّ شصت من بار .\r\n","page_name":" 217 ","page_number":231},
  {"content":"\r\n\r\nاست ، يا تمر بقيعه .\r\nو اين مرد هم مردى موجّه و آبرومند بود كه به حسب ظاهر ، مردم اميد به فضل و بخشش او داشتند ، و از أهل كرم و بخشش بود ؛ و هيچ احتمال عسرت و تنگى در او نمىرفت . و شخصى بود متشكّل به شكل أفرادى كه داراى غنا هستند و از حال باطنى آنها هيچ كس خبر ندارد .\r\nو اين مرد نه از علىّ ، و نه از غير علىّ هيچ تقاضائى ننموده بود » .\r\nفَقَالَ رَجُلٌ لِامِيرِالْمُؤْمِنِينَ عَلَيْهِ السَّلَامُ : وَ اللَهِ مَا سَأَلَكَ فُلَانٌ ؛ وَ كَانَ يُجْزِيهِ مِنَ الْخَمْسَةِ أَوْسَاقٍ وَسْقٌ وَاحِدٌ !\r\n« مردى به أمير المؤمنين عليه السّلام گفت : قسم به خدا اين شخص چيزى از شما نخواسته بود ؛ حال كه شما مىخواهيد به او خرما بدهيد ، چرا پنج وسق داديد ؟ ! يك وسق او را كفايت مىكرد\r\n» ! فَقَالَ لَهُ أَمِيرُالْمُؤْمِنِينَ عَلَيْهِ السَّلامُ : لَا كَثَّرَ اللَهُ فِى الْمُؤْمِنِينَ ضَرْبَكَ ! أُعْطِى أَنَا وَ تَبْخَلُ أَنْتَ ؟ !\r\n« أمير المؤمنين عليه السّلام به او گفت : خدا مثل تو را در ميان مؤمنين زياد نكند ، من مىبخشم و تو بخل مىكنى ؟ ! »\r\nلِلَّهِ أَنْتَ ! إذَا أَنَا لَمْ أُعْطِ الَّذِى يَرْجُونِى إلَّا مِنْ بَعْدِ الْمَسْأَلَةِ ، ثُمَّ أَعْطَيْتُهُ بَعْدَ الْمَسْأَلَةِ ، فَلَمْ أُعْطِهِ إلَّا ثَمَنَ مَا أَخَذْتُ مِنْهُ ؛ وَ ذَلِكَ لِانِّى عَرَّضْتُهُ أَنْ يَبْذُلَ لِى وَجْهَهُ الَّذِى يَعْفِرُهُ فِى التُّرَابِ لِرَبِّى وَ رَبِّهِ عِنْدَ تَعَبُّدِهِ لَهُ . « 1 »\r\n« اگر من به آن كسى كه اميد إنفاق دارد نبخشم ، تا اينكه ضرورت او را وادار كند كه از من سؤال كند ، بنابراين من به او ندادم مگر قيمت آنچه را كه از او گرفتم ! زيرا من او را در معرض سؤال در آورده‌ام ، تا چهره و سيماى خود را كه بايد فقط در حال عبادت در پيشگاه پروردگارم و پروردگارش به خاك بمالد ، در\r\n\r\n\r\n","description":"","footnote":"\r\n( 1 ) « وسآئل الشّيعة » طبع أمير بهادر ، ج 2 ، كتاب الزّكوة ، باب 39 از أبواب صدقه ، ص 56\r\n","page_name":" 218 ","page_number":232},
  {"content":"\r\n\r\nهنگام تقاضاى سؤال به من بذل نمايد . »\r\nچقدر عالى بيان مىكند ! مىفرمايد : آبروى يك شخص مسلمان بقدرى بلند مرتبه و با أهمّيّت است كه با هيچ چيز نبايد معاوضه شود . فقط مسلمان بايد صورت خود را به سجده بگذارد ، و در موقع عبادت براى پروردگار نيايش و كُرنش كند . إنسان صورت خود را براى سؤال در مقابل هيچكس نبايد قرار بدهد . چهره و سيما و آبروى إنسان آنقدر ارزشمند است كه با حقيقت إنسان برابر است . اگر آبروى كسى از بين رفت ، شخصيّتش از بين رفته است . اگر سؤال كرد ، نفس خود را سؤال كرده است . يعنى نفس خود را در حدود سؤال پائين آورده است . و اين سيما را خدا فقط به خود اختصاص داده است و هيچ مسلمانى حقّ ندارد صورت خود را به خاك بمالد و سجده كند ، مگر براى پروردگار . و هيچ مسلمانى حقّ ندارد از كسى تقاضا كند مگر از پروردگار !\r\nاينك تو مىگوئى : به او بخشش نكن تا بيچاره شود و بيايد از تو سؤال كند ! آنوقت من آنچيزى را كه در مقابل تقاضايش دادم ، ثَمَنَ مَا أَخَذْتُ مِنْهُ است و آنچه از او گرفتم چيز كمى نبوده است . الآن پنج بار شتر خرما به او دادم ، أمّا اگر سؤال مىكرد و سپس داده بودم ، من چيزى از او گرفته بودم كه هيچ چيز جاى آن را نمىتوانست بگيرد ؛ و آن شخصيّت و آبروى إسلامى و إنسانى او بود .\r\n\r\nوصيّت أمير المؤمنين عليه السّلام : وَ أَكْرِمْ نَفْسَكَ عَنْ كُلِّ دَنِيَّةٍ وَ إنْ سَاقَتْكَ إلَى الرَّغَآئِبِ\r\nأمير المؤمنين عليه السّلام در بازگشت از صفّين ، از جملهء مطالبى كه براى إمام حسن عليه السّلام مىنويسند اين جمله است :\r\nوَ أَكْرِمْ نَفْسَكَ عَنْ كُلِّ دَنِيَّةٍ وَ إنْ سَاقَتْكَ إلَى الرَّغَآئِبِ ؛ فَإنَّكَ لَنْ تَعْتَاضَ بِمَا تَبْذُلُ مِنْ نَفْسِكَ عِوَضًا . وَ لَا تَكُنْ عَبْدَ غَيْرِكَ وَ قَدْ جَعَلَكَ اللَهُ حُرًّا . « 1 »\r\n« نفس خود را از هر چيز پست كه ترا پائين آورد بالا ببر ، و اگرچه آن چيز پست و آن دنيّه و تقاضا ترا به رغائب و بهره‌هاى وافى برساند ؛ زيرا آنچه را كه از\r\n\r\n\r\n","description":"","footnote":"\r\n( 1 ) « نهج البلاغة » رسالهء 31 ؛ و از طبع مصر با شرح شيخ محمّد عبده ، ج 2 ، ص 51 ، قسمت چهارم از پنج قسمت رساله\r\n","page_name":" 219 ","page_number":233},
  {"content":"\r\n\r\nنفس خود در مقابل اين تقاضا از دست داده‌اى تا آخر عمر قابل برگشت نخواهد بود . و چيزى معادل و برابر با آن هيچگاه به دست تو نخواهد رسيد !\r\nعبد غير نشو ، خدا تو را آزاد قرار داده است . اگر تو از شخصى سؤال بكنى بندهء او شده‌اى . »\r\nو از جمله كلمات آنحضرت است : وَ احْتَجْ إلَى مَنْ شِئْتَ تَكُنْ أَسِيرَهُ ، وَ اسْتَغْنِ عَمَّنْ شِئْتَ تَكُنْ نَظِيرَهُ ، وَ امْنُنْ عَلَى مَنْ شِئْتَ تَكُنْ أَمِيرَهُ . « 1 »\r\n« به هر كس ميخواهى نيازمند باش ، كه در اين صورت أسير او هستى ! از هر كس ميخواهى بى نياز باش ، كه در اين صورت نظير او هستى ! به هر كس ميخواهى چيزى را عطا كن ، كه در اين صورت أمير او هستى ! »\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد\r\n\r\n\r\n","description":"","footnote":"\r\n( 1 ) محدّث نورى رحمة الله عليه در « صحيفة ثانويّة علويّه » در ص 61 و 62 آورده است كه : وَ كانَ مِنْ دُعآئِهِ عَلَيْهِ السَّلامُ فى الْمُناجاةِ عَلَى ما رَواهُ جَماعَةٌ مِنْ أصْحابِنا ، مِنْهُمُ الشَّيْخُ الصَّدوقُ فى « الْخِصالِ » عَنِ الْحَسَنِ بْنِ حَمْزَةَ الْعَلَوىِّ ، عَنْ يوسُفَ بْنِ مُحَمَّدٍ الطَّبَرىِّ ، عَنْ سَهْلِ بْنِ نَجِدَةِ ، قالَ : حَدَّثَنا وَكيعٌ ، عَنْ زَكَرِيّا بْنِ أبى زآئِدَةَ ، عَنْ عامِرَ الشَّعْبىِّ ، قالَ :\r\nتَكَلَّمَ أميرُالْمُؤْمِنينَ عَلَيْهِ السَّلامُ بِتِسْعِ كَلِماتٍ ارْتَجَلَهُنَّ ارْتِجالًا ، فَقَأْنَ عُيونَ الْبَلاغَةِ ، وَ أَيْتَمْنَ جَواهِرَ الْحِكْمَةِ ، وَ قَطَعْنَ جَميعَ الأنامِ أنْ يَلْحَقْنَ بِواحِدَةٍ مِنْهُنَّ .\r\nثَلاثٌ مِنْها فى الْمُناجاةِ ، وَ ثَلاثٌ مِنْها فى الْحِكْمَةِ ، وَ ثَلاثٌ مِنْها فى الأدَب .\r\nفَأَمّا اللاتى فى المُناجاةِ ، فَقالَ :\r\nإلَهى كَفَى بِى عِزًّا أَنْ أَكُونَ لَكَ عَبْدًا ، وَ كَفَى بِى فَخْرًا أَن تَكُونَ لِى رَبا ! أَنْتَ كَمَا أُحِبُّ فَاجْعَلْنِى كَمَا تُحِبُّ ! وَ أمّا اللاتى فى الْحِكْمَةِ ، فَقالَ :\r\nقِيمَةُ كُلِّ امْرِىً مَا يُحْسِنُهُ . وَ مَا هَلَكَ امْرُؤٌ عَرَفَ قَدْرَهُ . وَ الْمَرْءُ مَخْبُوٌّ تَحْتَ لِسَانِهِ . وَ أمّا اللاتى فى الادَبِ فَقالَ :\r\nامْنُنْ عَلَى مَنْ شِئْتَ تَكُنْ أَمِيرَهُ ! وَ احْتَجْ إلَى مَنْ شِئْتَ تَكُنْ أَسِيرَهُ ! و اسْتَغْنِ عَمَّنْ شِئْتَ تَكُنْ نَظِيرَهُ\r\n","page_name":" 220 ","page_number":234},
  {"content":"\r\n\r\n\r\nدرس چهل و هشتم : تعزير و شكنجه براى إقرار متّهم ممنوع ؛ و إقرار پس از تعذيب سنديّت ندارد\r\n\r\n","description":"","footnote":"","page_name":" 221 ","page_number":235},
  {"content":"\r\n . \r\n","description":"","footnote":"","page_name":" 222 ","page_number":236},
  {"content":"\r\n\r\nأعُوذُ بِاللَهِ مِنَ الشَّيْطَانِ الرَّجِيمِ\r\nبِسْمِ اللَّهِ الرَّحْمنِ الرَّحِيمِ\r\nوَ صَلَّى اللَهُ عَلَى سَيِّدِنَا مُحَمَّدٍ وَ ءَالِهِ الطَّيِّبِينَ الطَّاهِرِينَ\r\nوَ لَعْنَةُ اللَهِ عَلَى أعْدَآئِهِمْ أجْمَعِينَ مِنَ الآنَ إلَى قِيَامِ يَوْمِ الدِّينِ\r\nوَ لَا حَوْلَ وَ لَا قُوَّةَ إلَّا بِاللَهِ الْعَلِىِّ الْعَظِيمِ\r\nعرض شد رعيّت سه حقّ بر والى دارد :\r\nأوّل ، حقّ حفظ جان و مال و ناموس و عِرض . دوّم ، حقّ آزادى شخصى و آزادى در عقيده و قانون . سوّم ، حقّ رسيدگى به امور رعيّت از جهت تأمين نيازمنديهاى جسمى و روحى . در لزوم رعايت حفظ جان و مال و ناموس و عِرض مسلمانان بر والى در درس قبل مطالبى بيان شد .\r\nأمّا حقّ آزادى شخصى اين است كه : أفراد در زندگى شخصى خود آزادند و مورد تعقيب و تهديد واقع نمىشوند ؛ و كسى را بمجرّد اتّهام نمىتوان گرفت و او را به زندان انداخت ، يا اينكه مجازات كرد . و تا هنگامى كه جرم در نزد حاكم به ثبوت نرسد إجراء حدّ و تعزير جائز نيست .\r\nدر سيرهء رسول أكرم صلّى الله عليه و آله و سلّم آمده است : رسول خدا صلّى الله عليه و آله و سلّم مشغول خواندن خطبه بودند ؛ در اين ميان‌بهز بن حكيم برخاست و گفت : يا رسول الله ! همسايگان مرا به چه جرمى گرفتند ؟ رسول خدا صلّى الله عليه و آله اعتناء نفرمود . براى مرتبهء دوّم در ميان خطبه اعتراض كرد ، رسول خدا صلّى الله عليه و آله اعتناء نفرمود . و در مرتبهء سوّم كه اعتراض نمود و از بازداشت آن أشخاص توضيح خواست ، رسول خدا\r\n\r\n","description":"","footnote":"","page_name":" 223 ","page_number":237},
  {"content":"\r\n\r\nصلّى الله عليه و آله فرمود تا همسايگانش را آزاد كنند « 1 » از اينجا بدست مىآيد كه كسى را نمىتوان به مجرّد اتّهام گرفت .\r\nأمّا بعضى گفته‌اند حبس بر دو نوع است : أوّل حبس مجازاتى ، دوّم حبس تحقيقى .\r\nحبس مجازاتى ، آن است كه أفراد را طبق حكم حاكم ، بعد از ثبوت جرم ، به عنوان تأديب و جزاى جرم و جنايت در زمان محدود و مشخّصى به زندان مىاندازند . أمّا حبس تحقيقى آن بازداشتى است كه به عنوان كشف جرم و تحقيق در مورد مسأله‌اى انجام مىپذيرد تا جرم و يا عدم آن إثبات شود ، و متّهم ، يا مجرم شناخته شده و يا تبرئه گردد .\r\nپيغمبر أكرم صلّى الله عليه و إله و سلّم مردم را به صِرف تهمت نمىگرفت . فقط در يك روايت داريم كه به مجرّد اتّهام ، پيغمبر شخصى را در نصف روز بازداشت فرمود و بعد او را رها كرد . و هر اتّهامى كه اتّفاق مىافتاد پيغمبر بين مدّعِى و مدّعَى عليه را جمع مىكرد و بر أساس إنَّمَا أَقْضِى بَيْنَكُمْ بِالايْمَانِ وَ الْبَيِّنَاتِ « 2 » حكم مىفرمود ؛ و همانجا مطلب فيصله پيدا مىكرد . و اگر أحياناً مدّعِى دليلى عليه مدّعَى عليه نداشت ، از مدّعَى عليه ضمانت مىگرفتند و او را آزاد مىكردند . و اگر مدّعَى عليه دلائلى مىآورد ، يا مدّعِى بعداً دلائلى مىآورد و إثبات مىكرد ، بر طبق همان عمل مىشد . و إلّا مدّعى عليه آزاد بود ، و تا هنگاميكه دعوى در نزد پيغمبر به ثبوت نرسيده بود هيچكس او را نمىگرفت .\r\nأفرادى را كه بعنوان تحقيق بازداشت مىكنند - بنا بر اينكه بگوئيم : حبس تحقيقى در حال ضرورت و در بعضى مواقع بدون إشكال است - شكنجه دادن و تعذيب نمودن آنان جائز نيست .\r\n\r\n\r\n","description":"","footnote":"\r\n( 1 ) « الاحكام السّلطانيّة » فرّاء ، ص 258 ، تعليقهء ( 3 ) .\r\n( 2 ) « أضوآءٌ على السُّنّة المحمّديّة » تأليف شيخ محمود أبو ريّة ، ص 44\r\n","page_name":" 224 ","page_number":238},
  {"content":"\r\n\r\nبه مجرّد اتّهام كسى را نمىتوان تعذيب نمود ؛ و إقرارى كه بر أساس شكنجه و تعذيب گرفته شود حجّيّت ندارد و ثابت نيست . آن إقرار روى زمينهء اضطراب و اضطرار بوده و حجّيّت ندارد ؛ و قاضى نمىتواند بر آن أساس حكم كند . إقرار و اعتراف بايد در زمينهء عدم شكنجه و تعذيب باشد .\r\n\r\nكلام أفرادى كه مىگويند بقاء إسلام متوقّف است بر شكنجه متّهم بدون ثبوت جرم ، غلط است\r\nو اگر إشكال شود : چنانچه شكنجه و تعذيب أفراد براى كشف جرم و تحقيق پيرامون مسأله‌اى كه ارتباط با أمنيّت و بقاء حكومت إسلام دارد جائز نباشد ، موجب خواهد شد كه خللى در اين قضيّه پيدا گردد و أمنيّت خاصّه يا عامّه را به خطر اندازد . بنابراين ، بقاء حكومت متوقّف بر شكنجه و تعذيب أفرادى است كه ابتداءً إنسان از مقاصد آنها خبر ندارد ، و به خودى خود هم إقرار و اعتراف نمىكنند ؛ و تا شكنجه و تازيانه‌اى نباشد مطلب كشف نمىشود .\r\nجواب اين است كه : بگذار كشف نشود ! وقتى خداوند ميگويد إنسان بدون جرم نمىتواند كسى را تعذيب كند ، جائز نيست شخص بيگناهى را تازيانه بزند ، و يا به أنواع شكنجه‌ها او را مبتلى كند تا مطلب منكشف شود . إسلام راه انكشاف بدين طريق را بسته است و راههاى ديگر را تجويز نموده است ؛ از هر راهى كه ميسّر خواهد شد . از راه شكنجه و تعذيب نمىتوان كشف حقيقت نمود .\r\nاگر هم حقيقت ثابت شود حجّيّت ندارد ؛ چون إقرار و اعتراف بر أساس شكنجه ملغى است . شخص بى گناهى را نمىتوان شكنجه و تعذيب نمود ، تا اينكه منكشف شود : آيا اين متّهم مجرم است يا مجرم نيست ؟ !\r\nو چنانچه گفته شود : اگر بقاء إسلام متوقّف بر اين أمر باشد موجب جواز است ؛ جواب داده مىشود : كدام إسلام ؟ ! إسلامى كه با اين ضوابط كه از جملهء مقدّمات آن تعذيب أفراد مبرّا و پاكى كه حاكم نسبت به آنها سوء ظنّ پيدا كرده و آنها را شكنجه مىدهد بخواهد قوام يابد ، مورد نظر رسول خدا نخواهد بود .\r\n\r\n","description":"","footnote":"","page_name":" 225 ","page_number":239},
  {"content":"\r\n\r\nآن إسلامى كه قرآن مىگويد و رسول خدا مىفرمايد و مكتب أمير المؤمنين مىگويد ، و آن إسلامى كه آحاد فرقه‌هاى إسلامى ، أعمّ از خاصّه و عامّه در آن إجماع دارند غير از اين است . كلام در همان إسلامى است كه خدا ميگويد . در آن إسلامى كه رسول خدا ميفرمايد ، به مجرّد اتّهام كسى را نمىتوان شكنجه داد . هر راهى را كه ميخواهيد برويد ، و ليكن اين راه بسته است . بايد در قضيّه تحقيق نمود و كمال دقّت را مرعى داشت و صبر نمود تا أفراد مجرم از غير مجرم شناخته شوند . مجرم بايد طبق قانون محاكمه و مجازات شود و أفرادى كه مجرم نيستند تبرئه و آزاد شوند .\r\nإسلام دين مصلحت انديشى پندارى و توهّمات فكرى نيست ؛ بر أساس حقّ است . تمام مجاهدات أمير المؤمنين عليه السّلام بر أساس حقّ است . أمير المؤمنين عليه السّلام مىتوانست به عنوان مصلحت انديشى پندارى ، چند روزى موقّت واليان خليفهء پيشين را بر سر كار خود بگمارد و استمرار بدهد ، و بعد يكى يكى آنها را از سر كار بردارد . و مىتوانست به يك وعدهء خلاف بعضى از متمرّدين را آرام كند و بعد بر آنها حمله نمايد ؛ كما اينكه اين طريق و رويّه در بين سياسيّون عالم متداول است .\r\n\r\nحكومت أمير المؤمنين عليه السّلام نمىتواند روى پايه مصالح سياسى بدون حقّ قرار گيرد\r\nأمّا أمير المؤمنين عليه السّلام اين كار را نمىكند . يك كلام دروغ ، يا يك كلام توريه نمىگويد . علناً مىگويد : در حكومت من دست متعدّى و آن أفرادى كه مورد إمضاى من نيستند كوتاه است و يكساعت هم نمىتوانند حكومت كنند . و تمام آن واليان را جز أفراد معدودى عزل فرمود .\r\nأمير المؤمنين عليه السّلام عهده دار بقاء شريعت و متكفّل حفظ آن به هر كيفيّتى ، أعمّ از صدق و كذب و راستى و مكر و حيله نيست ؛ او بنده ايست از بندگان خدا و حامل تكليف خدا . به او تكليف شده است بر أساس صدق و عدالت و حقّ بايد مردم را حركت بدهد . خلاف حقّ نبايد باشد . حال بواسطهء إجراى حقّ ، مردم شورش مىكنند ، قيام مىكنند يا نمىكنند ، جنگ جمل و\r\n\r\n","description":"","footnote":"","page_name":" 226 ","page_number":240},
  {"content":"\r\n\r\nصفّين و نهروان بر پا مىشود ، خونش ريخته مىشود به او مربوط نيست . او مىگويد : خدا به من دستور داده است از اين راه بروم و راههاى ديگر بر من مسدود است ؛ و من بايد به وظيفهء خود عمل كنم « 1 » . در يكى از همين منازل صفّين بود كه يكى از سرلشكران معروف شام نزديك أمير المؤمنين عليه السّلام آمد و گفت : يا علىّ ! ترا به خدا بيا و دست از جنگ بردار و مگذار ديگر خون ريخته شود ؛ ما به شام بر مىگرديم و تو هم با تمام أصحاب و لشكريانت به كوفه برگرد ! و شايد از روى نُصح و دلسوزى هم گفته است .\r\nأمير المؤمنين عليه السّلام فرمود : به خدا قسم من هم داعيهء جنگ ندارم . من هم نبرد و درگيرى خونين و مبارزه و جلاء وطن و از خانه و آشيانه بيرون\r\n\r\n\r\n","description":"","footnote":"\r\n( 1 ) غزّالى در « إحيآء العلوم » ج 2 ، ص 176 گويد : روايت است كه عُمر شبى در مدينه پاسدارى مينمود ، ديد مردى با زنى مشغول زنا ميباشند ؛ چون صبح شد بمردم گفت : نظريّهء شما دربارهء إمامى كه مردى و زنى را بر عمل زنا ببيند و حدّ بر آن دو جارى كند چيست و با آن إمام چه عملى انجام ميدهيد ؟ ! گفتند : تو إمام هستى و اختيار با تست ! علىّ رَضِى اللهُ عنه گفت : براى تو چنين حقّى نيست و در صورت إقامهء حدّ بر خودت حدّ جارى ميگردد ؛ چون خداوند بر اين أمر كمتر از چهار نفر شاهد را مأمون قرار نداده است و پس از آن مردم را رها كرده است تا جائى كه خودش خواسته است ايشان رها باشند . عمر بار دگر از مردم پرسيد ؛ و آنان به مانند گفتار أوّلشان پاسخ دادند و علىّ رضى الله ، عنه به مانند گفتار أوّلش پاسخ داد .\r\nدر اينجا غزّالى ميگويد : اين قضيّه دلالت دارد بر آنكه عمر در ترديد بوده است كه آيا شخص والى ميتواند به علم خودش در حدود خدا حكم كند يا نه ؟ روى اين أساس از براى آنكه مبادا با إخبارش به زناى آن دو نفر حدّ قذف بر او جارى شود ، و قاضى حقّ إجراى حدّ به علم خود را نداشته باشد ، به مردم از راه سؤال و تقدير و فرض رجوع كرد ، نه از راه إخبار . و مآل و مرجع گفتار علىّ اين بود كه : إمام چنين حقّى را ندارد .\r\nو اين از بزرگترين أدلّه‌اى است كه شرع خواسته است زنا و قبائح و فواحش مردم مستور بماند ؛ چرا كه زشت‌ترين فواحش زناست و آن را مربوط و منوط به چهار نفر شاهد عادل كرده است كه با چشم خود اين عمل را از مرد و زن مانند ميل در سرمه دان ببينند ، و آن هيچگاه اتّفاق نمىافتد . و اگر قاضى هم تحقيقاً علم پيدا نمايد ، حقّ كشف آن را ندارد\r\n","page_name":" 227 ","page_number":241},
  {"content":"\r\n\r\nآمدن را طبق مزاج و ذوق خود نمىدانم ؛ ولى چه كنم ؟ ! به خدا قسم آن منهاجى كه من دارم إجازه نمىدهد يك ساعت معاويه را بر سر كار باقى بدارم و تفويض ولايت او را بر مردم بنمايم .\r\nالبتّه اين روايت را نقل به معنى كرديم و مفاد آن است ، نه اينكه معنى تحت اللفظى روايت است . كلام در اينجاست كه أمير المؤمنين عليه السّلام نمىتواند بكوفه برگردد و معاويه هم در شام مشغول كارهاى خود باشد و به أمير المؤمنين عليه السّلام هم باج بدهد و خطبه‌ها را بنام أمير المؤمنين عليه السّلام بخواند و سلام و صلوات هم بلند كند ، و بر أساس غير قانون خدا و عقل و إسلام مردم را حركت بدهد .\r\nأمير المؤمنين عليه السّلام تشنهء سلام و صلوات نيست . او حاضر است در بالاى منابر او را لعن و سبّ كنند ولى از وظيفهء خودش تخطّى نكند ، و وقتى شمشير به فرقش مىخورد بگويد : فُزْتُ وَ رَبِّ الْكَعْبَةِ ! يعنى نامهء عمل پاكيزه و قبولى بدست من رسيد . اين بر أساس حقّ است . اين أمير المؤمنين مىگويد : شخص متّهم را نمىتوان شكنجه داد . شخصى كه مورد اتّهام است ( اتّهام شخصى ، اتّهام نوعى ، اتّهام سياسى ، هر گونه اتّهامى ) إنسان نمىتواند او را شكنجه كند ؛ شايد كه اين متّهم مجرم نباشد . در هزار نفر ، ده هزار نفر ، صد هزار نفر ، يكى اگر مجرم نباشد همان كافى است . بايد جرم ثابت شود آنوقت اگر إنسان حدّ جارى كند ، قصاص كند ، بكشد و هر كارى كه خدا دستور داده است ديگر راه باز است .\r\nولى قبل از إحراز جرم ، إنسان برود و بيگناهى را به داعى اينكه اگر او را شكنجه ندهم كشف سرّ نمىشود و پرده‌ها برداشته نمىشود و إسلام در خطر مىافتد و چنين و چنان ، او را به أنواع عذابها و شكنجه‌ها بيازارد حرام است .\r\nاينها راههائى است كه شرع دستور نداده و همگى آنها مسدود است .\r\nأمّا آزادى در عقيده اين است كه : مردم مسلمان در عقيده ، يعنى در\r\n\r\n","description":"","footnote":"","page_name":" 228 ","page_number":242},
  {"content":"\r\n\r\nكيفيّت سلوك و روش و منهاج آزادند ؛ بلكه بالاتر از اينها عقيدهء مخالفت يا موافقت با حكومت و قبول كردن يا قبول نكردن قانون - تا جائى كه دست به كارهاى مخالف نزدند - را مىتوانند داشته باشند و كسى حقّ جلوگيرى از آنها را ندارد . مثلًا مردم مىتوانند از زيد تقليد كنند يا از عَمرو تقليد كنند ، گرچه در شروع حكومت إسلام همگى بايد از أعلم فى الامّة مسائل را بگيرند و تقليد كنند ؛ و أعلم فى الامّة همان كسى است كه حكومت دارد . بين مقام حكومت و مرجعيّت تفاوتى نيست ؛ و اين مطلب گذشت . أمّا عملًا اگر كسى نمىخواهد از حاكم تقليد كند ، بلكه ديگرى را از او أرجح مىداند ، و كارهايش هم مخالف ظواهر إسلام نيست و شعارى بر خلاف إسلام نمىدهد ، إشكال ندارد ؛ مىتواند از هر كسى كه بخواهد تقليد كند .\r\nيا كسى در قلبش حكومت را قبول ندارد ، نداشته باشد ! يا قانون را قبول ندارد ، قانون إسلام را قبول ندارد ، نداشته باشد ! حاكم نمىتواند به مجرّد اينكه كسى عقيدةً به اين مسائل پايبند نيست او را تعقيب كند . بهترين دستور و روشن‌ترين دستور در اين موقع و در اين موارد دستور العملى است كه أمير المؤمنين عليه السّلام به خوارج نشان دادند .\r\n\r\nحضرت به خوارج ، آزادى در عقيده دادند\r\nخوارج مردمى بودند كه عليه أمير المؤمنين عليه السّلام قيام كردند و حكم به كفر حضرت دادند و گفتند : علىّ كافر است ! اينها در حقيقت فرقه‌اى بودند نظير آنارشيستهاى اين زمان ، يعنى هرج و مرج خواهان ؛ يا نهيليست ها ، يعنى منكر همه چيز . خوارج هم اينطور بودند و در حالى كه حضرت خطبه مىخواندند يكى از آنها برخاست و گفت :\r\nلَا حُكْمَ إلَّا لِلَّهِ تَعَالَى ! حكم فقط اختصاص به خدا دارد و اختصاص بشما ندارد ، و شما حقّ حكم ندارى !\r\nأمير المؤمنين عليه السّلام فرمود : كَلِمَةُ حَقٍّ أُرِيدَ بِهَا بَاطِلٌ . لَكُمْ عَلَيْنَا ثَلاثٌ : لَا نَمْنَعُكُمْ مَسَاجِدَ اللَهِ أَنْ تَذْكُرُوا فِيهَا اسْمَ اللَهِ ، وَ لَا نَبْدَؤُكُمْ بِقِتَالٍ ، وَ لَا\r\n\r\n","description":"","footnote":"","page_name":" 229 ","page_number":243},
  {"content":"\r\n\r\nنَمْنَعُكُمْ الْفْىءَ مَادَامَتْ أَيْدِيكُمْ مَعَنَا « 1 » .\r\n« حضرت در جواب آن قائل فرمود : اين كلام حقّى است كه إرادهء باطل از آن شده است . براى شما بر عهدهء ما سه چيز است : يكى اينكه : شما را از مساجد خدا منع نكنيم ؛ چون مساجد را خداوند قرار داده است تا ذكر خدا در اين مساجد بشود و شما ممنوع از ورود در مساجد و ذكر و نماز نيستيد . دوّم : ما ابتدا به جنگ با شما نمىكنيم . و سوّم اينكه : تا هنگامى كه دستهاى شما با ماست و در تحت حكومت ما هستيد و عليه ما قيامى نداريد ، ما از فَىء و بيت المال و غنائمى كه بايد بشما داده شود شما را منع نمىكنيم . »\r\nبا اينكه خوارج حكم به كفر حضرت كه خليفهء المسلمين و والى و حاكم المسلمين است دادند ، و با اينكه تمام أعمال و أفعال حضرت كه به عنوان حكومت مسلمين انجام مىدهد را قبول ندارند ، ولى حضرت در مقابل اين إنكار عكس العمل فعلى ، از ضرب و شتم و حبس و قتل و أمثال اينها را بر آنها روا نداشت و آنها را در كارشان آزاد گذاشت .\r\nخوارج مجموعاً دوازده هزار نفر بودند كه بر حضرت خروج كردند . حضرت ، عبد الله بن عبّاس را فرستاد و با آنها مباحثه و محاجّه كرد ؛ و از روى كتاب و سنّت بر آنها إثبات كرد كه كلام أمير المؤمنين عليه السّلام حقّ است و كارش حقّ است ؛ و بر آنها ثابت شد كه راهشان باطل است . در اينحال چهار هزار نفر از آنها توبه كردند و برگشتند . حضرت به آنها پيغام داد : شما آزاديد ، هر جائى مىخواهيد برويد ، به شرط اينكه خونى را نريزيد و راهى را مسدود نكنيد ، و بر مسلمانى تعدّى و تجاوز نكنيد ؛ و اگر چنين كرديد با شما جنگ خواهم نمود .\r\n\r\nنبرد با خوارج در شرائط تعدّى و خونريزى آنان تحقّق يافت\r\nعبد الله بن شدّاد مىگويد : قسم به خدا أمير المؤمنين عليه السّلام دست به جنگ نزد مگر اينكه آنها خونها ريختند و شورشها كردند و تعدّىها نمودند و\r\n\r\n\r\n","description":"","footnote":"\r\n( 1 ) « الاحكام السّلطانيّة » فرّاء ، ص 54\r\n","page_name":" 230 ","page_number":244},
  {"content":"\r\n\r\nراهها بريدند ، و عبد الله بن خَبّاب بن أرَتّ را كه رئيس و گماشتهء حضرت بر آنها بود كشتند ، و شكم زنش را پاره كردند و بچّه را از شكم عيالش بيرون آوردند ؛ با اينكه عبد الله از بزرگان إسلام و صاحبان تاريخ در إسلام است .\r\nپدرش خبّاب بن أرتّ از معذّبين در إسلام و از أفرادى است كه كفّار قريش در مكّه در زمان رسول خدا صلّى الله عليه و آله و سلّم بسيار او را شكنجه داده بودند و با كارد پشتش را پاره كردند ، گوشتش را پاره پاره كردند و بر روى زمين‌هاى داغ و ريگ گرم بيابان مكّه به پشت خوابانيدند ، و مىگفتند : دست از خدا و رسالت محمّد بردار و او بر نمىداشت . داستان خبّاب بن أرتّ و تعذيب وى در روايات و در كتابهاى تراجم أحوال و رجال ، معروف و مشهور است .\r\nيك روز عُمر به او گفت : مىخواهم پشتت را ببينم كه اين كفّار قريش با تو چه كردند ؟ ! وقتى او برهنه شد و پشتش را به عمر نشان داد ، عمر وحشت كرد . مىگويند : تمام پشت اين مرد عيناً مانند يك خيك خشك شدهء ترك خورده در آمده بود ؛ و پسر او عبد الله را كه از شيعيان أمير المؤمنين عليه السّلام و در راه او بود به عنوان اينكه چرا عليه أمير المؤمنين عليه السّلام إقدام نمىكنى و حكم او را قبول كردى كشتند ، و شكم زنش را هم دريدند و بچّه‌اش را بيرون آوردند .\r\nأمير المؤمنين عليه السّلام ديگر صبر را جائز ندانست و به جنگ با آنان شتافت ؛ عدّهء آنها هشت هزار نفر بود . ابتدا حضرت خطبهء مفصّلى خواندند ؛ و در أثر همين خطبه 4 هزار نفر از آنان برگشتند و 4 هزار نفر بر مرام خود إصرار ورزيدند . و از جملهء أفرادى كه در مقابل أمير المؤمنين عليه السّلام قرار گرفت ابن كَوّآء بود با ده نفر . أمير المؤمنين عليه السّلام او را خواستند ، ابن كوّآء جلو آمد با همان ده نفرى كه از طرفداران و هواخواهانش بودند ، و حضرت با او سخن گفتند و استدلال كردند . ابن كوّآء دست از جنگ برداشت و آن ده نفر هم دست از جنگ برداشتند ؛ إتمام حجّت شد . حضرت با آن 4 هزار نفر ديگر\r\n\r\n","description":"","footnote":"","page_name":" 231 ","page_number":245},
  {"content":"\r\n\r\nجنگ نمودند ؛ همه كشته شدند غير از 9 نفر كه فرار كردند . « 1 »\r\nشاهد ما در اين است كه حضرت مىفرمايد : شما خلافت را قبول نداريد ؟ إشكال ندارد ؛ برويد دنبال كارتان ! آزاديد ! و تا وقتى كه عليه حكومت إسلام و مسلمين قيام و شورش نكنيد ، هرج و مرج نكنيد ، ميتينگهاى مخالف براى جمع آورى أفراد باطل به دور خود و أمثال اينها كه منجرّ به خون ريزى و قطع طريق و كج دستى و تجاوز به أموال و نواميس و أعراض مسلمين باشد بر پا نكنيد ، به شما كارى ندارم . و حضرت هم به همين نهج عمل كردند ؛ و اين نهايت درجهء آزادى در عقيده را مىرساند .\r\nببينيد ! إسلامى كه اينقدر بر أحكام و قوانين خود از نقطهء نظر باطن و ميل قلبى پافشارى دارد ، تا چه اندازه مراعات نموده است ، تا كه أفرادى كه إسلام را مىپسندند ، جان و دل و عقيدهء آنها داراى إسلام ظاهرى و باطنى باشد ! أمّا اگر كسى در عقيدهء خود إسلام را قبول ندارد ، در ميان قلب خود خدا را قبول ندارد ، حكومت إسلام او را تعقيب نمىكند كه عقيده‌ات چرا چنين و چنان است ؟ ! تفتيش در عقيده نمىكند . تو كه إسلام را به ظاهر قبول نمودى و عليه حكومت إسلام قيام نكردى ، من چكار به عقيدهء باطنى تو دارم ؟ !\r\n\r\nأهل ذمّه ، يهود و نصارى و مجوس در پناه إسلام ، در عقيده و مذهب آزادند\r\nمن يهود و نصارى و أهل ذمّه را هم در حكومت خود كه به پناهندگى من\r\n\r\n\r\n","description":"","footnote":"\r\n( 1 ) در كتاب « النّصّ و الاجتهاد » طبع دوّم ، ص 352 گويد : ابن عبد البرّ در ترجمهء علىّ ابن أبى طالب عليه السّلام در « استيعاب » بدين عبارت آورده است . وَ رُوِى مِنْ حَديثِ عَلىٍّ ، وَ مَنْ حَديثِ ابْنِ مَسْعودٍ ، وَ مِنْ حَديثِ أبى أيّوبِ الانْصارىِّ ، ، أنَّهُ - يَعْنى عَليًّا - أمَرَ بِقِتالِ النّاكِثينَ - يَوْمَ الْجَمَلِ - وَ الْقاسِطينَ - يَوْمَ صِفّينَ - وَ الْمارِقينَ - يَوْمَ النَّهْرَوانِ - .\r\nقَالَ ابْنُ عَبْدِ الْبُرِّ : وَ رُوىَ عَنْهُ أَنَّهُ عَلَيْهِ السَّلام : مَا وَجَدْتُ إلَّا ، الْقِتَالَ أَوِ الْكُفْرَ بِمَا أَنْزَلَ اللَهُ تَعَالَى ؛ اه .\r\nو أيضاً اين روايت را در كتاب « الفصول المهمّة » طبع پنجم ، ص 126 ، در تعليقه از همين مصدر روايت نموده است\r\n","page_name":" 232 ","page_number":246},
  {"content":"\r\n\r\nو به ذمّهء من هستند محافظت نموده و از آنها پاسدارى مىكنم ؛ عقيدهء آنها هر چه مىخواهد باشد .\r\n\r\nلَا إِكْرَاهَ فِى الدِّينِ راجع به عقيده است ، نه پذيرش إسلام در ظاهر أمر\r\nو اين معنى  لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ  « 1 » است . دين مجموع دستورات و فرامينى است كه از عقيده سرچشمه مىگيرد ؛ و در عقيدهء إنسان إكراهى نيست . أصلًا دين قابل إكراه نيست . عقيدهء قلبى قابل إكراه نيست .\r\n لا إِكْراهَ  ، يا جملهء إخباريّه است يا إنشاء است . يعنى نبايد إكراهى در عقيده باشد . بايد مقدّماتى فراهم كرد تا اينكه عقيده إصلاح گردد ؛ ولى خود عقيده بنا به إكراه پيدا نمىشود ، و نبايد پيدا شود .\r\nسپس مىفرمايد :  قَدْ تَبَيَّنَ الرُّشْدُ مِنَ الْغَيِّ  . يعنى با وجود و ظهور إسلام و قوانين و أحكام آن ، رشد از غىّ جدا شد و در دو صفّ متمايز قرار گرفت . هدايت از ضلالت متمايز گشت و در صفّ مقابل قرار گرفت .\r\nكسانى كه مىگويند از  لا إِكْراهَ فِي الدِّينِ  استفاده مىشود كه منظور إسلام اينست كه : در دين هيچ إكراهى نيست ؛ يعنى مردم هر فكر و هر دينى كه مىخواهند براى خود بپسندند ، بپسندند ؛ يهودىّ باشند ، نصرانىّ باشند ، هر مرامى مىخواهند داشته باشند داشته باشند ، حرف آنها غلط است .\r\nإسلام مىگويد : إنسان فقط بايد إسلام داشته باشد .  وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ  « 2 »  إِنَّ الدِّينَ عِنْدَ اللَّهِ الْإِسْلامُ  . « 3 »\r\nإسلام براى تربيت مردم است ؛ براى دعوت به حقّ و توحيد است . و أفرادى كه مسلمان نيستند أصلًا براى آنها ارزش قائل نيست . تمام جهادها براى دعوت آنها به فطرت توحيد است ؛ و لذا با يهود و نصارى كه داراى توحيد\r\n\r\n\r\n","description":"","footnote":"\r\n( 1 ) صدر آيه 256 ، از سورهء 2 : البقرة\r\n( 2 ) آيه 85 ، از سورهء 3 : ءَال عمران\r\n( 3 ) صدر آيه 19 ، از سورهء 3 : ءَال عمران\r\n","page_name":" 233 ","page_number":247},
  {"content":"\r\n\r\nهستند در جهاد تخفيف قائل است و آنها را اگر إسلام نياورند ، با گرفتن جِزْيه بر همان مرام أوّليّهء خود آزاد مىگذارد و نمىكشد .\r\nمعنى آيه اين نيست كه شما در هر مرامى كه ميخواهيد آزاديد ؛ هر عقيده‌اى كه انتخاب كنيد مختاريد ! وقتى خداوند إسلام را حقّ مىداند ، توحيد را حقّ مىداند و بس ، و رسالت رسول الله را حقّ مىداند و بس ، ديگر در اين صورت نمىتواند إجازه دهد كه أفراد دنبال هر مرام و هر عقيده و هر آئينى بروند . اين كلام خلاف ضرورت إسلام است .\r\n لا إِكْراهَ فِي الدِّينِ  معنيش اينست كه : در عقيدهء باطنى و قلبى أفراد إجبار و إكراهى نيست ؛ يا إخبار از اين معنى است كه : فردى كه إسلام آورد عقيدهء باطنى او هر چه باشد به آن دسترسى نيست . پس معنى آيه اينچنين نيست كه إنسان در هر مرامى آزاد است ، بلكه مفاد و تفسيرش اين است كه : بعد از اينكه غىّ از رشد جدا شد و ضلالت از هدايت متمايز گشت ، آن كسى كه دنبال غىّ و ضلالت مىرود خودش بين خود و خدا به آثار و عواقب وخيم آن مىرسد ، و آن كسانى كه به رشد رسيده‌اند ، آنها دنبال حقيقت و سعادت مىروند .\r\nو در مقابل اينها أفرادى هستند كه مىگويند : خير ، دين ، دين إكراه است و حتماً بايد كه مردم با إكراه و اضطرار و إجبار إسلام بياورند . و دليلش آيات جهاد است كه أمر به قتال با مشركين مىكند :  وَ قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً  « 1 » و بطور كلّى حيات إسلام بر أساس جهاد است . آنوقت چگونه مىتوان گفت : إسلام دينى است كه در آن إكراه نيست . مگر إكراه از اين بالاتر مىشود كه با شمشير بيايند و إنسان را وادار بر دينى كنند ؟ !\r\nإمام سجّاد عليه السّلام در خطبه‌اى كه در شام و در حضور يزيد خواندند ، مىفرمايد : من فرزند آن كسى هستم كه آن قدر شمشير بر خَراطيم عرب زد تا شهادت به‌لَا إلَهَ إلَّا اللَهُ دادند\r\n\r\n\r\n","description":"","footnote":"\r\n( 1 ) . قسمتى از آيه 36 ، از سورهء 9 : التّوبة .\r\n","page_name":" 234 ","page_number":248},
  {"content":"\r\n\r\nخراطيم جمع خرطوم به معنى بينى است . يعنى آن قدر شمشير بر دماغها و بينىهاى مردم كوبيد تا اينكه گفتند : لَا إلَهَ إلَّا اللَهُ . أمير المؤمنين عليه السّلام بايد با شمشير بر خراطيم آنها بكوبد تا شهادت به توحيد بدهند ! زيرا صاحبان خراطيم ، بهائم و درندگانى هستند كه بجز كوبيدن شمشير بر خرطوم آنها راه ديگرى نيست .\r\nوقتى راه سعادت ، راه توحيد و إسلام و بهرهء از اين مواهب عاليه است ، و آنها از اين راه مىگريزند و حاضرند به هر دنائت و خَساست و رذالتى تن بدهند تا إسلام نياورند ، بايد آنها را با شمشير راست كرد ؛ و آنقدر شمشير بر خرطومشان كوبيد تا اينكه در طريق مستوى قرار گيرند . دين حقّ اينچنين دينى است !\r\nجهاد از أركان إسلام است ، و عزّت إسلام به جهاد است ؛ و اين أمر مسلّم است . پس در اينكه حتماً مردم بايد مسلمان بشوند و دين ، دين إسلام است (  إِنَّ الدِّينَ عِنْدَ اللَّهِ الْإِسْلامُ  ) « 1 » شكّى نيست ؛ و جهاد هم از أركان ضروريّه و ثابت است . و لذا اين آيه ناسخ آيه  لا إِكْراهَ فِي الدِّينِ  نخواهد شد ، كما اينكه بعضى از مفسّرين اينطور پنداشته اند .\r\nگفته‌اند :  لا إِكْراهَ فِي الدِّينِ  صحيح است ، أمّا اين آيه در بَدو إسلام بود ؛ ولى بعداً آياتى آمد ، مانند :  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ  « 2 » يا آيه :  وَ اقْتُلُوهُمْ حَيْثُ وَجَدْتُمُوهُمْ  « 3 » « هرجا مشركى يافتيد بكشيد . » كه آيه  لا إِكْراهَ فِي الدِّينِ  را نسخ كرد\r\n\r\n\r\n","description":"","footnote":"\r\n( 1 ) . صدر آيه 19 ، از سورهء 3 : ءَال عمران\r\n( 2 ) آيه 29 ، از سورهء 9 : التّوبة\r\n( 3 ) قسمتى از آيه 89 ، از سورهء 4 : النّسآء\r\n","page_name":" 235 ","page_number":249},
  {"content":"\r\n\r\nاين استدلال تمام نيست ، و اين آيات ناسخ نيستند .  لا إِكْراهَ فِي الدِّينِ  راجع به عقيدهء باطنى است ، نه أحكام ظاهرى . در أحكام ظاهرى و پذيرش حكومت إسلام و گردن نهادن به ولايت فقيه و محكمهء إسلام و فتواى فقيه همه بايد تسليم باشند و نمىتوانند چون و چرا كنند .\r\n لا إِكْراهَ فِي الدِّينِ  در مقام عقيدهء قلبى است و هيچ منافاتى با قتال ندارد . و آيات :  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ  ، و يا  قاتِلُوا الْمُشْرِكِينَ كَافَّةً  و أمثال آن اگر ناسخ  لا إِكْراهَ فِي الدِّينِ  بوده باشند بايد ناسخ مبدأ حكمش باشند حكمى كه نسخ مىكند حكمى را ، ملاك آن حكم را هم نسخ مىكند ؛ مبدأ و منشأ آن حكم را هم نسخ مىكند ؛ در حالى كه خداوند علّت  لا إِكْراهَ فِي الدِّينِ  را  قَدْ تَبَيَّنَ الرُّشْدُ مِنَ الْغَيِّ  قرار داده است .\r\nچرا إكراه در دين نيست ؟ زيرا بعد از اين آيات ظاهرات و أدلّه و بيّنات ، ديگر راه رشد از راه غىّ جدا شده است . و در اين صورت ديگر إكراه معنى ندارد ، و خود به خود قلبهاى مريض از قلبهاى سالم و راشد متمايز شده ، و در دو صفّ متقابل قرار گرفته‌اند .\r\nو اين مطلب (  قَدْ تَبَيَّنَ الرُّشْدُ مِنَ الْغَيِّ  ) قابل نسخ نيست و هيچگاه برداشته نمىشود . آيات محكمات قرآن و أخبار مبيَّنهء شرع قابل نسخ نيست ؛ و وقتى قابل نسخ نبود حكمى هم نمىتواند لآ إِكْرَاهَ فِى الدِّينِ را كه بر مبناى  قَدْ تَبَيَّنَ الرُّشْدُ مِنَ الْغَيِّ  است بردارد .\r\nو على هذا ،  لا إِكْراهَ فِي الدِّينِ  بر موطن خود باقى است ، و آيات جهاد هم بجاى خود باقى خواهد بود و هيچكدام تصادمى با يكديگر ندارند .  لا إِكْراهَ فِي الدِّينِ  راجع به أعمال قلبى و اعتقاد باطنى است ؛ هر كس هر عقيده‌اى ميخواهد داشته باشد إكراهى نيست .  وَ قاتِلُوا الْمُشْرِكِينَ كَافَّةً  در أحكام ظاهر و تسليم شدن به حكم إسلام است و إقرار و اضطرار و إجبار به قبول إسلام است .\r\nدين إسلام دينى است جهانى و عمومى ، و مردم طَوعاً يا كُرهاً بايد\r\n\r\n","description":"","footnote":"","page_name":" 236 ","page_number":250},
  {"content":"\r\n\r\nمسلمان شوند . اين است أبديّت إسلام و حقيقت إسلام كه از نقطهء نظر باطن ، فقط دعوت مىكند به زنده شدن دلها . أمّا از عقيدهء باطن تفتيش نمىكند و به آن دست نمىزند و كار ندارد ؛ و از نقطهء نظر ظاهر به أشدّ مراتب پاسدار حفظ قوانين و أحكام إسلام است . اين بود حقّ دوّم از حقوقى كه رعيّت بر والى دارد .\r\n\r\nسوّمين حقّ رعيّت بر ولات ، مراقبت در بهداشت بدنى و روحى است\r\nأمّا حقّ سوّم : رسيدگى والى به امور رعيّت از جهت تأمين نيازمنديهاى جسمى و روحى است . تأمين نيازمنديهاى جسمى بر عهدهء حاكم است و بايد أفراد را زير نظر بگيرد . فقراء را بشناسد ؛ زكات را جمع آورى كند ؛ از أغنياء بگيرد و به فقراء و مستمندان قسمت كند . اين حقّ رعيّت و لازم بر فقيه است . آنچه رعيّت در بقاء جسم و سلامت خود ، از لباس و مسكن و بهداشت و حفظ الصّحّة و دفع امراض و بيماريها و آنچه بطور كلّى بدان نيازمند است ، بايد توسّط حكومت إسلام بنحو أحسن و أتقن و أصلح تأمين شود . و حاكم بايد به أفرادى كه پير مىشوند و از كار مىافتند و قدرت بر كار ندارند از بيت المال بپردازد ، و از غنائم به آنها ببخشد . و خلاصه از صدقاتى كه مسلمانها جمع آورى ميكنند زندگى آنها را تأمين كند . همچنين رسيدگى به معلولين و مرضائى كه نمىتوانند خودشان را إداره كنند به عهدهء اوست .\r\nرسول خدا صلّى الله عليه و آله و سلّم مىفرمايد : أَنَا وَارِثُ مَنْ لَا وَارِثَ لَه . كسى كه بميرد و مالى باقى گذارد ، من وارث آن مال هستم . و ديهء آن شخص كه بميرد و وارثى ندارد كه ديه‌اش به او برسد ، از آنِ من است . و اگر متوفّى ديه‌اى بر عهده‌اش باشد و وارثى نداشته باشد تا بپردازد ، من آن ديه را مىپردازم . زيرا كسى كه فوت كند و ديه‌اى بر عهده‌اش باشد ، به مجرّد مردن ، پرداخت آن حالّ ميگردد و بايد فوراً پرداخته شود . أفراد بايد بيايند و از اين شخص ديه بگيرند . در اينجا مىآيند و ديه را از حاكم مىگيرند ، زيرا حاكم وارث آن كسى است كه وارث ندارد . و ديه‌اى كه بايد ورّاث بپردازند به حاكم تعلّق ميگيرد .\r\n\r\n","description":"","footnote":"","page_name":" 237 ","page_number":251},
  {"content":"\r\n\r\nمعنى أَنَا وَارِثُ نه اينست كه من شخصاً وارثم ، بلكه به عنوان ولايت ، و به عنوان ولايت فقيه و ولايت إمام و رسول الله ، تمام آن أموالى كه بى سرپرست و بدون مالك است بايد به بيت المال برسد و قسمت شود ؛ و من عهده دار تقسيم و تنظيم آن هستم .\r\nالسُّلْطَانُ وَلِىُّ مَنْ لَا وَلِىَّ لَهُ ، و السُّلْطَانُ وَارِثُ مَنْ لَا وَارِثَ لَهُ نيز همين معنى را مىرساند كه : بر عهدهء حاكم است كه نقاط ضعف در ميان مردم را ترميم كند و هر پيرمرد از كار افتاده ، أعمّ از مسلمان و ذمّى را دستگيرى نمايد . زيرا همينطور كه حكومت إسلام موظّف به نگهدارى و پاسدارى از مسلمانان است ، موظّف و متعهّد به نگهدارى أهل ذمّه نيز مىباشد .\r\nاگر بعضى از أفراد أهل ذمّه پير و از كار افتاده و يا مريض و زمينگير گشتند ، و يا نابينا شدند و از عمل ايستاده و احتياج به صدقه پيدا كردند ، ديگر لازم نيست كه أهل ملّت آنها يعنى خصوص يهوديان و مسيحيان و زرتشتيان به آنها صدقه بدهند ، حاكم إسلام صدقه را از ملّت آنها بر مىدارد و از بيت المال مسلمين به آنها كمك مىكند تا سرحدّى كه خودكفا گردند .\r\nاگر زنى شوهرش بميرد و بيوه شود ، اگر طفلى پدرش بميرد و يتيم شود ، مراقبت از تمام اينها بر عهدهء حاكم إسلام است . او بر يك أساس بسيار صحيح و درست و استوار بايد به همهء اينها رسيدگى كند ؛ و اين خود چندين وزارتخانه مىطلبد .\r\nو از جمله كتابهايى از كتب سابقين كه در اين زمينه نوشته شده و كيفيّت پياده كردن اين أحكام را تا سطح پائين بيان كرده است ، كتاب « أحكام السّلطانيّة » فرّآء و « أحكام السّلطانيّة و الولايات الدّينيّة » ماوردى است ؛ و خوب كيفيّت تشكيلات و رسيدگى به اين امور را بيان كرده است .\r\n\r\nدر إسلام محكمه شخصى براى بعضى أفراد نيست ، همه در تحت قانون تساوى دارند\r\nإسلام براى ملّت خود چه مسلمان و چه ذمّى از نقطهء نظر حقوق ( حقوق واجب ) يك رويّه و مَمشى را در نظر گرفته است . مثلًا اگر يك فرد ذمّى آمد و از\r\n\r\n","description":"","footnote":"","page_name":" 238 ","page_number":252},
  {"content":"\r\n\r\nيك نفر مسلمان شكايت كرد محكمهء خاصّى براى اين مسأله ندارد ؛ همان محكمهء عامّ و ولايت فقيه است .\r\nشخص ذمّى مىآيد ، مسلمان هم مىآيد ، فرد ضعيف مىآيد ، قوىّ و صاحب شوكت و اعتبار هم مىآيد . هيچ تفاوت و تمايزى در ميان أفراد نيست . إسلام براى بعضى أفراد حكم خاصّ قرار نداده ، و جرم بعضىها را نبخشيده است . محكمهء خاصّ براى جنايت قرار نداده است كه مثلًا أفراد متمايزى كه در سطح بالا هستند ، مثل وزراء و استانداران يك محكمهء خاصّى داشته باشند و اگر جنايتى كردند در آن محكمه محاكمه شوند ؛ بلكه محكمه ، محكمهء عمومى است و ولىّ فقيه مدام بايد به آنها مراجعه كند و كار آنجا را مورد بررسى قرار دهد ؛ يا توسّط أفرادى كه ولىّ فقيه مىگمارد بازرسى شود .\r\nمحكمهء خاصّ براى هيچ فردى از أفراد مملكت نيست و جرمى هم بخشيده نمىشود . فلان كس وزارت دارد ، وكالت دارد ، مسؤوليّت دارد ، براى استقلال در عمل بايد به او مصونيّت داد ، اين حرفها نيست . هر كس كه نسبت به ديگرى تعدّى كند ، آن شخص مدّعِى به حاكم مراجعه مىكند و مدّعَى عليه را حاكم نزد خود ميطلبد ، بدون هيچ حجاب . حال بين اين دو نفر زمين تا آسمان تفاوت باشد ! يك نفر رعيّت كه نازلترين مرتبه از شؤون اجتماعى را دارد و شكايت مىكند از آن أمير و استاندار و فرماندارى كه در آن شهر آمده است ، شكايتش مانند سائر شكايات رسيدگى مىشود و از بين نمىرود . محكمهء خاصّ هم نيست ، همان محكمهء عمومى است ؛ و حاكم ، اين شخص شاكى و آن شخصى كه از او شكايت شده است هر دو را در برابر خود حاضر مىكند بدون اينكه به يكى بيشتر نگاه كند به يكى كمتر ، به يكى سلام كند به ديگرى نكند ، هر دو را در مقابل خود بدون هيچ تفاوت لحاظ مىكند و در ميان آن دو تن حكم به حقّ مىكند .\r\nسيرهء أمير المؤمنين عليه السّلام و رسول خدا صلّى الله عليه و آله در اين\r\n\r\n","description":"","footnote":"","page_name":" 239 ","page_number":253},
  {"content":"\r\n\r\nمسأله بسيار روشن است . يك نفر يهودى عليه أمير المؤمنين عليه السّلام مدّعِى شد كه زره آن حضرت مال اوست . هر دو با هم نزد شريح قاضى رفتند و او بين آن دو حكم كرد . جالب اينكه أمير المؤمنين عليه السّلام با اينكه خليفهء وقت بود و حاكم بر مسلمين بود ، و خود او شريح را به قضاوت منصوب نموده بود و قاضى زير دست او به حساب مىآمد ، و با اينكه مدّعِى فرد يهودى و در ذمّهء إسلام بود ، در عين حال نفرمود : شأن و رتبهء من إيجاب مىكند كه در يك چنين محكمه‌اى حضور نيابم ، و أصلًا چرا بايد اين مسأله به محكمه كشيده شود ؟ ! من خود مظهر عدل و دادم ، و خود فارق بين حقّ و باطلم . خير ! تمام اين مطالب بايد در محكمهء إسلام دور ريخته و كنار گذاشته شود .\r\n\r\nداستان سوادة بن قيس شاهد ديگرى است بر اين مطالب\r\nداستان سَوادَة بن قَيس كه قريب زمان رحلت حضرت رسول أكرم صلّى الله عليه و آله اتّفاق افتاد شاهد ديگرى است . هنگامى كه رسول خدا صلّى الله عليه و آله بالاى منبر بودند و فرمودند : هر كس كه حقّى بر من دارد بيايد حقّ خود را از من بگيرد ! اگر كسى مالى از من مىخواهد يا جنايتى به او وارد كردم بيايد و قصاص كند ! سَوادَة بن قيس آمد و ادّعائى كرد كه داستانش در تمام كتب آمده است .\r\nاينها خوب روشن مىكند كه پيغمبر أكرم صلّى الله عليه و آله و سلّم كه أشرف كائنات است ، و در مقابل حكم پروردگار به اندازهء سر سوزنى تجاوز و تخطّى نمىنمايد و مزيّت و برترى بر خلاف مسير حقّ ندارد و نبايد داشته باشد ، واقعاً خودش را در پيش پروردگار مسؤول مىبيند كه از دنيا برود و أمانت كسى را نداده باشد ؛ يا وعده‌اى كه به كسى داده است انجام نداده باشد ؛ يا اينكه مثلًا شلّاقى به كسى زده و جنايتى به كسى وارد آورده و او هم قصاص نكرده باشد .\r\nاين است حقيقت ولايت فقيه و ولايت إمام و أساس دستگاه حاكم إسلام كه در اين جلسات عنوان و مطرح شد .\r\n\r\n","description":"","footnote":"","page_name":" 240 ","page_number":254},
  {"content":"\r\n\r\nدر اينجا بحث و گفتار ما دربارهء ولايت فقيه به پايان مىرسد . مجموع اين جلسات 48 جلسه بود ؛ و با اينكه مطالب روشن و واضح بيان شد و دقّت كافى به عمل آمد ، معذلك مطالب متراكم بود . و اگر ميخواستيم اين مطالب را مختصر كنيم شايد مُخلّ به مقصود مىبود ، و اگر مىخواستيم مفصّل‌تر بيان كنيم و در هر يك از اينها در شقوق و فروع آن وارد شويم ، آن هم خيلى به طول مىانجاميد . الحَمد لِلّه حدّ وسط رعايت شد ، و خداوند علىّ أعلَى توفيق عنايت فرمود تا در اين ساعت كه دو ساعت از آفتاب گذشتهء روز 21 ماه ذى الحجّة 1410 هجرىّ قمرىّ است اين مطالب خاتمه پيدا كرد .\r\nاللَهُمَّ صَلِّ عَلَى مُحَمَّدٍ وَ ءَالِ مُحَمَّد .\r\n\r\n","description":"","footnote":"","page_name":" 241 ","page_number":255},
  {"content":"\r\n . \r\n","description":"","footnote":"","page_name":" 242 ","page_number":256},
  {"content":"\r\n . \r\n","description":"","footnote":"","page_name":" 243 ","page_number":257},
  {"content":"\r\n . \r\n\r\n","description":"","footnote":"","page_name":" 244 ","page_number":258}
  ]