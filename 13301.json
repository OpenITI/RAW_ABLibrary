[
  {"content":"\r\n\r\nتربت پاكان قم\r\nشرح حال مدفونين در سرزمين قم\r\nجلد دوم\r\nتأليف : عبد الحسين جواهر كلام\r\n\r\n","description":"","footnote":"","page_name":" 681 ","page_number":1},
  {"content":"\r\n\r\nجواهر كلام ، عبد الحسين\r\nتربت پاكان قم : شرح حال مدفونين در سرزمين قم تأليف عبد الحسين جواهر كلام . - قم : انصاريان ، 1424 - 1382 .\r\n4 ج . ( 2576 ص ) : مصور ، عكس .\r\nIsbn vol . 2 : 964 - 438 - 551 - 9\r\nكتابنامه .\r\n1 . مجتهدان و علماء - قم - سرگذشتنامنه . 2 . آرامگاهها - ايران - قم ( استان ) .\r\n3 . زيارتگاههاى اسلامى - قم . الف . عنوان .\r\n4 ت 9 ج / 2 / bp 55\r\n996 / 297\r\n1382\r\nتربت پاكان قم\r\nجلد دوم\r\n\" شرح حال مدفونين در سرزمين قم \"\r\nمؤلف : عبد السحين جواهر كلام\r\nناشر : انتشارات انصاريان - قم\r\nچاپ اول 1382 - 2004 - 1424\r\nچاپخانه : نگين - قم\r\nشمارگان : 2000 جلد\r\nتعداد صفحات ج 2 : 648 ص .\r\nقطع : وزيرى\r\nشابك ج 2 : 9 - 551 - 438 - 964\r\nشابك دوره : 2 - 546 - 438 - 964\r\nكلية حقوق براى ناشر محفوظ است\r\nانتشارات انصاريان\r\nقم - جمهورى اسلامى ايران\r\nخيابان شهدا - كوچه 22\r\nص . پ 187\r\nتلفن : 7741744 ( 251 ) ( 98 ) دورنما : 7742647\r\nپست الكترونيك : ansarian @ noornet . ner\r\nwww . ansariyan . org \u0026 www . ansariyan . net\r\n\r\n","description":"","footnote":"","page_name":" 682 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 683 ","page_number":3},
  {"content":"\r\n . \r\n","description":"","footnote":"","page_name":" 684 ","page_number":4},
  {"content":"\r\n\r\nاهداء\r\nبه تربت عطر آگين مهر ومحبت\r\nعشق ومهربانى\r\nبه نخستين آموزگار ، وگرانترين ياگار\r\nمدفونين در سرزمين پاك قم\r\nمادر عزيزم ، خانم زهرا جواهرى ، نوادهء شيخ الفقاء والمجتهدين شيخ محمد حسن نجفى \" صاحب جواهر \" ونبيرهء آيت الله ، عارف ربانى سيد مهدى بحرر العلوم طباطبائى ، متوفاى 24 / رمضان / 1417 ق در قم ، ومدفون در قبرستان حاج شيخ \" نو \" .\r\nثواب اين جلد را به روان پاكش تقديم مى دارم .\r\nفرزندت\r\nعبد الحسين\r\n\r\n","description":"","footnote":"","page_name":" 685 ","page_number":5},
  {"content":"\r\n . \r\n","description":"","footnote":"","page_name":" 686 ","page_number":6},
  {"content":"\r\n\r\n\r\n[ جلد دوم 
  ]\r\n\r\nفهرست\r\nر شيخ راضى تبريزى نجفى 701\r\nسيّد رضا آل محمّد طالقانى 705\r\nميرزا رضا اهرى « باغميشه‌اى » 706\r\nسيّد رضا باقرمنش قمى « ثابت » 708\r\nسيّد رضا برقعى قمى 710\r\nسيّد رضا بهاء الدينى 712\r\nسيّد رضا تفرشى همدانى 721\r\nسيّد رضا جاپلقى 722\r\nميرزا رضا حكمت شيرازى « سردار فاخر » 723\r\nشيخ رضا خميرانى رشتى 725\r\nاستاد رضا روزبه 725\r\nسيّد رضا صدر 730\r\nسيّد رضا علما قمى 735\r\nميرزا رضى زنوزى تبريزى 737\r\nسيّد رضى الدّين وحيدى شبسترى 739\r\n\r\n","description":"","footnote":"","page_name":" 687 ","page_number":7},
  {"content":"\r\n\r\nميرزا رفيع الدّين تبريزى « نظام العلماء » 741\r\nشيخ روح اللّه كمالوند خرم‌آبادى 744\r\nشيخ ريحان اللّه گلپايگانى « نخعى » 746\r\nز سيّد زكريا قزوينى 753\r\nشيخ زين الدّين شريعتى زنجانى 754\r\nشيخ زين العابدين ابهرى « امام » 755\r\nسيّد زين العابدين كاشانى 758\r\nسيّد زين العابدين يثربى قمى 761\r\nس سام ميرزا شاه صفى اول 763\r\nشيخ سلمان خاقانى 766\r\nش شيخ شجاع الدّين جليلى كرمانشاهى 769\r\nسيّد شرف الدّين طالقانى 771\r\nشيخ شعبان راسخى لنگرودى 772\r\nميرزا شفيع ساعد الملك تبريزى 773\r\nسيّد شمس الدّين ابهرى 774\r\nسيّد شمس الدّين احمدى بروجردى 776\r\nشيخ شهاب الدّين اشراقى قمى 778\r\nسيّد شهاب الدّين مرعشى « آقا نجفى » 779\r\nشيخ شهاب الدّين مصطفوى همدانى 783\r\n\r\n","description":"","footnote":"","page_name":" 688 ","page_number":8},
  {"content":"\r\n\r\nشيخ شهاب الدّين نراقى كاشانى 785\r\nمير شهاب الدّين نيريزى 786\r\nص شيخ صابر كره‌رودى اراكى 789\r\nميرزا صادق تبريزى 790\r\nصادق جوادى خرم‌آبادى 803\r\nسيّد صادق حسينى رشتى 804\r\nسيّد صادق روحانى قمى 806\r\nشيخ صادق سربندى بروجردى 808\r\nشيخ صادق شيرازى 811\r\nميرزا صادق طاهباز تبريزى 812\r\nشيخ صادق فراحى خوئى 813\r\nشيخ صادق نصيرى سرابى 814\r\nسيّد صدر الدّين تنكابنى 816\r\nسيّد صدر الدّين صدر 816\r\nشيخ صدر الدّين صمدى لنكرانى 824\r\nض شيخ ضياء الدّين جوادى ابهرى 827\r\nسيّد ضياء الدّين خوانسارى « كاشفى » 828\r\nط سيّد طالب خرسان 831\r\n\r\n","description":"","footnote":"","page_name":" 689 ","page_number":9},
  {"content":"\r\n\r\nع سيّد عباد على هندى 837\r\nشيخ عباس ايمانى جهرودى قمى 838\r\nسيّد عباس تقوى قزوينى 839\r\nشيخ عباس تهرانى 839\r\nشيخ عباس حائرى يزدى 843\r\nسيّد عباس داعى الاسلام همدانى « دعوتى » 844\r\nعباس راسخى نجفى « گيلانى » 851\r\nشيخ عباس شيرازى رفسنجانى 853\r\nميرزا عباس صفاء السلطنه نائينى ( صفا ) 855\r\nشيخ عباس طسوجى 856\r\nعباس طلائيان 857\r\nميرزا عباس عشقى بحرينى 858\r\nشيخ عباس على اسلامى سبزوارى 859\r\nشيخ عباسعلى شاهرودى 861\r\nشيخ عباسعلى محقق خراسانى 863\r\nميرزا عباسعلى نجفى اروميه‌اى 865\r\nسيّد عباس فقيه مبرقع قمى 866\r\nشيخ عباس فيض قمى 867\r\nعباس كتابدار قمى « خادم » 870\r\nشيخ عباس مستقيم قمى 870\r\nسيّد عباس ملكى طسوجى 871\r\nسيّد عباس مهرى 873\r\nسيّد عباس ميرزاده اهرى 875\r\n\r\n","description":"","footnote":"","page_name":" 690 ","page_number":10},
  {"content":"\r\n\r\nعباس ميرزا ملك‌آرا قاجار 876\r\nسيّد عبد الباقى رشتى « شريف العلماء » 877\r\nميرزا عبد الجواد كلباسى اصفهانى 879\r\nسيّد عبد الحجة ايروانى « تبريزى » 881\r\nسيّد عبد الحجة بلاغى نائينى « حجت » 882\r\nعبد الحسين آيتى تفتى 885\r\nشيخ عبد الحسين بروجردى « صاحب الدارى » 890\r\nشيخ عبد الحسين بقّال 892\r\nشيخ عبد الحسين تبريزى « غروى » 895\r\nسيّد عبد الحسين خردمند تهرانى 901\r\nسيّد عبد الحسين خسروى همدانى 903\r\nشيخ عبد الحسين رضوى هشترودى 903\r\nسيّد عبد الحسين سيّدى قمى 911\r\nشيخ عبد الحسين شرع الاسلام نجفى 912\r\nشيخ عبد الحسين صادقى لاهيجانى « رئيس العلماء » 913\r\nسيّد عبد الحسين طاهرى قمى 914\r\nشيخ عبد الحسين فقيهى گيلانى 914\r\nشيخ عبد الحسين معين الشعراء قمى 917\r\nميرزا عبد الحسين نائينى « بقائى » 918\r\nعبد الحسين نزهتى قمى 919\r\nشيخ عبد الحسين وكيلى قمى 921\r\nميرزا عبد الرحمن بروجردى 925\r\nشيخ عبد الرحمن حيدرى ايلامى 926\r\nشيخ عبد الرّحمن صالحى لرستانى 927\r\nشيخ عبد الرحيم ربّانى شيرازى 928\r\n\r\n","description":"","footnote":"","page_name":" 691 ","page_number":11},
  {"content":"\r\n\r\nسيّد عبد الرحيم شوكى 931\r\nشيخ عبد الرحيم مدرس تبريزى 931\r\nميرزا عبد الرحيم نهاوندى 933\r\nشيخ عبد الرحيم نيّرى بروجردى 934\r\nشيخ عبد الرزاق خائف قمى 936\r\nشيخ عبد الرسول قائمى اصفهانى 937\r\nشيخ عبد الستار اسلامى آبادانى 939\r\nعبد الصاحب صفائى قمى « حائرى » 941\r\nسيّد عبد العزيز طباطبائى يزدى 943\r\nعبد العلى سلام فايز تبريزى 949\r\nشيخ عبد العلى شريفى كابلى 950\r\nشيخ عبد العلى مشايخى اراكى « حاج آقا » 951\r\nشيخ عبد العلى نطنزى « صدر العلماء » 952\r\nسيّد عبد الغنى اردبيلى 953\r\nشيخ عبد القدوس كرمانشاهى 954\r\nسيّد عبد الكريم انوارى اردبيلى 955\r\nشيخ عبد الكريم حائرى يزدى 955\r\nشيخ عبد الكريم خوئينى زنجانى 963\r\nسيّد عبد الكريم غيرت كرمانشاهى 967\r\nشيخ عبد الكريم كريمى اصل هشترودى 968\r\nسيّد عبد الكريم كشميرى 969\r\nشيخ عبد اللطيف سمامى حائرى 978\r\nشيخ عبد اللطيف مجد الواعظين اردبيلى 982\r\nشيخ عبد اللّه آل آقا كرمانشاهى 984\r\nسيّد عبد اللّه بحرانى حائرى 985\r\n\r\n","description":"","footnote":"","page_name":" 692 ","page_number":12},
  {"content":"\r\n\r\nشيخ عبد اللّه جوادى ابهرى 986\r\nشيخ عبد اللّه شهيدى قزوينى 988\r\nسيّد عبد اللّه قاهانى « صدر عراقى » 989\r\nشيخ عبد اللّه قمى 991\r\nشيخ عبد اللّه گشايشى اهرى 992\r\nشيخ عبد اللّه لنكرانى 992\r\nميرزا عبد اللّه مجتهدى سرابى 994\r\nسيّد عبد اللّه موسوى شبسترى 996\r\nشيخ عبد اللّه مهدوى شاهرودى 999\r\nملّا عبد اللّه واعظ طالقانى 1000\r\nميرزا عبد المحمّد الهامى اسكوئى 1001\r\nسيّد عبد المطلّب بهبهانى 1002\r\nسيّد عبد المطلّب جزائرى « آل مهدى » 1003\r\nسيّد عبد المطلب شيرازى 1005\r\nميرزا عبد المطلب فقيه اردوبادى 1005\r\nشيخ عبد المنعم خاقانى 1007\r\nشيخ عبد الوهاب روحى يزدى 1008\r\nشيخ عبد الهادى قمى « حاج آخوند » 1009\r\nشيخ عز الدّين نجفى اصفهانى « مسجد شاهى » 1010\r\nشيخ عزيز اللّه علىمراديان نهاوندى 1013\r\nسيّد عزيز موسوى اردبيلى 1015\r\nشيخ عسكرى بروجردى 1016\r\nسيّد علاء الدّين علوى طالقانى 1017\r\nسيّد علم الهدى كابلى « ملايرى » 1018\r\nشيخ على اخوان خراسانى 1021\r\n\r\n","description":"","footnote":"","page_name":" 693 ","page_number":13},
  {"content":"\r\n\r\nسيّد على اشكورى 1022\r\nميرزا على اصغر اشعرى قمى 1024\r\nسيّد على اصغر جاپلقى 1026\r\nسيّد على اصغر خوئى « صادقى » 1027\r\nسيّد على اصغر دربانى قمى ( حاجب التوليه ) 1030\r\nشيخ على اصغر ذكاوتى قراگوزلو « همدانى » 1031\r\nميرزا على اصغر زيبا قمى 1031\r\nشيخ على اصغر شفيعيان همدانى 1033\r\nشيخ على اصغر صالحى كرمانى 1034\r\nسيّد على اصغر طباطبائى بروجردى ( سلطان العلماء ) 1038\r\nسيّد على اصغر عارف بروجردى 1039\r\nشيخ على اصغر فقيهى قزوينى 1040\r\nميرزا على اصغر وثوق 1041\r\nعلى اكبر ارداقى قزوينى 1042\r\nشيخ على اكبر الهيان تنكابنى 1044\r\nميرزا على اكبر اهرى 1047\r\nسيّد على اكبر برقعى قمى 1049\r\nسيّد على اكبر پيشوائى يزدى 1056\r\nميرزا على اكبر تابش اصفهانى 1057\r\nشيخ على اكبر تبريزى « واعظ » 1058\r\nميرزا على اكبر حكمى يزدى « تجلى » 1060\r\nشيخ على اكبر حكيمى يزدى 1066\r\nدكتر على اكبر سياسى 1067\r\nشيخ على اكبر صبورى قمى 1070\r\nعلى اكبر صفارى 1071\r\n\r\n","description":"","footnote":"","page_name":" 694 ","page_number":14},
  {"content":"\r\n\r\nشيخ على اكبر علمى تنكابنى 1072\r\nميرزا على اكبر عماد تبريزى 1072\r\nعلى اكبر قمى « افصحى » 1073\r\nسيّد على اكبر گلستانهء اصفهانى 1077\r\nميرزا على اكبر مجتهدى تبريزى 1079\r\nدكتر على اكبر مجتهدى تبريزى 1080\r\nميرزا على اكبر مظهر همدانى 1081\r\nميرزا على اكبر ملك‌زاده آملى 1084\r\nشيخ على انصارى همدانى 1085\r\nسيّد على بدرى 1086\r\nسيّد على برقعى قمى 1086\r\nسيّد على بطحائى گلپايگانى 1090\r\nشيخ على بوستانى بلتستانى 1091\r\nشيخ على بيانى گيلانى 1092\r\nسيّد على تهجدى ساوه‌اى 1092\r\nسيّد على جزائرى شوشترى 1094\r\nسيّد على حسينى قمى « دشتى » 1095\r\nميرزا على حق‌نويس قمى 1098\r\nشيخ على حيدرى كاشانى 1099\r\nشيخ على خوانسارى « متفقّهى » 1101\r\nسيّد على دعوتى همدانى « داعى » 1102\r\nسيّد عليرضا سعيدى يزدى « ريحان » 1108\r\nعليرضا كاشفى قمى 1113\r\nسيّد على رضا مدرسى يزدى 1115\r\nعليرضا هدايتى قمى « خاموش » 1116\r\n\r\n","description":"","footnote":"","page_name":" 695 ","page_number":15},
  {"content":"\r\n\r\nسيّد على رضوى قمى « قدرت » 1118\r\nميرزا على روحانى نجف‌آبادى 1122\r\nميرزا على رهامى زنجانى 1125\r\nسيّد على سيّد صدر دزفولى 1125\r\nسيّد على شاه چراغى نهاوندى 1127\r\nسيّد على شمس الدينى قمى « پويان » 1128\r\nشيخ على شمس گيلانى « حاج اعتماد » 1130\r\nميرزا على شيرازى « اصفهانى » 1133\r\nشيخ على صفائى حائرى « قمى » 1137\r\nعلى عارفى قمى 1139\r\nشيخ على عاملى « عليكم السلام » 1141\r\nسيّد على علامهء فانى اصفهانى 1141\r\nشيخ على علم الهدى فومنى 1148\r\nشيخ على علما كرمانشاهى دامغانى « واعظ » 1148\r\nسيّد على علوى قزوينى 1149\r\nسيّد على علوى قزوينى « آقابزرگ » 1150\r\nسيّد على علوى كاظمى 1153\r\nميرزا على غروى عليارى 1156\r\nشيخ على قاضى زاهدى گلپايگانى 1172\r\nميرزا على قاضى طباطبائى « تبريزى » 1174\r\nشيخ على قدوسى نهاوندى 1175\r\nشيخ على قديرى اصفهانى 1177\r\nميرزا على قلى شهيدى خوئى 1178\r\nشيخ على قمى ( پايين شهرى ) 1178\r\nشيخ على قمى تهرانى 1179\r\n\r\n","description":"","footnote":"","page_name":" 696 ","page_number":16},
  {"content":"\r\n\r\nشيخ على قوانينى بروجردى 1180\r\nشيخ على كاشانى « فريدة الاسلام » 1181\r\nميرزا على كفائى خراسانى 1182\r\nدكتر على كنى تهرانى 1184\r\nسيّد على كوه‌كمرى تبريزى 1186\r\nشيخ على گنبدى « لطيفى » 1187\r\nشيخ على لاهيجى حائرى 1190\r\nشيخ على محدث‌زاده قمى 1191\r\nشيخ على محمّد خرم‌آبادى « بروجردى » 1193\r\nسيّد على محمّد مجد قزوينى 1194\r\nشيخ على محمّد موحد قمى 1195\r\nعلى مخصوص « كاتب الخاقان » 1196\r\nعلى منظورى حقيقى تفرشى 1197\r\nسيّد على مولانا تبريزى 1199\r\nسيّد على مهدوى قائينى 1203\r\nشيخ على ميرزا جاپلقى 1204\r\nميرزا على ناسوتى يزدى 1205\r\nشيخ على نحوى رامسرى 1206\r\nميرزا على نورمحمّدى تهرانى 1207\r\nميرزا على هاشمى سنجانى « اراكى » 1208\r\nميرزا على هسته‌اى اصفهانى « واعظ » 1209\r\nعماد الدّين دولتشاهى « كرمانشاهى » 1211\r\nشيخ عيسى خوشنويس حائرى 1212\r\nشيخ عيسى لواسانى تهرانى 1212\r\n\r\n","description":"","footnote":"","page_name":" 697 ","page_number":17},
  {"content":"\r\n\r\nغ شيخ غلامحسن صالحى كشميرى 1215\r\nشيخ غلامحسين آل آقا كرمانشاهى « معتمد العلماء » 1216\r\nغلامحسين احتشامى خوئى 1217\r\nشيخ غلامحسين جعفرى همدانى 1218\r\nشيخ غلامحسين دارابى « شرعى » 1220\r\nشيخ غلامحسين عابدى قمى 1221\r\nغلامحسين غفّارى « صاحب اختيار » 1222\r\nشيخ غلامرضا بلاغى بلخى 1223\r\nشيخ غلامرضا خوانسارى « معلّم » 1224\r\nسيّد غلامرضا سعيدى بيرجندى 1225\r\nشيخ غلامرضا قمى « حاج آخوند » 1231\r\nسيّد غلامرضا كسائى تبريزى 1232\r\nشيخ غلامرضا گل‌سرخى كاشانى 1233\r\nشيخ غلامرضا مطهرى نجف‌آبادى 1237\r\nسيّد غلامرضا واعظى قائينى 1237\r\nشيخ غلامعلى روحيان بهبهانى 1240\r\nدكتر غلامعلى شيخ‌نيا « اراكى » 1241\r\nشيخ غلامعلى كمارى تبريزى 1242\r\nف سيّد فاخر موسوى آبادانى 1243\r\nشيخ فاضل لنكرانى « قفقازى » 1245\r\nخانم فاطمه امامى زنجانى 1247\r\n\r\n","description":"","footnote":"","page_name":" 698 ","page_number":18},
  {"content":"\r\n\r\nميرزا فتح اللّه ثقةالاسلام تبريزى 1248\r\nشيخ فتح اللّه شهيدى قزوينى 1249\r\nسيّد فخر الأعلام آيت اللهى شيرازى 1250\r\nسيّد فخر الدّين فيض دزفولى 1251\r\nسيّد فخر الدّين قمى « سيّدى » 1254\r\nشيخ فخر الدّين محسنى بروجردى 1257\r\nميرزا فخر الدّين نراقى كاشانى 1257\r\nشيخ فرج اللّه كاظمى « هرسينى » 1258\r\nفضل اللّه آرتا 1260\r\nسيّد فضل اللّه خوانسارى 1260\r\nميرزا فضل اللّه زنجانى « شيخ الاسلام » 1262\r\nشيخ فضل اللّه محلاتى 1265\r\nشيخ فضل اللّه ناصرى اليگودرزى 1266\r\nشيخ فضل اللّه نورى 1267\r\nسيّد فضل اللّه هاشمى طالخونچه‌اى 1274\r\nشيخ فضل على قزوينى 1275\r\nفيض اللّه سعادت كرمانشاهى 1278\r\nق شيخ قاسم اسلامى 1281\r\nشيخ قدرت اللّه وجدانى فخر سرابى 1284\r\nشيخ قربانعلى ذو القدر زنجانى 1287\r\nشيخ قنبر على توسلى مازندرانى 1288\r\nشيخ قوام اسلامى جاسبى 1289\r\nسيّد قوام الدّين موسوى زنجانى 1291\r\n\r\n","description":"","footnote":"","page_name":" 699 ","page_number":19},
  {"content":"\r\n\r\nشيخ قوام الدّين وشنوه‌اى قمى 1292\r\nك ميرزا كاظم تبريزى 1297\r\nشيخ كاظم زين العابدين 1300\r\nميرزا كاظم شبسترى 1300\r\nسيّد كاظم شريعتمدارى 1306\r\nشيخ كاظم فائق تهرانى 1312\r\nميرزا كاظم قاضى طباطبائى « تبريزى » 1313\r\nكاظم كريمى اراكى « كربلائى كاظم » 1313\r\nسيّد كاظم گلپايگانى « كوشا » 1316\r\nشيخ كاظم ناصح يزدى 1318\r\nكامران ميرزا نايب‌السلطنه قاجار 1318\r\nكريم بوذرجمهرى 1319\r\nسيّد كمال الدّين مرتضوى اصفهانى 1320\r\nسيّد كمال الدّين موسوى شيرازى 1320\r\nل ميرزا لطف‌على شريفى زنوزى 1325\r\nشيخ لطف‌على محقق اردبيلى 1326\r\n\r\n","description":"","footnote":"","page_name":" 700 ","page_number":20},
  {"content":"\r\n\r\n\r\n[ ادامه حرف « ر » 
  ]\r\n\r\nشيخ راضى تبريزى نجفى ( 1325 - 1409 ق )\r\nحاج شيخ راضى نجفى فرزند آيت‌اللّه شيخ محمّد حسين فرزند علامه شيخ محمّد رضا فرزند حاج على تبريزى ، از علماى بزرگ و فقهاى سترگ معاصر بود .\r\nايشان در سال 1325 ق در نجف اشرف ديده به جهان گشود ( چنان كه خود ايشان به نگارنده اظهار داشتند ) .\r\nدر سن كودكى همراه پدر خود به تبريز رفت و در مكتب‌خانهء ميرزا عبد الوهاب شعار ، برخى از مقدمات را فراگرفت . آنگاه دروس ادبيات را نزد علامه شيخ حسن نحوى ، شيخ حسين اهرى و پدر ارجمند خود بياموخت . و قسمتى از دروس را نزد پدرش تلمذ كرد .\r\n\r\n","description":"","footnote":"","page_name":" 701 ","page_number":21},
  {"content":"\r\n\r\nعلامه شيخ راضى در سال 1347 ق جهت ادامهء تحصيلات خود به حوزهء علميهء قم رهسپار شد و در مدرسهء دارالشفا سكونت اختيار نمود .\r\nدروس سطح را نزد علامه ميرزا محمّد همدانى ( مكاسب و كفايه و قسمتى از رسائل ) به پايان برد . و دروس عالى خارج را از محضر آيت‌اللّه حاج شيخ عبد الكريم حائرى يزدى ( خارج كتابهاى طهارة و صلاة و درر الاصول ) ، سيد محمّد تقى خوانسارى ( خارج اصول و فقه و شرح منظومه ) و شيخ ابو القاسم قمى « كبير » ( رياض المسائل ) و دروس اسفار را نزد علامه شيخ محمّد على شاه‌آبادى استفاده نمود .\r\nوى در اثر اشتياق به زيارت عتبات عاليات و شوق تحصيل از فقهاى آن سامان ، در سال 1359 ق به حوزهء كهن نجف اشرف رهسپار شد و از محضر آيات : شيخ ضياء الدّين عراقى ( خارج مكاسب و اصول فقه ) و سيد ابو الحسن اصفهانى ( كتاب الحج ) استفادهء شايان بدست آورد .\r\nدر سال 1265 ق به ايران بازگشت و مجددا در قم سكونت اختيار نمود و به افتخار دامادى علامه شيخ احمد حائرى همدانى - داماد آيت‌اللّه حاج شيخ عبد الكريم حائرى يزدى - نايل آمد . در ضمن در دروس خارج آيت‌اللّه سيد حسين طباطبائى بروجردى شركت جست و خود به تدريس متون كتب درسى پرداخت و در اثر تقاضاى طلاب سالها به تدريس خارج اشتغال داشت .\r\nعلامه تبريزى داراى اجازات اجتهادى از حضرات آيات : سيد محمّد تقى\r\n\r\n","description":"","footnote":"","page_name":" 702 ","page_number":22},
  {"content":"\r\n\r\nخوانسارى ( در سال 1358 ق ) ، سيد ابو الحسن اصفهانى ( 1362 ق ) و سيد حسين طباطبائى بروجردى بود و اجازات روائى ايشان عبارت است از : حاج آقا بزرگ تهرانى ( در سال 1363 ق ) ، سيد محسن طباطبائى حكيم ( در 1363 ق ) و شيخ محمّد تقى فقيه عاملى [ حاريصى 
  ] مىباشند .\r\nدر نجف اشرف دوستى ايشان با آيت‌اللّه سيد محمّد تقى بحر العلوم و آيت‌اللّه شيخ محمّد تقى فقيه عاملى زبان‌زد همگان بود و علاقه تا پايان زندگى همگان ادامه داشت . هنگامى كه آيت‌اللّه بحر العلوم در زمان آيت‌اللّه بروجردى وارد قم مىشوند به مسافرخانه وارد مىشوند كه مورد اعتراض آيت‌اللّه بروجردى قرار مىگيرند . بحر العلوم در جواب مىفرمايند : يا در مسافرخانه مىمانم يا در منزل آقاى شيخ راضى وارد مىشوم ، كه به دستور آيت‌اللّه بروجردى به آقاى تبريزى اطلاع مىدهند و بر ايشان وارد مىشوند .\r\n\r\nاز آثار قلمى ايشان\r\n1 - الذكر الحكيم فى تفسير القرآن الكريم .\r\n2 - الحكمة العملية الكمالية .\r\n3 - الفوائد المنتخبة .\r\n4 - المحاورات الاصولية الضرورية أو واقع الاصول اللفظية ، در سه جلد .\r\n5 - المسائل التداخلية .\r\n6 - الوجيزة فى الاجازة .\r\n7 - تحليل العروة الوثقى ، بحث الاجتهاد و التقليد .\r\n8 - تحليل الكلام فى شرح قضاء شرائع الاسلام ، در 800 صفحه .\r\n9 - حاشية على كتاب الطهارة من رياض المسائل .\r\n10 - خلاصة الكلام فى فقه الاسلام ، در چند جلد .\r\n\r\n","description":"","footnote":"","page_name":" 703 ","page_number":23},
  {"content":"\r\n\r\n11 - داورى وجدان در توحيد .\r\n12 - ديوان شعر .\r\n13 - رسالة فى البيع .\r\n14 - شرح كتاب الطهارة من الشرائع .\r\n15 - طرق الجنة .\r\n16 - طلوع الفجر فى شهادة الامام الحسين عليه السّلام .\r\n17 - عقد اللقاح فى عقد النكاح .\r\n18 - علم حضورى .\r\n19 - غراف الحبر الملتقط من وسائل الشيعة .\r\n20 - قضاء الفطرة فى برهان امامة العترة عليه السّلام ، در دو جلد .\r\n21 - مژده‌هاى شيعه .\r\n22 - منظومة فى المنطق .\r\n23 - نتايج الأفكار ( كشكول ) .\r\nعلامه تبريزى در ساعت هفت بعد از ظهر روز يكشنبه 14 / ذىقعده / 1409 مطابق با 28 / خرداد / 1368 ش پس از چند ماه بيمارى در سن 84 سالگى در يكى از بيمارستانهاى تهران چشم از جهان فروبست . پيكر پاك ايشان صبح روز سه‌شنبه از خيابان چهارمردان تشييع و پس از اداى نماز ميت توسط آيت‌اللّه سيد محمّد رضا گلپايگانى در يكى از حجرات صحن حضرت معصومه عليها السّلام به خاك سپرده شد .\r\nفرزندان ايشان عبارتند از : 1 - آقا محمّد محمود 2 - آقا محمّد مسعود حائرى ، وكيل دادگسترى 3 - آقا محمّد رضا .\r\n\r\n- منابع\r\n1 - آثار الحجة 2 / 92 .\r\n2 - آينهء دانشوران 279 .\r\n\r\n","description":"","footnote":"","page_name":" 704 ","page_number":24},
  {"content":"\r\n\r\n3 - شرح حال مستقلى به قلم شاگرد ايشان ، علامه سيد محمّد على حسينى اصطهباناتى در 16 صفحه ، در ذىحجه / 1406 ق نوشته‌اند استفاده شده است .\r\n4 - گنجينهء دانشمندان 2 / 98 .\r\n5 - نقباء البشر 2 / 717 ( تولد ايشان را سال 1326 ق نوشته‌اند ) .\r\n6 - يادداشتهاى شخصى نگارنده ، در تاريخ 13 / جمادى الاول / 1406 ق در قم با ايشان آشنا شدم و همواره ملازم ايشان شدم و از وى استفاده‌ها نمودم .\r\n\r\nسيّد رضا آل محمّد طالقانى ( ح 1316 - 1418 ق )\r\nحاج سيّد رضا فرزند سيّد صادق آل محمّد طالقانى ، از علماى معاصر قم بود .\r\nوى در حدود سالهاى 1316 ق در طالقان ديده به جهان گشود .\r\nمقدمات را همان‌جا آموخت ، سپس به حوزهء علميهء قم مهاجرت كرد و دروس سطح را از محضر آيات : شيخ حسن فاضل و سيّد محمّد باقر قزوينى بهره‌مند شد .\r\nدروس خارج را از محضر آيات : حاج شيخ عبد الكريم حائرى يزدى ، سيّد محمّد حجت كوه‌كمرى ، سيّد محمّد تقى خوانسارى و سيّد حسين طباطبائى بروجردى استفاده نمود . به اقامهء جماعت ، ارشاد و هدايت اشتغال داشت . سالى چند به تهران مىرفت و به امور مذهبى مىپرداخت . سالهاى آخر عمر خود به قم بازگشت .\r\nآل محمّد ، در زمستان / 1418 ق در قم پس از يك قرن و اندى خدمت ، بدرود حيات گفت . پيكرش در قبرستان باغ بهشت مدفون شد .\r\n\r\n- منابع\r\n1 - آينهء دانشوران 410 .\r\n2 - اطلاعات متفرقه .\r\n3 - گنجينهء دانشمندان 2 / 192 ( نامش را محمّد رضا ثبت كرده است ) .\r\n\r\n","description":"","footnote":"","page_name":" 705 ","page_number":25},
  {"content":"\r\n\r\n\r\nميرزا رضا اهرى « باغميشه‌اى » ( 1314 - 1383 ق )\r\nميرزا رضا فرزند آيت‌اللّه ميرزا على اكبر و نوهء شيخ عبد اللّه اهرى ، از بزرگان و فضلا و سخنوران تبريز بود .\r\nاو در سال 1314 ق در تبريز متولد گرديد .\r\n\r\nدر حوزه تبريز\r\nميرزا رضا پس از طى مقدمات ، شرح لمعه را نزد پدرش آموخت ، و دروس عالى را از محضر آيات : سيد ابو الحسن انگجى و ميرزا رضى زنوزى استفاده نمود ، و به وعظ و ارشاد و هدايت مردم پرداخت ، و نماز جماعت را در مسجد شكلى تبريز بر پا مىنمود .\r\nاز وى كتابى در « مجالس و مواعظ » به‌جاى مانده است .\r\n\r\nدرگذشت و اعقاب\r\nاو در سال 1383 ق در سن 69 سالگى در تبريز درگذشت ، و در قبرستان وادى السلام قم به خاك سپرده شد .\r\nفرزندانش : 1 - آيت‌اللّه شيخ محمّد على اهرى : متولد سال 1346 ق در تبريز ، او ادبيات را نزد شيخ على اكبر نحوى و ميرزا على اصغر باغميشه‌اى تلمذ كرد ، و در سال 1363 ق به قم رهسپار شد ، و شرح لمعه را نزد ميرزا صادق طاهباز و سيد بيوك ششگلانى ، و كفايه را نزد ميرزا محمّد مجاهدى تبريزى و سيد شهاب الدّين مرعشى و رسائل و مكاسب را نزد ميرزا محمّد مجاهدى و سيد حسين قاضى تبريزى تلمذ كرد .\r\nدروس خارج را از محضر آيات : سيد حسين طباطبائى بروجردى ( به مدت\r\n\r\n","description":"","footnote":"","page_name":" 706 ","page_number":26},
  {"content":"\r\n\r\nيازده سال ) ، سيد محمّد داماد يزدى و سيد كاظم شريعتمدارى استفاده نمود .\r\nدر ضمن شرح منظومه و شرح تجريد را از علامه شيخ عبد اللّه جوادى آملى ، و تفسير را به مدت يك سال از سيد محمّد حسين تبريزى « علامهء طباطبائى » استفاده نمود .\r\nشيخ محمّد على اهرى / شيخ على اكبر مهدىپور\r\nوى در سال 1382 ق به تبريز مراجعت كرد ، و به تدريس سطح و اقامهء جماعت اشتغال ورزيد .\r\n\r\nاز آثار قلمى ايشان\r\n1 - حاشيه بر بحث قطع رسائل .\r\n2 - حاشيه بر عروة الوثقى ( استدلالى ) .\r\n3 - حاشيه بر مكاسب .\r\n4 - قاعدة لا ضرر و لا ضرار ( تقريرات داماد يزدى ) .\r\nاما ساير فرزندان ميرزا رضا : 2 - آقا يد اللّه 3 - آقا محسن 4 - آقا مرتضى .\r\n\r\n- منبع\r\nافادات فرزند معظم‌له ، آقاى شيخ محمّد على اهرى .\r\n\r\n","description":"","footnote":"","page_name":" 707 ","page_number":27},
  {"content":"\r\n\r\n\r\nسيّد رضا باقرمنش قمى « ثابت » ( 1343 - 1404 ق )\r\nسيد رضا باقرمنش . پدرش سيد باقر پيشهء مسگرى داشت و زندگىاش با فقر و تنگدستى مىگذشت .\r\nسيد رضا در سال 1343 ق مطابق با 1303 ش در شهر قم متولد گرديد .\r\nاو تحصيلات ابتدايى را در شرايط نامساعد مادى پدرش طى كرد ، نه‌ساله بود كه پدرش درگذشت و مسئوليت زندگى بر دوشش افتاد ، ناگزير ترك تحصيل كرد و به دنبال كار رفت تا درآمدى كسب كند و معيشت خانواده‌اش را تأمين نمايد . بدين جهت چندى در انبار شركت نفت قم كار كرد و مدتى نيز در يكى از دفاتر اسناد رسمى مشغول كار شد .\r\nنامبرده در سال 1329 ش به استخدام ادارهء كل فرهنگ درآمد و به عنوان آموزگار در مدارس به تدريس اشتغال ورزيد ، و ضمن خدمت آموزشى توانست به تحصيل پردازد و دورهء اول متوسطه را به اتمام رساند ، اما ديگر قادر به ادامهء تحصيل نگرديد .\r\nباقرمنش داراى حافظه‌اى قوى بود ، بيشتر قرآن را حفظ داشت ، خط را خوش مىنوشت و در امور حسابدارى بصير بود . مدتى در آموزش و پرورش به عنوان كارپرداز خدمت كرد ، و چندى نيز در كارگزينى انجام‌وظيفه نمود ، و چند سالى نيز مدرسهء ملى « رودكى » را در اختيار داشت كه بعدا به ادارهء آموزش و پرورش واگذار كرد ، و پس از فراغت كار ادارى امور حسابدارى پيمانكارى نادرى را اداره مىكرد ، و در سال 1359 ش بازنشسته گرديد و چند سال آخر عمر را در شركت « راه و ساختمان ديجم » به شغل حسابدارى اشتغال داشت .\r\nايشان در روز سه‌شنبه 15 / ربيع الاول / 1404 ق مطابق با 29 / آذر / 1362 ش درگذشت . پيكرش در صحن امامزاده ابراهيم عليه السّلام قم به خاك سپرده شد .\r\n\r\n","description":"","footnote":"","page_name":" 708 ","page_number":28},
  {"content":"\r\n\r\nباقرمنش كه در شعر « ثابت » تخلص مىكرد ، از آغاز جوانى به سرودن شعر پرداخت و اشعارش در روزنامه‌هاى محلى : استوار ، سرچشمه ، و پيكار مردان به چاپ رسيد .\r\n\r\nقصيدهء مولوديهء نيمهء شعبان\r\n هلال ماه شعبان از افق زد خيمه بر صحرا * هوا شد مشك بيز و خاك تيره گشت عنبرزا\r\nكهن شد شوكت ارديبهشت و فرّ فروردين * فسانه شد حديث لاله و نيلوفر و مينا\r\nفلك از جلوهء انجم بدان ماند كه پندارى * ز نقره ميخ كوبيدند بر نيلوفرين ديبا\r\nولادت يافت خورشيدى كه از خورشيد رخسارش * ز خجلت چهره پنهان كرد خورشيد جهان‌آرا\r\nولادت يافت مولودى كه بعد از مولد ذاتش * سترون گشت مام امّهات علوى و سفلى\r\nحسين بن على بن ابو طالب كه در خلقت * ندارد مثل مانندى ، ندارد ثانى و همتا\r\nگلستان على را گل ، بدوش مصطفى زيور * طفيل هستيش عالم ، دُر يك‌دانهء زهرا\r\nنمىجنباند اگر گهواره‌اش را دست جبرائيل * به سر بايد زند آن دست را در عرصهء فردا\r\nمعين تاج‌دارانى ، اميد نااميدانى * پناه بىپناهانى ، چه اين دنيا ، چه آن دنيا\r\nبه اميد قبول طاعت و قرب الهى هست * كند بر تربت پاك تو سجده اعلى و ادنى \r\n\r\n","description":"","footnote":"","page_name":" 709 ","page_number":29},
  {"content":"\r\n\r\n بياموزد بشر گر از تو راه و رسم آزادى * براندازد بساط ظلم و كين را سربه‌سر از پا\r\nتو آن آزاده‌مرد پاكبازى كز تو در حسرت * بشر در خاك مىباشد ملك در عالم بالا\r\nمرا بس از بهشت و قصر فردوس برين باشد * سر كوى تو اى سر خيل خوبان اى شه و الا\r\nچو از عشق حسينم هست دل آكنده هرگز نيست * نه از دوزخ مرا بيمى ، نه از برزخ مرا پروا\r\nبيا ثابت كه مىبخشد گناهان و معاصى را * به عشاق حسينى ذات ربّ عالى اعلا \r\n\r\n- منابع\r\n1 - تاريخ تكايا و عزادارى قم 163 .\r\n2 - سخنوران نامى معاصر ايران 2 / 959 .\r\n\r\nسيّد رضا برقعى قمى ( 1343 - 1417 ق )\r\nسيد رضا برقعى ، از فضلا و خدمتگزاران راستين فرهنگ و مذهب تشيع بود .\r\nوى در اول / محرم / 1343 ق در قم چشم به جهان گشود . تولدش در محله‌اى به نام ( سيّدان ) بود كه همهء خانوادهء وى در آنجا ساكن بودند . نسبش به حضرت موسى مبرقع فرزند امام جواد عليه السّلام برمىگردد .\r\nبرقعى دورهء ابتدايى را در مدرسهء باقريه طى كرد و كلاس ششم ابتدايى را در مدرسهء بزرگ قم يعنى « حكيم نظامى » به اتمام رساند ، و در سال 1320 ش براى ادامهء دروس حوزوى وارد مدرسهء فيضيه شد . دروس قديمه را تا خارج ادامه داد و\r\n\r\n","description":"","footnote":"","page_name":" 710 ","page_number":30},
  {"content":"\r\n\r\nاز محضر آيت‌اللّه سيد حسين طباطبائى بروجردى و آيت‌اللّه سيد روح اللّه خمينى استفاده كرد . وى تفسير قرآن را از آيت‌اللّه ميرزا ابو الفضل زاهدى فراگرفت ، و علاقهء عجيبى به حضرت آيت‌اللّه سيد صدر الدّين صدر داشت .\r\nاو پس از آن براى تكميل دروس حوزوى به نجف اشرف رفت ، و مدت پنج سال در آنجا به تحصيل پرداخته و از اساتيدى چون حضرات آيات : سيد يحيى مدرسى يزدى و سيد احمد يزدى بهره‌هاى فراوان برد ، سپس به ايران بازگشت .\r\nبرقعى ، براى تحقق اهداف اسلامى به استخدام وزارت آموزش و پرورش درآمد ، و با تلاش بسيار به همراهى رفيق خويش دكتر محمّد جواد باهنر توانست به سازمان تدوين تأليف كتب درسى راه يافته ، و تأليف كتب تعليمات دينى دورهء دبستان ، راهنمايى و دبيرستان مطابق با روشهاى جديد تعليم و تربيت و همراه با محتوايى كاملا اسلامى و اصيل را به عهده بگيرد . در اين راه مرارتها و زحمات بسيارى را متقبل شد ، اما نتيجهء كار درخشان بود .\r\nدفتر نشر فرهنگ اسلامى از به دو پيدايش ( 1352 ش ) تا سال ارتحالش با چاپ بيش از 700 عنوان كتاب ، بدون ترديد بزرگترين ناشر كشور از لحاظ چاپ كتب اسلامى است . به همت برقعى انتشار كتاب براى كودكان و گروههاى سنى متفاوت در اين مركز از ابتدا با اهميت تلقى شده ، و كتب متعدد راجع به آموزش قرآن براى خردسالان ، آشنايى با زندگانى حضرت رسول اكرم صلّى اللّه عليه و آله و سلم ، ائمه بزرگوار عليهم السّلام ، بزرگان دين ، تاريخ ايران ، داستانهاى علمى و سودمند و . . . در اين مركز با تيراژهاى ميليونى چاپ و در اختيار نونهالان قرار گرفته است . برقعى در راه‌اندازى و گسترش چاپخانهء دفتر نشر فرهنگ اسلامى نيز سهم شايسته‌اى داشت ، و اكنون اين چاپخانه در مجاورت تهران به كار چاپ و توزيع كتب دفتر نشر فرهنگ اسلامى مبادرت مىورزد .\r\nوى داراى تأليفات متعددى است . علاوه بر كتب درسى ، او روش جديدى براى آموزش قرآن به كودكان ابداع نمود كه تحت عنوان « خودآموز قرآن مجيد » چاپ شده است . اين كتاب و راهنماى تعليم آن تاكنون به زبان‌هاى مختلف از\r\n\r\n","description":"","footnote":"","page_name":" 711 ","page_number":31},
  {"content":"\r\n\r\nجمله : عربى ، انگليسى ، روسى و اردو ترجمه شده است .\r\n\r\nآثار قلمى آن مرحوم عبارتند از :\r\n1 - تعاليم قرآن مجيد .\r\n2 - اسلام مذهب رسمى ما .\r\n3 - اصول دين و احكام براى خانواده .\r\n4 - احكام دين .\r\n5 - خداشناسى .\r\n6 - راهنماى معلم براى تعليم قرآن مجيد .\r\nو اما فعاليت‌هاى اجتماعىاش فراگير و گسترده بود . در تأسيس بنياد ارشاد و رفاه امام صادق عليه السّلام كه پيگير برخى از فعاليت‌هاى خداپسندانه ، از جمله احداث زائرسرا براى زائرين حرم مطهر حضرت معصومه عليها السّلام مىباشد ، نقش عمده‌اى را ايفا نمود . براى خودكفايى در امور پزشكى اقدام به تأسيس دهكدهء تندرستى حضرت فاطمهء زهرا ( سلام اللّه عليها ) در نزديكى تنكابن نمود ، و در هيئت امناى مجموعهء فرهنگى اسلامى حضرت رضا عليه السّلام در شميرانات عضويت داشت .\r\nسرانجام او در روز پنجشنبه 25 / مرداد / 1375 ش در سن 74 سالگى در تهران درگذشت ، جسدش روز جمعه تشييع و در قبرستان شيخان قم مدفون گرديد .\r\nاز آن مرحوم فرزندانى به يادگار باقى مانده‌اند كه چهار پسر و سه دختر مىباشد .\r\nپسران وى عبارتند از آقايان : 1 - مهدى 2 - ابراهيم 3 - امير اسماعيل 4 - امير احمد .\r\n\r\nسيّد رضا بهاء الدينى ( ح 1320 - 1419 ق )\r\nسيد رضا فرزند سيد صفى ، ملقب به « بهاء الدينى » ، از علما و اساتيد بنام حوزهء علميهء قم بود .\r\n\r\n","description":"","footnote":"","page_name":" 712 ","page_number":32},
  {"content":"\r\n\r\nوى در حدود سال 1320 ق در قم چشم به جهان بازنمود . پدرش مردى متقى و از خادمان آستانهء مقدسهء قم بود .\r\n\r\nشكل‌گيرى شخصيت ايشان\r\nبرخورد و رفتار شايسته پدر در شكل‌گيرى شخصيت ايشان در دوران كودكى ، بسيار مؤثر بوده ، يكى از شاگردان آقا مىگويد :\r\n« پدر ايشان احترام خاصى به آقا مىگذاشت و از اين گذشته آزادى عمل فراوانى به ايشان مىداد ، به‌گونه‌اى كه در روح آماده به انقلاب وى ، اثر بسيار داشت . معظم‌له احترام‌هاى پدر و استادان خود را در ساخت شخصيت خود بسيار مؤثر مىدانست .\r\nحاج آقا بهاء الدينى خود در اين مورد مىفرمايند : « پدرم مرا به جاهاى خطرآفرين مىفرستاد ، لكن قلبا مطمئن بود كه خطرى تهديد نمىكند » .\r\nيكى از ويژگىهاى خاص زندگى حضرت آيت‌اللّه بهاء الدينى كه نكته‌اى بسيار دقيق و شايان توجه است ، اين است كه اين مرد بزرگ روحانى از همان آغاز دوره كودكى ، مورد عنايت خاص خداوند و تحت حضانت و الطاف نورانى اهل بيت عليهم السّلام هدايت يافته ، و همواره به اين عبد صالح خداوند ارائه طريق شده است . شاگردان ايشان در اين باب مىگويند :\r\n« يكى از نكات برجسته زندگى حاج آقا بهاء الدينى اين است كه در سرتاسر زندگى حتى از دوران كودكى تا به حال زندگى ايشان همه در حفاظت الهى بوده است ، و در همه حال و همه جا مؤيد من عند اللّه بوده‌اند » .\r\n\r\n","description":"","footnote":"","page_name":" 713 ","page_number":33},
  {"content":"\r\n\r\nآيت‌اللّه بهاء الدينى مىفرمودند كه : از همان دوره طفوليّت بسيار به ما توجه شده و خيلى سرمايه‌گذارى كردند ، حتى در خواب هم اين‌طور بود ، ولى ما به جايى نرسيديم . آقا مىفرمود علاقه من به بازى زياد بود ، اما به واسطهء خوابى كه ديدم و كسى با ناراحتى گفت : « اين - الك‌دولك » مىكند ! ، ديگر از شش‌سالگى بازى را كنار گذاشتيم » .\r\n\r\nتحصيلات ابتدايى و فراگيرى دروس حوزه\r\nبهاء الدينى از همان آغاز كودكى ، خردى موهوبى و ورزيده داشت و از هوش سرشار و فوق‌العاده‌اى نيز برخوردار بود ، به‌طورى كه در سه يا چهارسالگى به مكتب رفتند و خواندن و نوشتن ، قرائت قرآن و تجويد قرآن را آموختند ، و در شش‌سالگى وارد حوزهء علميهء قم شدند و به تحصيل علوم دينى روى آوردند .\r\nايشان از همان به دو ورود به حوزه مورد عنايت خاص و محبت ويژه بزرگانى همچون فقهاى كرام : شيخ ابو القاسم قمى « كبير » ، حاج شيخ عبد الكريم حائرى يزدى و شيخ محمّد تقى بافقى يزدى بوده‌اند ، و از محضر پرفيض اين عالمان وارسته و مفاخر حوزه ، بهره‌ها برده‌اند .\r\nيكى از فضلاى حوزه مىگويد :\r\n« از همان 6 سالگى آقا مورد توجه خاص حاج شيخ ابو القاسم كبير بوده‌اند ، كرارا ايشان مىفرمايند : از همان 6 سالگى بسيارى از بزرگان براى ما زحمت كشيدند و به ما التفات داشتند ، حاج شيخ محمّد تقى بافقى هم توجه زيادى به ايشان داشتند و بسيارى از چيزها را كه با ديگران مطرح نمىكردند از معظم‌له دريغ نداشتند ، و اين مسئله به سبب اطمينانى بود كه به شخص ايشان داشته‌اند » .\r\nفرزند آقا دراين‌باره مىگويد :\r\n« آقا نقل مىكنند : من 7 ساله بودم كه در مجالس علماى بزرگ مثل مرحوم حاج شيخ عبد الكريم حائرى شركت مىكردم ، وقتى وارد مىشدم ، حاج شيخ ابو القاسم\r\n\r\n","description":"","footnote":"","page_name":" 714 ","page_number":34},
  {"content":"\r\n\r\nقمى برمىخاستند و مرا كنار خود مىنشاندند » .\r\nفضلاى حوزه واقعه‌اى از آن زمان را چنين نقل مىكنند :\r\n« حاج آقا بهاء الدينى نقل مىكردند كه : مرحوم حاج شيخ ابو القاسم مشغول نوشتن سندى بودند كه من سررسيدم ، ( در آن موقع 12 سال داشتم ) ، به آقا گفتم نكند در اين معامله غررى باشد ، ايشان توقف كردند و سند را ننوشتند و گفتند : بايد تأمل كنم » .\r\n« حاج شيخ محمّد تقى بافقى آن‌چنان به حاج آقا بهاء الدينى اطمينان و ارادت داشتند ، و ايشان را در عنفوان جوانى مهذب و غالب بر هوا و هوس مىديدند ، كه طلبه‌هاى مبتدى نوجوان و بچه سال را به حجره ايشان در مدرسهء فيضيه مىآوردند ، و مىفرمودند كه اين بچه‌ها در نزد تو بمانند » .\r\n\r\nاستادان معظم‌له\r\nحضرت آيت‌اللّه بهاء الدينى مقدمات علم را نخست از محضر پدر گرانقدرشان و پس از آن ، مقدمات و سيوطى و مغنى را از محضر استادان آن زمان ، شيخ ولى اللّه عامره‌اى و ميرزا محمّد على اديب تهرانى با شور و شوق فراوان فراگرفت . و به دنبال آن ، سطح را از محضر استادان بزرگ و عالمان گرانقدر ميرزا محمّد همدانى و آخوند ملا على همدانى ( معصومى ) استفاده بردند .\r\nآيت‌اللّه بهاء الدينى پس از اتمام سطح و تكميل و تحكيم مبانى علمى به منظور فراگيرى دروس خارج ، در محضر علماى بزرگ و فحول محققان نامدار شيعه ، چون :\r\nحاج شيخ عبد الكريم حائرى ، سيد محمّد حجت كوه‌كمرى و حسين طباطبائى بروجردى حضور يافتند ، و از خرمن علوم و اطلاعات عميق آنان خوشه‌چينى كردند ، و همچنان با شور و شوقى وصف‌ناپذير و با ارادهء استوار به تحقيق و مطالعه و تدريس پرداختند ، و سرانجام به درجهء اجتهاد نايل آمدند .\r\nيكى از شاگردان ايشان مىگويد :\r\n\r\n","description":"","footnote":"","page_name":" 715 ","page_number":35},
  {"content":"\r\n\r\nآيت‌اللّه بهاء الدينى مىفرمودند : « از زمان شروع بحث « ركوع صلاة » درس حاج شيخ عبد الكريم به مدت 6 سال در درس خارج ايشان ، شركت كردم . همچنين در درس مرحوم سيد محمّد حجت كوه‌كمرى نيز شركت مىكردم . به خاطر ندارم كه چند سال طول كشيد ، اما از ابتدا درس ايشان مطلوب واقع شد ، لذا در درس فقه و اصول ايشان شركت كردم . مدتى نيز در درس حاج شيخ محمّد على حائرى قمى مبحث تعادل و تراجيح شركت كردم . و در درس مرحوم بروجردى ، نيز شركت مىكردم . تدريس ايشان براى بنده بسيار مطلوب بود . ايشان پس از ساليان سال زحمت كشيدن ، همچنان مطالعه مىكرد . تا زمانى كه ايشان در قيد حيات بودند ، در درس ايشان شركت مىكردم ، به اين لحاظ كه علاقهء فراوانى به درس ايشان داشتم . . . » .\r\nبهاء الدينى اين عالم روشن ضمير ، در نوجوانى « اخلاق عملى » را نيز از شيخ ابو القاسم قمى ( كبير ) آموخته و تحت اشراف ايشان پرورش يافته‌اند . ايشان « كلام » را در محضر استاد بزرگوار ميرزا على اكبر حكمى يزدى ( تجلّى ) تلمذ كردند ، و در درس اسفار شيخ بزرگوار شيخ محمّد على شاه‌آبادى نيز شركت مىنمودند .\r\nآيت‌اللّه بهاء الدينى دراين‌باره چنين مىفرمايند :\r\n« اخلاق عملى را از محضر حاج شيخ ابو القاسم كبير استفاده مىكردم ، و در 21 سالگى به درس مرحوم حاج ميرزا جواد تبريزى [ ملكى 
  ] رفتم . ايشان آيه  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  را مطرح فرمودند ، ولى آن‌وقت درس ايشان براى ما قدرى مشكل بود . . .\r\nبنده در درس كلام ميرزا على اكبر حكمى كه در حوزه ، فلسفه نيز تدريس مىكرد ، مىرفتم . ايشان اهل يزد و مرد شريفى بود . . . در درس مرحوم شاه‌آبادى هم شركت مىكردم . زمانى كه به درس اسفار مرحوم شاه‌آبادى مىرفتم ، آقاى خمينى را مىديدم كه از اتاق پشتى خارج مىشوند ، مرحوم شاه‌آبادى به ايشان « فصوص »\r\n\r\n","description":"","footnote":"","page_name":" 716 ","page_number":36},
  {"content":"\r\n\r\nدرس مىداد . مباحثه ما اسفار بود ، البتّه من مدت كوتاهى رفتم ، نمىدانم چطور بود كه خيلى علاقه به فلسفه نداشتم ، ما در فقه و اصول بسيار اهتمام داشتيم .\r\nدر كتاب آثار الحجة از شيخ محمّد رازى دو استاد ديگر براى آيت‌اللّه بهاء الدينى نقل مىكنند كه عبارتند از حضرات آيات : ميرزا محمّد فيض قمى ، و سيد محمّد تقى خوانسارى .\r\nشايان ذكر است فقيه اهل بيت حضرت آيت‌اللّه بهاء الدينى با اوتاد زمان ، يعنى فقهاى بزرگوارى چون : سيد احمد زنجانى و ميرزا ابو الفضل زاهدى قمى ، نيز مباحثه كمپانى و جلسهء تبادل علمى داشته‌اند .\r\n\r\nاجازه اجتهاد و روايت\r\nبهاء الدينى ، بدون آنكه درصدد اخذ اجازهء اجتهاد و روايات باشند ، از عالم بزرگوار سيد محمّد تقى خوانسارى اجازه اجتهاد دريافت كردند و محرر اين اجازه هم شيخ الفقهاء شيخ محمّد على اراكى بوده‌اند .\r\nايشان همچنين از علامه محدث حاج شيخ عباس قمى ( صاحب مفاتيح الجنان ) اجازه روايت داشتند .\r\n\r\nمسافرت به عتبات مباركه\r\nبهاء الدينى ( تقريبا ) در 19 سالگى ، به منظور زيارت ائمه هدى عليهم السّلام به عتبات مشرّف شده‌اند ، در مدّت اقامت خود در نجف اشرف در درس فقهاى گرانمايه از جمله : ميرزا محمّد حسين نائينى و سيد ابو الحسن اصفهانى ، شركت مىكرده‌اند . و سيّد از ايشان مىخواهند كه در حوزهء نجف بمانيد . ولى چون سفر ايشان زيارتى و از طرفى هم در اوايل ازدواجشان صورت گرفته بود به ايران بازمىگردند تا در امتثال امر سيّد ، به منظور تحصيل در نجف مقدمات سفر را فراهم كنند ، ولى مشكلاتى پيش مىآيد و ايشان موفق به مراجعت نمىشوند .\r\n\r\n","description":"","footnote":"","page_name":" 717 ","page_number":37},
  {"content":"\r\n\r\n\r\nپايدارى و استقامت در تحصيل و تدريس\r\nآنچه در شرح احوال عالمان راستين و انديشمندان فرزانه ، گفتنى است ، كوشايى و جديّت فوق‌العاده در راه تحصيل علم و فضيلت است . در شرح حال آيت حق ، حاج ميرزا مهدى نراقى مىخوانيم ، نامه‌هايى كه از موطن ايشان به او مىرسيد سر نامه را باز نمىكرد و نمىخواند ، به اين دليل كه مبادا حرفى و مطلبى نوشته باشند كه باعث تفرقهء حواس و مانع از درس ايشان باشد . همه نامه‌ها را به طور دربسته در زير فرش مىگذاشت . . . و يا در احوال مرحوم حاج شيخ عبد الكريم حائرى نقل مىكنند كه خود مىفرمود : وقتى طلبه بودم در سامرا ، به علت گرما همه مىرفتند در سرداب ، اما من به تنهايى در بالاخانه مىماندم . عرق از سروصورتم مىريخت ، لباسهايم را كنده بودم و يك لنگ بسته بودم تا گرما خيلى در من اثر نكند ، و در عين اينكه عرق مىريختم مشغول تفكّر بودم .\r\nما اين شور و شوق و جديت در تحصيل علم و تحقيق و تدريس را در زندگى حضرت آيت‌اللّه بهاء الدينى بعينه شاهديم . يكى از شاگردان ايشان مىگويد :\r\n« آقا مىفرمود يك سال تمام از مدرسه فيضيه بيرون نيامدم ، مادرم مىآمد درب مدرسه و از دور مرا نگاه مىكرد و بازمىگشت ، اشتغالات ما به حدى بود كه فرصت نمىكرديم به منزل سرى بزنيم » .\r\nدر خصوص شيوهء تدريس معظم‌له ، به بيانات دو تن از شاگردان معظم‌له اشاره مىكنيم :\r\n« ايشان در جاهاى مختلف تدريس داشتند ، از يك ساعت به اذان صبح مشغول بودند ، سپس نماز صبح را مىخواندند و تا شب مشغول درس و بحث مىشدند ، بسيارى از بزرگان امروز از شاگردان معظم‌له هستند ، ايشان به تفكّر زياد ، بيشتر از نقل اقوال و بحث در اقوال اهميّت مىدادند . بايد گفت كه ايشان اهل تتبع نيستند ، بلكه اهل تفكّرند ، بيان روشنى داشتند و به شاگردان خود بينش مىدادند » .\r\n« آيت‌اللّه بهاء الدينى در پرورش اشخاص و شاگردان خود ، به‌گونه‌اى تدريس\r\n\r\n","description":"","footnote":"","page_name":" 718 ","page_number":38},
  {"content":"\r\n\r\nمىكردند و آنان را پرورش مىدادند كه ظرف يك الى دو سال اگر كسى نزد ايشان تحصيل مىكرد ، رشتهء اصلى فقه دستگيرش مىشد ، و همين امر سبب مىشد كه وى به مرحله اجتهاد برسد . نه اينكه تنها به فروعات بپردازد و وقت خود را به هدر دهد . ايشان درس اصول هم داشتند . . . » .\r\nنكتهء دقيق و شايان اهميّت اينكه آيت‌اللّه بهاء الدينى علاوه بر تدريس عمومى ، يك تقرير دومى به‌طور خصوصى براى شاگردان خاص خود ، نظير استاد مطهرى داشته‌اند ، يكى از فضلا در همين زمينه مىگويند :\r\n« ايشان براى مرحوم مطهرى رسائل و مكاسب مىگفتند ، خود آقا اظهار فرمودند كه من رسائل و مكاسب عمومى مىگفتم ، ولى براى شهيد مطهرى ، خصوصى درس مىگفتم و دوباره مطالعه مىكردم ، چون استعداد ايشان قوى بود و دقتشان زياد ، در واقع درس ما سطح و خارج بود ، اگرچه اسمش سطح بود » .\r\nآيت‌اللّه بهاء الدينى علاوه بر تدريس فقه و اصول درسهاى اخلاق پربارى هم داشته‌اند ، كه از آن جمله درس اخلاقى بوده است كه در مدرسهء فيضيه برقرار نمودند . و مدتى نيز ادامه داشت كه به علت كسالت ايشان به حسينيه معظم‌له منتقل شد ، و هر شب جمعه شيفتگان معارف حقه الهى را از نقاط مختلف قم و\r\n\r\n","description":"","footnote":"","page_name":" 719 ","page_number":39},
  {"content":"\r\n\r\nحتى از بعضى از شهرهاى ديگر به حسينيه ايشان مىكشاند ، و آنان چون پروانه‌اى گرد شمع فروزان سروشهاى غيبى برخاسته از انفاس قدسيه ايشان جمع مىشدند و بهره مىبردند .\r\nاخلاق عملى ايشان ، شاگردان توانا و برجسته‌اى پرورش داده كه بسان ستارگان فروزان زينت‌بخش آسمان علم و عمل و محور تقوا و فضيلت به حساب مىآيند ، از جمله اين شاگردان حاج آقا مصطفى خمينى بود كه به توصيه پدرشان ملازم حاج آقا بهاء الدّين بوده ، و از اعمال و انفاس و اخلاق ايشان بهره‌ها برده‌اند . و همچنين استاد مرتضى مطهرى .\r\nدر مورد تأليفات ايشان بيان اين نكته لازم است كه اهتمام خاص ايشان به تدريس متون حوزوى ، و عنايت وافر ايشان به مسائل اخلاقى و تربيت شاگردان وارسته و اهميّت ويژه‌اى كه ايشان به تفكّر و تدبّر مىدهند ، بيشتر اوقاتشان را اشغال كرده بود ، لذا فرصت تأليف كمتر براى ايشان مهيّا بوده است .\r\n\r\nآثار قلمى ايشان\r\n1 - تقريرات درس حاج شيخ عبد الكريم حائرى .\r\n2 - شرح بر صحيفه سجاديه .\r\n3 - شرح نهج البلاغة .\r\n4 - مباحثى در تفسير قرآن .\r\n\r\n","description":"","footnote":"","page_name":" 720 ","page_number":40},
  {"content":"\r\n\r\nكه متأسفانه تا اين زمان هيچ‌يك به زيور طبع آراسته نشده است .\r\n\r\nجامعيت معظم‌له\r\nتا به حال سخن از اشتغالات پردامنهء علمى اين فقيه فرزانه و سعى و تلاش فراوان ايشان در تعليم و تعلّم بود ، حال سخن بر سر اين است كه اشتغالات علمى ، نه تنها ايشان را از معنويات دور نكرده ، بلكه ايشان را آماده ساخته است تا از همان آغاز دورهء كودكى و نوجوانى در امر خودسازى سعى و تلاش فراوان بنمايند ، و با الگوگيرى از زندگى ائمه اطهار عليهم السّلام به مرحله‌اى از سلوك برسند ، كه خود الگويى براى سالكان طريق الى اللّه و شيفتگان سير و سلوك ، به شمار مىرفت .\r\nكوتاه سخن اينكه بهاء الدينى فقيهى است موحّد و مخلص ، زاهدى روى برتافته از زخارف دنيوى ، وارسته‌اى بىتكلّف و بىتعيّن ، بزرگ مردى مسلط بر هوا و هوس ، بنده‌اى در اعلى درجه مقام رضا و تسليم ، عارفى متمسك به اهل بيت عليهم السّلام ، تقواپيشه‌اى شب‌زنده‌دار و متهجّد ، و مردى اهلى صاحب كرامات و مكاشفات ، و مهمتر و ارزشمندتر از همه اينكه ، مستجمع بسيارى كمالات است ، يعنى به آن كمالاتى كه ديگران را به آن سفارش مىكنند ، خود به آن مرحله و درجه رسيده و نمونه عينى و عملى آن شده‌اند ، لذا وقتى فردى و لو چند لحظه در محضر ايشان مىنشيند ، حس مىكند كه سبك شده و علاقه او به آخرت افزون گشته و از عشق و علاقه‌اش به دنيا كاسته شده است .\r\n\r\nسيّد رضا تفرشى همدانى ( - 1404 ق )\r\nحاج سيد رضا فرزند سيد اكبر مصطفوى حسينى تفرشى همدانى ، از اهالى درجزين همدان و از فضلاى معاصر بود .\r\nايشان ابتدا در فارسجين همدان خدمت آيت‌اللّه شيخ مقيم زنجانى سطح را\r\n\r\n","description":"","footnote":"","page_name":" 721 ","page_number":41},
  {"content":"\r\n\r\nتحصيل كرده ، سپس مدتى چند در نجف اشرف تحصيلاتى داشت و پس از مراجعت به ايران وارد حوزهء علميهء قم شد و دروس عالى فقه و اصول را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد حسين طباطبائى بروجردى و سيد محمّد رضا گلپايگانى شايان استفاده نمود .\r\nوى در روز چهارشنبه 7 / ربيع الثانى / 1404 ق مطابق با 21 / دى / 1362 درگذشت و در قبرستان باغ بهشت قم مدفون شد .\r\n\r\n- منبع\r\n1 - آينهء دانشوران 257 .\r\n\r\nسيّد رضا جاپلقى ( - 1354 ق )\r\nسيد رضا فرزند على محمّد و نوهء أرباب موسوى جاپلقى بروجردى . از علماى برجسته و بزرگان عصر خود بود .\r\nنامبرده نوادهء دخترى علامه سيد شفيع جاپلقى - صاحب الروضة البهية - و داماد علامه سيد محسن عراقى ( متوفى 1325 ق ) مىباشد .\r\nايشان تحصيلات عالى خود را در اصفهان نزد ميرزا ابو المعالى كلباسى تلمذ كرد ، و در حدود سال 1305 ق به نجف اشرف مهاجرت كرد و از محضر آيات :\r\nميرزا حبيب اللّه رشتى و شيخ محمّد كاظم خراسانى استفاده نمود و پس از پنج سال\r\n\r\n","description":"","footnote":"","page_name":" 722 ","page_number":42},
  {"content":"\r\n\r\nاقامت در حدود سال 1310 ق به ايران بازگشت و در جاپلق سكونت اختيار كرد .\r\nبنا بر اظهارات علامه سيد محمّد حسين علوى بروجردى ( دام مجده ) : مرحوم جاپلقى هر سال مدت يك ماه در سال در قم اقامت مىكرد و مورد تجليل و احترام ساير طبقات قرار مىگرفت ، و مرحوم آيت‌اللّه حاج شيخ عبد الكريم حائرى يزدى از ايشان ديدن مىكرد .\r\nاو در سال 1354 ق مطابق با 1314 ش درگذشت و در صحن حضرت معصومه عليها السّلام قم به خاك سپرده شد . فرزندش سيد عطاء اللّه جاپلقى است .\r\n\r\n- منابع\r\n1 - تاريخ بروجرد 2 / 422 .\r\n2 - نقباء البشر 2 / 764 .\r\n\r\nميرزا رضا حكمت شيرازى « سردار فاخر » ( 1311 - 1397 ق )\r\nميرزا رضا فرزند حسام الدّين و نوهء محمّد شيرازى ، ملقب به « حكمت » و « سردار فاخر » از سياست‌مداران معروف تاريخ معاصر ايران بود .\r\nوى در سال 1311 ق مطابق با 1272 ش در تهران تولد يافت .\r\n\r\nفعاليت‌هاى سردار فاخر\r\nدورهء ابتدائى را در مدرسهء علميه سپرى كرد و در سال 1322 ق همراه پدر خود به شيراز رفت و به كار كشاورزى پرداخت . از همان اوان به فعاليت‌هاى سياسى روى آورد و همراه جمعى از دوستان و همفكران ، « حزب دمكرات » را در همان شهر تأسيس نمود . در سال 1322 ق از طرف احمد شاه قاجار به « فاخر السلطنه » ملقب گرديد .\r\nحكمت در شيراز عضو كميتهء حافظين استقلال بود و همواره عليه انگليسىها\r\n\r\n","description":"","footnote":"","page_name":" 723 ","page_number":43},
  {"content":"\r\n\r\nبا ساير مجاهدين آن خطه به جنگ و مبارزه پرداخت . در سال 1296 ش ( 1336 ق ) به تهران رفت و از شاه لقب « سردار فاخر » دريافت نمود . او با قرارداد وثوق الدوله ( در سال 1919 م ) با انگليسىها سخت به مخالفت پرداخت ، و به همين خاطر به اروپا رفت و پس از يك سال به ايران مراجعت نمود .\r\nدر سال 1338 ق با ميرزا كوچك خان جنگلى ملاقات كرد و جدا شدن از بلشويكىها را از او خواستار شد ، كه اين مأموريت موفقيت‌آميز بود و به تهران بازگشت .\r\nاز جمله مناصب او : نمايندگى در مجلس مؤسسان از آباده ( استان فارس در سال 1304 ش ) ، حاكم گرگان ( 1313 ش ) ، حاكم يزد ( 1315 ش ) ، استاندار كرمان ( 1319 ش ) ، رياست كل آمار و ثبت‌احوال ( 1322 ش ) ، استاندار كرمان و بلوچستان ( 1325 ش ) ، عضو كميتهء مركزى حزب دمكرات ايران ، عضو شوراى سلطنتى و نيز نمايندگى در مجلس شوراى ملى از آباده ، دوره‌هاى : چهارم ( 1300 ش مطابق با 1339 ق ) و پنجم ( 1302 ش مطابق با 1342 ق ) و هفتم از شيراز ( 1307 ش مطابق با 1363 ق ) و پانزدهم ( 1326 ش مطابق با 1366 ق ) و شانزدهم ( 1328 ش مطابق با 1369 ق ) و هيجدهم ( 1332 ش مطابق با 1380 ق ) و نيز سمت رياست مجلس شوراى ملى را در دورهء پانزدهم برعهده داشت .\r\nايشان در ذىقعده / 1397 ق مطابق با آبان / 1356 ش در سن 86 سالگى در پى بيمارى و خونريزى مغزى درگذشت . پيكرش به قم حمل و در مقبرهء خانوادگىشان مدفون گرديد .\r\n\r\n- منابع\r\n1 - رهبران مشروطه 2 / 638 .\r\n2 - نمايندگان مجلس شوراى ملى 319 .\r\n\r\n","description":"","footnote":"","page_name":" 724 ","page_number":44},
  {"content":"\r\n\r\n\r\nشيخ رضا خميرانى رشتى ( - 1339 ق )\r\nاز دانشمندان و فقهاى متقى بود .\r\nوى در رشت گيلان ديده به جهان گشود و پس از نشو و نما و طى مقدمات لازم به حوزهء كهن نجف اشرف رهسپار شد و تحصيلات عالى خود را نزد آيت‌اللّه ميرزا حبيب اللّه رشتى و ديگران به پايان رسانيد و خود اقدام به تشكيل حوزهء درسى و عده‌اى از طلاب را تربيت نمود . ولى پس از چند سال به رشت بازگشت و به انجام امور دينى از قبيل : اقامهء جماعت و ارشاد و نشر احكام الهى اشتغال ورزيد .\r\nنامبرده در سال 1339 ق جهت اداى زيارت حضرت معصومه عليها السّلام به قم مشرف شد و در همان مدت درگذشت و پيكرش در آن زمين پاك مدفون گرديد .\r\n\r\n- منبع\r\n1 - نقباء البشر 2 / 728 .\r\n\r\nاستاد رضا روزبه ( 1340 - 1393 ق )\r\nاين بزرگ مرد ، در سال 1300 شمسى در خانواده‌اى مشهور به تقوا و صلاح ، در شهر زنجان ديده به جهان گشود .\r\nپدر پاك سرشتش ، كربلايى محمود خباز ، او را « رضا » ناميد و چه نيكونامى بر او نهاد . چرا كه با عملش ثابت كرد هماره راضى به رضاى حق است .\r\nدر دوران تحصيل ، پيوسته خوش درخشيد و از اوان كودكى با نبوغ و استعداد درخشان خود ، همگان را به اعجاب واداشت . دوران دبستان و دبيرستان را با موفقيت پشت‌سر گذاشت . در اين زمان ، علاوه بر تحصيل ، مقدمات علوم حوزوى سطح را فراگرفت و نزد آيت‌اللّه شيخ حسين دين‌محمّدى و آيت‌اللّه سيد محمود\r\n\r\n","description":"","footnote":"","page_name":" 725 ","page_number":45},
  {"content":"\r\n\r\nحسينى زنجانى - كه از علما و مراجع بزرگ شهر زنجان بودند - به تحصيل سطوح عالى فقه ، اصول ، منطق و فلسفه پرداخت .\r\nاو پس از گرفتن ديپلم ، به كسوت معلمى درآمد و در دبستان توفيق - كه از مدارس مذهبى آن روز در خطهء زنجان بود - مشغول تدريس گشت . آن زمان ( 1324 ش ) ، مقارن بلواى فرقهء دمكرات ، به رهبرى جعفر پيشه‌ورى ، در آذربايجان بود .\r\nشهر زنجان نيز از اين مصيبت بىبهره نماند و آفت دمكرات به آن شهر هم سرايت كرد و در همين راستا بود كه روزبه اولين مبارزهء اعتقادى را براى دفاع از مكتب خود آغازيد .\r\nاين اقدام ، او را با مشكلات و خطراتى مواجه ساخت و تنگناى رها كردن خدمت معلمى و چه‌بسا دستگيرى و زندان قرار داد ، اما لطف خدا مددكار شد و وى بار ديگر راهى را كه آگاهانه و هدفدار برگزيده بود - ادامه داد ، پس از آن به تهران آمد .\r\nدر سال 1330 ش وارد دانشكدهء علوم دانشگاه تهران شد . در رشتهء فيزيك ، در قسمت تربيت دبير ، تحصيلات عالى خود را پى گرفت و پس از سه سال ، به اخذ ليسانس نائل شد . در دانشكده ، هماره دانشجويى مبرّز و ساعى به شمار مىآمد و استادان او ، از داشتن چنين شاگردى بر خود مىباليدند .\r\nدر سخت‌كوشى وى همين بس كه براى بررسى روش تجربى فوكو دربارهء گردش وضعى زمين ، 24 ساعت تمام در آزمايشگاه ماند تا صحت تحقيق فوق را خود بيازمايد . استاد پس از دريافت مدرك ليسانس ، پروژه‌اى تحقيقاتى تحت عنوان « مطالعه در آثار ميدان الكتريكى و رادياسيون و گاز ازن ، روى موجودات زنده » را از زير نظر استاد محقق دكتر جناب در دانشگاه با موفقيت به پايان برد .\r\nاين تحقيق علمى ، از اوّل مهر ماه 1334 تا اوّل مهر ماه 1338 ش به طول انجاميد كه خود بيانگر دقت نظر و روحيه موشكافانه روزبه است . مقارن با درخشش خورشيدگونه روزبه در دانشگاه و بلندآوازه گشتن نامش ، علامه\r\n\r\n","description":"","footnote":"","page_name":" 726 ","page_number":46},
  {"content":"\r\n\r\nكرباسچيان از او دعوت كرد تا در تأسيس مدرسه‌اى منسوب به نام مولايشان - علوى - با وى همگام شود ؛ او نيز بىدرنگ پذيرفت و تا آنجا در اين انتخاب ثابت قدم ماند كه عنوان « دانشيار دانشگاه » را نپذيرفت و فرصت تحقيقاتى خارج از كشور را كه در اختيارش گذاشته بودند ، ناديده انگاشت .\r\nروشنگرى روزبه به همين‌جا خلاصه نشد ، بلكه پس از مدتى ، خلأ مدارس دخترانه مذهبى در ذهن پويايش احساس شد و براثر تلاش پيگير آن فقيه و همراهى برخى از روحانيون فاضل و آگاه ، بانوان تحصيل كرده و متدينى تربيت شدند كه ثمره‌اش ، تأسيس مدرسه راهنماى و دبيرستان دخترانه روشنگر بود .\r\nزبان فرانسوى را به خوبى مىدانست . در ادبيات عرب فحل دوران بود و در عين اينكه همگان او را استاد مسلم فيزيك قلمداد مىنمودند ، در رشته زيست‌شناسى و طبيعى اهل نظر بود و در فلسفه و منطق نيز پاسخگوى پرسش‌هاى مشتاقان به شمار مىآمد .\r\nروزبه مطالعات گسترده‌اى در فقه و اصول داشت تا آنجا كه برخى او را مجتهد مىدانستند . تفسير را به خوبى مىدانست و در علم كلام يد طولايى داشت . در راه كسب علم و دانش ، مبدأ و معاد صدر المتالهين و منطق حكمت الاشراق را به نيكى نزد آيت‌اللّه سيد محمود زنجانى فراگرفت و از سال 1333 ش بركت وجوديش بيش از پيش رخ عيان كرد . در عين سخت‌كوشى ، آرام و درون‌گرا بود و اعتقاد داشت كه از لحظات عمر بايد بهره‌مند شد تا در آينده ايام ، هيچ‌گاه حسرت گذشته نخورد . به اين سخن خويش نيك ايمان داشت كه : « اگر يك‌بار ديگر عمرم تكرار شود ، دوباره همين راه را انتخاب خواهم كرد . » !\r\nانديشه‌اى به پهناى افق داشت . جملات را آرام و شمرده ادا مىكرد ؛ جملاتى كه هركدام بار يك دنيا معرفت را به دوش مىكشيدند . كم حرف مىزد ، اما مفاهيم سخنانش بلند ، پرمعنى و رسا بود . ناطقى ورزيده به شمار مىآمد كه سخنانش به سادگى خودش بودند و مانند روزبه شميم بىريايى را مىپراكندند . برايش « كار »\r\n\r\n","description":"","footnote":"","page_name":" 727 ","page_number":47},
  {"content":"\r\n\r\nاصل به شمار مىآمد و زندگى چيزى جز فرع نبود . براى دانش‌آموختگان مكتب وى ، روزبه كسى بود كه به راستى مىشد او را سرمشق قرار داد . كسى كه به غذاى ساده‌اى بسنده كند ، كسى كه نوافلش ترك نشود و به هنگام اداى نماز ، ادب ايران باشد ، واقعا شايسته اقتداست .\r\nچشمان جذاب و ابروان پرپشتش ، موهاى سفيد و جوگندمىاش ، اندام نسبتا كوتاه و درشت‌استخوانىاش شخصيت آرام و خوش‌برخوردش ، مهربانى و صفايش ، همه و همه از او محبوبى ساخته بود كه در نخستين ديدار ، مهرش بر قلب‌ها مىنشست و در ديدار ، مهرش بر قلب‌ها مىنشست و در ديدارهاى بعد جدايى از او ، چه مشكل مىنمود !\r\nفردى كه مقيد بود نمازها را در اوّل وقت بگزارد ، توسن نفس را مهار سازد و لگام زند ، در تربيت و تهذيب خود و ديگران تا پاى جان بكوشد ، چرا چنين جذبه‌اى نداشته باشد ؟\r\nپشتكار عجيبى داشت تا آن حد كه در اواخر عمر به فراگيرى كامل زبان انگليسى پرداخت و در اين راه نيز ، شاهد موفقيت را در آغوش كشيد .\r\nبه گفته شاگردانش ، با طلوع آفتاب در مدرسه حاضر مىشد و تا پاسى از شب در مدرسه مىماند . تا آنجا كه بعضى مىپنداشتند كه استاد شب را در مدرسه به صبح مىآورد ! برنامه مدرسه را با تفسير قرآن آغاز مىكرد و با اخلاق و فقه پى مىگرفت و بعد از آن ، كار روزانه شروع مىگشت . معلمى توانا و زبردست بود و هر درسى را كه به او محول مىشد ، با تسلط كامل بيان مىكرد . چرا كه طبق گفته خودش براى تدريس هر صفحه درس ، قريب 10 ساعت وقت صرف مىكرد و بهتر از هركس درس را در اذهان شاگردان جاىگير مىساخت .\r\nسطح علمىاش تا آن حد بالا بود كه برخى استادان دانشگاه ، مسايل علمى خود را با ايشان در ميان مىگذاشتند . چنان‌كه علامه طباطبائى صاحب تفسير الميزان در مورد بعضى آيات ، نظر روزبه را جويا مىشد .\r\n\r\n","description":"","footnote":"","page_name":" 728 ","page_number":48},
  {"content":"\r\n\r\nبه تفكر و انديشه و عقيده‌مندى شناخته شده بود و دلش براى مذهب مىتپيد .\r\nدر نظر او ، زندگى مادى اين دنيا ، پست و بىارزش بود . به خوراك و پوشاك اهميتى نمىداد و زيستى او خبر مىداد . در دهه آخر حيات سراسر بركت خود ، همراه شهيد موسوى ، به انگيزه تسهيل آموزش و يادگيرى زبان عربى ، كتابى به نام « عربى آسان » تهيه و تدوين كرد ، كه مورد استقبال محافل آموزشى واقع شد . اين كتاب ، نه تنها در دبيرستان علوى جايگزين ساير كتابها شد ، بلكه در حوزه‌هاى علميه نيز جاى خود را باز كرد . سرانجام در سازمان تدوين كتاب‌هاى درسى آموزش و پرورش مورد توجه قرار گرفت و تأليف كتاب عربى دوره راهنمايى برعهده اين دو شخصيت گذاشته شد . ازآن‌پس تا امروز نيز ، اين كتاب همچنان راهگشاى افرادى است كه در پى آموختن زبان عربىاند .\r\nولى . . . دريغ و افسوس كه « دايم گل اين بستان شاداب نمىماند » ! در سال 1347 ش ، به دنبال يك سرماخوردگى ساده ، استاد بيمار شد و به مرور زمان بيمارىاش شدت يافت . سرانجام به تشخيص پزشكان ، بيمارى استاد ، سرطان اعلام شد . به توصيه آنها ، استاد بايست براى معالجه به خارج از كشور عزيمت مىكردند . ولى ايشان نمىپذيرفت تا اينكه ، آيت‌اللّه سيد محمّد هادى ميلانى ، مرجع تقليدشان حكم كردند كه براى معالجه تشريف ببرند . استاد پس از بازگشت از اين سفر درمانى ، بر حجم كار خود افزود . گويا دريافته بود كه زمان زيادى از عمر او باقى نمانده است و بايد هرچه در توان دارد به كار بندد ، تا افقهاى روشن دين‌دارى توأم با عزت را به مشتاقان بنماياند .\r\nمتأسفانه بعد از پنج سال ، بار ديگر بيمارى استاد شدت گرفت . در سال 1352 ش ، به دومين و واپسين سفر معالجاتى خود رفت . اما در شامگاه دوشنبه 21 / آبان ، مقارن ساعت 19 ، آن آفتاب علم و ادب غروب كرد و دلهايى را در داغ ماتم خود سوگوار و عزادار ساخت .\r\nمراسم تشييع پيكر مطهر او در تهران و قم ، با حضور مقامات علمى و دينى و\r\n\r\n","description":"","footnote":"","page_name":" 729 ","page_number":49},
  {"content":"\r\n\r\nشاگردان وفادار روزبه ، بهترين گواه بر بزرگ‌مردى و محبوبيت قلبى روزبه است ؛ كسى كه علامه طباطبايى در نوشتارى او را « استاد عالىقدر » خواند ! روحش شاد و راهش هماره پررهرو باد .\r\n\r\nسيّد رضا صدر ( 1339 - 1415 ق )\r\nحاج سيد رضا صدر بن سيد صدر الدّين بن سيد اسماعيل بن سيد صدر الدّين عاملى بن سيد صالح شرف الدّين بن الشريف محمّد بن الشريف ابراهيم ( الشهير بشرف الدّين ) بن زين العابدين بن على نور الدّين بن نور الدّين على بن حسين بن محمّد بن حسين بن على بن محمّد بن تاج الدّين ( المعروف بابى الحسن ) بن محمّد بن عبد اللّه بن احمد بن حمزة بن سعد اللّه بن حمزة بن محمّد بن عبد اللّه بن محمّد بن على بن عبد اللّه بن محمّد بن طاهر بن حسين بن موسى بن ابراهيم المرتضى بن الامام موسى الكاظم عليه السّلام .\r\nآقا رضا در 5 / رمضان / 1339 ق در مشهد مقدس از دخت آيت‌اللّه حاج سيد حسين طباطبائى قمى ديده به جهان گشود .\r\nدر سن كودكى همراه پدر و مادر به قم رفت و پس از طى مقدمات ، سطوح و خارج از محضر آيات : پدر خود ، سيد محمّد تقى خوانسارى ، سيد محمّد حجت كوه‌كمرى ، سيد حسين طباطبائى بروجردى و سيد محمّد داماد يزدى در فقه و\r\n\r\n","description":"","footnote":"","page_name":" 730 ","page_number":50},
  {"content":"\r\n\r\nاصول و فلسفه را از محضر آيت‌اللّه سيد روح اللّه خمينى بهره‌مند گرديد .\r\nنامبرده سالهاى متمادى در تهران سكونت اختيار كرد و در مسجد امام حسين عليه السّلام واقع در ميدان امام حسين به اقامه جماعت و ارشاد اشتغال داشت و مورد توجه عموم طبقات شده بود و سرانجام به قم بازگشت و به اشتغالات مذهبى خود ادامه داد .\r\nسيد محمّد شاهرودى سيد رضا صدر\r\n\r\nآثار قلمىاش\r\nصدر علاوه بر كار تدريس و تعليم و تربيت و خطابه ، قلمى روان و نثرى قوى و داراى سبك داشت ، رسالات و مقالات مختلفى را در زمينه‌هاى گوناگون به رشتهء تحرير درآورده ، كه كاشف از تسلط آن مرحوم به نثر فارسى و عربى ، و جامعيت وى در رشته‌هاى مختلف علمى و ادبى مىباشد .\r\n\r\nآثار چاپ‌شدهء آن فقيد عبارتند از :\r\n1 - الاجتهاد و التقليد ( فقه استدلالى ) .\r\n\r\n","description":"","footnote":"","page_name":" 731 ","page_number":51},
  {"content":"\r\n\r\n2 - الفلسفة العليا ( حكمت متعاليه ) .\r\n3 - المسيح عليه السّلام فى القرآن .\r\n4 - محمّد صلّى اللّه عليه و آله و سلم فى القرآن .\r\n5 - العدالة فى الفقه .\r\n6 - ارث الزوجة عند الامامية ( فقه استدلالى ) .\r\n7 - يوم الانسانية ( حديث غدير ) .\r\n8 - مقدمة نهج الحق .\r\n9 - مقدمهء غاية المرام ( علامهء بحرانى ) .\r\n10 - نگاهى به آثار فقهى شيخ طوسى .\r\n11 - قرآن‌شناسى .\r\n12 - راه محمّد صلّى اللّه عليه و آله و سلم ، دو جلد .\r\n13 - راه على عليه السّلام .\r\n14 - تفسير سورهء حجرات .\r\n15 - حسن يوسف ( تفسير سورهء يوسف ) .\r\n16 و 17 - راه قرآن .\r\n18 - پيشواى شهيدان .\r\n19 - بانوى كربلا ( ترجمهء كتاب زينب بطلة كربلاء ) .\r\n20 - فلسفهء آزاد .\r\n21 - استقامت .\r\n22 - دروغ .\r\n23 - حسد .\r\n24 - زن و آزادى .\r\n25 - زيارتنامهء حضرت رضا عليه السّلام .\r\n\r\n","description":"","footnote":"","page_name":" 732 ","page_number":52},
  {"content":"\r\n\r\n26 - سخنان سران كمونيسم دربارهء خدا .\r\n27 - مرد وفا .\r\n28 - زير درختان سدر .\r\n29 - مقدمهء نامهء دانشوران .\r\n\r\nو اما آثار ارزندهء خطى مرحوم به قرار زير مىباشند :\r\n30 - أربعون و مأتا مسألة ( 250 تمرين فقهى ) .\r\n31 - التعليقة على العروة الوثقى .\r\n32 - صحائف فى الفلسفة ( حاشيه بر منظومهء سبزوارى ) .\r\n33 - حاشيه بر اسفار صدر المتألهين .\r\n34 - الجهاد و الثورة .\r\n35 - الفقه على مذهب اهل البيت ( ع ) ( كتاب الصلاة ) .\r\n36 - نفائس الاصول .\r\n37 - القواعد الثلاث ( قاعدة التجاوز ، قاعدة الفراغ و قاعدة الحيلولة ) .\r\n38 - رسالة فى الاجزاء .\r\n39 - رسالة فى مقدمة الواجب .\r\n40 - رسالة فى حكم نجاسة الباطن .\r\n41 - رسالة فى الشبهة العبائية .\r\n42 - رسالة فى الملاقى لأحد أطراف الشبهة المحصورة .\r\n43 - المتفق و المفترق .\r\n44 - خواجه نصير الدّين طوسى .\r\n45 - درست و نادرست .\r\n46 - سبد ( كشكول ) .\r\n47 - خليفة رسول اللّه صلّى اللّه عليه و آله و سلم .\r\n\r\n","description":"","footnote":"","page_name":" 733 ","page_number":53},
  {"content":"\r\n\r\n48 - برهان صديقين .\r\n49 - راه مهدى ( عجل اللّه فرجه ) .\r\n50 - ديوان شعر .\r\n51 - ترجمة رسالة الحقوق ( از امام چهارم ) .\r\n\r\nفرزندانش عبارتند از :\r\n1 - آقاى دكتر سيد كاظم صدر ( دكتراى اقتصاد كشاورزى و استاد دانشگاه بهشتى ) .\r\n2 - آقاى دكتر سيد محمّد صدر ( معاون سابق وزير خارجه و دكتراى داروسازى و مدير مجلهء رازى ) .\r\n3 - آقاى سيد مهدى صدر ( از طلاب فاضل حوزهء علميّهء قم ) .\r\nنامبرده در حدود ساعت 2 بعد از ظهر روز سه‌شنبه 26 / جمادى الاول / 1415 ق مطابق با 10 / آبان / 1373 ش در سن 76 سالگى در پى بيمارى سرطان در قم درگذشت . جسدش در روز عصر چهارشنبه از مسجد امام حسن عسكرى عليه السّلام تشييع و در صحن مطهر حضرت معصومه عليها السّلام به خاك سپرده شد .\r\n\r\n- منابع\r\n1 - آثار الحجة 1 / 205 و 2 / 94 .\r\n2 - بغية الراغبين فى سلسلة آل شرف الدّين 1 / 257 .\r\n3 - تاريخ علمى و اجتماعى اصفهان 1 / 303 .\r\n4 - روزنامهء اطلاعات 28 / آذر / 1373 ش بقلم شيخ على حجتى كرمانى .\r\n5 - فهرست كتابخانهء قدس رضوى 6 / 541 .\r\n6 - گنجينهء دانشمندان 4 / 503 .\r\n7 - مؤلفين كتب چاپى 3 / 171 ( كه تولدش را در قم نوشته است ) .\r\n\r\n","description":"","footnote":"","page_name":" 734 ","page_number":54},
  {"content":"\r\n\r\n\r\nسيّد رضا علما قمى ( 1332 - 1404 ق )\r\nحاج سيد رضا علما ملقب به « خادم الشريعة » فرزند سيد حسين قمى ، يكى از فضلا و شعراى معاصر بود .\r\nاو در سال 1332 ق در قم پا به عرصهء گيتى نهاد .\r\nپس از طى مقدمات ، سطح را نزد استاد ترابى تلمذ نموده ، و خارج را از محضر آيات : سيد صدر الدّين صدر ، سيد حسين طباطبائى بروجردى و سيد شهاب الدّين مرعشى نجفى استفاده كرده است . در ضمن منظومه را از محضر آيت‌اللّه سيد روح اللّه خمينى ، و فلسفه را از محضر علامه شيخ محمّد مهدى مازندرانى ( امير كلايى ) بهره‌مند گرديد .\r\nبرادر ارجمند ايشان جناب حجة الاسلام سيد تقى علما ، ساير اساتيد برادرش را چنين ياد مىكند :\r\nميرزا محمّد فيض قمى ، سيد محمّد تقى خوانسارى و حاج شيخ عبد الكريم حائرى يزدى . سپس عازم نجف اشرف گرديد ، و مدت دو سال از محضر آيات : سيد ابو الحسن اصفهانى ، سيد حسين اصفهانى و سايرين بهره‌ها برد و مجددا به زادگاهش بازگشت .\r\n\r\nاز آثار او\r\n1 - جزواتى در تفسير .\r\n\r\n","description":"","footnote":"","page_name":" 735 ","page_number":55},
  {"content":"\r\n\r\n2 - ديوان اشعار ( كه مفقود شده است ) .\r\n3 - شمع انجمن ( به نثر و نظم ) .\r\nدو نمونهء زير از اشعار ايشان است :\r\nنمونهء اول :\r\n اى بانوى دين شكسته پهلو * خاتون سياه گشته بازو\r\nبعد از پدر بزرگوارت * بد تا دم مرگ گريه كارت\r\nرخساره ز ظلم گشته نيلى * آزرده شده ز ضرب سيلى\r\nاز ضرب در و دل حزينت * ساقط شده محسن جنينت\r\nبر حضرت تو ز راه يارى * داريم اميد رستگارى \r\nنمونهء دوم :\r\n تا بكى پايبند اين قفسى * گوش دارى ببانگ هر جرسى\r\nمىكنى تا به چند بوالهوسى * هردم از عمر مىرود نفسى\r\nچون نگه مىكنى نماند بسى * هيچ آرى به ياد وقتى را ؟\r\nدادن جان زمان سختى را ؟ * قدر دان ز عمر خويش لختى را\r\nتا كنى درك نيك‌بختى را * كن ز اعمال خويش بازرسى\r\nپس طبيبان ز تو كناره كنند * چارهء نيست تا كه چاره كنند\r\nاهلبيتت تو را نظاره كنند * جامهء صبر پاره ، پاره كنند\r\nهست جارى ز چشم اشگ بسى * زن و فرزند خويش مىنگرى\r\nليك از ديدهء كه رشك برى * مال ديگر نمىدهد ثمرى\r\nزن خيالش به شوهر ديگرى * شده فرزند زيردست كسى \r\n\r\n","description":"","footnote":"","page_name":" 736 ","page_number":56},
  {"content":"\r\n\r\nعلما سرانجام در روز دوشنبه 21 / ذىالحجه / 1404 ق مطابق با 26 / شهريور / 1363 ش در سن 72 سالگى در قم درگذشت ، و در قبرستان ابو حسين به خاك سپرده شد .\r\n\r\n- منابع\r\n1 - افادات برادر معظم ايشان آقاى سيد تقى علما .\r\n2 - شمع انجمن 289 و 291 .\r\n3 - معلومات فرزند ايشان آقاى سيد مهدى علما .\r\n\r\nميرزا رضى زنوزى تبريزى ( 1294 - 1374 ق )\r\nآيت‌اللّه حاج ميرزا رضى ( نامش محمّد است ) فرزند علامه شيخ محمّد حسن و نوهء ملا عبد الكريم زنوزى تبريزى ، در 14 / ذىقعده / 1294 ق در تبريز ديده به جهان گشود .\r\nمقدمات و ادبيات را خدمت آقا جمال شيروانى در مدرسهء حاج صفر على آموخت ، و سطوح را نزد آيت‌اللّه ميرزا صادق آقا تبريزى تلمذ كرد ، و در سال 1318 ق به نجف اشرف مهاجرت و خارج فقه و اصول را از محضر آيات : شيخ محمّد فاضل شربيانى ، آقا رضا همدانى ، شيخ محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى استفاده نمود و به درجهء اجتهاد نايل گرديد ، در ضمن علم هيئت و معقول و طب را به قدر وافى و كافى از برادر خود ميرزا عبد الحسين فيلسوف الدوله زنوزى و شيخ محمّد باقر اصطهباناتى ( شهيد ) فراگرفت . و به امر تدريس و نشر احكام پرداخت در سال 1335 ق به زادگاهش بازگشت . و در سال 1348 ق به قم هجرت كرد و فضلا و طلاب از خدمتشان بهره‌مند شدند . و همين‌طور در حال انتقال بين قم و تبريز بود .\r\n\r\n","description":"","footnote":"","page_name":" 737 ","page_number":57},
  {"content":"\r\n\r\n\r\nاز آثار او :\r\n1 - فلاح الفاعل ( رسالهء عمليه ) .\r\n2 - حاشيه على نجاة العباد .\r\n3 - تعليقة على العروة الوثقى .\r\n4 - رسالة فى الكنى و الألقاب .\r\n5 - كتاب القضاء و الشهادات .\r\n6 - حاشية على الاشارات .\r\n7 - فهرست ترتيب رجال الكشى و النجاشى و الخلاصة .\r\n8 - تقريرات اصول خراسانى .\r\n9 - تعليقة على كفاية الاصول .\r\n10 - الخيارات .\r\n11 - كتاب الطهارة .\r\n12 - رساله‌اى در اثبات توحيد .\r\n13 - حاشيه بر نخبهء كلباسى .\r\n14 - حاشيه على وسيلة النجاة .\r\n15 - ضمنيات در رجال .\r\n16 - حاشيه على المكاسب .\r\n17 - حاشيه بر منتخب الرسائل .\r\nسرانجام در 1374 ق به سن 80 سالگى در تبريز درگذشت ، و در مسجد بالاسر حرم حضرت معصومه عليها السّلام قم به دستور آية اللّه طباطبايى بروجردى مدفون گرديد . فرزندش علامه ميرزا على زنوزى از علماى تبريز در نجف اشرف ديده به جهان گشود و همراه پدرش به تبريز رفت و پس از طى مقدمات در سال 1348 ق به قم رهسپار شد ، و از شاگردان آيات : پدرش و سيد محمّد حجت كوه‌كمرى و سيد حسين طباطبائى بروجردى ، سيد محمّد خوانسارى ، ميرزا محمّد همدانى ،\r\n\r\n","description":"","footnote":"","page_name":" 738 ","page_number":58},
  {"content":"\r\n\r\nشيخ محمّد على شاه‌آبادى بود .\r\nاز آثار او : مدخل علم التفسير ( كه بسيار محققانه نوشته است ) .\r\nدر 9 / جمادى ثانى / 1401 ق در اثر سكتهء قلبى در تبريز درگذشت و در قبرستان مارالان به خاك سپرده شد .\r\n\r\n- منابع\r\n1 - آثار الحجة 2 / 227 .\r\n2 - آينهء دانشوران 174 .\r\n3 - الاجازة الكبيرة 60 .\r\n4 - رجال آذربايجان در عصر مشروطيت 182 .\r\n5 - زندگينامهء رجال و مشاهير ايران 3 / 368 .\r\n6 - علماى معاصرين 403 .\r\n7 - گنجينهء دانشمندان 3 / 312 .\r\n8 - مستدرك اعيان الشيعة 1 / 43 .\r\n9 - مؤلفين كتب چاپى 3 / 218 .\r\n10 - نقباء البشر 2 / 784 .\r\n\r\nسيّد رضى الدّين وحيدى شبسترى ( 1304 - 1367 ق )\r\nسيّد رضى الدّين فرزند علامه سيّد محمّد و نوهء سيّد اسماعيل حسينى شبسترى ، ملقب به « وحيدى » از دانشمندان و مشاهير شبستر بود .\r\nوى در سال 1304 ق در شبستر - واقع در استان آذربايجان شرقى - تولد يافت .\r\nپدرش از فضلا و نمايندگان آيت‌اللّه ملا محمّد كاظم خراسانى و آيت‌اللّه سيّد محمّد كاظم طباطبائى يزدى در امور مذهبى منطقهء شبستر بود .\r\n\r\n","description":"","footnote":"","page_name":" 739 ","page_number":59},
  {"content":"\r\n\r\nوى در سال 1304 ق در شبستر - واقع در استان آذربايجان شرقى - تولد يافت .\r\nپدرش از فضلا و نمايندگان آيت‌اللّه ملا محمّد كاظم خراسانى و آيت‌اللّه سيّد محمّد كاظم طباطبائى يزدى در امور مذهبى منطقهء شبستر بود .\r\nجدش سيّد اسماعيل ، از فقها و مشاهير آن منطقه و از شاگردان شيخ حسن كاشف الغطاء و شيخ محمّد حسن نجفى « صاحب جواهر » در نجف اشرف بود .\r\nسيّد رضى الدّين ، مقدمات و دروس سطح را در زادگاه خود فراگرفت . سپس در سن جوانى به نجف اشرف رفت و حدود نه سال در آن ديار اقامت نمود . دروس عالى را از مراجع مشهور نجف ، از جمله : آيت‌اللّه شيخ الشريعهء اصفهانى استفاده نمود و پس از نيل مدارج عالى در حدود سال 1329 ق به شبستر مراجعت فرمود و به حلّ و فصل و رسيدگى امور شرعى اهالى پرداخت .\r\nوى در سال 1367 ق در پى عمل جراحى در سن 63 سالگى در تهران چشم از جهان فروبست و به ديدار حق شتافت . پيكرش به قم حمل و در وسط قبرستان حاج شيخ به خاك سپرده شد .\r\nفرزندانش : 1 - سيّد مرتضى شبسترى ، در رمضان / 1324 ق در نجف اشرف تولد يافت . در دوران كودكى همراه پدرش به شبستر رفت و مقدمات را فراگرفت .\r\nدر سال 1338 ق ( در سن 14 سالگى ) به نجف اشرف مراجعت نمود و از محضر آيات : ميرزا محمّد حسين نائينى و سيّد محمّد حجت كوه‌كمرى در فقه و اصول و آيت‌اللّه شيخ على قمى « زاهد » در اخلاق و تفسير استفاده نمود . و پس از چهارده سال توقف ( يعنى در سال 1352 ق ) به شبستر بازگشت .\r\nاو علاوه بر تسلط در فقه و اصول ، در علوم مختلف ديگر مثل : رياضيات ، نجوم ، جغرافيا و علوم اجتماعى مطالعات زيادى داشته است .\r\nدو سال در شبستر اقامت مىكند و به امور مذهبى و مشكلات مردم و تدريس مىپردازد ، آنگاه به تبريز مىرود و سرانجام در سال 1369 ق ( برابر با 1329 ش ) روانهء تهران مىشود و تا آخر عمر در آن شهر مىماند و به تدريس ، سخنرانى و\r\n\r\n","description":"","footnote":"","page_name":" 740 ","page_number":60},
  {"content":"\r\n\r\nتفسير قرآن و ديگر فعاليت‌هاى مذهبى اهتمام مىنمايد .\r\nايشان در دورهء هفدهم ( 1331 ش برابر با 1371 ق ) مجلس شوراى ملّى ، از سوى اهالى تبريز به سمت نمايندگى انتخاب و روانهء مجلس مىشود .\r\n\r\nاز آثار او :\r\n1 - تفسير سورهء نساء .\r\n2 - تفسير سورهء حمد .\r\n3 - تفسير سورهء حجرات .\r\n4 - بحوث فى التفسير .\r\nشبسترى در بامداد روز دوشنبه 22 / محرم / 1401 ق برابر با 10 / آذر / 1359 ش در اثر سكتهء قلبى در سن 76 سالگى در تهران زندگى را وداع گفت .\r\nپيكرش در جوار حضرت عبد العظيم حسنى عليه السّلام شهر رى مدفون گرديد .\r\n2 - مرحوم سيّد محمّد وحيدى ، از علماى قم بود كه اخيرا درگذشت .\r\n3 - مرحوم سيّد حسن .\r\n4 - آقاى سيّد حسين و چهار دختر .\r\n\r\n- منابع\r\n1 - اطلاعات متفرقه .\r\n2 - اظهارات فرزند ايشان ، آيت‌اللّه سيّد محمّد وحيدى ، به تاريخ محرم / 1421 ق در قم .\r\n\r\nميرزا رفيع الدّين تبريزى « نظام العلماء » ( 1250 - 1326 ق )\r\nحاج سيد رفيع الدّين فرزند ميرزا على اصغر مستوفى و نوهء رفيع الدّين طباطبائى تبريزى ، ملقب به « نظام العلماء » و متخلص به « نظام » از دانشمندان بزرگ و ادباى سترگ بود .\r\n\r\n","description":"","footnote":"","page_name":" 741 ","page_number":61},
  {"content":"\r\n\r\nفرزندان و نوادگان ايشان ، كلمهء « ديبا » را براى خود به عنوان نام خانوادگى انتخاب كردند و تاكنون به همين لقب معروفند .\r\n\r\nآثار قلمى ايشان به شرح زير است :\r\n1 - آداب الملوك در شرح عهدنامهء مالك اشتر رضى اللّه عنه .\r\n2 - الأدب الفارسى ، در علم صرف و نحو .\r\n3 - التحقيقات العلوية .\r\n4 - الفوائد النظامية .\r\n5 - المجالس الحسينية .\r\n6 - المجالس النظامية في الأحكام الدينية .\r\n7 - المقالات النظامية .\r\n8 - انيس الادباء و سمير السعداء « كشكول به زبان فارسى » .\r\n9 - تحفة الأمثال و الحكم .\r\n10 - تحفهء خاقانيه .\r\n11 - ترجمة الأدب في قواعد لغة العرب .\r\n12 - تشريح التقويم .\r\n13 - حقوق دول و ملل .\r\n14 - حقوق نظاميه در شرح رسالهء حقوق ( از امام سجاد عليه السّلام ) .\r\n15 - حقيقة الأمر في الجبر و التفويض .\r\n16 - دستور حكمت .\r\n17 - ديوان رضويه ( ديوان اشعارى كه در مشهد الرضا عليه السّلام سروده است ) .\r\n18 - ديوان في المدائح و المراثى .\r\n\r\n","description":"","footnote":"","page_name":" 742 ","page_number":62},
  {"content":"\r\n\r\n19 - سفرنامهء رضوى .\r\n20 - سفرنامهء غروى .\r\n21 - فتوحات نظاميه در غيبت امام زمان ( عج ) .\r\n22 - كفاية العروض .\r\n23 - كنوز السعادة و رموز الشهادة .\r\n24 - لب الحساب .\r\n25 - لؤلؤة البحار فى منقبة الأئمة الأطهار عليهم السّلام .\r\n26 - مجمع الفضائل ( در فضائل امام على عليه السّلام ) .\r\n27 - مصابيح الأنوار و مفاتيح الأسرار ، در توحيد و معاد .\r\n28 - مفتاح الكنوز در مراثى .\r\n29 - نور الشهادة .\r\n30 - وسيلة الزائرين .\r\nنظام العلماء در اوايل سال 1326 ق در پى حوادث مشروطه در تبريز از آن شهر ، به روستاى « باسمنج » - واقع در دو فرسخى تبريز - منتقل گرديد . پس از مدتى كوتاه دچار بيمارى شد و در همان سال در سن 76 سالگى در باسمنج درگذشت . پيكرش جهت مراسم خاكسپارى به قم حمل و در صحن حضرت معصومه عليها السّلام به خاك سپرده شد .\r\n« تذكرة العلوم » نام كتابى است كه در شرح حالات و مؤلفات مرحوم نظام العلماء به رشتهء تحرير درآمده ، كه نسخه‌اى از آن در كتابخانهء آيت‌اللّه مرعشى در قم موجود است .\r\n\r\nفرزندان ايشان عبارتند از :\r\n1 - حاج ميرزا عبد العلى ديبا ملقب به « سيد المحققين » ، از علما و سياسيون كه تحصيلات عالى خود را در نجف اشرف نزد آيت‌اللّه شيخ محمّد فاضل شربيانى\r\n\r\n","description":"","footnote":"","page_name":" 743 ","page_number":63},
  {"content":"\r\n\r\nبه انجام رسانيد . و سمت نمايندگى مجلس شوراى ملّى را برعهده داشت .\r\n2 - ميرزا نصر اللّه طباطبائى ديبا ملقب به « ناصر السلطنه » ، متوفاى ارديبهشت / 1312 ش ، يكى از اعيان و بزرگان بود .\r\n\r\n- منابع\r\n1 - المآثر و الآثار .\r\n2 - تحفة الألباء في تذكرة الأولياء الشرفاء ( خطى - ص 177 ) .\r\n3 - تذكرهء شعراى آذربايجان 3 / 1 و سال مرگش را 1327 ق دانسته است ) .\r\n4 - تراجم الرجال 1 / 216 .\r\n5 - جغرافياى تبريز 262 .\r\n6 - دانشمندان آذربايجان 380 .\r\n7 - رجال آذربايجان در عصر مشروطيت 157 ( سال مرگش را در سال 1327 ق دانسته است ) .\r\n8 - ريحانة الأدب 6 / 207 .\r\n9 - سخنوران آذربايجان 732 .\r\n10 - علماء معاصرين 92 .\r\n11 - مؤلفين كتب چاپى 3 / 224 .\r\n12 - نسب‌نامهء شاخه‌اى از طباطبائىهاى تبريز 15 .\r\n13 - نقباء البشر 2 / 787 .\r\n\r\nشيخ روح اللّه كمالوند خرم‌آبادى ( 1319 - 1383 ق )\r\nحاج شيخ روح اللّه كمالوند فرزند حاج رضا خرم‌آبادى ، يكى از اعاظم دانشمندان خطهء لرستان بود . تولدش به سال 1319 ق در خرم‌آباد اتفاق افتاد .\r\nپس از طى مقدمات نزد سيد ابو تراب جزايرى ، به سال 1336 ق به حوزهء علميهء بروجرد مهاجرت كرد و سطوح را نزد آيات : شيخ محمّد حسين غروى ، سيد\r\n\r\n","description":"","footnote":"","page_name":" 744 ","page_number":64},
  {"content":"\r\n\r\nحسين طباطبائى بروجردى و سيد فخر الدّين طباطبائى احمدى به انجام رسانيد ، و به سال 1338 ق به اراك رفت و از محضر آيت‌اللّه حاج شيخ عبد الكريم حائرى يزدى بهره‌مند گرديد ، و هنگام هجرت استادش در سال 1340 ق به قم ايشان نيز به آنجا رفت و ادامهء تحصيل را نزد آن بزرگوار داد . دروس حكمت و فلسفه را از محضر حكيم نامى ميرزا على اكبر حكمى يزدى ( تجلى ) استفاده نمود ، و در سال 1346 ق به خرم‌آباد بازگشت و به ارشاد و خدمات دينى پرداخت .\r\nوى پس از مهاجرت آيت‌اللّه طباطبائى بروجردى به قم در سال 1364 ق به آنجا رفت و 5 سال ديگر از محضر آن جناب بهره‌مند گرديد ، و به امر استاد خود به خطهء لرستان ( خرم‌آباد ) بازگشت ، و به تأسيس حوزهء علمى و يك مسجد و به پرورش و تدريس طلاب اشتغال ورزيد . و در آن سامان نفوذ و محبوبيت زيادى پيدا كرد .\r\nاستاد شيخ محمّد رازى مىنويسند : ( مرحوم كمالوند از دانشمندان با فضيلت معاصر ما بود ، و در معاشرت خوش‌برخورد و رفيق و در امور دينى متعصب و غيور بود . در سفرى كه در خرم‌آباد حدود يك ماه ميهمان ايشان بودم ، خاطرات شيرين از ايشان دارم ) .\r\nسرانجام در روز چهارشنبه 23 / ذىحجه / 1383 ق مطابق با 16 / ارديبهشت / 1343 ش به سن 64 سالگى در خرم‌آباد درگذشت ، و در كنار مرقد استاد خود آيت‌اللّه حاج شيخ عبد الكريم حائرى در حرم حضرت معصومه عليها السّلام قم\r\n\r\n","description":"","footnote":"","page_name":" 745 ","page_number":65},
  {"content":"\r\n\r\nدر روز جمعه 25 / ذىحجه مدفون گرديد .\r\nشيخ روح اللّه كمال‌وند خرم‌آبادى ( 1332 ش )\r\n\r\n- منابع\r\n1 - آثار الحجة 2 / 286 .\r\n2 - آينهء دانشوران 243 .\r\n3 - افادات دانشمند معظم ، سيد شمس الدّين طباطبائى احمدى ( دام ظله ) .\r\n4 - خورشيد آسمان فقاهت و مرجعيت 51 .\r\n5 - گنجينهء دانشمندان 5 / 28 .\r\n6 - مشاهير لر « خرّم‌آباد » 146 .\r\n7 - هفت هزار روز 1 / 187 .\r\n\r\nشيخ ريحان اللّه گلپايگانى « نخعى » ( 1318 - 1412 ق )\r\nآنچه كه در پيش‌رو داريد زندگينامهء ايشان و ساير حالاتش ، كه به وسيلهء « مجلهء حوزه » تهيه و به چاپ رسيده است كه آن را تقديم مىداريم ( با اندكى حذف و اضافه ) :\r\n\r\n","description":"","footnote":"","page_name":" 746 ","page_number":66},
  {"content":"\r\n\r\nحوزه : با تشكّر از حضرت‌عالى كه مصاحبه با مجلّهء ما را پذيرفتيد ، ابتدا اجمالى از زندگى علمى خود بيان كنيد ؟\r\nحقير در سال 1318 ق ، در شهر گلپايگان متولد شدم . مقدّمات را در محضر والد بزرگوارم ، آخوند ملا زين العابدين مجتهد گلپايگانى به اتمام رساندم . پس از اين مرحله ، در سال 1338 ق براى ادامهء تحصيل ، راهى اراك شدم . در اين شهر از محضر حجج اسلام ميرزا ابو الحسن عراقى و حاج ميرزا محمّد على خان و آخوند ملا تقى گلپايگانى ، كسب فيض كردم .\r\nشيخ زين العابدين گلپايگانى نخعى\r\nدر سال 1340 ق ، سال تأسيس حوزهء علميهء قم ، به حوزهء علميهء قم مشرف شدم و تا آخر عمر شريف حضرت آيت‌اللّه حائرى يزدى ، در قم ماندگار شدم و از محضر آن بزرگوار بهره بردم .\r\nپس از رحلت آن جناب . در سال 1360 ق به نجف اشرف ، مشرف شدم .\r\nدر آن حوزهء مقدّسه ، از محضر حضرات آيات : سيد ابو الحسن اصفهانى و سيد جمال الدّين گلپايگانى ، استفاده كردم .\r\nپس از آن ، به قم مشرف شدم و از\r\n\r\n","description":"","footnote":"","page_name":" 747 ","page_number":67},
  {"content":"\r\n\r\nابتداى ورود حضرت آيت‌اللّه سيد حسين طباطبائى بروجردى به قم ، در خدمت آن حضرت بودم و به درس فقه و اصول ايشان حاضر مىشدم .\r\nحوزه : ابوى حضرت‌عالى از بزرگان حوزه بوده‌اند ، ازاين‌روى براى ما و ديگر طلاب مفيد خواهد بود ، اگر با چهرهء ايشان آشنا شويم .\r\nابوى ، از مجتهدين مسلم زمان خود بود . ايشان از شاگردان مخصوص سيد محمّد حسن شيرازى ( ميرزاى بزرگ ) بود . ميرزا نسبت به ايشان خيلى ابراز علاقه مىكرده‌اند . البتّه ميرزا ، به طلاب خيلى عنايت داشته‌اند . پدرم نقل مىكردند :\r\n« تازه براى تحصيل به سامرا رفته بودم . روزى به كنار شط رفتم و آنجا نشستم .\r\nدر اين هنگام ، ميرزا را ديدم كه ازآنجا عبور مىكردند . ايشان تا چشمش به من طلبه افتاد ، متوقف شد و از مركب خود پياده شد ! احوال مرا پرسيد و گفت :\r\nاهل كجا هستى ؟\r\nگفتم : اهل گلپايگان .\r\nگفت : تاكنون كجا اشتغال به تحصيل داشتى ؟\r\nگفتم : در اراك ، ولى اكنون به خاطر علاقه‌اى كه به حضرت‌عالى دارم براى استفاده از محضر شما به اينجا آمده‌ام .\r\nگفت : آيا تاكنون در مباحثهء ما شركت كرده‌اى ؟\r\nگفتم : بلى .\r\nگفت : مباحثهء ما را چگونه يافتى آيا پسنديدى ؟\r\nگفتم : خوب بود ، ولى يك عيب دارد .\r\nگفت : چه عيبى ؟\r\nگفتم : حضرت‌عالى ، بيش از اندازه به شاگردان ميدان مىدهيد كه اظهارنظر كنند و آراى خود را بيان كنند ، اين موجب مىشود كه وقت كافى براى تقرير و توضيح مطلب باقى نماند .\r\nايشان از اين سخن خوشش نيامد ، و فرمود : چنانچه مدّتى در درس من حاضر\r\n\r\n","description":"","footnote":"","page_name":" 748 ","page_number":68},
  {"content":"\r\n\r\nشويد ، خواهيد فهميد كه مباحثهء من ، به مراتب از مباحثهء ميرزاى نائينى مفيدتر است .\r\nپدرم گفت :\r\n« راستى هم ، چنين بود . من بعدها كه بيشتر به درس ميرزا رفتم ، متوجه شدم كه درس ايشان واقعا مفيد است . شيوه‌اى كه ميرزا داشت ، مخصوص به خودش بود .\r\nآن مرحوم وقتى مطلبى را مىگفت ، از شاگردان نظرخواهى مىكرد و از آنان مىخواست كه در جلسهء بعد ، نظرشان را راجع به آن مطلب بگويند . به خاطر همين ، طلاب مجبور مىشدند تلاش كنند ، تا نفيا و اثباتا ، مطلبى براى ارائه به استاد داشته باشند . اين روش ، استعدادپرور بود و شاگردان را رشد مىداد . درست بر خلاف روش ميرزاى نائينى كه ايشان ، بنا بر آنچه مىگويند ، خيلى كم به شاگردان اجازهء اظهارنظر مىداد » .\r\nحوزه : اساتيدى كه حضرت‌عالى از محضر آنان بهره برده‌ايد ، چه شيوه‌اى در ارائهء درس داشتند ؟\r\nاز اساتيد اين جانب ، آيت‌اللّه حائرى يزدى ، تقريبا روش ميرزا را داشت .\r\nايشان به شاگردان ، مجال مىداد تا اظهارنظر كنند . همچنين بود آيت‌اللّه بروجردى . در محضر ايشان هم اگر كسى اظهارنظر مىكرد ، خوشش مىآمد و تشويق مىكرد . ولى آيت‌اللّه حجّت ، اين روش را نداشت ، بلكه ايشان قبل از درس مطالب را دسته‌بندى و تنظيم مىكرد و به شاگردان ارائه مىداد ، و كمتر به كسى اجازه مىداد در وسط درس اظهارنظر كند .\r\nحوزه : حضرتعالى در بيت آيت‌اللّه بروجردى ، چه سمتى داشتيد و به چه كارهايى مشغول بوديد ؟\r\nهمان‌طور كه عرض شد ، بنده از ابتداى ورود آيت‌اللّه بروجردى به قم ، در خدمتشان بودم و آن جناب ، به خاطر آشنايى قبلى كه با حقير و پدرم داشت ، به من عنايت خاصى داشتند ، و برخى از امور را به من محول كردند . از جمله : اگر طلبه‌اى\r\n\r\n","description":"","footnote":"","page_name":" 749 ","page_number":69},
  {"content":"\r\n\r\nرا مىخواستند مسئوليتى بدهند ، تشخيص صلاحيّت آن شخص به من واگذار مىشد ، و پس از تأييد صلاحيّت نامهء او را مىنوشتم و آيت‌اللّه بروجردى امضا مىكردند . و همچنين از جمله اعضاى هيئتى بودم كه براى رسيدگى به امور حوزه و طلاب ، از طرف آيت‌اللّه بروجردى تعيين شده بودند .\r\nدر اين هيئت حضرت امام و حاج شيخ مرتضى حائرى هم عضويّت داشتند .\r\nعلاوه بر اين كارها ، در برخى از جلسات استفتائى كه مهم بود شركت مىكردم .\r\nحوزه : حضرت‌عالى چرا قم را ترك كرديد و در تهران ساكن شديد ؟\r\nآيت‌اللّه بروجردى ، به تبليغات ، بسيار اهميّت مىداد . سعى داشت كه از طلاب فاضل ، براى تبليغ در شهرستانها و حتى خارج از كشور ، استفاده شود . به همين منظور ، هرگاه زمينه فراهم مىشد ، فورى اقدام مىكرد . روى همين برنامه ، بنا بر تقاضاى عده‌اى از مؤمنين تهران ، كه از ايشان خواسته بودند فردى را براى اقامهء جماعت و تبليغ و ارشاد به « مسجد پنبه‌چى » بفرستند ، آن مرحوم ، مرا فرستادند و در نامه‌اى خطاب به مردم آنجا نوشتند :\r\n« من آقاى نخعى را كه مورد اعتماد من است ، براى امامت جماعت و تبليغ و رسيدگى به امور محل ، به‌سوى شما فرستادم و . . . » .\r\nاين جانب از آن زمان تاكنون ، كه حدود 40 سال است ، در تهران هستم و مشغول انجام‌وظيفه . عده‌اى ديگر هم در همان وقت از طرف ايشان به همين منظور به تهران فرستاده شدند ، از جمله آقاى سيد احمد خوانسارى بود كه من براى معرفى ايشان به مردم ، با ايشان به تهران آمدم . . .\r\nحوزه : آيا تأليفى هم در زمينهء مسائل فقهى و اصول داريد ؟\r\nتقريرات و نيز تحقيقاتى در اصول و فقه دارم كه به همراه كتابهايم فرستادم قم براى كتابخانهء مدرسهء آيت‌اللّه گلپايگانى ، زيرا ديدم با اين حالت كسالت و كهولت سن ، توانايى مطالعه ندارم و صحيح نيست اين كتابها بدون استفاده بماند .\r\nحوزه : شنيده‌ايم كه حضرت‌عالى طبع شعر هم داريد و اگر ممكن است يكى از\r\n\r\n","description":"","footnote":"","page_name":" 750 ","page_number":70},
  {"content":"\r\n\r\nاشعار خود را براى ما بخوانيد .\r\nبله ، طبع شعر دارم و چند شعرى هم گفته‌ام . متأسفانه از دفترهاى شعرم اينجا موجود نيست ، زيرا آنها را هم با كتابهايم فرستادم قم . اكنون هم از شعرهايى كه گفته‌ام چيزى جز يك رباعى كه دربارهء « صبر » گفته‌ام ، به خاطر ندارم و آن رباعى را خدمتتان عرض مىكنم :\r\n گويند صبر كن كه ترا صبر بَر دهد * آرى دهد ، ولى به عمر دگر دهد\r\nمن چون‌كه عمر خويش به صبورى گزاردم * عمرى دگر خواهد كه تا صبر بَر دهد \r\nحوزه : در پايان اگر ممكن است ما را نصيحت بفرماييد .\r\nنصيحت من اين است كه خداوند را ، در جميع حالات ، در نظر داشته باشيد .\r\nخدا را از ياد نبريد ، تا اينكه از خطاهاى عمدى مصون باشيد . و به درس و مطالعهء زياد اهميّت بدهيد كه بسيار باارزش است . به نظر من اگر امر دائر شود بين اينكه طلبه در نيمهء شب ، نماز شب بخواند ثوابش بيشتر است يا مطالعهء فقه ، من مىگويم مطالعهء فقه ، زيرا فايده‌اش به ديگران هم مىرسد .\r\nنويسندهء كتاب گويد : آيت‌اللّه نخعى همچون جد بزرگوارش مالك اشتر نخعى به خاندان على عليه السّلام عشق مىورزيد ، و شايد بتوان به گوشه‌اى از اين شور و عشق از لابلاى اشعار اديبانه زير كه در مدح ولادت حضرت قائم ( عجل اللّه فرجه ) سروده است ، پى برد :\r\n صفحهء گلزار را نشاط يكسر گرفت * به مژدهء وصل يار روح به فيكر گرفت\r\nواسطهء عدل و داد قدم به دنيا نهاد * پير كهن سال دهر زندگى از سرگرفت\r\nراهنماى نجات والى برّ كاينات * مقام مولائى از خالق اكبر گرفت\r\nبا « نخعى » گو ترا جرم فزون از حد است * به مدح شه مىتوان شافع محشر گرفت \r\nعلامه نخعى سرانجام شب جمعه اول / ربيع الثانى / 1412 ق مطابق با 18 / مهر / 1370 ش در سن 94 سالگى ، در بيمارستان الوند تهران در پى عمل جراحى\r\n\r\n","description":"","footnote":"","page_name":" 751 ","page_number":71},
  {"content":"\r\n\r\nدرگذشت و در صحن حضرت معصومه عليها السّلام قم مدفون شد .\r\n\r\n- منابع\r\n1 - آثار الحجة 2 / 46 .\r\n2 - گنجينهء دانشمندان 4 / 582 .\r\n3 - مجلهء حوزه ، شمارهء 46 ، سال 1370 ش ، ص 40 .\r\n4 - هفته‌نامهء « نيرو » ، به تاريخ چهارشنبه 24 / مهر / 1370 ش ، ص 2 .\r\n\r\n","description":"","footnote":"","page_name":" 752 ","page_number":72},
  {"content":"\r\n\r\n\r\nز\r\n\r\nسيّد زكريا قزوينى ( - ح 1313 ق )\r\nاز بزرگان و فقها و دانشمندان عصر خود بود كه در زهد تقوا زبان‌زد همگان بود .\r\nايشان تحصيلات عالى خود را در نجف اشرف از محضر آيات : شيخ مرتضى انصارى ، سيد حسين كوه‌كمرى استفاده كرد و در سامرا از شاگردان ممتاز ميرزا محمّد حسن شيرازى به شمار مىرفت كه موفق به نيل درجهء اجتهاد از اين استاد گرديد .\r\nقزوينى پس از انجام تحصيلات خود به ايران مراجعت كرد و در شهر مذهبى قم سكونت اختيار نمود و به كارهاى دينى از قبيل : اقامهء جماعت و ارشاد و هدايت اشتغال داشت .\r\nنامبرده در حدود سال 1313 ق در قم درگذشت و همان‌جا مدفون گرديد .\r\nفرزندش علامه سيد اسحاق قزوينى و دامادهاى او عبارتند از : حضرت آيت‌اللّه حاج آقا حسين طباطبائى قمى و محدث گرانقدر شيخ عباس قمى بودند .\r\n\r\n- منابع\r\n1 - تاريخ قم 269 .\r\n2 - رجال قم 117 .\r\n\r\n","description":"","footnote":"","page_name":" 753 ","page_number":73},
  {"content":"\r\n\r\n3 - گنجينهء دانشمندان 1 / 140 .\r\n4 - نبقاء البشر 2 / 791 .\r\n\r\nشيخ زين الدّين شريعتى زنجانى ( ح 1327 - 1409 ق )\r\nشيخ زين الدّين شريعتى فرزند آيت‌اللّه شيخ فياض زنجانى و نوهء ملا محمّد مدرس ديزجى ، از علما و فضلاى تهران بود .\r\nوى در دامان پدرى فقيه و دانشمند پرورش يافت . پدرش از علماى برجستهء زنجان بود ، و در سال 1360 ق در حدود سن 85 سالگى درگذشت ، و در « قبرستان بالا » زنجان به خاك سپرده شد .\r\nشريعتى ، در حدود سال 1327 ق در زنجان متولد گرديد .\r\n\r\nدر حوزه‌هاى علميه\r\nايشان پس از طى مقدمات ، به حوزهء قزوين رفت ، و از محضر علامه سيد ابو الحسن رفيعى بهره‌مند گرديد ، آن‌گاه به مشهد مقدس مهاجرت كرد ، و در دروس آيت‌اللّه ميرزا مهدى اصفهانى شركت جست .\r\nسپس جهت طى دروس عالى حوزه ، به قم رهسپار گرديد ، و از محضر پرفيض آيات : سيد محمّد حجت كوه‌كمرى و سيد حسين طباطبائى بروجردى فقها و اصولا بهره‌مند شد ، و خود به تدريس سطح اشتغال نمود .\r\n\r\nخدمات مذهبى\r\nايشان جهت ارشاد و هدايت و به امر آيت‌اللّه بروجردى به « خرقان » قزوين رفت ، و سعى و تلاش زيادى در اين امر نمود ، و پس از مدتى چند رحل اقامت خود را تا آخر عمر در تهران افكند ، و به خدمات دينى و روحى خود ادامه داد .\r\n\r\n","description":"","footnote":"","page_name":" 754 ","page_number":74},
  {"content":"\r\n\r\n\r\nاز آثار او\r\n1 - الفوائد فى المسائل المتفرقة .\r\n2 - رساله‌اى در حق و حكم .\r\n3 - رساله‌اى در ردّ صوفيه .\r\n4 - رساله‌اى در غيبت .\r\n5 - كتاب بيدارى ، در دو بخش است .\r\n\r\nارتحال و اعقاب\r\nوى پس از عمرى خدمت به مذهب ، و درستكارى و صداقت‌پيشگى در روز جمعه 27 / شوال / 1409 ق مطابق با 12 / خرداد / 1368 ش در حدود سن 82 سالگى در تهران درگذشت ، و جنازه‌اش به قم حمل و در قبرستان ابو حسين به خاك سپرده شد .\r\nوى ، داماد علامه شيخ جعفر فرزند ملك زنجانى ( مقيم خرقان ) بود ، و داراى اولادى چند گرديد ، كه عبارتند از : 1 - شيخ حسن ( ساكن در تهران ) 2 - آقا على 3 - آقا محمّد 4 - آقا رضا 5 - آقا حسين .\r\n\r\n- منابع\r\n1 - اظهارات برادر مرحوم ، آقا تقى شريعتى ( ساكن زنجان ) .\r\n2 - افادات آيت‌اللّه شيخ احمد رضوانى زنجانى .\r\n3 - تاريخ زنجان 317 و 391 .\r\n4 - گنجينهء دانشمندان 5 / 252 .\r\n5 - مكارم الآثار 7 / 2714 .\r\n\r\nشيخ زين العابدين ابهرى « امام » ( 1311 - 1389 ق )\r\nشيخ زين العابدين فرزند علامه ميرزا عطاء اللّه امام جمعه و نوهء ميرزا ابو الفتوح\r\n\r\n","description":"","footnote":"","page_name":" 755 ","page_number":75},
  {"content":"\r\n\r\nابهرى . مادرش مرحومهء حاجيه فاطمه سلطان خانم امامى ( صاحب ديوان فاطميه ) مىباشد .\r\nشيخ زين العابدين در 19 / شوال / 1311 ق در ابهر تولد يافت .\r\nپدرش ميرزا عطاء اللّه امام جمعه يكى از دانشمندان و فضلا بود . وى ابتدا در ابهر و زنجان تحصيل نمود سپس به اصفهان رفت و سطح را به پايان برد آنگاه به نجف اشرف عزيمت كرد و مدت حدود ده سال در آن سامان نزد اساتيد وقت از جمله آيت‌اللّه ميرزا حبيب اللّه رشتى بود و به درجهء اجتهاد نايل آمد . پس از انجام تحصيلات عالى به موطن خود مراجعت نمود و به خدمات مذهبى و اجتماعى همت گماشت و همين‌طور در حال تردد بين ابهر و زنجان بود . ايشان در سال 1346 ق مطابق با 1306 ش در حدود سن 85 سالگى در ابهر دار فانى را وداع گفت و پيكرش توسط فرزندش شيخ زين العابدين به نجف اشرف حمل و در وادى السلام به خاك سپرده شد . اين شرح حال مختصر را از زبان فرزندش آقاى محمّد فتوحى در عصر روز پنجشنبه 16 / ذىالقعده / 1419 ق مطابق با 13 / اسفند / 1377 ش و معلوماتى ديگر درباره فضلاى اين خاندان يادداشت گرديد .\r\nشيخ زين العابدين امام در سن شش‌سالگى به زنجان رفت و مدت پنج سال در مدرسهء ملا محمّد حسن زنجانى و بعدا تا شرايع و لمعه نزد ميرزا على نقى زنجانى به تحصيل مشغول بود و ضمن تأهل در سال 1330 ق براى تكميل تحصيل عازم نجف اشرف گرديد و در حوزهء درس آيات : سيد محمّد كاظم طباطبائى يزدى و شيخ الشريعهء اصفهانى به كسب علم ادامه داده است تا اينكه در شروع جنگ بين المللى اول ناچار به زنجان مراجعت كرد . آنگاه مجددا به نجف بازگشت و حدود شش سال ديگر به تحصيلات خود ادامه داد ، سپس به ابهر مراجعت نمود و به عنوان « امام جمعه » به وعظ و خطابه و ارشاد مردم پرداخت و چند سالى نيز در زنجان داراى دفتر اسناد رسمى بود . و در سال 1324 ش مجددا به ابهر برگشت و دست به كار تأليفاتى توام با ترويج دين شد . و از سال 1342 ش به علت كهولت خانه‌نشينى اختيار كرده‌اند .\r\n\r\n","description":"","footnote":"","page_name":" 756 ","page_number":76},
  {"content":"\r\n\r\nامام جمعه كه در شعر « مجنون » تخلص مىكرد ، داراى 4 پسر و 2 دختر مىباشد .\r\n\r\nاز آثار قلمىاش\r\n1 - ديوان اشعار ، در حدود پنج هزار بيت شعر ، به زبانهاى : عربى ، تركى ، و فارسى .\r\n2 - مثنوى امثال و حكايات ، به زبان تركى در دو جلد .\r\n3 - ترجمهء منظوم نهج البلاغة كه 105 خطبه از آن به چاپ رسيده است .\r\n4 - كتب و رسائلى در اخلاق و مواعظ در 7 جلد .\r\n5 - علوم غريبه از قبيل جفر و رمل .\r\n6 - تاريخ زنجان ( از اول 300 قمرى تا زمان پهلوى ) .\r\n7 - تاريخ آداب و رسوم اهالى زنجان و ابهر در عصر متقدم .\r\n8 - تاريخ شخصى خودشان ( تا 28 سالگى به نثر ) .\r\n9 - فلسفه و راه زندگانى پنج جلد .\r\n10 - جواب‌هاى هفت‌گانه به سؤالات مزيت دين اسلام ، تأليف كرده‌اند كه هركدام به نوبهء خود داراى ارزش بسيار است .\r\nامام ابهرى داراى نفوذ كلام و حسن خلق ، و مورد احترام مردم زنجان و ابهر است .\r\nشعر زير از اوست :\r\n\r\nفوق‌العاده مىخواهد\r\n چرا عدليهء حسنت ستم بر ما روا دارد ؟ * مگر قانون او اينست ، يا از بهر ما دارد ؟\r\nنه با ما بر سر صلح است آن صلحيهء چشمت * نه خوب از بد تميز آرد بدايت صد بدا دارد\r\nباستيناف وصلش شرح حالى دادمش گفتا * كه ديگر موقعش بگذشت هجران از قفا دارد\r\nبگفتم : تمبر خالت كه در بالاى لب دارى * بزن بر حكم ما گفتا . كه اين تمبر بها دارد\r\nتظلم كردمش گفتا : كه فوق‌العاده مىخواهد * زر و سيم فراوان چون من مفلس كجا دارد ؟\r\nلبت مىكرد استنطاق ما را آخر انصافى * بر اين مستنطق خون‌ريز دل‌بازيم جا دارد \r\n\r\n","description":"","footnote":"","page_name":" 757 ","page_number":77},
  {"content":"\r\n\r\n مگر من قاتلم ؟ يا اعتراف قتل بنمودم ؟ * كه حكم كشتنم را چشم مستت برملا دارد\r\nبا حضاريهء عشقت يكى رؤيت رقم كردم * از اين حكم غيابى در كجا قانون ما دارد ؟\r\nبتجديد ترافع عرض حالى داده‌ام ترسم * كه در اين دايره زلف مسلسل صد خطا دارد\r\nبه ليلى اى صبا برگو كه مأموريت ( مجنون ) * براى عشق بىآلايش خود از خدا دارد \r\nامام جمعه در روز شنبه 27 / شعبان / 1389 ق مطابق با 17 / آبان / 1348 ش در سن 79 سالگى در تهران درگذشت . پيكرش به قم حمل و در كوچه ابو حسين در يكى از مقابر شرقى مدفون گرديد .\r\n\r\nفرزندانش :\r\n1 - آقا ابو على امام 2 - آقا ابو الفضل 3 - آقا كاظم 4 - آقا قاسم 5 - آقا حسن .\r\n\r\n- منابع\r\n1 - الفهرست لمشاهير علماء زنجان 13 .\r\n2 - تاريخ زنجان 138 ( تولدش را در سال 1312 ق ثبت كرده است )\r\n3 - سخنوران و خطاطان زنجان 175 .\r\n\r\nسيّد زين العابدين كاشانى ( 1297 - 1375 ق )\r\nسيد زين العابدين فرزند علامه سيد محمّد و نوهء سيد حسين حسينى لاجوردى كاشانى حائرى ، از علماى برجسته و پارسايان مقدس بود .\r\nدر سال 1297 ق در كربلاى معلّا ديده به جهان گشود .\r\n\r\nتحصيلات عالى\r\nمقدمات و سطوح را نزد : پدرش ، شيخ على بفروئى يزدى ، سيد محمّد جعفر\r\n\r\n","description":"","footnote":"","page_name":" 758 ","page_number":78},
  {"content":"\r\n\r\nكاشانى ( عموى آيت‌اللّه سيد مصطفى كاشانى ) ، ملا عباس سيبويه يزدى ( أخفش ) ، ملا اسماعيل بروجردى و شيخ حسن كربلائى به انجام رسانيد ، و مدتى هم از محضر : سيد اسماعيل صدر و سيد محمّد باقر حجت حائرى بهره‌مند گرديد ، سپس به نجف اشرف عزيمت نمود و از محضر آيات : شيخ محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى كمال استفاده را نمود .\r\nآنگاه به ديار سامرا هجرت كرد ، و از محضر آيت‌اللّه ميرزا محمّد تقى شيرازى بهره جست و به كربلا مراجعت كرد و به تدريس و تربيت طلاب همت گماشت ، و پس از ورود آيت‌اللّه سيد حسين طباطبائى قمى به كربلا ملازم ايشان گرديد ، و در جلسات استفتا به وى كمك مىكرد .\r\n\r\nمهاجرت به ايران\r\nدر سال 1367 ق از كربلا به ايران مهاجرت كرد ، و در قم بنا بر درخواست آيت‌اللّه سيد حسين طباطبائى بروجردى اقامت نمود ، و از ياران نزديكش گرديد ، و همواره در مجلس استفتاى ايشان حضور پيدا مىكرد . و در پس دعوت اهالى كويت و امر آيت‌اللّه بروجردى به آن سامان عزيمت كرد ، و به ترويج مذهب و ارشاد مردم پرداخت ، ولى پس از دو سال اقامت و در اثر كسالت و بيمارى به قم مراجعت كرد ، و حلقهء درسى تشكيل داد و عده‌اى را تربيت نمود .\r\n\r\nاز جمله شاگردانش در كربلا عبارتند از :\r\n1 - سيد مصطفى اعتماد 2 - سيد عبد الرضا شهرستانى 3 - سيد مهدى خراسانى بجستانى 4 - سيد عباس كاشانى 5 - شيخ ابراهيم شيرازى 6 - سيد غلامرضا كسائى تبريزى 7 - سيد احمد فالى 8 - سيد محمّد شيرازى 9 - سيد محمّد على بحرانى 10 - شيخ عبد الرحيم قمى ( داماد صاحب شرح حال ) 11 - سيد ابراهيم علم الهدى سبزوارى .\r\n\r\n","description":"","footnote":"","page_name":" 759 ","page_number":79},
  {"content":"\r\n\r\n\r\nاز آثار او\r\nجناب دانشمند معظم آقاى سيد عباس كاشانى ساير مؤلفاتش را چنين ياد مىكند :\r\n1 - حاشية على العروة الوثقى .\r\n2 - ديوان شعر .\r\n3 - رسالة الأمر بين الامرين .\r\n4 - رسالة فى الاستصحاب .\r\n5 - رسالة فى الوقف الذرى .\r\n6 - شرح شرائع الاسلام ، در چند جلد .\r\n7 - شرح على كفاية الاصول .\r\n8 - قاعدة لا ضرر و لا ضرار .\r\n9 - مناسك الحج ( ارجوزة ) .\r\n\r\nدرگذشت\r\nسرانجام در روز پنجشنبه 12 / صفر / 1375 ق مطابق با 6 / مهر / 1334 ش به سن 78 سالگى در قم درگذشت ، و پس از اداى نماز ميت توسط آيت‌اللّه بروجردى در قبرستان شيخان به خاك سپرده شد . فرزندانش : 1 - سيد حسين 2 - سيد على ( 1340 در كربلا - 1411 ق در دمشق و مدفون در مقبرهء جديد زينبيه ) .\r\nبرادر ايشان آيت‌اللّه سيد حسين كاشانى يكى از فقها و دانشمندان معروف بود .\r\nوى در سيزدهم ماه شعبان 1300 ق در نجف اشرف متولد گرديد .\r\nسيد حسين تا سن بيست‌سالگى در آن شهر در خدمت شيخ عبد الرضا دشتى به تحصيل مقدمات پرداخته ، سپس در خدمت سيد محمّد سعيد خوئى به تكميل ادبيات عرب و سطوح فقه اشتغال داشته ، بعدا در خدمت پدر بزرگوارش مرحوم سيد محمّد كاشانى به كربلا مهاجرت و در آنجا در دو درس خارج اصول و فقه پدر بزرگوارش و نگاشتن آنها مشغول بوده است .\r\n\r\n","description":"","footnote":"","page_name":" 760 ","page_number":80},
  {"content":"\r\n\r\nدر سال 1342 ق يك دوره فقه از آغاز كتاب طهارت تا انجام كتاب ديات ، نظما تأليف فرموده و ترجمه آن را به فارسى هم نگاشته‌اند « مسماة بضوء الرشد فى احكام النبى الامجد » كه به چاپ رسيده و نظم منظومه دراية الحديث كه دو تقريظى كه آيت‌اللّه حاج شيخ عبد الكريم حائرى و آيت‌اللّه شيخ محمّد حسين كاشف الغطاء به ايشان نوشته‌اند ، كمال دلالت بر علوشان و اقتدار استاد محترم در علوم دينيه و ادبيه مىباشد .\r\nاستاد كاشانى مصنفات ديگر هم نثرا و نظما در موضوع‌هاى مختلف دارند از قبيل : بعض مباحث اصول و معانى و بيان و بديع و از آن جمله ديوانى است در مدايح و مراثى ائمه هدى عليهم السّلام كه هنوز به چاپ نرسيده است .\r\n\r\n- منابع\r\n1 - افادات علامه آقاى سيد عباس كاشانى ( دام ظله ) .\r\n2 - أعلام كربلاء ( خطى - خوشحالت ) .\r\n3 - أعيان الشيعة .\r\n4 - گنجينهء دانشمندان 6 / 255 .\r\n5 - نقباء البشر 2 / 804 .\r\n\r\nسيّد زين العابدين يثربى قمى ( 1323 - 1411 ق )\r\nحاج سيّد زين العابدين فرزند سيّد حسن و نوهء ميرزا زين العابدين حسينى قمى ، معروف به « يثربى » از فضلا و معاريف قم بود .\r\nاو در سال 1323 ق در قم تولد يافت . پس از آنكه مقدمات و سطوح را به انجام رساند ، در دروس خارج حضرات آيات : سيّد محمّد حجت كوه‌كمرى ، ميرزا محمّد فيض قمى ، سيّد حسين طباطبائى بروجردى ، و أخيرا سيّد شهاب الدّين مرعشى شركت مىفرمود .\r\n\r\n","description":"","footnote":"","page_name":" 761 ","page_number":81},
  {"content":"\r\n\r\nامامت جماعت را در « مسجد شاه حمزه » واقع در خيابان آذر قم ، محل اجدادى خود ، بر پا مىنمود .\r\nنامبرده در روز سه‌شنبه 7 / جمادى الثانى / 1411 ق در قم در سن 88 سالگى و براثر كهولت سن بدرود حيات گفت . پيكرش روز چهارشنبه تشييع و در امامزاده شاه حمزه عليه السّلام به خاك سپرده شد .\r\nوى كه داماد آيت‌اللّه شيخ ابراهيم مروه عاملى بود ، داراى اولادى شد كه از جملهء آنان : 1 - آقاى سيّد ابو الفضل يثربى ، سخنور با اخلاص اهل بيت عليهم السّلام 2 - سيّد على محمّد يثربى ، كه فعلا سمت نمايندگى قم را در مجلس شوراى اسلامى دارد .\r\n\r\n- منابع\r\n1 - اطلاعات متفرقه .\r\n2 - گنجينهء دانشمندان 2 / 312 .\r\n* *\r\n\r\n","description":"","footnote":"","page_name":" 762 ","page_number":82},
  {"content":"\r\n\r\n\r\nس\r\n\r\nسام ميرزا شاه صفى اول ( 1021 - 1052 ق )\r\nنخستين پادشاهى كه از خاندان صفوى در قم به خاك سپرده شد ، شاه صفى بود\r\nاسمش سام ميرزا و فرزند صفى ميرزا نوهء شاه‌عباس اول ، پادشاه ششم از سلاطين صفويه است . پس از مرگ شاه‌عباس بنا بر وصيت وى او را كه 17 سال بيش نداشت در جمادى اول / 1038 ق پادشاه خواندند ، و « مير محمّد باقر داماد » خطبهء سلطنت او را خواند . در سال اول سلطنت وى مردى كه او را « غريب شاه » ناميدند ، در گيلان به دعوى سلطنت برخاست و گيلان و لاهيجان را تصرف كرد ، ولى از دولتيان شكست خورد و اسير شد و در اصفهان به قتل رسيد . سپس ديگرى به نام « عادل شاه » قيام كرد ، او نيز به سرنوشت غريب دچار گرديد . در سلطنت اين پادشاه « ابو الغازى » والى خوارزم به خراسان تاخت ، و برادر خود « اسفنديار » را به فتح مرو گماشت ، لكن هر دو سپاه از سپاهيان شاه صفى شكست خوردند ، و اسفنديار برادر خود ابو الغازى را دست‌بسته نزد پادشاه ايران فرستاد و در ( قلعهء طبرك ) محبوس شد ، و دست ازبكان از صفحهء خراسان كوتاه گرديد .\r\nدر سال 1038 ق سلطان عثمانى دو سپاه به بغداد و موصل فرستاد ، و خسرو\r\n\r\n","description":"","footnote":"","page_name":" 763 ","page_number":83},
  {"content":"\r\n\r\nپادشاه « بغداد » را محاصره كرد ولى به فتح آن موفق نشد . به سال 1039 ق شاه صفى براى نجات بغداد به عراق رفت ، و چون سپاهيان عثمانى در زدوخورد با حاكم بغداد تلفات سنگينى ديده بودند فرار كردند .\r\nرضا قلى خان هدايت در مجلد هشتم از ( ملحقات روضة الصفا ) نگاشته :\r\n« در سال 1042 ق به سعايت و بدگوئى بعض امراء پسران عيسى خان قورچىباشى كه دخترزادگان شاه‌عباس بودند ، و چهار فرزند بىمانند سلطان العلماء خليفة السلطان اعتماد الدولة داماد شاه‌عباس ، و سه پسر ميرزا رفيع صدر ، و يك پسر ميرزا رضى صدر سابق ، و دو پسر ميرزا محسن متولىباشى مشهد مقدس ، عمه‌زاده‌هاى خود را غالبا مكفوف و مكحول ، و پسران قورچىباشى را خاصه مقهور و كشتند ، و با امراى بزرگ دل بد كرد و جمعى را معزول و برخى را از دم تيغ گذرانيد . باز در اين سال فرمان داد كه در تجديد عمارت بقعهء نجف اقدام شود ، و آب از فرات به صحراى نجف آوردند » .\r\nبه سال 1045 ق سلطان مراد خان عثمانى شخصا به فتح « ايروان » آمد و آن شهر را پس از محاصره گرفت و از ارس گذشت ، و لشكر به تبريز فرستاد و عمارات حكومتى و محلهء « شنب‌غازان » را غارت و ويران كردند ، و نيمى از شهر را آتش زدند . اما چون سلطان هنگام عبور از ارس در آب افتاده و بيمار شده بود و زمستان در پيش و خبر نزديك شدن شاه صفى مىرسيد ، لشكر عثمانى به شتاب از آذربايجان گذشت و شاه صفى در ذيقعدهء ( 1045 ق ) ايروان را گرفت ، و 5000 تن از عثمانيان را اسير كرد و چند توپ بزرگ آنها را به اصفهان فرستاد .\r\nبه سال ( 1048 ق ) سلطان مراد خان به تسخير بغداد عازم شد ، و ايرانيان 50 روز پايدارى كردند و محمّد شاه صدر اعظم ترك را كشتند ، ولى عاقبت ناچار به تسليم گشتند و به فرمان سلطان مراد خان هزار تن از زوار كربلا و نجف را به دست جلادان دادند ، و بيك فرمان سر آنان را از تن جدا ساختند . در شعبان ( 1049 ق )\r\n\r\n","description":"","footnote":"","page_name":" 764 ","page_number":84},
  {"content":"\r\n\r\nپيمانى ميان دولتين بسته شد ، كه بغداد از عثمانى و ايروان از ايران باشد .\r\nشاه صفى مانند سائر پادشاهان صفوى طبع شعر داشته ، ديوانى دارد به نام « ديوان صفى صفوى » نمونه‌اى از شعرش اين است :\r\n دمى كه از برم آن گل عذار مىگذرد * هزار موج و سرشك از كنار مىگذرد\r\nبه دو چرخ نخورديم جام سر شادى * مدار مستى ما بر خمار مىگذرد\r\nصبور باش « صفيا » كه در طريقت عشق * بهر طريق كه باشد مدار مىگذرد \r\nاين بيت هم در روز روشن به نام او آمده است :\r\n اگر بارم دهى در خدمتت جان بر كمر بندم * اگر بر خاطرت بارم بگو تا بار بربندم \r\nوى در 12 / صفر 1052 ق در كاشان در پى بيمارى درگذشت ، و در حرم حضرت معصومه عليها السّلام قم به خاك سپرده شد .\r\n\r\n- منابع\r\n1 - الذريعة 9 / 616 .\r\n2 - تاريخ اردبيل و دانشمندان 1 / 257 .\r\n3 - تربت پاكان 1 / 112 .\r\n4 - دانشمندان آذربايجان 237 .\r\n5 - ذيل عالم‌آرا 257 .\r\n6 - روضة الصفا 8 / 201 .\r\n7 - سخنوران آذربايجان 1 / 50 ( نام ايشان را حذف كرده و اشعار فوت را به نام پدرش اشتباها قرار داده است )\r\n8 - كتابه‌هاى حرم مطهر حضرت معصومه عليها السّلام 33 .\r\n9 - گلستان مسرت ص 136 .\r\n10 - لغت‌نامهء دهخدا 265 .\r\n\r\n","description":"","footnote":"","page_name":" 765 ","page_number":85},
  {"content":"\r\n\r\n\r\nشيخ سلمان خاقانى ( 1332 - 1408 ق )\r\nحاج شيخ سلمان فرزند آيت‌اللّه شيخ عبد المحسن و نوهء ملا حسين خاقانى ، از علماى بنام و خدوم خطهء خوزستان بود .\r\nبه سال 1332 ق در قريهء ( سوق الشيوخ ) از توابع شهر ناصريهء عراق متولد گرديد . در سن 8 سالگى به خرمشهر ( محمره ) رفت و مقدمات را نزد پدر خود آموخت .\r\nاز مرحوم آيت‌اللّه خاقانى شنيدم درحالىكه با صميميت مىگفت : نوجوان كه بودم مىرفتم به نانوائى كه نان خريدارى كنم ، شاطر كه مشغول كار خود بود بچه طلبه‌ها را سؤال‌پيچ مىكرد و مىگفت : پسر ، چه مىخوانى ؟ طلبه هرچه از كتب مقدمات به‌خصوص كتب نحو را مىگفت ، شروع مىكرد به سؤال طرح كردن ؟ و بچه طلبه‌ها را گير مىداد . گاهى شاطر ابياتى را از الفيهء ابن مالك مىخواند و مىگفت : مراد از ابيات چيست ؟ بعد معلوم شد كه شاطر طلبهء خوبى بوده و ساير مقدمات را بسيار عالى آموخته ، ولى در اثر فشار زندگى تحصيل را رها نموده و به كار روى آورده است .\r\nدر سال 1345 ق جهت ادامهء تحصيل به مدينة العلم و عاصمة الفضل نجف اشرف عزيمت نمود ، و پس از طى سطوح دروس عالى فقه و اصول را از محضر آيات : شيخ محمّد حسين غروى اصفهانى ( مدت كوتاهى ) ، شيخ محمّد على كاظمينى خراسانى ، و ميرزا باقر زنجانى ، سيد ابو القاسم موسوى خوئى ، و تفسير و\r\n\r\n","description":"","footnote":"","page_name":" 766 ","page_number":86},
  {"content":"\r\n\r\nكلام را از محضر آيت‌اللّه شيخ محمّد جواد بلاغى بهره‌مند گرديد .\r\nدر سال 1374 ق به خرمشهر بازگشت ، و به ارشاد و هدايت مردم پرداخت و نفوذ بسيار زيادى در منطقه حاصل نمود .\r\nدر سال 1400 ق در پى جنگ تحميلى از خرمشهر به قم مهاجرت كرد و منزل ايشان همواره يكى از كانونهاى فرهنگى و مجمع الفضلاء محسوب مىشد . مهر ، محبت ، صداقت ، راستى و اخلاص در كار ، در سيماى اين مرد بزرگ ظاهر بود .\r\n\r\nاز آثار قلمى ايشان :\r\nمرحوم آيت‌اللّه خاقانى قلمى بسيار ادبى روان داشت و آن را بيشتر در حوزهء فرهنگى و ادبى به كار برد ، ولى در اثر حمله به جهان تشيع و شروع جنگ ادبى و عقايدى ، ايشان قلم خود را در خدمت به مذهب و دين قرار داد و آثارى بسيار گرانسنگ از خود به يادگار گذاشت .\r\n1 - ردّ الجبهان .\r\n2 - ردّ الحنفاوى .\r\n3 - ردّ الخطوط العريضة .\r\n4 - طريق المعرفة .\r\n5 - بين الحق و الباطل .\r\n6 - ديوان شيخ جاسم خاقانى ( گردآورى ) .\r\n7 - فى نادى آل الخاقانى .\r\n8 - ديوان شعر ( بنا بر نقل خود ايشان اين ديوان همراه با ساير كتابخانه‌اش در هنگام جنگ بين ايران و عراق از دست رفت ، و به اين خاطر بسيار تأثر و افسوس مىخورد ) .\r\nسرانجام در روز دوشنبه 25 / رجب / 1408 ق مطابق با 24 / اسفند / 1366 ش در پى بيمارى در يكى از بيمارستانهاى تهران درگذشت ، و پس از تشييع\r\n\r\n","description":"","footnote":"","page_name":" 767 ","page_number":87},
  {"content":"\r\n\r\nباشكوهى در صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - محمّد 2 - مهدى 3 - هادى\r\n\r\n- منابع\r\n1 - شعراء الغرى 4 / 168 .\r\n2 - گنجينهء دانشمندان 5 / 31 .\r\n3 - مستدرك اعيان الشيعة 5 / 227 .\r\n4 - معجم المؤلفين العراقيين 2 / 49 .\r\n* *\r\n\r\n","description":"","footnote":"","page_name":" 768 ","page_number":88},
  {"content":"\r\n\r\n\r\nش\r\n\r\nشيخ شجاع الدّين جليلى كرمانشاهى ( 1318 - 1393 ق )\r\nشيخ شجاع الدّين فرزند شيخ بهاء الدّين نوهء شيخ محمّد صالح جليلى كرمانشاهى .\r\nتولدشان در سال 1318 ق در شهر كرمانشاه واقع شده و پس از گذرانيدن دوران كودكى در دامن والد ماجدش ، خدمت شيخ حسن كربلائى ، شيخ احمد نجفى كرمانشاهى مقدمات و سطوح را به پايان رسانيده ، و در سال 1339 ق عزيمت به نجف اشرف نموده و از دراسات فقهى آيت‌اللّه سيد ابو الحسن اصفهانى ، و اصولى آيت‌اللّه آقا ضياء الدّين عراقى ، و حكمت و معقول را خدمت شيخ مرتضى طالقانى ( كه يكى از اوتاد و زهاد عصر خود بود ) استفاده نموده‌اند .\r\nو بعد از پنج سال اقامت و مجاورت به واسطهء اغتشاش اوضاع عراق و تبعيد آيات نجف به ايران اجبارا به وطن خود برگشته ، و مدت يك سال توقف و در خلال آن مشرف به مكه شده و بعد از مراجعت به قم آمده و از محضر آيات : حاج شيخ عبد الكريم حائرى يزدى ، سيد على يثربى و كاشانى ، حاج شيخ ابو القاسم اصفهانى مدت يك سال بهره‌مند گرديده است .\r\n\r\n","description":"","footnote":"","page_name":" 769 ","page_number":89},
  {"content":"\r\n\r\nو در سال 1346 ق مجددا به نجف مهاجرت تا سال 1350 ق توقف و از محضر آيتين : اصفهانى و عراقى مستفيض شده ، و پس از رسيدن به مقام شامخ اجتهاد و دريافت اجازه به كرمانشاه بازگشته و به انجام وظائف دينى و روحى از قبيل : امامت جماعت و تعليم و تربيت عده‌اى از محصلين كرمانشاه نموده ، و در سال 1385 ق اقدام به تعمير مدرسهء علميهء ( عماد الدوله ) كه در شرف انهدام بود نموده ، و آنجا را مسكن طلاب قرار داده كه تا هم‌اكنون از مدارس دائر كرمانشاه ، و در تحت سرپرستى فرزند برومندش حجة الاسلام حاج آقا حسام الدّين اداره مىگردد .\r\nوى در روز شنبه دوم / ربيع ثانى / 1393 ق مطابق با 15 / ارديبهشت 1352 ش دار فانى را وداع گفته و با تجليل فراوان تشييع و حمل به قم گرديده ، و در آنجا نيز عموم مراجع و آيات و طلاب حوزهء علميه تشييع نموده ، و در مقبرهء فاطميه بين مسجد اعظم و صحن عتيق مدفون گرديد .\r\n\r\nاو داراى آثار قلمى چندى است كه به آن اشاره مىگردد :\r\n1 - تقريرات فقه اصفهانى به نام الدرر الفقهية .\r\n2 - تقريرات اصول عراقى به نام الدرر النجفية .\r\n3 - قاعدة لا ضرر و لا ضرار .\r\n4 - كتابى در توحيد .\r\n5 - اثبات امامت و ولايت .\r\n6 - مجالس رمضان و عاشوراء .\r\n\r\n- منابع\r\n1 - سراج المعانى در احوالات سيد ابو الحسن اصفهانى 124 .\r\n2 - گنجينهء دانشمندان 7 / 417 .\r\n\r\n","description":"","footnote":"","page_name":" 770 ","page_number":90},
  {"content":"\r\n\r\n\r\nسيّد شرف الدّين طالقانى ( 1310 - 1395 ق )\r\nسيد شرف الدّين فرزند سيد كاظم حسينى گليردى طالقانى ، و برادر آيت‌اللّه سيد محى الدّين علوى و از فضلا و سخنوران بود .\r\nوى در تاريخ 10 / شوال / 1310 ق در طالقان ديده به جهان گشود .\r\nتحصيلات اوليه‌اش را در گليرد انجام داد ، و در حدود سن 21 سالگى به گيلان مهاجرت نمود ، و چندى در روستاى سنگر اقامت گزيد ، و براى تحصيلات مذهبى به رشت رفت ، و در مدرسهء حاج سميع جهت استفاده از محضر اساتيدى چون : ملا محمّد حسن محقق خلخالى در فلسفه و كلام ، و شيخ جواد بن على عاملى در فقه استفاده و از ملازمان ايشان گرديد . رفته رفته در رشته‌هاى مختلف از جمله تاريخ و حديث در ميان مردم شهرت يافت تا آنجا كه نظراتش را در اين دو رشته ثقه مىدانستند .\r\nيكى از جرايد محلى رشت پس از انتشار خبر مرگ وى را چنين نوشت :\r\n( مرحوم سيد اشرف الدّين « نام ديگريست كه در ميان مردم شهرت داشت » يكى از فرزندان پيامبر اكرم صلّى اللّه عليه و آله و سلّم ، در طول 80 سالگى عمر با حضور قلب و صفاى دل و مال و روحانيت همواره نظر به تهذيب نفس و اعراض از ظواهر و رجوع به باطن و ردّ تظاهر و ريا و نشر حقايق داشت ، و در اين راه مقدس از نمايش بيرون دست كشيد ، و به گشايش درون چشم دوخت . از تجملات ديده برگفت و به نور اشراق دل سپرد ، به حق داد سخن موعظه فرمود . . . ) .\r\nاز آثار قلمى او : كتاب المواعظ و النصائح در 7 جلد ، و هنوز هم كه هنوز است مخطوط و نزد ورثه محفوظ مىباشد .\r\nوى در عصر روز دوشنبه 19 / ذىالحجه / 1395 ق مطابق با اوّل / دى / 1354 ش به سن 85 سالگى در رشت درگذشت ، و پس از انتقال جسدش به قم در وادى السلام به خاك سپرده شد .\r\n\r\n","description":"","footnote":"","page_name":" 771 ","page_number":91},
  {"content":"\r\n\r\n\r\nفرزندانش :\r\n1 - سيد ضياء الدّين علائىنژاد ، 2 - سيد معز الدّين ، 3 - سيد كاظم .\r\n4 - محمّد تقى مير ابو القاسمى ، نويسندهء معاصر . او به سال 1309 ش در رشت متولد شد و پس از طى تحصيلات مقدماتى به تهران رفت ، و تحصيلات دينى را در مدرسهء مروى نزد علامه سيد نور الدّين علوى ( پسر عموى خود ) گذرانيده و تحصيلات جديد را در دانشكدهء معقول و منقول و از محضر سخنور گرانقدر شيخ حسينعلى راشد تربتى ( دوره فقه تجارت ) را استفاده نمود ، و در سال 1338 ش به اخذ درجه ليسانس موفق گرديد . آنگاه به رشت بازگشت و از محضر علامه شيخ على بيان بهره‌مند گرديد . او داراى آثار قلمى چاپى و خطى بسيارى مىباشد .\r\n5 - سيد ابو القاسم 6 - سيد احمد و شش دختر از وى به يادگار ماند .\r\n\r\n- منابع\r\n1 - افادات فرزند معظم‌له دانشمند محترم آقاى سيد محمّد تقى مير ابو القاسمى ، نزيل رشت .\r\n2 - روزنامهء روئين ، چاپ رشت ، شمارهء ( 961 ) ، به تاريخ 31 / دى / 1354 ش .\r\n3 - مشاهير طالقان ، چاپ دوّم ، صفحه 124 ، به قلم فرزندش مير ابو القاسمى .\r\n\r\nشيخ شعبان راسخى لنگرودى ( 1302 - 1356 ق )\r\nشيخ شعبان فرزند حسين لنگرودى چافى ( راسخى ) ، از فضلا و مدرسان حوزهء علميهء قم بود .\r\nدر سال 1302 ق در لنگرود گيلان ديده به جهان گشود .\r\nوى مقدمات را نزد ملا على اكبر لنگرودى فراگرفت ، و در سال 1337 ق به قزوين رهسپار شد و نزد آيات : سيد ابو الحسن رفيعى و ميرزا يحيى مفيدى قزوينى تحصيل كرد ، و در سال 1343 ق به قم عزيمت ، و سطوح را نزد آيات : شيخ\r\n\r\n","description":"","footnote":"","page_name":" 772 ","page_number":92},
  {"content":"\r\n\r\nابو القاسم قمى « كبير » ، سيد محمّد تقى خوانسارى و ميرزا محمّد همدانى به انجام رسانيد ، و خارج را از محضر آيات : حاج شيخ عبد الكريم حائرى يزدى و سيد محمّد حجت كوه‌كمرى استفاده نمود ، و خود به تدريس سطح اشتغال ورزيد .\r\nوى در روز جمعه 13 / شوال / 1356 ق مطابق با 26 / آذر / 1316 ش در سن 54 سالگى در قم درگذشت ، و در قبرستان حاج شيخ به كد ( 25158 ) خاك سپرده شد .\r\n\r\n- منبع\r\n1 - آينهء دانشوران 227 .\r\n\r\nميرزا شفيع ساعد الملك تبريزى ( - ح 1330 ق )\r\nميرزا شفيع خان ساعد الملك فرزند خان مؤتمن تبريزى .\r\nپدرش از سادات طباطبائى و اعيان تبريز و داماد ميرزا تقى امير كبير بود . ولى ميرزا شفيع سبط امير كبير نبود بلكه از عيال ديگر مؤتمن بود .\r\nبه‌هرحال ساعد الملك نسبت به ساير برادران خود برترى داشت و از ذكاوت و فطانت بيشتر برخوردار بود ، و پس از مرگ پدر خود ، رياست خانواده بدست او رسيد . وى به مقام بگلربيگى تبريز نايل آمد و از نزديكان صميمى محمّد على ميرزا وليعهد آن روز بود ، و از اعيان و متنفذين درجهء اول تبريز به شمار مىرفت .\r\nاو پس از فوت مظفر الدّين شاه با محمّد على ميرزا به تهران رفت ، چون آن‌طور كه انتظار داشت شاه پس از جلوس با وى رفتار نكرد و به او منصب و مقام و وزارت نداد ، تقريبا از شاه قهر كرد و به قم رفت و كمى در آنجا ماند و در حدود سالهاى 1330 ق درگذشت .\r\n\r\nفرزندانش :\r\n1 - عبد الحسين سردار مفخم 2 - سردار ساعد 3 - ميرزا عنايت اللّه فقهى .\r\n\r\n","description":"","footnote":"","page_name":" 773 ","page_number":93},
  {"content":"\r\n\r\nفتح اللّه پاكروان سياستمدار معروف كه مناصبى از قبيل : نمايندگى مجلس شوراى ملى ، وزارت مختارى ، استاندارى ايالت خراسان ، توليت آستان قدس رضوى و . . . برادرزاده صاحب شرح حال بود . جهت اطلاع بيشتر به رجال آذربايجان ص 42 رجوع شود .\r\n\r\n- منبع\r\n1 - رجال آذربايجان در عصر مشروطيت 195 .\r\n\r\nسيّد شمس الدّين ابهرى ( 1324 - 1392 ق )\r\nحاج سيد شمس الدّين فرزند علامه سيد اسد اللّه موسوى ابهرى ، از علماى ساكن تهران بود .\r\nدر سال 1324 ق در ابهر متولد گرديد ، و برخى از مقدمات را نزد شيخ محمّد حسين فخيمى در حوزهء هيدج آموخت آنگاه در سن نوجوانى به قزوين رفته ، ادبيات را از ملا محمّد تقى اديب آموخته ، و در سال 1341 ق به قم عزيمت نموده ، و سطوح را از محضر آيات : آخوند ملا على همدانى ، ميرزا محمّد همدانى ، و سيد محمّد تقى خوانسارى تلمّذ نمود .\r\nخارج فقه و اصول را از محضر آيات : حاج شيخ عبد الكريم حائرى يزدى ، شيخ محمّد على حائرى قمى ، سيد محمّد حجت كوه‌كمرى ، و سيد محمّد تقى خوانسارى و حكمت را از محضر شيخ محمّد على شاه‌آبادى استفاده نمود . در حدود سال 1357 ق به نجف اشرف عزيمت نمود ، و از محضر آيت‌اللّه سيد\r\n\r\n","description":"","footnote":"","page_name":" 774 ","page_number":94},
  {"content":"\r\n\r\nابو الحسن اصفهانى بهره‌مند گرديد ، و در پى تقاضاى اهالى ابهر و امر استادش اصفهانى به زادگاه خود مراجعت كرد ، و به اقامهء نماز جماعت در ( مسجد جامع شهر ) و انجام ساير وظايف پرداخت ، و مورد توجه ساير اهالى گرديد .\r\nدر سال 1362 ق در پى غائلهء توده‌اىها در آذربايجان مجبور به مهاجرت و در تهران سكونت اختيار نمود ، ابتدا چند سالى در ( مسجد سليمى ) خيابان ناصر خسرو و بعدا در ( مسجد باب الحوائج ) خيابان صفاشهباز به اقامهء جماعت ، و انجام وظايف دينى و روحى اشتغال ورزيد .\r\nاز ديگر خدمات وى : تعمير مساجد ، به‌ويژه تجديد بناى « مسجد جامع » ابهر كه از آثار باستانى محسوب مىشود . و نيز احداث مدرسه‌اى براى طلاب علوم دينى و تكفل و تشويق طلاب به تحصيل علم مىتوان نام برد .\r\n\r\nاز آثار او :\r\n1 - مناسك حج ( براساس فتاوى علماء ) .\r\n2 - تاريخ ائمه عليهم السّلام .\r\nايشان در روز دوشنبه 6 / جمادى ثانى / 1392 ق مطابق با 26 / تير / 1351 ش به سن 68 سالگى در اثر سكتهء قلبى در تهران درگذشت ، و در قبرستان باغ رضوان واقع در جنب قبرستان وادى السلام قم مدفون شد .\r\nفرزندش : دانشمند محترم مرحوم سيد نور الدّين ابهرى است و دامادش آية اللّه سيّد محمّد فاطمى ابهرى است .\r\n\r\n- منابع\r\n1 - آثار الحجة 2 / 255 .\r\n2 - آينهء دانشوران 411 .\r\n3 - الفهرست لمشاهير علماء زنجان 15 .\r\n4 - تاريخ زنجان 326 .\r\n5 - گنجينهء دانشمندان 3 / 42 .\r\n\r\n","description":"","footnote":"","page_name":" 775 ","page_number":95},
  {"content":"\r\n\r\n\r\nسيّد شمس الدّين احمدى بروجردى ( 1324 - 1320 ق )\r\nسيد شمس الدّين فرزند علامه سيد فخر الدّين و نوهء سيد عبد الغفار طباطبائى احمدى بروجردى ، از دانشمندان و فضلاى حوزهء علميهء قم بود .\r\nوى در ربيع الاول / 1324 ق در بروجرد متولد گرديد .\r\nپدرش از دانشمندان متقى بروجرد و شوهر خواهر آيت‌اللّه سيد حسين طباطبائى بروجردى و از جمله شاگردان ميرزا جهانگير خان قشقائى در اصفهان بود . او در روز چهارشنبه 22 / شعبان / 1364 ق در بروجرد در حدود سن 70 سالگى درگذشت و در كنار مسجد خود واقع در محلهء صوفيان به خاك سپرده شد\r\n\r\n","description":"","footnote":"","page_name":" 776 ","page_number":96},
  {"content":"\r\n\r\nسيد فخر الدّين احمد طباطبائى بروجردى\r\nسيد شمس الدّين ادبيات و مقدمات را نزد : ميرزا لطف اللّه فقيهى و شيخ محمّد ابراهيم مدرس و شيخ حسين آقا ابو ( ابن الشيخ ) آموخت و دروس سطح را نزد حضرات آقايان : پدر ارجمند خود ، سيد اسماعيل گلپايگانى و شيخ كاظم دزفولى به انجام رساند .\r\nخارج را هم از محضر دائى خود آيت‌اللّه سيد حسين طباطبائى بروجردى در بروجرد استفاده كرد .\r\nايشان در پى استقرار آيت‌اللّه بروجردى در قم ، در سال 1365 ق خود نيز به ايشان ملحق شد و از دروس وى و شيخ محمّد على حائرى كرمانى بهره‌مند شد . مرحوم احمدى كه از شخصيت والايى برخوردار بود ، به اقامهء جماعت و هدايت اشتغال داشت .\r\n\r\nاز آثار او :\r\nتقريرات درس آيت‌اللّه بروجردى .\r\nشرح حال فوق به تاريخ اواسط / ارديبهشت / 1374 ش در منزلشان در قم و مجددا در 29 / اسفند / 1374 ش يادداشت گرديد .\r\nمتأسفانه در اثر كهولت سن و درگذشت همسر خود ، چند ماهى به تهران منتقل شد و در روز چهارشنبه 29 / ذىالحجه / 1420 ق مطابق با 17 / فروردين / 1379 ش در يكى از بيمارستانهاى تهران حيات را وداع گفت . پيكرش در غرهء محرم در قم تشييع و در صحن حضرت معصومه عليها السّلام به خاك سپرده شد .\r\n\r\n","description":"","footnote":"","page_name":" 777 ","page_number":97},
  {"content":"\r\n\r\n\r\nشيخ شهاب الدّين اشراقى قمى ( 1342 - 1401 ق )\r\nشيخ شهاب الدّين فرزند علامه ميرزا محمّد تقى اشراقى و نوهء آيت‌اللّه ميرزا محمّد ارباب قمى ، از فضلا و انديشمندان معاصر بود .\r\nوى در سال 1342 ق در قم ديده به جهان گشود .\r\nاشراقى پس از اخذ ديپلم به تحصيل علوم دينى روى آورد و مقدمات را نزد پدر ارجمند خود آموخت . آنگاه شرح لمعه را خدمت آيت‌اللّه شيخ جعفر صبورى قمى ( دام ظله ) كه فعلا در كاشان سكونت دارند ، خواند . و قسمتى از دروس سطح را نزد آيت‌اللّه سيد محمّد باقر طباطبائى سلطانى استفاده نمود . دروس خارج را از محضر آيات : سيد حسين طباطبائى بروجردى ، سيد محمّد داماد يزدى ، سيد كاظم شريعتمدارى و سيد روح اللّه خمينى ( پدر همسر خود ) استفاده كرد و به تأليف و ترويج مذهب پرداخت .\r\n\r\nاز جمله آثار او\r\n1 - پاسداران وحى ( در امامت - با همكارى شيخ محمّد فاضل لنكرانى ) .\r\n2 - چهره‌هاى درخشان ( در تفسير آيهء تطهير - با همكارى لنكرانى ) .\r\n3 - دانستنىهايى از اسلام .\r\n\r\n","description":"","footnote":"","page_name":" 778 ","page_number":98},
  {"content":"\r\n\r\n4 - سخن حق در تفسير قرآن ( در چند جلد ) .\r\n5 - شرح كتاب طهارت از عروة الوثقى .\r\nنامبرده در روز شنبه 13 / ذىقعده / 1401 ق مطابق با 21 / شهريور / 1360 ش در يكى از بيمارستانهاى تهران در سن 59 سالگى درگذشت و جهت مراسم خاكسپارى به قم حمل و در مسجد بالاسر حرم مطهر حضرت معصومه عليها السّلام مدفون گرديد .\r\n\r\nفرزندانش :\r\n1 - آقا على 2 - آقا مرتضى كه از طلاب علم مىباشند 3 - آقا محمّد تقى و 4 دختر .\r\n\r\n- منابع\r\n1 - اطلاعاتى از علامه حاج آقاى سعيد اشراقى ( دام ظله ) .\r\n2 - گنجينهء دانشمندان 2 / 69 .\r\n\r\nسيّد شهاب الدّين مرعشى « آقا نجفى » ( 1315 - 1418 ق )\r\nسيّد شهاب الدّين ( نامش محمّد حسين است ) فرزند علامه سيّد محمود و نوهء آيت‌اللّه سيّد على سيد الحكماء ، حسينى مرعشى تبريزى ، مكنى به « ابو المعالى » و معروف به « آقا نجفى » از مراجع شيعه و فقها و اساتيد به نام حوزهء علميهء قم بود .\r\nوى در صبح روز پنجشنبه 20 / صفر / 1315 ق ( يا 1318 ق ) در نجف اشرف ديده به جهان گشود . مقدمات را نزد پدر خود و ديگران آموخت . دروس سطح را نزد حضرات آيات : سيّد محمّد كاظم خرم‌آبادى ، ميرزا على ايروانى ، ميرزا ابو الحسن مشكينى ، شيخ عبد الحسين رشتى ، ميرزا محمود شيرازى ، ميرزا آقا ( سيّد ابراهيم )\r\n\r\n","description":"","footnote":"","page_name":" 779 ","page_number":99},
  {"content":"\r\n\r\nاصطهباناتى و شيخ محمّد حسين قاجار تهرانى به پايان رساند .\r\nدر دروس خارج حضرات آيات :\r\nشيخ ضياء الدّين عراقى و سيّد ابو الحسن اصفهانى استفاده نمود . در سال 1339 ق به سامرا و كاظمين رفت و نيز مشغول تحصيل گرديد و مجددا به نجف مراجعت و سرانجام در سال 1342 ق ابتدا به تهران و سپس در حوزهء علميهء قم سكونت اختيار نمود و از محضر آيت‌اللّه حاج شيخ عبد الكريم حائرى يزدى بهره‌ها برد . سپس خود به تدريس فقه و اصول و اقامهء جماعت در صحن و حرم مطهر حضرت معصومه عليها السّلام پرداخت .\r\nسيد رضا فيروزآبادى سيد شهاب الدّين مرعشى نجفى\r\n\r\n","description":"","footnote":"","page_name":" 780 ","page_number":100},
  {"content":"\r\n\r\nخدمات و شرح حال آيت‌اللّه مرعشى بيش از اين است كه در چند صفحه نوشته شود ، به همين خاطر به كتابهاى كه راجع به زندگىاش نگارش يافته ، مراجعه شود .\r\nخدمات و آثار اجتماعى و خيريّه ايشان بسيار زياد است كه مىتوان به :\r\nكتابخانهء بسيار بزرگ در قم ، مساجد ، حسينيه‌ها و مدارس در سراسر ايران احداث و ايجاد فرمودند ، اشاره نمود .\r\nسيد محمود مرعشى\r\nسيد على مرعشى ( سيد الحكماء )\r\n\r\nاز جمله آثار قلمى ايشان :\r\n1 - مشجرات آل الرسول صلّى اللّه عليه و آله و سلم 2 - مصباح الناسكين 3 - منية الرجال فى شرح نخبة المقال 4 - تعليقات احقاق الحق ( چند جلد ) 5 - رسالهء عمليه 6 - مناسك حج 7 - المسلسلات فى مشايخ الاجازات 8 - الرحلة الشيرازية 9 - الرحلة الاصفهانية 10 - نهاية القصوى فى التعليق على العروة الوثقى 11 - طبقات النسابين ، دو جلد . الفوائد الرجالية ، مستدرك شهداء الفضيلة ،\r\n\r\n","description":"","footnote":"","page_name":" 781 ","page_number":101},
  {"content":"\r\n\r\nمسارح الأفكار فى حل مطارح الانظار ( حاشيه ) ، مفاتيح احاديث الشيعة ، مصباح الهداية فى حل معضلات الكفاية ، دو جلد ، المصطلحات الفقهية ( معجم ) ، حاشية تذكرة القبور ، حديث الكساء و حديث سلسلة الذهب ، رسالهء افطسية ، سجع البلابل فى ترجمة صاحب الوسائل ، الفتحية فى ترجمة السيد ابو الفتح عربشاهى ، اللئالى المنتظمة و الدرر الثمنية ، روض الرياحين 3 جلد ، اعيان المرعشيين ، مزارات العلويين و الانبياء و الصحابة فى اقطار العالم ، جذب القلوب الى ديار المحبوب ( خاطرات ) ، رسالة فى ترجمة السيد عبد الحسين الخاتون‌آبادى ، رسالة فى نسب سادات طغرود القميين ، تعليقة على عمدة الطالب ، كشكول ( چند جلد ) ، تعليقة على الفرائد ، تعليقة على القوانين ، تعليقة على شرح اللمعة ، تعليقة على الحاشية فى المنطق ، تعليقة على المطول ، السير و السلوك ، الجفر ، نفى التحريف ، رسالة فى سيد فخر الاعلام آيت اللهى شيرازى / سيد شهاب الدّين مرعشى نجفى سيد رضا بهاء الدينى / شيخ صادق نصيرى سرابى\r\n\r\n","description":"","footnote":"","page_name":" 782 ","page_number":102},
  {"content":"\r\n\r\nترجمة الفتال النيسابورى ، رسالة مفرج الكروب فى ترجمة صاحب ارشاد القلوب ، ترجمة السيد ابو الفضل اليمانى . و آثار بسيارى كه در كتابهاى مفصل تراجم آمده است .\r\nآيت‌اللّه مرعشى در شامگاه چهارشنبه 7 / صفر / 1411 ق برابر با 7 / شهريور / 1369 ش در قم در سن 96 سالگى در اثر سكتهء قلبى زندگى را وداع گفت . به همين خاطر در ايران و پاكستان به مدت سه روز ، عزاى عمومى اعلام شد . پيكر پاك ايشان در صبح روز جمعه تشييع و در كنار كتابخانهء خود - واقع در خيابان ارم - مقارن ظهر به خاك سپرده شد .\r\n\r\nفرزندانش :\r\n1 - سيّد محمود ، 2 - سيّد محمّد جواد ، 3 - سيّد امير حسين ، 4 - سيّد كاظم .\r\n\r\nمنابع\r\n1 - آثار الحجة 2 / 46 .\r\n2 - آينهء دانشوران 177 .\r\n3 - الاجازة الكبيرة 519 .\r\n4 - تاريخ علماء و شعراى گيلان 17 .\r\n5 - رجال اصفهان يا تذكرة القبور ، در مقدمه ص يد .\r\n6 - علماء معاصرين 217 .\r\n7 - گنجينهء دانشمندان 2 / 37 .\r\n8 - گنجينهء دانشوران 15 .\r\n9 - مؤلفين كتب چاپى 3 / 455 .\r\n\r\nشيخ شهاب الدّين مصطفوى همدانى ( 1318 - 1378 ق )\r\nحاج شيخ شهاب الدّين فرزند حسن مصطفوى همدانى ، متخلص به « بيدل » ، از دانشمندان و اساتيد و معاريف حوزه‌ها بود .\r\n\r\n","description":"","footnote":"","page_name":" 783 ","page_number":103},
  {"content":"\r\n\r\nوى در 15 / شعبان / 1318 ق در قريهء ( سوزن ) از توابع همدان متولد گرديد .\r\nمصطفوى پس از طى مقدمات ، در سال 1337 ق به همدان رفت و ادبيات را نزد شيخ هاشم همدانى آموخت ، سپس به فارسجين رفت و در مدرسهء يمنى نزد آيت‌اللّه شيخ مقيم زنجانى تلمذ نمود و در سال 1343 ق به قم مهاجرت كرد و از محضر آيات : سيد محمّد حجت كوه‌كمرى ، سيد محمّد تقى خوانسارى ، سيد على يثربى كاشانى ، ميرزا محمّد فيض قمى ، شيخ محمّد على حائرى قمى و حاج شيخ عبد الكريم حائرى يزدى در فقه و اصول و از شيخ محمّد على شاه‌آبادى در حكمت استفاده نمود و خود به تدريس سطح پرداخت .\r\nايشان به همراه 39 نفر ديگر از فضلاى مهذّب به دستور آيت‌اللّه حجت جهت اداى نماز استسقا به جمكران رفت و نماز را به‌جا آورد و هنگام بازگشت به شهر باران زيادى باريد .\r\nاو در سال 1361 ق به دعوت مردم ملاير به آن شهر رفت و به ترويج مذهب پرداخت . و خدمات بزرگى انجام داد از جمله آثار خيريهءاش در ملاير : تعمير مدرسهء شيخ ملوكى ، احياى زمينهاى كاظم‌آباد ، بناى مسجد حسيب خانى فاطميه و مسجد صفى ، ايجاد غسالخانه ، و احداث پل است .\r\n\r\nاز آثار او\r\n1 - رسالة فى البيع و الخيارات .\r\n\r\n","description":"","footnote":"","page_name":" 784 ","page_number":104},
  {"content":"\r\n\r\n2 - اصول دين .\r\n3 - قاعدة لا ضرر .\r\n4 - حاشية على مصباح الفقيه .\r\n5 - مقدمة فى علم التفسير .\r\nسرانجام روح پاك و قدسىاش در شب سه‌شنبه 3 / ذىالقعده / 1378 ق مطابق با 21 / ارديبهشت / 1338 ش در سن 60 سالگى در ملاير به ملأ اعلى پر گشود و در جوار على بن جعفر عليه السّلام قم مدفون گرديد .\r\n\r\n- منابع\r\n1 - آثار الحجة 2 / 357 ( تولدش را در سال 1323 ق نوشته است ) .\r\n2 - آينهء دانشوران 242 ( تولدش را در سال 1322 ق نوشته است ) .\r\n3 - بزرگان و سخن‌سرايان همدان 2 / 231 .\r\n4 - گنجينهء دانشمندان 7 / 216 .\r\n5 - معلومات متفرقه .\r\n6 - نقباء البشر 2 / 69 .\r\n\r\nشيخ شهاب الدّين نراقى كاشانى ( - 1350 ق )\r\nحاج شيخ شهاب الدّين فرزند علامه ميرزا فخر الدّين و نوهء آيت‌اللّه ملا محمّد نراقى كاشانى ، از دانشمندان و بزرگان كاشان به شمار مىرفت .\r\nوى در شهر كاشان ديده به جهان گشود .\r\nنامبرده پس از طى مقدمات و سطوح به حوزهء نجف اشرف عزيمت كرد و دروس عالى فقه و اصول را از محضر آيت‌اللّه ملا محمّد كاظم خراسانى استفاده نمود . آنگاه به زادگاهش بازگشت و به هدايت و ارشاد مردم پرداخت .\r\nمرحوم نراقى توليت مدرسهء سلطانى كاشان را برعهده داشت .\r\n\r\n","description":"","footnote":"","page_name":" 785 ","page_number":105},
  {"content":"\r\n\r\nوى از آيت‌اللّه ملا حبيب اللّه كاشانى ساوجى اجازهء روايتى دريافت داشته بود .\r\nاز آثار قلمى او : 1 - البدائية فى مسألة البداء .\r\nايشان در روز جمعه 26 / شوال / 1350 ق مطابق با 13 / اسفند / 1310 در كاشان درگذشت . پيكرش به قم حمل و در قبرستان شيخان به خاك سپرده شد .\r\n\r\n- منابع\r\n1 - الاجازة الكبيرة 538 .\r\n2 - نقباء البشر 2 / 846 .\r\n\r\nمير شهاب الدّين نيريزى ( 1255 - 1327 ق )\r\nمير سيد شهاب الدّين فرزند سيد نور الدّين حسينى نيريزى شيرازى ، فيلسوفى بزرگ و دانشمندى سترگ بود .\r\nتولدش در سال 1255 ق در شهر شيراز اتفاق افتاد .\r\n\r\nتحصيلات\r\nعلامه نيريزى تحصيلات خود را در شيراز آغاز كرد و بخشى از دروس فقه و اصول را نزد علامه شيخ مهدى مازندرانى شيرازى و دروس حكمت را نزد شيخ عباس دارابى و ملا آقا جهرمى فراگرفت . سپس رهسپار تهران شد و دروس عالى فقه و اصول را نزد علامه ميرزا محمّد حسن آشتيانى و حكمت را نزد اساتيدى چون : شيخ محمّد رضا قمشه‌اى ، ملا على مدرس زنوزى و سيد ابو الحسن جلوه اصفهانى به پايان برد .\r\nوى پس از آن خود به تدريس كتابهاى حكمت و عرفان در مدرسه‌هاى صدر و مروى تهران پرداخت . علاوه بر اين در فقه و اصول يد طولائى داشت ، و جمع كثيرى از محضر وى در علوم و فنون مختلف به‌ويژه در فلسفه استفاده نمودند .\r\n\r\n","description":"","footnote":"","page_name":" 786 ","page_number":106},
  {"content":"\r\n\r\nآثارى كه از قلم آن جناب به رشتهء تحرير درآمده و از آن ياد مىكنند دو كتاب است كه عبارتند از :\r\n1 - رسالة فى حقيقة الوجود .\r\n2 - حاشيه بر تمهيد القواعد ( اثر ابن تركه ) كه در كتابخانهء مسجد اعظم قم به شمارهء ( 23708 ) نگهدارى مىشود .\r\nعلامه حاج آقا بزرگ تهرانى درباره‌اش مىنويسد :\r\n« حتى أصبحت له فى الفلسفة قدم راسخة ، و أصاب حظا عظيما و كان بارعا فى الفقه و الاصول أيضا ، و له فى العرفان أشواط بعيدة ، استقل بالتدريس فى الحكمة و غيرها « بمدرسة الصدر » فى طهران بعد وفاة استاذه القمشهى ، فاستفاد منه جمع من الفضلاء ، و تخرج عليه كثير من طلاب العلم ، و كانت له مكانة فى الاوساط العامة فى طهران . . . » .\r\nاز جمله شاگردان ايشان مىتوان به حضرات آيات زير اشاره كرد :\r\n1 - ميرزا مهدى آشتيانى ، كه حكمت عالى را نزد ايشان خواند .\r\n2 - ميرزا احمد آشتيانى ، كه شاگرد اسفارش بوده است .\r\n3 - شيخ عبد الحسين رشتى ( صاحب شرح كفاية الاصول ) .\r\n4 - سيد محمّد كاظم عصّار تهرانى ، كه حكمت عاليه و اسفار اربعه و شواهد ربوبيه و مبدأ و معاد ملا صدرا را از محضر ايشان استفاده نموده است ، و چنانچه استاد عصّار در شرح حال خود مرقوم داشتند : نيريزى دو حلقهء درس تشكيل مىنموده ، يكى آزاد براى همه و ديگرى را فقط جهت خواص منعقد مىساخت .\r\n5 - شيخ آقا بزرگ تهرانى ، كه مدتى از درس ايشان استفاده نموده است .\r\n6 - شيخ محمّد مهدى مازندرانى « امير كلائى » كه هم شاگرد و هم وصىّ ايشان بوده است ، و برحسب وصيت ايشان جسدش را در قم به خاك سپرد .\r\nعلامه نيريزى پس از عمرى تحقيق و تدريس سرانجام در 14 / ربيع الاول / 1327 ق در سن 72 سالگى در تهران بدرود حيات گفت و پيكرش به قم حمل و در\r\n\r\n","description":"","footnote":"","page_name":" 787 ","page_number":107},
  {"content":"\r\n\r\nمقابر خاك‌فرج به خاك سپرده شد .\r\nنامبرده برادرى داشت به نام يوسف شهابى كه اهل فضل و كمال بود و در سال 1362 ق درگذشت .\r\n\r\n- منابع\r\n1 - الذريعة 25 / 36 .\r\n2 - تاريخ حكماء و عرفاء متأخر بر صدر المتألهين 68 و صفحات ديگر .\r\n3 - تذكرة الحكماء ( اثر مدرس گيلانى - خطى ) .\r\n4 - نقباء البشر 2 / 845 .\r\n* *\r\n\r\n","description":"","footnote":"","page_name":" 788 ","page_number":108},
  {"content":"\r\n\r\n\r\nص\r\n\r\nشيخ صابر كره‌رودى اراكى ( - 1350 ق )\r\nحاج شيخ صابر فرزند ملا محمّد حسين كره‌رودى اراكى ، دانشمندى توانا و فاضلى برجسته بود .\r\nشيخ آقا بزرگ تهرانى وى را چنين معرفى مىكند : ( از معاصران ، فقه و اصول و ساير علوم نزد بزرگان و دانشمندان عصر خود كسب كرد ، سپس به وظايف دينى از قبيل : اقامهء نماز جماعت و ترويج و نشر احكام الهى اشتغال ورزيد ، او از علماى محترم و بزرگان پذيرفته شده در سامان خود بود ) .\r\nعلامه شيخ مجتبى عراقى در كتاب خود « علماء گمنام » دربارهء ايشان چنين مىنويسد :\r\nاين جانب راقم الحروف در ايام كودكى در كنگاور خدمت مرحوم حجة الاسلام آقا صابر كره‌رودى رسيدم ، و معظم‌له در همراهى آقازاده‌اش مرحوم آقا محمّد از سفر كربلاى معلى مراجعت مىفرمود و بنظرم آمد كه شخصى مهربان و خوش‌قلب و نيكوصورت و سيرت و مبادى آداب و علاقه‌مند به احكام شرع مواظب مستحبات و عبادات و علاقه‌مند به احياى مراسم امر به معروف و نهى از بود ، و به\r\n\r\n","description":"","footnote":"","page_name":" 789 ","page_number":109},
  {"content":"\r\n\r\nزبان مرسوم در كره‌رود با مردم صبحت مىكرد ، و شنيدم و نقل كردند در ايام حكومت رضا خان پهلوى شبى از شبها سوار حيوان سوارى خود به چند نفر از پاسبانها مصادف مىشود و مىگويد : آى آقا بيا جلو ببينم ، پس از آمدن پاسبانها مىگويد : شنيده‌ام شماها آدمها را مىگيريد پس چرا مرا نمىگيريد ؟ ! آنها با خنده مىگويند : آقا كى ما آدم‌ها را مىگيريم : و مرحوم دكتر ابو القاسم خان مؤيد الاطباء پاشائى كه از دكترهاى بسيار حاذق بود ، لطائف ظريفى از ايشان نقل مىكرد كه نقل آنها به طول مىانجامد فرحمة اللّه عليهم اجمعين .\r\nاين عالم زاهد در سال 1350 ق مطابق با 1310 ش در اراك به رحمت ايزدى پيوست و جنازه‌اش به قم حمل و در قبرستان شيخان دفن گرديد .\r\nفرزندانش : 1 - شيخ محمّد واعظ كه مدفون در قبرستان حاج شيخ قم است . و دو دختر كه آخوند ملا على نقى كره‌رودى دامادش بود .\r\n\r\n- منابع\r\n1 - علماء گمنام 201 .\r\n2 - نقباء البشر 2 / 850\r\n\r\nميرزا صادق تبريزى ( 1269 - 1351 ق )\r\nخاندان معظم‌له :\r\nايشان فرزند عالم فقيه و متكلم ميرزا محمّد آقا معروف به ( بالا مجتهد ) پسر آيت‌اللّه ملا محمّد على قراچه‌داغى دينورى ( صاحب شرح تبصره علامه حلى و داماد ميرزا على اصغر شيخ الاسلام تبريزى ) است .\r\nمعظم‌له چهار برادر داشته 1 - آيت‌اللّه حاج ميرزا محسن آقا مجتهد ( صاحب تبين المحجة الى تعيين الحجة ) 2 - آيت‌اللّه حاج ميرزا عبد الحسين آقا 3 - آيت‌اللّه حاج ميرزا احمد آقا ( صاحب نظام العالم ) 4 - آيت‌اللّه حاج ميرزا عبد العلى آقا\r\n\r\n","description":"","footnote":"","page_name":" 790 ","page_number":110},
  {"content":"\r\n\r\nمجتهد و نياكانش تا هفت پشت از علما و فقهاى بزرگ شيعه بوده‌اند .\r\n\r\nولادت و تحصيل\r\nدر سال 1269 ق در خاندانى علمى ، در شهر تبريز به دنيا آمد و تحصيلات ابتدائى را در همان شهر به پايان رساند و در سن 19 سالگى به سال ( 1288 ق ) به همراه برادر بزرگتر خود علامه حاج ميرزا محسن آقا مجتهد ، براى تكميل معلومات خود به نجف اشرف مسافرت كرد و مدت 24 سال در آنجا ماند و از محضر اعاظم و اساتيد آنجا از جمله بزرگان زير استفاده كرد و به درجه قدسيه اجتهاد نائل آمد و در همان‌جا به تدريس و تربيت طلاب پرداخت و آنان از نظريات صائب و عميق معظم‌له استفاده مىكردند .\r\n\r\nاساتيد او\r\n1 - سيد مهدى قزوينى حلى .\r\n2 - سيد حسين كوه‌كمرى « ترك » .\r\n3 - ميرزا محمّد حسن شيرازى .\r\n4 - ملا محمّد فاضل ايروانى ( م 1306 م ) .\r\n5 - ملا محمّد فاضل شربيانى .\r\n6 - محمّد حسن مامقانى ( م 1313 ق ) .\r\n7 - شيخ هادى تهرانى - صاحب ذخائر النبوة ( متوفّاى 1321 ق ) كه بيشتر تلمذ ايشان نزد وى بوده است و از آراء و نظريات استاد خويش طرفدارى كرده و آنها را تأييد مىنمود . مثلا در عدم بطلان روزه بوسيله شرب تتن ، از فتواى استادش پيروى كرده و به همان گونه فتوى داده و عمل مىكرد .\r\nوى نيز مدتى در كربلا اقامت كرد و از محضر ملا حسين فاضل اردكانى و شيخ زين العابدين مازندرانى استفاده كرد .\r\n\r\n","description":"","footnote":"","page_name":" 791 ","page_number":111},
  {"content":"\r\n\r\nهمچنين ايشان مدت كوتاهى در دروس آيات : ميرزا حبيب اللّه رشتى ، سيد على بحر العلوم و برادرش سيد حسين بحر العلوم و شيخ محمّد طه نجف تبريزى بهره برده بود .\r\n\r\nبازگشت به ايران\r\nمعظم‌له در سال ( 1312 ق ) به ايران آمد و در زادگاه خود تبريز اقامت گزيد و به درس و بحث و افاده و وعظ و ارشاد پرداخت و در اين شهر مرجعيت تامه داشت .\r\n\r\nتأليفات\r\n1 - البيع و الخيارات .\r\n2 - الفرق بين العقد الدائم و المنقطع .\r\n3 - الفوائد فى مسائل فقهية - متفرقه - ، اين كتاب را در دورهء تبعيد خود در قم نوشته و در تهران در سال ( 1351 ق ) به طبع رسيده است .\r\n4 - المقالات الغرية فى تحقيق المباحث الاصولية ، در سال ( 1317 ق ) در تبريز به طبع رسيده است .\r\n5 - الولاية الشرعية و انواعها .\r\n6 - انوار الحقائق فى شرح القصيدة المنشأة فى مدح اشبه الناس بخير الخلائق ، انشا از مرحوم ميرزا صادق آقا ، بيت اوّل آن است :\r\n اتنوى بقاء الركب و هو رحيل * و لا ظل يوما دام ليس يزول\r\nتشيد دارا لست فيها بساكن * و تهدم بيتا انت فيه تزول \r\n7 - تقديم الاحرام على الميقات .\r\n8 - حاشية على منهج الرشاد .\r\n9 - حاشية على وسيلة النجاة .\r\n\r\n","description":"","footnote":"","page_name":" 792 ","page_number":112},
  {"content":"\r\n\r\n10 - ديوان شعر .\r\n11 - رساله در اصول دين .\r\n12 - رسالهء عمليهء فارسى مشتمل بر اصول دين و مسائل اجتهاد و تقليد تا آخر مصارف خمس كه در سال ( 1323 ق ) به طبع رسيده است .\r\n13 - رسالة فى المشتقات ، در ( 1317 ق ) در تبريز به چاپ رسيده است\r\n14 - رسالهء فى بعض مسائل الصلاة .\r\n15 - رسالة فى شرائط العوضين ، رساله در انتصاف المهر بالموت ، رساله در ربا .\r\n16 - رسالة مختصرة ، چاپ قم .\r\n17 - شرح تبصرة المتعلمين ( كتاب طهارت از ابتدا تا آخر احكام سلس است و به اتمام نرسيده ) .\r\n18 - طريق النجاة .\r\n19 - كتاب الصلاة در فقه ، از اوّل مبحث صلاة تا آخر باب امامت و اقتدا در چهار جلد .\r\n20 - واجبات الاحكام ( رسالهء عمليه ) باب ديات كه در سال ( 1345 ق ) به چاپ رسيده است .\r\n\r\nخصايص و ملكات روحى ايشان\r\nصاحب علماء معاصرين وى را اين‌گونه مىستايد :\r\n« آن خبر اعظم ، وافر العقل ، حديد النّظر ، عديم النظير ، عميق الفكر بود ، يقرأ مكتوب الغد من عنوان اليوم و المؤمن ينظر بنور اللّه .\r\nپيش‌بينى او به نحوى بود كه از امور فضيحه و قوانين مبتدعه قبل از وقوع ، به فكر ثاقب و نظر صائب خود خبر مىداد و همان‌طور مىبود . حتّى بعضى از اشخاص را معين مىفرمود كه به فلان امر متصدى خواهد شد و همان‌طور مىشد .\r\nچنان صاحب حزم بود كه احدى نمىتوانست در امرى به رأيش دخالت و غلبه\r\n\r\n","description":"","footnote":"","page_name":" 793 ","page_number":113},
  {"content":"\r\n\r\nنمايد . و نطق نمىكرد مگر به چيزى كه نفع بخشد براى مردم در دين و دنياى ايشان و كسى را ذكر نمىكرد مگر به خير و خوبى » .\r\nهم او در جاى ديگر ايشان را اين‌گونه توصيف مىكند :\r\n« اعلم وافقه و ادق نظرا و جميل الخلق و حسن الخلق ، حليم ، كريم ، حكيم ، قوى ، شديد العزم ، قوى القلب ، بصير در امور ، صبور در شدايد و ملمّات و متصلّب در دين و شرعيات ، طيّب المحاورة ، مترفق در محاضره ، اديب ، منشى ، شاعر ، مجيد ، جيّد الخط ، حسن الربط ، و بالجمله خالق البرية جلّت عظمته نعم خود را در اين وجود مسعود به اتمام رسانيده بود » .\r\nو صاحب احسن الوديعه در ضمن ستايش از او ، به صفت صبر وى اشاره كرده و گويد : « او مجهول القدر و صابر بر شدائد دهر است » .\r\nسبط او حجة الاسلام و المسلمين حاج ميرزا مهدى صادقى گفتند :\r\nاو خيلى متواضع بود و بسيار مؤدب و حتى نزد من كه نوه او بودم پايش را دراز نمىكرد و لباس درنمىآورد و اگر كسى به او بدى مىكرد هرگز آن را به زبان نمىآورد و با اخلاق اسلامى با او مواجه مىشد .\r\nيكى از منسوبين آن شادروان نوشته است :\r\n( او ) شخصى كريم ، پشتيبان فقرا و مستضعفان و سياستمدارى هوشمند و متصلّب در دين و خوش‌محاوره و محاضره بود ، تسلّطى قوى در ادبيات داشت و بسيار شعر مىسرود ، خطى زيبا و شيوهء مخصوص در شكسته‌نويسى داشت وى محبوبيت و نفوذ فوق‌العاده‌اى داشت .\r\nمؤلّف « رجال آذربايجان در عصر مشروطيت » مىنويسد :\r\nدر شب عيد فطر مردم از نصف شب به مسجد او مىرفتند و براى خود جا مىگرفتند و بعضى از مردم جاى خود را به قيمت گران به اعيان و اشراف مىفروختند .\r\n\r\n","description":"","footnote":"","page_name":" 794 ","page_number":114},
  {"content":"\r\n\r\n\r\nنمونه اشعار معظم‌له\r\nآن مرحوم را اشعارى است در زمينه‌هاى زير :\r\nقصيده‌اى در قيام امام حسين عليه السّلام و نوائب عاشورا ، و قصيده‌اى در رثاى على اكبر عليه السّلام كه در كتاب وقايع الايام - جلد محرم الحرام - ص 417 و ص 495 به چاپ رسيده است و فردى آن را شرح كرده و انوار الحقائق فى شرح القصيدة المنشأة فى مدح اشبه الناس بخير الخلائق و قصيده ديگرى نيز در مورد اردبيل دارد كه خاتمه همان كتاب مذكور است و قصيده ديگرى در فاجعه فتنه روس و توپ بستن گنبد حضرت امام رضا عليه السّلام دارد و قصيدهء رثائيه‌اى در رثاء مرحوم حاج ميرزا عبد الكريم آقا - امام جمعه شهيد تبريزى - دارد كه در ص 113 كتاب علماء معاصرين در ضمن شرح حال امام جمعه تبريزى و در كتاب شهداء الفضيلة ص 393 مذكور است و ما در اينجا اشاره‌اى به قصيده مربوط به توپ بستن بارگاه امام رضا عليه السّلام مىنمائيم :\r\n تجدد رزء لم يكن يترصد * بنيرانه احشائنا تتوقد\r\nو انّى لكم رق و اسمى صادق * و امى الى انسابكم تتسند \r\n\r\nفرزندان ايشان\r\n1 - آقا ميرزا جواد ، كه از شاگردان پدر خود بود ، و در قم مدفون است .\r\nشيخ على احمدى ميانجى نقل مىكند : آيت‌اللّه آقاى بهاء الدينى فرمودند : در ميان برادران تبريزى از نظر معنوى باكمال‌تر از آقا ميرزا جواد برخورد نكرده‌ام .\r\n2 - ميرزا رضا تبريزى ، كه اين دو برادر تا آخر عمر مجرد زيستند .\r\n\r\nمبارزات ايشان\r\nوى از بنيانگذاران نهضت اسلامى بر عليه زندقه و بىدينى و سياستهاى ضد اسلامى در كشورهاى اسلامى در عمر خود بوده است . علنا با مشروطه مخالفت كرده ، در دوران ملوك‌الطوائفى اواخر قاجار پيدايش مشروطيت و اوائل حكومت\r\n\r\n","description":"","footnote":"","page_name":" 795 ","page_number":115},
  {"content":"\r\n\r\nپهلوى مبارزات قابل تقديرى داشته و با سخنان جذاب و دلنشين خود به افشاى سياستهاى استعمارى و حكّام مستبد و قوانين موضوع آنها پرداخته است و آيت‌اللّه خمينى در سخنرانيهاى خود در موارد متعدد به فداكارىها و مبارزات آيت‌اللّه ميرزا صادق آقا اشاره فرموده‌اند : مثلا براى سست كردن پايه‌هاى حكومت استبدادى رضا خان با قانون نظام‌وظيفه و سربازى اجبارى مخالفت كرد و وقتى همه بازارها را به احترام نظر ايشان بستند ، فرموده بود : اى كاش يكى از ما را مىكشتند كه اگر يك نفر از ما كشته مىشد ، كار تمام مىشد .\r\nسرانجام آقا ميرزا صادق آقا و جمعى از علماى مبارز را به كردستان تبعيد كردند و هنگامى كه رضا خان ، اقبال مردم را به آنان ديد ، دستور آزادى آنان را داد و هركس به شهرى رفت . اما ميرزا صادق آقا در پادگان ماند و گفت من بايد بدانم كه گناهم چه بوده است . رضا خان دستور داد او را به قم تبعيد كنند تا تحت الشعاع مرحوم حاج شيخ عبد الكريم قرار گيرد .\r\nفاضل محترم حجة الاسلام آقاى سيد ابراهيم سيد علوى در ارتباط با كناره‌گيرى آقا ميرزا صادق آقا از حكام و سلاطين قاجار و پهلوى مىنويسد :\r\nوالد گرامىام برايم نقل كرد كه يك روز عبد اللّه خان طهماسبى گويا از سوى پهلوى مىخواست با آقا ديدار كند . در آن موقع آقا ميرزا صادق آقا در خانه نبود و در محلهء جامش آوان ( جمشيدآباد ) يا عم زينه دين ( عمو زين الدّين ) تبريز بود .\r\nعبد اللّه خان از محل زندگى آقا اطلاع يافت و به آنجا آمد و اجازه ملاقات خواست .\r\nاما آقا تمارض كرده ، از ملاقات و ديدار با وى امتناع فرمود . ولى پس از آنكه او بر اين اصرار ورزيد به وى اجازه داده شد و بالاخره وارد اندرونى گرديد . آقا در رختخواب نشسته و استراحت مىكرد در همين حال با عبد اللّه خان مذاكره مىفرمود . ناگهان صداى آقا بلند شد و شنيديم آقا مىفرمايد : اى عبد اللّه خان ، امكان ندارد من دستم را در دست اين ستمگر بىدين بگذارم . من اگر نصف شب از ديوار خانه او بالا رفته و مشاهده كنم كه او نماز شب مىگزارد ، باز باورم نمىشود و يقين دارم كه حقه‌اى\r\n\r\n","description":"","footnote":"","page_name":" 796 ","page_number":116},
  {"content":"\r\n\r\nدر كار او است .\r\nبه‌هرحال معلوم شد كه عبد اللّه خان آمده قرار ملاقات آقا را با پهلوى بگذارد .\r\nاما با مقاومت و امتناع آقا روبرو گرديد .\r\nنمونهء ديگرى ، دفاع آن مرحوم از حقوق محرومانى است كه توسط وابستگان قاجار به يغما مىرفت . از جمله كسروى در تاريخ مشروطه ايران ص 148 مىنويسد :\r\nيكى از رعاياى تبريز به نام حاجى عباس ، توسط وليعهد و دارودسته او مورد ستم قرار گرفته و ملكش تصرف عدوانى مىشود . اما هرچه فرياد مىكند و تظلّم مىنمايد به جايى نمىرسد . سرانجام به خانهء علما و مجتهدين پناه مىآورد و راجع به غصب املاك و زمينهايش پرسشنامه‌اى تهيه و جواب مىخواهد ، آيت‌اللّه ميرزا صادق آقا چون صحّت ادعاى آن رعيّت مظلوم را مىدانسته و به حقيقت ماجرا واقف بوده ، جوابى به مضمون زير مىنويسد :\r\n« اگر غصب املاك حاجى عباس درست است ، پس غصب فدك هم درست بوده است » .\r\nعلامهء امينى مىنويسد :\r\n« او يكى از چهره‌هاى درخشان تشيّع و از جمله دانشمندان متشخّص اماميه است كه در آذربايجان به مرجعيت تقليد رسيد و سالها صاحب رياست و زعامت دينى گرديد . زعيمى كه در ادارهء امور حسن تدبير و در قضا و داورى ، دادگر و در اظهارنظر ، ثبات و پايدارى و استوارى نشان مىداد و براى اصلاح جامعه برنامه‌هائى پيشرفته ارائه مىنمود .\r\nاو همواره با هوشيارى و دورانديشى و تحمّل مشقات و مرارتها ، مردم را رهبرى مىكرد و در مبارزه با كفر و الحاد از سختىها و تلخىها نمىهراسيد و پيوسته با پند و اندرز و سخنان گيرا و نافذش بار مسئوليت را بدوش كشيد .\r\nشهيد ميرزا على ثقةالاسلام تبريزى مىنويسد :\r\n\r\n","description":"","footnote":"","page_name":" 797 ","page_number":117},
  {"content":"\r\n\r\n« آقا ميرزا صادق آقا ، فرزند ميرزا محمّد ، فرزند مولى محمّد على قره‌داغى تبريزى ، يكى از فحول محققين و از يگانه دانشمندان فقها و اصوليّينى است كه در علم اصول الفقه داراى مشربى تازه و ويژه است و آن را از استاد محقق خود شيخ هادى تهرانى نجفى رضوان اللّه عليه فراگرفته است او ( ميرزا صادق آقا ) مجتهدى است زاهد ، عابد ، بسيار كم حرف و متمايل به انزوا و گوشه‌گيرى و داراى آثار و تأليف نيكويى است مثل : مباحث الفاظ ، مشتقات و كتابى در فقه كه من بخش طهارت آن را ديده‌ام . او كه خداوند سلامتش بدارد از معاصران و فعلا در قيد حيات مىباشد ، پروردگار متعال را به رضاى خويش موفّق گرداند و پدرش مرحوم ميرزا محمّد نيز يكى از علماى عصر خويش و دانشمندى مورد اعتماد و مشار بالبنان بوده و نزد عوام و خواص تبريز مقبوليت و محبوبيت داشته است و به عنوان بالا مجتهد ( مجتهد كوچك ) خوانده مىشده است » .\r\nعلامهء سيد محمّد مهدى كاظمى اصفهانى مىنويسد :\r\n« و هو اطال اللّه بقاه و من كل مكروه وقاه من كبار علماء ايران و احد مراجع الامامية فى هذا الزمان ، كانت له الرئاسة العامة و المرجعية التّامة فى تبريز . سيّرته الحكومة الايرانية فى الثورة المشهورة الّتى صارت فى تبريز الى بعض بلاد ايران » .\r\nيعنى آقا ميرزا صادق آقا يكى از علماى بزرگ ايران و از جمله مراجع تقليد شيعه اماميه در عصر حاضر است كه صاحب رياست عام و مرجعيت تام است و حكومت ايران به دنبال انقلابى كه در تبريز رخ داد ، وى را به برخى از بلاد تبعيد كرد .\r\nشادروان حاج ملا على خيابانى مىنويسد :\r\n« بنابه موجبى به بلده سنندج ، مقر حكومت كردستان مسافرت فرمود و اهالى آنجا با اينكه از جماعت عامه و اهل سنت شافعيه هستند به زيارت او آمدند و تكريم و تجليل به جاى آوردند و علماى ايشان هر روز مىآمدند و به قدوم وى در بلدشان افتخار مىنمودند . حتّى شيخ اجل شيخ شكر اللّه امام جمعه سنندج گفت :\r\n\r\n","description":"","footnote":"","page_name":" 798 ","page_number":118},
  {"content":"\r\n\r\nاگر ذبح ولد ، شرعى بود . من يكى از اولادم را ذبح مىكردم » .\r\nمرحوم مهدى مجتهدى مىنويسد :\r\n« رضا شاه دستور داد ميرزا صادق آقا را گرفتند و به سردشت روانه ساختند .\r\nوى مدتى آنجا بود تا به قم تبعيد گرديد » .\r\nعلامه سيد حسن امين عاملى مىنويسد :\r\n« او فقيهى بوده مجتهد ، مرجع تقليدى محبوب ، انسانى زيباروى ، نيكومعاشرت ، بردبار ، خوش‌خط ، واعظ و سخنور ، داراى سعه‌صدر و قريحه شعر بوده است . حكومت ايران در انقلاب مشهور كه به سال 1347 ق ، رخ داد او را به برخى بلاد ايران ، سپس به قم تبعيد كرد » .\r\nمحقق متتبع ، شيخ آقا بزرگ تهرانى مىنويسد :\r\n« او وجود خود را وقف تدريس ، نشر احكام ، سودرسانى به مردم ، رفع احتياج نيازمندان ، مبارزه با بدعت‌ها و بىدينىها و پاسدارى از حريم دين و ديانت كرد و در اين مسير رنجى فراوان و ناملايماتى فزون از حد كه كوههاى عظيم و سخت را تحمّل توان آنها نيست ، ديد و با قلبى محكم و حوصله‌اى شگفت‌انگيز ، همه آنها را به جان خريد و خويشتن را در راه خدا براى هر رويداد تلخ و ناگوارى آماده ساخت و در آخر عمر در قم رحل اقامت افكند » .\r\nخير الدّين زركلى مىنويسد :\r\n« حكومت پهلوى وى را به رى ! تبعيد كرد ، او آزاده‌اى بود كه بر بالاى منبر زشتكاريهاى پهلوى را مطرح مىكرد و لذا پليس او را دستگير و نخست در همدان زندانى كرد و سپس به قم تبعيد نمود و در همان‌جا از دنيا رفت » .\r\nو بالاخره علامه شيخ محمّد حرز الدّين مىنويسد :\r\n« آقا صادق قره‌داغى ، عالمى بود كه در برابر سلطهء مزدور بيگانه در ايران ايستاد . كسى كه من به او و صحت سخنانش اطمينان دارم و در ايام تبعيد وى ( آقا ميرزا صادق آقا ) توسط حكومت ترس و وحشت پهلوى همراهش بوده براى من\r\n\r\n","description":"","footnote":"","page_name":" 799 ","page_number":119},
  {"content":"\r\n\r\nتعريف مىكرد كه در زهد و تقواى ميرزا صادق آقا شك و شبهه‌اى نيست و او از يگانه‌هاى دوران بوده كه جز امر به معروف و نهى از منكر همّتى نداشت و همين معنى بر حكومت پهلوى و مأموران مزدور او ، گران مىآمد » .\r\n\r\nامداد غيبى\r\nنوهء ايشان جناب آقاى صادقى نقل كردند هنگام تبعيد ايشان از كردستان به قم ، آقا نماز نخوانده بود . هرچه از مأمورين خواهش مىكند تا توقف كنند تا ايشان نماز بخوانند ، آنها امتناع ورزيده و توقف نمىكنند . طولى نمىكشد كه ماشين پنچر مىشود و مأمور رو به آقا كرده و مىگويد حالا هر چقدر دلت مىخواهد نماز بخوان !\r\nآرى خداوند سبحان بندگان مخلص و مجاهد را در كورانها و بحرانهاى زندگى كمك مىكند و آنان را از تنگنا رهائى مىبخشد كه :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  .\r\nسيد عبد الحسين دستغيب در « داستانهاى شگفت » تحت عنوان « كرامت علما » مىنويسد :\r\nجناب آقاى حاج معين شيرازى ساكن تهران نقل فرمودند كه روزى به اتفاق يكى از بنى اعمام در خيابان تهران ايستاده منتظر تاكسى بوديم تا سوار شويم و به محل موعودى كه فاصله زيادى داشت برويم .\r\nقريب نيم ساعت ايستاديم هرچه تاكسى مىآمد يا پر از مسافر بود يا نگه نمىداشت و خسته شديم . ناگاه يك تاكسى آمد و خودش توقف كرد و به ما گفت آقايان بفرمائيد سوار شويد و هرجا مىخواهيد بفرمائيد تا شما را برسانم . ما سوار شديم و مقصدمان را گفتيم در اثناى راه من به ابن عمم گفتم شكر خداى را كه در تهران يك رانندهء مسلمانى پيدا شد كه به حال ما رقت كرد و ما را سوار نمود . راننده شنيد و گفت : آقايان تصادفا من مسلمان نيستم و ارمنى هستم گفتم : پس چطور\r\n\r\n","description":"","footnote":"","page_name":" 800 ","page_number":120},
  {"content":"\r\n\r\nملاحظهء ما را نمودى . گفت : اگرچه مسلمان نيستم ، اما به كسانى كه عالم مسلمان هستند و لباس اهل علم دربر دارند عقيده‌مندم و احترامشان را لازم مىدانم بواسطه امرى كه ديدم .\r\nپرسيدم چه ديدى ؟ گفت سالى كه مرحوم آقاى حاج ميرزا صادق مجتهد تبريزى را به عنوان تبعيد از تبريز به كردستان ( سنندج ) حركت دادند من راننده اتومبيل ايشان بودم . در اثناى راه نزديك به درخت و چشمهء آبى شديم . آقاى تبريزى فرمودند : اينجا نگه دار تا نماز ظهر و عصر بخوانم . سرهنگى كه مأمور ايشان بود به من گفت : اعتنا نكن و برو ، من هم اعتنائى نكرده رفتم تا محاذى آب رسيدم ، ناگهان ماشين خاموش شد . هرچه كردم روشن نگرديد ، پياده شدم تا سبب خرابى آن را بدانم هيچ نفهميدم مرحوم آقا فرمود حالا ماشين متوقف است بگذاريد نماز بخوانم . سرهنگ ساكت شد آقا مشغول نماز گرديد . من هم سرگرم باز كردن آلات ماشين شدم ، بالاخره هنگامى كه آقا از نماز فارغ شد و حركت كرد فورا ماشين روشن گرديد . از آن روز من دانستم كه اهل اين لباس نزد خداى عالم محترم و آبرومندند .\r\n\r\nوفات و مدفن\r\nايشان به دنبال كسالت ذات‌الريه در شب جمعه ششم / ذىالقعده / 1351 ق مطابق با 12 / اسفند / 1311 ش در اثر بيمارى در سن 82 سالگى در قم از دنيا رحلت كرد و چون صبح جمعه فرارسيد اهالى قم و زائرين حضرت معصومه عليها السّلام از ارتحال ايشان باخبر شده و قم يكپارچه عزادار گرديد .\r\nمراسم تغسيل و تكفين وى را عالم ورع و متقى شيخ مهدى محدّث واعظ به عهده گرفت و نماز وى را مرحوم آيت‌اللّه حاج شيخ ابو القاسم قمى « كبير » خواند و به‌طورىكه صاحب علماء معاصرين نوشته تقريبا پانزده هزار نفر در تشييع حاضر و مردم مثل عاشورا گريه و ناله مىكردند و مىخواندند :\r\n\r\n","description":"","footnote":"","page_name":" 801 ","page_number":121},
  {"content":"\r\n\r\n رفت از دار فنا * سوى بقا سرور ما\r\nخاك غم بر سر ما و . . . \r\nجنازه وى را به حرم حمل كردند و در كنار ضريح مقدس حضرت معصومه عليها السّلام و به هنگام حفر قبر ، قبر آماده‌اى پيدا شد و مردم را به تعجب واداشت ، زيرا حتى خدام آستانه مقدسه احتمال نمىدادند كه در رواقين اطراف حرم چنين قبر حاضرى ، خالى وجود داشته باشد .\r\nبه دنبال اين حادثه جبران‌ناپذير در اكثر بلاد ايران و نجف مجالس ترحيم برگزار شد و بازار برخى از شهرها بسته شد در قم مرحوم آيت‌اللّه حائرى و در مشهد از طرف آيت‌اللّه حاج آقا حسين قمى و مرحوم آيت‌اللّه سيد صدر الدّين صدر و در نجف از ناحيه مرحوم آيت‌اللّه سيد ابو الحسن اصفهانى و ديگران نيز مجالس يادبودى برگزار گرديد و در آذربايجان از طرف اقشار مختلف و خانواده ايشان مخصوصا اخوان معظمش مجلس تذكر و يادبود با شكوهى برگزار و پس از مدتى به خاطر كثرت ازدحام مردم در اين مجالس ، دولت رضاخانى از ترس اينكه شايد اين اجتماعات به تظاهرات بر عليه رژيم منجر شود ، انعقاد مجالس را ممنوع نمود بااين‌همه مجالس فاتحه و اطعام فقرا در شهرهاى : همدان ، زنجان ، اردبيل ، مراغه ، اروميه و خوى بطور بىسابقه‌اى بر پا شد .\r\nماده تاريخ وفاتش به عربى ( قد انجاه اللّه تعالى من ايدى الظلمة ) و به فارسى ( قوام ملت و دين بوده مقتداى انام ) .\r\n\r\n- منابع\r\n1 - آثار الحجة 1 / 36 .\r\n2 - احسن الوديعة 2 / 71 .\r\n3 - اعيان الشيعة 7 / 366 .\r\n4 - الاجازة الكبيرة 63 .\r\n5 - الاعلام « الزركلى » 3 / 186 .\r\n6 - المسلسلات فى الاجازات 2 / 402 .\r\n\r\n","description":"","footnote":"","page_name":" 802 ","page_number":122},
  {"content":"\r\n\r\n7 - المفصل فى تراجم الأعلام ( خطى - اشكورى ) .\r\n8 - تاريخ و جغرافياى ارسباران 248 .\r\n9 - چهرهء آذرابادگان در آيينهء تاريخ ايران 176 .\r\n10 - دائرةالمعارف تشيّع 4 / 83 .\r\n11 - رجال آذربايجان در عصر مشروطيت 103 .\r\n12 - سخنوران آذربايجان 2 / 800 .\r\n13 - شهداء الفضيلة - پاورقى - ص 392 .\r\n14 - علماء معاصرين 153 .\r\n15 - كيهان انديشه ، ش 10 و ش 16 مقاله آقاى سيد ابراهيم سيد علوى تحت عنوان « بيان صادق » ( كه از آن بسيار استفاده شد ) .\r\n16 - گنجينه دانشمندان 1 / 236 و 4 / 458 .\r\n17 - معارف الرجال 3 / 226 و 1 / 374 .\r\n18 - معجم المؤلفين 4 / 317 .\r\n19 - مكارم الآثار 6 / 2065 ( تولدش را در سال 1274 ق دانسته است ) .\r\n20 - مؤلّفين كتب چاپى 3 / 481 .\r\n21 - نقباء البشر 3 / 873 ( تولدش را در سال 1274 ق دانسته است ) .\r\n22 - وقايع الايام - جلد محرم - 417 و 495 .\r\n\r\nصادق جوادى خرم‌آبادى ( 1296 - 1365 ق )\r\nصادق فرزند شيخ باقر جوادى ، از چهره‌هاى با نفوذ شهر خرم‌آباد بود .\r\nوى در سال 1296 ق مطابق با 1257 ش در خرم‌آباد تولد يافت .\r\nاجدادش اصالتا اهل اصفهان بودند كه از ديرباز به لرستان و مركز آن ، خرم‌آباد مهاجرت كرده و متوطن شده بودند .\r\nآقا صادق در مكتب‌خانه قرآن ، گلستان سعدى و مقدارى سياق فراگرفت ، و به\r\n\r\n","description":"","footnote":"","page_name":" 803 ","page_number":123},
  {"content":"\r\n\r\nخواست پدر مقدمات عربى را هم خواند . آنگاه در اوان جوانى به كار و تجارت روى آورد و در كنار تاجران مهم آن روز به خريدوفروش كالاهاى مختلف پرداخت .\r\nاو در سال 1307 ش كه ادارهء بلديه ( شهردارى ) تأسيس يافت ، به سمت رئيس انجمن شهر انتخاب شد . در سال 1311 ش كه مسألهء الغاى قرارداد دارسى نفت جنوب مطرح گرديد در سبزه ميدان سخنرانى كرده و مطالبى بر عليه سياست استعمارى بيان داشت . وى شخصى فهيم ، مطّلع و باهوش بود و در اختلافات گروه‌ها و افراد نافذ الكلمه بود .\r\nجوادى در سال 1365 ق مطابق با 1325 ش در خرم‌آباد چشم از اين جهان پوشيده و پيكرش طبق وصيت خود به قم حمل و به خاك سپرده شد .\r\n\r\n- منبع\r\n1 - مشاهير لر 226 .\r\n\r\nسيّد صادق حسينى رشتى ( 1264 - 1354 ق )\r\nاز علما و فقهاى بزرگ رشت بود .\r\n\r\nتحصيلات عالى\r\nوى پس از طى مقدمات و سطوح در رشت به نجف اشرف مهاجرت كرد ، و از محضر آيات : سيد حسين كوه‌كمرى ، ميرزا حبيب اللّه رشتى و شيخ زين العابدين\r\n\r\n","description":"","footnote":"","page_name":" 804 ","page_number":124},
  {"content":"\r\n\r\nمازندرانى در فقه و اصول ، و ميرزا حسين نورى در علم الحديث استفاده نمود .\r\n\r\nمراجعت به رشت\r\nوى پس از انجام تحصيلات عالى خود و دريافت اجازات علمى و روايى از آيات : ميرزا حسين نورى ، شيخ محمّد طه نجف تبريزى و ميرزا محمّد على مدرس چهاردهى گيلانى به رشت مراجعت كرد .\r\nايشان در رشت اقبال زيادى پيدا كرد و محل رجوع و قضاى حوائج مردم شد ، و نيز به اقامهء جماعت و هدايت و وعظ و ارشاد اشتغال داشت و در نهايت زهد ورع و تقوا بود .\r\n\r\nاز آثار او\r\n1 - حاشية على الرسائل .\r\n2 - حاشية على المكاسب .\r\n\r\nدرگذشت\r\nحسينى رشتى در حدود سن 90 سالگى به سال 1354 ق مطابق با 1314 ش در رشت درگذشت و در قبرستان حاج شيخ در قم به خاك سپرده شد .\r\nبنا بر اظهارات آيت‌اللّه شيخ محمّد لاكانى ( مقيم رشت ) ايشان به « سيگارودى » معروف بود و اولادى از او باقى نماند .\r\n\r\n- منابع\r\n1 - الاجازة الكبيرة 64 .\r\n2 - المسلسلات فى الاجازات 2 / 247 .\r\n3 - گنجينهء دانشمندان 5 / 177 .\r\n4 - نقباء البشر 2 / 853 .\r\n\r\n","description":"","footnote":"","page_name":" 805 ","page_number":125},
  {"content":"\r\n\r\n\r\nسيّد صادق روحانى قمى ( 1255 - 1338 ق )\r\nحاج سيد صادق فرزند ميرزا زين العابدين حسينى قمى ، جدّ سادات روحانى قم و از دانشمندان مشهور و فقهاى نامدار عصر خود بود .\r\nدر سال 1255 ق در قم ديده به جهان گشود .\r\n\r\nدر حوزه‌هاى علميه\r\nوى پس از تحصيل مقدمات و سطوح در قم و اصفهان و تهران ، ( كه در تهران از ميرزا على مدرس در حكمت استفاده نمود ) در سال 1279 ق همراه با آيت‌اللّه شيخ غلامرضا قمى ( حاج آخوند ) به نجف اشرف رهسپار شد ، و حدود سه سال از محضر شيخ الفقهاء شيخ مرتضى انصارى استفاده نمود ، سپس مدت 17 سال از محضر آيت‌اللّه ميرزا حبيب اللّه رشتى بهره‌مند گرديد ، و در سال 1296 ق به سامرا رفت و مدتى چند نزد آيت‌اللّه ميرزا محمّد حسن شيرازى تلمذ كرد ، و در سال 1298 ق به قم مراجعت نمود .\r\nاستاد على اكبر فيض مىنويسد : « حاج سيد صادق يكى از اساتيد و مدرسين اين بلد شريف است ، كه طلّاب علوم دين و محصلين سوم كشف و يقين همه‌روزه در مدرس تحقيقش حاضره شده ، از خميلهء فضلش اجتناء ثمرات فوائد مىكنند ، و از خرمن علمش التقاط حبات مطالب مىنمايند .\r\nاجداد و نياكان و اقارب و عشايرش از تجّار متمولين با ديانت اين بلد طيب‌اند .\r\nولى اين فريد يگانه و عالم فرزانه از شغل موروثى اجدادى روى بتافت ، و با شوقى تمام و جدّى مستدام به تحصيل علوم كه ميراث انبياء عليهم السّلام است به پرداخت .\r\nتكميل مقدمات اجتهاد را در اصفهان و تهران و ساير بلدان ايران نمود ، سپس با عزمى راسخ و شوقى غالب روى به اعتاب علياى نجف و كربلا آورد ، و اندر آن\r\n\r\n","description":"","footnote":"","page_name":" 806 ","page_number":126},
  {"content":"\r\n\r\nتربت پاك در محضر علما به‌خصوص حجة الاسلام ميرزا محمّد حسن شيرازى و ميرزا حبيب اللّه رشتى - ادام اللّه ظلهما - چندان كوشش كرد كه از حضيض تقليد به اوج اجتهاد مرتقى شد ، ازآن‌پس روى به وطن كرد .\r\nاو اكنون يكى از مفتيان و مدرسين اين بلد شريف است كه عقدهء كارهاى متنازع فيه به ناخن رأى ايشان گشوده مىشود ، و فيصل حكومات شرعيه به كلك مشكين ايشان حوالت مىرود .\r\nاز جمله آثار خير آن مرحوم ، بناى مدرسهء علميه و مسجد عالى جنب آن ، در محلهء سلطان محمّد شريف قم كه تا امروز بركات آن مشهود است » .\r\n\r\nاز آثار او\r\n1 - تقريرات ميرزاى رشتى .\r\n2 - تقريرات ميرزاى شيرازى .\r\n3 - كتاب الزكاة ، كه نزد نواده‌اش آيت‌اللّه سيد محمّد صادق روحانى موجود است .\r\n\r\nدرگذشت و اعقاب\r\nوى در شب جمعه 4 / ربيع اول / 1338 ق در سن 83 سالگى درگذشت ، و در قبرستان شيخان در جوار بقعهء ميرزاى قمى دفن شد .\r\nوى داماد آيت‌اللّه شيخ عبد النبى ايروانى بود كه از صبيه ايشان داراى سه پسر و دو دختر شد و نيز عيال ديگرى اختيار كرده بود .\r\n\r\nفرزندانش :\r\n1 - سيد فخر الدّين متخلص به ( مصباح ) ، متوفاى روز شنبه 10 / شوال / 1349 ق مطابق با 9 / اسفند / 1309 ش در سن 39 سالگى مدفون و در صحن موزه\r\n\r\n","description":"","footnote":"","page_name":" 807 ","page_number":127},
  {"content":"\r\n\r\nحضرت معصومه عليها السّلام . وى در علوم جديد يد طولى داشت ، و از دوستان نزديكش علامه شيخ حسين لنكرانى و سيد ضياء الدّين طباطبائى بود 2 - سيد محمود 3 - سيد ابو الحسن .\r\nحاج سيد ابو الحسن فرزند آيت‌اللّه سيد صادق حسينى روحانى قمى ، از دانشمندان و فضلا بود . وى در سال 1309 ق در قم متولد شد .\r\nپس از نشو و نما به تحصيل علوم دينى روى آورد و پس از طى دوره‌هاى مقدمات و سطح در سال 1330 ق به نجف اشرف مهاجرت كرد و از محضر آيت‌اللّه سيد ابو الحسن اصفهانى استفاده نمود . آنگاه به قم مراجعت كرد و از محضر آيت‌اللّه حاج شيخ عبد الكريم حائرى يزدى فقه و اصول و آيت‌اللّه ميرزا جواد آقا ملكى تبريزى اخلاق و عرفان استفاده كرد .\r\nاز آثار او : كتابى مختصر در اخلاق .\r\nنامبرده در روز دوشنبه 6 / ذىقعده / 1382 ق مطابق با 12 / فروردين / 1342 ش در سن 73 سالگى در نجف اشرف درگذشت .\r\nشيخ محمّد على شاه‌آبادى\r\nفرزندانش : 1 ) علامه سيد مهدى روحانى از جمله شاگردان آيت‌اللّه بروجردى است 2 ) علامه سيد هادى روحانى كه شرح حالش در آثار الحجة 2 / 36 و گنجينهء دانشمندان 1 / 336 آمده است .\r\n4 - سيد ابو القاسم 5 - سيد احمد و شش دختر كه دامادهايش عبارتند از :\r\n1 - علامه شيخ محمّد على شاه‌آبادى 2 - علامه سيد حسن بن عبد اللّه برقعى 3 - ميرزا محمّد تهرانى ( حجة الاسلامى\r\n\r\n","description":"","footnote":"","page_name":" 808 ","page_number":128},
  {"content":"\r\n\r\nعموى ميرزا محمّد تقى قمى مؤسس دار التقريب ) 4 - محمّد باقر جواديان قمى 5 - علامه شيخ مهدى حرم پناهى قمى 6 - ميرزا على اكبر حسيبى يزدى ( عموى مهندس كاظم حسيبى ) .\r\nتذكر : تولدش روى سنگ قبر ( 1253 ق ) حك گرديده است .\r\n\r\n- منابع\r\n1 - تاريخ قم 271 .\r\n2 - رجال قم 98 .\r\n3 - گنجينهء دانشمندان 1 / 142 .\r\n4 - نقباء البشر 2 / 855 .\r\n5 - هدية الرازى الى المجدّد الشيرازى 110 .\r\n\r\nشيخ صادق سربندى بروجردى ( ح 1285 - 1365 ق )\r\nحاج شيخ صادق سربندى فرزند علامه ميرزا محمّد بروجردى از دانشمندان زاهد و متقى بود .\r\nمعارف مقدماتى و سطوح را در بروجرد از اساتيد عصر خود فراگرفت ، و براى تكميل تحصيلات از بروجرد به اصفهان رفت و از اعاظم اعلام آن شهر چون : ميرزا ابو المعالى كلباسى ، جهانگير خان قشقائى ، شيخ محمّد على ثقةالاسلام ، و شيخ محمّد تقى اصفهانى مشهور به ( آقا نجفى ) استفادهء كامل كرد و از اساتيد نامبرده به اجازهء اجتهاد\r\n\r\n","description":"","footnote":"","page_name":" 809 ","page_number":129},
  {"content":"\r\n\r\nمجاز شد ، و سپس به نجف اشرف رهسپار و از محضر آيات : ميرزا حبيب اللّه رشتى و آخوند ملا محمّد كاظم خراسانى استفاضه كرد . همچنين از مرحوم آيت‌اللّه سيد محمّد كاظم طباطبائى يزدى بهره‌ور و موفق به دريافت اجازه شد .\r\nسپس به بروجرد مراجعت و به تدريس و افاضه مشغول گشت ، و ضمنا در مجلس درس مرحوم آيت‌اللّه سيد حسين طباطبائى بروجردى نيز شركت مىكرد .\r\nوى در شب پنجشنبه 14 / جمادى اول / 1365 ق مطابق با 26 / ارديبهشت / 1325 ش در بروجرد به رحمت ايزدى پيوست ، و جنازه‌اش به قم حمل و در قبرستان حاج شيخ دفن شد .\r\n\r\nآثار قلمى ايشان :\r\nمرحوم سربندى آثار علمى بسيارى در تفسير و فقه و اصول و حديث به جاى گذاشت ، كه بعض آنها با خط خودش در كتابخانهء فرزند مرحوم برومندش حجة الاسلام حاج شيخ محمّد تقى شريعت باقرى متوفاى غرّهء جمادى اول / 1405 ق و مدفون در بروجرد مقبرهء جهان‌آباد موجود است از جملهء آنها :\r\n1 - تفسير سورهء فاتحة الكتاب ، كه گويا تقريرات بعضى اساتيدش باشد .\r\n2 - رسالهء استدلالى در بيع كلى .\r\n3 - رسالهء استدلالى در خيارات .\r\n4 - رسالهء استدلالى در وجوب صلوات بر پيغمبر صلّى اللّه عليه و آله و سلم در موقع شنيدن و ذكر نام آن حضرت و در تشهد .\r\n5 - رساله در مقدمهء واجب .\r\n6 - رساله در قضاء .\r\n7 - رساله در ولايت .\r\n8 - رساله در حجيت ظن .\r\n\r\n","description":"","footnote":"","page_name":" 810 ","page_number":130},
  {"content":"\r\n\r\n9 - مجموعه‌اى در احاديث متفرقه و اشعار و ادعيه .\r\nاضافه بر تأليف و تدوين رسائل و كتب مذكور ، چند كتاب نفيس نيز از آثار قدماء به خط خود استنساخ كرده از جمله :\r\n1 - كتاب شهاب در حكم و آداب تأليف : شيخ يحيى بحرانى .\r\n2 - منهاج الكرامة تأليف علامهء حلى ، كه در سال 1305 ق در اصفهان استنساخ كرد .\r\n3 - قواعد شهيد اول ، كه در سال 1306 ق در اصفهان استنساخ نموده است .\r\n\r\n- منبع\r\n1 - تاريخ بروجرد 2 / 585 .\r\n\r\nشيخ صادق شيرازى ( ح 1272 - 1352 ق )\r\nشيخ صادق فرزند رضا شيرازى ، از فقها و بزرگان ساكن رشت گيلان بود .\r\nوى در حدود سال 1272 ق متولد گرديد .\r\nنامبرده پس از نشو و نما و آموختن مقدمات به حوزهء نجف اشرف رهسپار شد و دروس عالى فقه و اصول را از محضر آيت‌اللّه ميرزا حبيب اللّه رشتى كسب نمود و پس از ساليان دراز به ايران مراجعت كرد و در رشت سكونت اختيار نمود . و علاوه بر اقامهء جماعت و تدريس متون كتب درسى ، زعامت دينى را نيز برعهده گرفت .\r\nاز آثار او : رساله عمليه .\r\nشيرازى در روز سه‌شنبه عيد غدير خم سال 1352 ق مطابق با 14 / فروردين / 1313 ش در حدود 80 سالگى در رشت درگذشت . پيكرش به قم حمل و در قبرستان حاج شيخ به خاك سپرده شد .\r\n\r\n","description":"","footnote":"","page_name":" 811 ","page_number":131},
  {"content":"\r\n\r\n\r\nميرزا صادق طاهباز تبريزى ( 1282 - 1377 ق )\r\nحاج ميرزا صادق فرزند ملا احمد تبريزى ، ملقب و متخلص به « طاهباز » يكى از دانشمندان و فضلاى تبريز بود .\r\nوى در سال 1282 ق در تبريز ديده به جهان گشود .\r\n\r\nتحصيلات عالى\r\nايشان پس از طى تحصيلات مقدماتى و متوسط ، جهت ادامهء تحصيلات عالى رهسپار نجف اشرف گرديد و مدت دوازده سال در آن سامان بسر برد و موفق به نيل درجهء علمى خوبى گرديد . آن‌گاه به زادگاهش بازگشت و به تدريس مقدمات و سطوح پرداخت و عدهء زيادى از فضلا از محضرش كسب فيض نمودند .\r\nطاهباز ، در سالهاى آخر عمر - حدود 12 سال - به حوزهء علميهء قم مهاجرت كرد و در پناه كريمهء اهل بيت عليهم السّلام زيست و به تدريس شرح لمعه پرداخت كه درسش محفل بزرگى از طلاب را دربر داشت . وى در تدريس در شرح لمعه تخصص داشت .\r\nنامبرده ، مردى عابد ، زاهد و پارسا كه زهد و تقواى ايشان ، زبان‌زد عام و خاص بود .\r\nاستاد طاهباز در 2 / شعبان / 1377 ق در سن 95 سالگى در قم درگذشت .\r\nپيكر ايشان در صحن حضرت معصومه عليها السّلام به خاك سپرده شد . وى فرزندان زيادى داشت كه عبارتند از پنج پسر و شش دختر از جمله فرزندان ايشان : 1 - آقا خليل 2 - آقا جواد 3 - آقا جمال و سه داماد اهل علم داشت كه عبارتند از : 1 - مرحوم علامه سيد محمّد كمارى ( پدر علامه سيد مهدى كمارى ) 2 - مرحوم علامه سيد محسن ميرغفارى آذر شهرى 3 - مرحوم ميرزا ابو القاسم حرمى خوئى كه از جمله وعّاظ تهران بود .\r\n\r\n- منبع\r\n1 - افادات فاضل ارجمند سيد على ميرغفارى فرزند سيد محسن آذر شهرى ( مقيم تبريز ) .\r\n\r\n","description":"","footnote":"","page_name":" 812 ","page_number":132},
  {"content":"\r\n\r\n\r\nشيخ صادق فراحى خوئى ( 1317 - 1409 ق )\r\nحاج شيخ صادق فراحى فرزند على خوئى از علماى معروف خوى بود .\r\nوى در سال 1317 ق مطابق با 1278 ش در خوى متولد شد .\r\n\r\nتحصيلات\r\nشيخ صادق ابتدا دروس جديد را تحصيل كرد ، سپس به آموختن علوم دينى روى آورد و در مدت سه سال ، مقدمات را در زادگاه خود آموخت .\r\nآنگاه در حدود سال 1345 ق به قم مهاجرت كرد و سطح را نزد ميرزا محمّد همدانى به پايان برد . دروس خارج را منحصرا از آيت‌اللّه سيد محمّد حجت كوه‌كمرى استفاده نمود . و خود به تدريس پرداخت و پس از بيست و سه سال توقف در حوزهء علميه و درخواست اهالى خوى و امر آيت‌اللّه حجت به آن ديار مراجعت كرد و به اقامهء جماعت و هدايت و تدريس اهتمام ورزيد .\r\nآثار قلمى ايشان كه تمامى آنها از تقريرات درس آيت‌اللّه حجت مىباشد ، به شرح زير است :\r\n1 - اصول الفقه ( دورهء كامل ) .\r\n2 - اللباس المشكوك .\r\n3 - قاعدة لا ضرر .\r\n\r\n","description":"","footnote":"","page_name":" 813 ","page_number":133},
  {"content":"\r\n\r\n4 - كتاب الخمس .\r\n5 - كتاب الصلاة .\r\n6 - كتاب الصوم .\r\n7 - كتاب الطهارة .\r\n8 - كتاب المكاسب .\r\nفراحى خوئى در روز 17 / محرم / 1409 ق درگذشت و پيكرش در قبرستان باغ بهشت قم به خاك سپرده شد .\r\n\r\n- منابع\r\n1 - آثار الحجة 2 / 297 .\r\n2 - آينهء دانشوران 420 .\r\n3 - گنجينهء دانشمندان 5 / 95 .\r\n\r\nشيخ صادق نصيرى سرابى ( 1331 - 1413 ق )\r\nحاج شيخ صادق فرزند شيخ عباس نصيرى سرابى ، از دانشمندان و فضلاى معاصر بود .\r\nايشان در سال 1331 ق مطابق با 1292 ش در شهر « سراب » آذربايجان شرقى ديده به جهان گشود .\r\n\r\nمهاجرت به قم\r\nمقدمات را در سراب نزد پدرش آموخت ، و در سال 1349 ق به قم\r\n\r\n","description":"","footnote":"","page_name":" 814 ","page_number":134},
  {"content":"\r\n\r\nمهاجرت نمود ، و سطح عالى را از محضر آيات : ميرزا محمّد همدانى ، شيخ محمّد على اديب تهرانى ، شيخ عباسعلى شاهرودى ، شيخ فاضل لنكرانى ، سيد شهاب الدّين مرعشى و سيد احمد زنجانى استفاده نمود ، و از سال 1356 ق تا 1371 ق مرتبا در درس آيت‌اللّه سيد محمّد حجت كوه‌كمرى حاضر و از دانش سرشار آن فقيه بزرگ بهره‌مند مىشد و نيز از ورود آيت‌اللّه سيد حسين طباطبائى بروجردى به قم تا سال رحلت ايشان از محضرش استفاده نمود ، و پس از رحلت ايشان ، از ملازمان آيت‌اللّه سيد شهاب الدّين مرعشى نجفى گرديد ، و جزو اعضاى « لجنهء احقاق الحق » درآمد ، و در ضمن به تدريس سطوح اشتغال داشت .\r\nيادآور مىشويم كه مرحوم نصيرى در دروس منقول آيت‌اللّه سيد كاظم شريعتمدارى ، و دروس معقول آيت‌اللّه سيد روح اللّه خمينى حاضر مىشد .\r\n\r\nسجاياى اخلاقى\r\nوى مردى متين ، مهذب ، ذوفنون بود . كمتر سخن مىگفت و هميشه در حال ذكر و ياد خدا بود . متأسفانه آن‌چنان كه بود از محضرش استفاده نشد ، و همواره در انزوا و عزلت گذرانيد . صفا و صميميت در برخورد با او مشهود بود ، هيچ‌گونه ادعا و ريا در كارش نبود .\r\n\r\nاز آثار او\r\n1 - رسالهء اجتماع امر و نهى .\r\n2 - رسالهء ترتب .\r\n3 - رسالهء قاعدهء لا ضرر ، كه همه آن رسائل از تقريرات درس آيت‌اللّه حجت مىباشد .\r\n4 - رسالهء لباس مشكوك .\r\nوى در روز پنجشنبه اول / محرم / 1413 ق مطابق با 11 / تير / 1371 ش در سن\r\n\r\n","description":"","footnote":"","page_name":" 815 ","page_number":135},
  {"content":"\r\n\r\n81 سالگى در قم درگذشت ، و در صحن حضرت معصومه عليها السّلام به خاك سپرده شد .\r\n\r\n- منابع\r\n1 - آثار الحجة 2 / 96 .\r\n2 - آينهء دانشوران 408 .\r\n3 - گنجينهء دانشمندان 2 / 293 و 5 / 331 .\r\n\r\nسيّد صدر الدّين تنكابنى ( - 1370 ق )\r\nسيد صدر الدّين فرزند سيد هدايت اللّه تنكابنى ، از فضلا بود .\r\nوى در سال 1342 ق جهت ادامهء تحصيلات خود از شمال به حوزهء علميهء قم مهاجرت كرد و از محضر آيت‌اللّه حاج شيخ عبد الكريم حائرى يزدى استفاده نمود و خود به تدريس متون كتب درسى اشتغال ورزيد .\r\nتنكابنى در روز جمعه 7 / صفر / 1370 ق مطابق با 28 / مهر / 1329 ش درگذشت و در قبرستان حاج شيخ به خاك سپرده شد .\r\n\r\n- منابع\r\n1 - آينهء دانشوران 273 .\r\n2 - بزرگان تنكابن 124 .\r\n\r\nسيّد صدر الدّين صدر ( 1299 - 1373 ق )\r\nسيد صدر الدّين ( نامش محمّد على است ) صدر ، فرزند آيت‌اللّه سيد اسماعيل صدر موسوى - كه از اكابر فقها و مدرسان سامرا و كربلا بود - .\r\nايشان در رجب / 1299 ق در خانواده‌اى اصيل و ريشه‌دار و مشهور به فضل و ادب و تقوى در شهر « كاظمين » عراق به دنيا آمد .\r\n\r\n","description":"","footnote":"","page_name":" 816 ","page_number":136},
  {"content":"\r\n\r\nوى در دوران كودكى را در سامرا گذراند و ادبيات و رياضيات را از اساتيد وقت فراگرفت ، هنگامى كه پدر بزرگوارش در سال 1314 ق از سامرا به كربلا هجرت كرد همراه او به كربلا رفت ، و سطوح را نزد اساتيد آنجا چون : شيخ حسن كربلائى ، شيخ عبد الوهاب شريعت ، سيد حسين فشاركى ، شيخ جعفر هر ، شيخ غلامحسين مرندى ، شيخ على بفروئى يزدى و پدر ارجمند خويش خواند . و در سال 1328 ق به توصيهء پدرش براى تكميل تحصيلات خود رهسپار حوزهء نجف اشرف گرديد ، و از درس آيت‌اللّه آخوند ملا محمّد كاظم خراسانى ( يك سال و اندى ) و سيد محمّد كاظم طباطبائى يزدى بهره‌مند شد .\r\nاو يك سال پس از وفات پدرش ( 1339 ق ) براى زيارت قبر امام على بن موسى الرضا عليهما السّلام به مشهد رفت ، و حدود پنج سال در مجاورت قبر امام هشتم عليه السّلام به تدريس و ارشاد پرداخت . آنگاه مجددا در سال 1344 ق به عراق بازگشت و در نجف اشرف ملازم درس آيت‌اللّه ميرزا محمّد حسين نائينى گرديد و نيز از محضر آيات : سيد ابو الحسن اصفهانى و شيخ ضياء الدّين عراقى بهره‌مند شد . و پس از گذشت پنج سال ، در سال 1349 ق براى دومين بار به ايران آمد و در شهر مقدس قم رحل اقامت افكند و مشغول تدريس و افاده و احيانا وعظ و ارشاد گرديد ، تا اينكه براى زيارت به مشهد مشرف شد ، در آنجا از ايشان تقاضاى اقامت دائمى گرديد ، ايشان پذيرفتند و به تدريس و اقامهء نماز جماعت در مسجد گوهرشاد پرداختند .\r\nتا هنگامى كه آيت‌اللّه شيخ عبد الكريم حائرى يزدى كه دوران كهولت خود را مىگذراند ، نگران آيندهء اين حوزهء جديد التأسيس بود ، ازاين‌رو براى تقويت حوزه و تأمين آيندهء آن از آيت‌اللّه صدر خواستند كه از مشهد به قم منتقل گردند ، ايشان همين‌كه از اين پيشنهاد آگاه شدند ، دعوت حائرى را اجابت كرده و به قم آمدند ، شيخ حائرى از اين جريان بسيار خرسند شدند .\r\nصدر مورد توجه خاص حائرى و در كارهاى مهم يكى از مشاورين آن بزرگوار بودند ، و بالاخره ايشان را وصى خود قرار داد و برحسب پيشنهاد ايشان ، آيت‌اللّه\r\n\r\n","description":"","footnote":"","page_name":" 817 ","page_number":137},
  {"content":"\r\n\r\nسيد محمّد حجت نيز وصى گرديد .\r\nپس از وفات حائرى از بين بردن حوزهء علميهء قم يكى از اهداف رضا خان بود ، و با توسل به شيوه‌هاى مختلف مىخواست حوزه را متلاشى سازد . در آن دوران سخت آيت‌اللّه صدر با دو يار ديگرش آيت‌اللّه سيد محمّد تقى خوانسارى و آيت‌اللّه سيد محمّد حجت سرپرستى حوزهء علميه را به عهده گرفتند ، و براى حفظ و توسعهء حوزهء مقدسه تا آنجا كه توانائى داشتند كوشيدند ، و به حمد اللّه موفق هم شدند و حوزهء علميهء كنونى را بايد از ثمرات آن كوششها و مجاهدتها دانست . صدر روزى دو درس مىفرمود و در حوزهء درس او حدود چهارصد نفر شركت و استفاده مىكردند .\r\n\r\nآثار علمى ايشان\r\n1 - المهدى ، كتابى است شامل رواياتى كه در كتابهاى اهل تسنن پيرامون حضرت امام زمان ( عجل اللّه تعالى فرجه ) وارد شده است .\r\nبايد بدانيم كه پيش از اين تأليف ، كتابى در اين زمينه با آن نظم و ترتيب خاص نگاشته نشده و كارى كاملا ابتكارى بود ، و پس از آن « منتخب الاثر » به همان سبك با توسعهء بيشتر تأليف شد . كتاب « المهدى » به فارسى ترجمه شده و هم اصل و هم ترجمه به چاپ رسيده است .\r\n2 - خلاصة الفصول ، در حوزه‌هاى علميهء كتاب « قوانين » ميرزاى قمى و « فصول » شيخ محمّد حسين اصفهانى كتاب درسى بود ، ولى به خاطر طولانى بودن اين دو كتاب معمولا طلاب موفق به خواندن همهء آنها نمىشدند و بخشى از يكى از اين دو كتاب اكتفا مىكردند ، آن مرحوم با تلخيص كتاب فصول مىخواستند اين كتاب جايگزين آن دو كتاب شده و در حوزه‌ها تدريس شود ، تا طلاب پيش از مشغول شدن به كتاب « رسائل » و « كفايه » يك دورهء اصول را در سطح بالاتر از كتاب « معالم » ديده باشند . كتاب خلاصة الفصول يك‌بار چاپ شده است .\r\n\r\n","description":"","footnote":"","page_name":" 818 ","page_number":138},
  {"content":"\r\n\r\n3 - الحقوق ، همان رسالة الحقوق حضرت امام سجاد عليه السّلام است كه با مقدمه‌اى كوتاه از ايشان مكرر چاپ شده است .\r\n4 - مختصر تاريخ الإسلام ، كه دو جلد آن چاپ شده است .\r\n5 - حاشيهء عروة الوثقى ، چاپ شده است .\r\n6 - حاشيهء وسيلة النجاة ، چاپ شده است .\r\n7 - سفينة النجاة ( فقه فارسى ) .\r\n8 - رساله در امر به معروف و نهى از منكر .\r\n9 - رساله در تقيه .\r\n10 - رساله در حكم ماء غساله .\r\n11 - رساله در حج .\r\n12 - رساله در نكاح .\r\n13 - منظومه در حج .\r\n14 - منظومه در صوم .\r\n15 - رساله در حقوق زن در اسلام .\r\n16 - حاشيه بر كفاية الأصول .\r\n17 - رساله در اصول دين .\r\n18 - رساله در اثبات عدم تحريف قرآن .\r\n19 - رساله در ردّ شبهات وهابيه .\r\n20 - لواء محمّد صلّى اللّه عليه و آله و سلم اخبار خاصه و عامه در 12 جلد .\r\n21 - مدينة العلم در اخبار اهل بيت عليهم السّلام ، در شش جلد .\r\n22 - ديوان اشعار ، قسمتى از اشعار ايشان به‌خصوص آنچه در مرثيهء حضرت زهرا عليها السّلام سروده‌اند از جاذبيت خاصى برخوردار و زينت‌بخش محافل و منابر است .\r\n23 - حاشيه بر انيس المقلدين .\r\n\r\n","description":"","footnote":"","page_name":" 819 ","page_number":139},
  {"content":"\r\n\r\nتأليفات يادشده از شمارهء 8 تا 22 به زبان عربى است و متأسفانه چاپ نشده است .\r\n\r\nبرخى از ويژگيهاى آن مرحوم\r\n1 - آن مرحوم در تشويق طلاب بسيار كوشا بود . امتحانات هفتگى قرار داده بود و خود اوراق امتحانى آنان را تصحيح مىكرد ، و آنان را كه سزاوار تشويق بودند با دادن جايزهء مالى و غيره تشويق مىنمود . به وضع طلاب و محصلين آبرومند و عفيف شخصا رسيدگى مىكرد . نسبت به طلاب چون پدرى مهربان رفتار مىكرد از بيست ، سى قدمى با روى باز به آنان سلام مىكرد و دلجويى مىنمود ، و راستى براى اهل علم پشت و پناهى بود .\r\n2 - ويژگى ديگر ايشان تواضع فوق‌العاده بود . حاج آقا بزرگ تهرانى در شرح حال ايشان مىنويسد : « و كان كثير التواضع يجالس سواد الناس » .\r\n3 - عشق و علاقهء سرشار به مقام ولايت داشت ، اين محبت فوق‌العاده را مىتوان در سروده‌هاى ايشان از قبيل : « قصيدهء غديريه » و غيره لمس كرد .\r\n4 - هميشه به فكر ضعفاء و محرومين بود و مؤسسه‌ها و صندوقهايى ترتيب داده بود كه از اين راه به مستمندان كمك شود ، و حتى گاهى با همهء آن جلالت و وقار درب خانهء اين و آن مىرفت تا شايد بتواند براى فقرا برگ و سازى تهيه سازد ، به اندازه‌اى به فكر رفاه مردم بود كه گاهى پول برق برخى خيابانها را كه دولت به عذرهاى واهى تأمين نمىكرد ، متكفل مىشد كه مردم در زحمت نباشند و براى محله‌هائى كه نياز به آب داشتند در حد مقدور ، سعى مىكرد چاه آب و آب انبار بنا كند .\r\n5 - هنگامى كه آيت‌اللّه بروجردى به قم آمدند ايشان محل اقامهء نماز جماعت خود را به آن مرحوم تفويض كرد ، و خود از رياست و زعامت تا حد زيادى كنارگيرى كرد ، و در بيان فلسفهء اين كار اين آيهء شريفه را مىخواند :  تِلْكَ الدَّارُ الْآخِرَةُ نَجْعَلُها \r\n\r\n","description":"","footnote":"","page_name":" 820 ","page_number":140},
  {"content":"\r\n\r\n لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ  .\r\n\r\nفرزندان و دامادهاى ايشان\r\n1 - حاج سيد رضا صدر ، از مدرسين حوزهء علميهء قم و داراى تأليفات زيادى بود .\r\n2 - سيد على ( دام بقاؤه ) .\r\n3 - سيد موسى صدر ، رهبر شيعيان لبنان .\r\nو دامادهاى ايشان عبارتند از حضرات : 1 - آيت‌اللّه مرحوم سيد محمّد باقر طباطبائى سلطانى بروجردى 2 - مرحوم آيت‌اللّه سيد محمّد باقر صدر ، كه در نجف اشرف ساكن بود 3 - مرحوم علامه سيد مهدى صدر عاملى 4 - مرحوم مصطفى فيروزان 5 - مرحوم شيخ هادى عبادى طالقانى 6 - آقاى دكتر شيخ على اكبر صادقى قمى ، كه فعلا در تهران سكونت دارد 7 - سيد حسين شرف الدّين عاملى .\r\nسيد موسى صدر\r\nسيد محمّد باقر طباطبائى سلطانى بروجردى\r\n\r\n","description":"","footnote":"","page_name":" 821 ","page_number":141},
  {"content":"\r\n\r\nسيد محمّد باقر صدر\r\nسيد حسين فرزند حجة الاسلام سيد محمّد على و نوهء آيت‌اللّه سيد عبد الحسين شرف الدّين ، در 11 / ذىالحجه / 1347 ق در نجف اشرف تولد يافت . در سن كودكى همراه والدين خود به لبنان رفت و در شهر صور مستقر شدند . تحصيلات خود را در مدارس جديد به پايان برد و مشغول مطالعه و پرورش انديشه‌هاى خود گرديد . سپس از سال 1366 ق به تربيت و تعليم جوانان در دبيرستان جعفريه و آنگاه مديريت همين مدرسه را برعهده گرفت .\r\nاز جمله مناصب و مشاغل فرهنگى ايشان مىتوان به موارد زير اشاره نمود :\r\nمسئول مقاومت مردمى در ناحيهء صور ( 1958 ) ، تأسيس و رياست جلسات فرهنگى « جمعيات الامسيات العاملية » در صور ، تأسيس و ادارهء كتابخانهء « سيد عبد الحسين شرف الدّين » در صور ، رياست هيئت « توثيق مسيرة السيد الصدر » ، رياست پروژه‌هاى آقاى صدر در امور فرهنگى ، عضويت در انجمن ادبا و نويسندگان لبنان ، عضويت در « رابطة اهل البيت عليهم السّلام » در لندن ، يكى از اعضاى مؤسس انجمن‌هاى فرهنگى و اجتماعى در لبنان ، تهيهء مقالات فرهنگى براى صدا و سيماى لبنان ، و . . . آقاى شرف الدّين در اثر سالها فعاليت در امور سياسى بارها مورد تعقيب و اديب قرار گرفت و چند مرتبه نيز گرفتار زندان و شكنجه شده است .\r\n\r\nاز جمله آثار قلمى او :\r\n1 - الحياة الثّقافيّة فى صور .\r\n\r\n","description":"","footnote":"","page_name":" 822 ","page_number":142},
  {"content":"\r\n\r\n2 - الامام السيد موسى الصدر ، محطات تاريخية .\r\n3 - جواهر الكلام و نفائس الكلم ، اثر شيخ محمّد بن مهدى مغنيه ، تحقيق .\r\nوى فعلا سخت مشغول انجام كارهاى فرهنگى و علمى مىباشد و در صور و بيروت سكونت اختيار كرده است .\r\n\r\nوفات\r\nعلامه صدر در روز شنبه 19 / ربيع الثانى / 1373 ق مطابق با 5 / دى / 1332 ش بود كه حوزهء علميهء قم و جهان تشيع اين مجتهد عاليقدر و مربى دلسوز و عالم نستوه را از دست داد . شهر قم يكپارچه عزادار شد و همهء اقشار در تشييع جنازهء ايشان شركت كرده و اداء احترام نمودند . آنگاه آيت‌اللّه بروجردى بر بدن پاك او نماز خواند و در كنار قبر آيت‌اللّه حاج شيخ عبد الكريم حائرى يزدى در حرم حضرت معصومه عليها السّلام به خاك سپرده شد . در قم ، مشهد ، كربلا ، نجف ، پاكستان ، سوريه ، لبنان ، و آفريقا مجالس عزا و فاتحه و بزرگداشت بر پا شد . و از مقام علم و اجتهاد و مرجعيت و زعامت آن فقيد سعيد تجليل فوق‌العاده به عمل آمد .\r\n\r\n- منابع\r\n1 - آثار الحجه 1 / 201 .\r\n2 - آينهء دانشوران 165 .\r\n3 - تاريخ علمى و اجتماعى اصفهان 1 / 291 .\r\n4 - تاريخ قم 272 .\r\n5 - رجال قم 123 .\r\n6 - ريحانة الادب .\r\n7 - علماء معاصرين 216 .\r\n8 - گنجينهء دانشمندان 1 / 326 .\r\n9 - نقباء البشر 3 / 943 .\r\n\r\n","description":"","footnote":"","page_name":" 823 ","page_number":143},
  {"content":"\r\n\r\n\r\nشيخ صدر الدّين صمدى لنكرانى ( 1320 - 1407 ق )\r\nحاج شيخ صدر الدّين ( نام واقعيش « بلال » بود ) فرزند ابو القاسم لنكرانى ملقب به ( صمدى ) ، تولدش به سال 1320 ق در ( براديا ) لنكران اتفاق افتاد .\r\nمقدمات را در لنكران آموخت ، سپس به اردبيل رفت و قسمتى از سطوح را در مدرسه ملا ابراهيم نزد ميرزا على اكبر اردبيلى تلمذ كرد ، و در سال 1340 ق به قم مهاجرت كرد و باقى سطوح را نزد سيد احمد زنجانى ( شبيرى ) و شيخ فاضل لنكرانى به انجام رسانيد .\r\nخارج فقه و اصول را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد حسين طباطبائى بروجردى ، و استفاده نمود و خود به تدريس اشتغال ورزيد و در ايام تعطيل به آستارا مىرفت و به تبليغ و ارشاد و مردم مىپرداخت .\r\n\r\nاز آثار او :\r\nتقريرات درس آية اللّه حجت ، كه خطى مىباشد .\r\nدر اواسط / آبان / 1365 ش مطابق با ربيع اول / 1407 ق در قم درگذشت و در باغ بهشت مدفون گرديد .\r\n\r\n","description":"","footnote":"","page_name":" 824 ","page_number":144},
  {"content":"\r\n\r\n\r\nفرزندانش :\r\n1 - حسن 2 - حسين 3 - محمّد 4 - على ، مىباشند .\r\n\r\n- منابع\r\n1 - آثار الحجة 2 / 96 .\r\n2 - آينهء دانشوران 405 .\r\n3 - افادات آيت‌اللّه شيخ عبد الحسين لنكرانى ( دام ظله ) .\r\n* *\r\n\r\n","description":"","footnote":"","page_name":" 825 ","page_number":145},
  {"content":"\r\n . \r\n","description":"","footnote":"","page_name":" 826 ","page_number":146},
  {"content":"\r\n\r\n\r\nض\r\n\r\nشيخ ضياء الدّين جوادى ابهرى ( 1343 - 1412 ق )\r\nحاج شيخ ضياء الدّين فرزند آيت‌اللّه شيخ عبد اللّه و نوهء علامه شيخ فضل اللّه شيخ الاسلام جوادى ابهرى ، از فضلاء و بزرگان معاصر بود .\r\nدر روز عيد غدير سال 1343 ق در قم ديده به جهان گشود .\r\nوى در سن كودكى همراه پدر خود به ابهر رفت و شروع به تحصيل در مدرسهء ابتدائى نمود و ادبيات را خدمت پدر بزرگوار خود آموخت . آنگاه به قم مهاجرت كرد و پس از طى دورهء سطح دروس خارج را از محضر آيات : سيّد محمّد حجت كوه‌كمرى و سيّد محمّد تقى خوانسارى بهره‌مند شد .\r\nوى در سال 1371 ق تصميم به هجرت به حوزهء كهن نجف اشرف براى ادامه و تكميل مطالعات خود مىگيرد .\r\nدر آن سامان دروس خارج را از محضر آيات : سيّد حسين حمّامى ، ميرزا باقر زنجانى و سيّد ابو القاسم خويى استفاده كرد و در اوايل ورودش به نجف اشرف با كريمهء استاد خود آيت‌اللّه ميرزا باقر زنجانى وصلت نمود و از ملازمان و نزديكان ايشان مىشوند و بسيارى از ارجاعات ضرورى از طرف استاد به ايشان واگذار\r\n\r\n","description":"","footnote":"","page_name":" 827 ","page_number":147},
  {"content":"\r\n\r\nميرزا باقر زنجانى\r\nمىشد كه نشانهء ديانت و امانت‌دارى بىشائبه‌اش مىباشد . مرحوم جوادى چند سالى توليت و اقامهء جماعت و تدريس مدرسهء علميهء امير المؤمنين عليه السّلام را برعهده داشت .\r\nوى در حدود سال 1395 ق در پى فشارهاى دولت عراق به ايران مهاجرت كرد و در حوزهء قم اقامت گزيد و به كارهاى علمى و اجتماعى خود ادامه داد . در مسجد حكيم به اقامهء جماعت و نيز تدريس متن كتب درسى اشتغال داشت .\r\nوى داراى آثار قلمى نيز مىباشد .\r\nجوادى ، سرانجام هنگام زيارت حضرت زينب عليها السّلام در سوريه در سال 1412 در سن 69 سالگى زندگى را بدرود گفت . پيكرش به قم حمل و در قبرستان باغ بهشت - مقبرة العلماء - به خاك سپرده شد .\r\n\r\n- منبع\r\n1 - اطلاعات از منسوبان ايشان .\r\n\r\nسيّد ضياء الدّين خوانسارى « كاشفى » ( 1312 - 1358 ق )\r\nسيد ضياء الدّين موسوى خوانسارى ملقب به « كاشفى » ، از مفاخر فضلاى حوزهء قم بود .\r\nوى در سال 1312 ق در شهر خوانسار متولد گرديد .\r\n\r\n","description":"","footnote":"","page_name":" 828 ","page_number":148},
  {"content":"\r\n\r\nنامبرده مقدمات را در زادگاهش آموخت ، سپس به اراك رفت و سطوح را فرا گرفت . آنگاه به حوزهء علميهء قم پيوست و يكى از شاگردان برجستهء آيت‌اللّه حاج شيخ عبد الكريم حائرى يزدى به حساب آمد . و پس از ارتحال اين استاد در درس آيت‌اللّه سيد محمّد تقى خوانسارى شركت جست و يكى از اشكال‌كنندگان عمدهء درس او بود .\r\nاستاد شيخ محمّد رازى وى را چنين مىستايد : ( در تقوا و علم و فضيلت و جودت ذهن مشار بالبنان بوده ، و مرحوم آيت‌اللّه حائرى توجه مخصوصى به ايشان داشت . در عيد فطر سال 1352 ق مرحوم آيت‌اللّه نماز عيد را به وى واگذار نمود كه در صحن به جماعت انجام دادند . نفوذى در خوانسار و حومهء آن داشت و در تابستان‌ها كه آنجا مىرفتند ، فصل دعاوى و خصومات با ايشان بود ) .\r\nعلامه خوانسارى در سحرگاه روز جمعه 8 / شعبان / 1358 ق مطابق با 30 / شهريور / 1318 ش در سن 46 سالگى در قم درگذشت و در اطاقى مخصوص در جوار شاهزاده احمد قاسم عليه السّلام مدفون شد .\r\nاز او چهار فرزند ذكور باقى ماند كه تنها علامه سيد مصطفى كاشفى خوانسارى در كسوت روحانيت بود .\r\n\r\n- منابع\r\n1 - آثار الحجة 1 / 233 .\r\n2 - اطلاعات متفرقه .\r\n3 - گنجينهء دانشمندان 2 / 137 .\r\n* *\r\n\r\n","description":"","footnote":"","page_name":" 829 ","page_number":149},
  {"content":"\r\n . \r\n","description":"","footnote":"","page_name":" 830 ","page_number":150},
  {"content":"\r\n\r\n\r\nط\r\n\r\nسيّد طالب خرسان ( 1368 - 1420 ق )\r\nسيد طالب خرسان ، از جمله پركارترين نويسندگان و محققان عرب زبان معاصر ، براثر سكتهء قلبى در 52 سالگى درگذشت .\r\nوى در روز پنجشنبه 13 / رجب / 1368 ق مطابق با 22 / ارديبهشت / 1328 ش در شهر على غربى از توابع استان عماره « عراق » ديده به جهان گشود .\r\nپدرش سيد على حسينى ( متوفاى 1401 ق ) از بزرگان شهر على غربى بود كه از محدث گرانقدر علامه شيخ عباس قمى ( متوفاى 1359 ق ) اجازهء روايت داشت ، و در شهر يادشده به اشتغالات دينى و رسيدگى به مراجعات اجتماعى اهتمام داشت . پدر سيد على ، مرحوم آيت‌اللّه سيد حسينعلى حسينى دشتكى ( 1261 - 1337 ق ) از دانشمندان معروف شهر كاظمين بود . وى با چند واسطه به علامه محقق سيد صدر الدّين محمّد فرزند غياث الدّين دشتكى شيرازى مىرسد . او نيز از اعقاب حضرت زيد شهيد عليه السّلام است .\r\nاستاد خرسان پس از پشت سر گذاشتن مراحل اوليه و دورهء دبيرستان ، جهت ورود به دانشگاه به بغداد رفت و در دانشكدهء حقوق ثبت نام كرد و پس از چندى\r\n\r\n","description":"","footnote":"","page_name":" 831 ","page_number":151},
  {"content":"\r\n\r\nموفق به اخذ مدرك علمى گرديد . در ضمن شب‌ها در دار المعلمين تحصيل نمود و از آنجا دانشنامه دريافت كرد . در اين مرحله از محضر محقق گرامى استاد احمد امين - زنجانى الأصل - ( 1320 - 1390 ق ) در علوم رياضى و فنون ديگر بهره‌مند شد .\r\nخرسان پس از انجام تحصيلات به امر تربيت و تعليم در مدارس بغداد اشتغال ورزيد و برخى از فعاليت‌هاى فرهنگى خود را در همان‌جا آغاز نمود . ولى پس از مدت كوتاهى گرفتار حساسيت‌ها و فشارهاى سياسى گرديد ، و در سال 1400 ق به ايران مهاجرت كرد و در شهر علم و اجتهاد ، قم سكنى گزيد . و از محضر اساتيدى چون : علامه شيخ مصطفى نورانى اردبيلى و علامه سيد محمّد على طبسى حائرى و دروس عالى خارج را از محضر آيات : سيد محمّد مفتى الشيعة اردبيلى و شيخ محمّد فاضل لنكرانى بهره‌مند شد .\r\nزنده‌ياد خرسان ، كار نويسندگى و تحقيق متون اسلامى را در اين دوره با جديت تمام و با سرعت لازم پيش گرفت و آثار گرانبهايى از خود به يادگار گذاشت .\r\nمتأسفانه به دليل عائله‌مندى مجبور به فروختن آثار قلمى و نتاجات تحقيقى خود مىشد . بسيارى از مقالات و مطالب تاريخى نيز به مجلات و روزنامه‌هاى عربى زبان با نام مستعار ارسال مىكرد . بخشى از آثار قلمىاش از سوى افراد فرصت‌طلب و سودجو و بىسواد مورد سوءاستفاده قرار گرفت .\r\n\r\n[ آثار فكرى و ترشحات قلمى ايشان 
  ]\r\nآثار فكرى و ترشحات قلمى محقق گرانقدر و پژوهشگر توانا زنده‌ياد سيد طالب خرسان به شرح زير است :\r\n1 - الاسلام السعودى الممسوخ ، 1410 ق ، جامعهء مدرسين قم ، 322 ص .\r\n2 - الشهاب المنير فى تواتر حديث الغدير ، 1411 ق ، دار النشر قم ، 101 ص .\r\n3 - الفكر الشيوعى و النزعات الصهيونية .\r\n4 - اللؤلؤة البيضاء فى فضائل فاطمة الزهراء عليها السّلام ، 1411 ق ، أنوار الهدى قم ، 256 ص .\r\n\r\n","description":"","footnote":"","page_name":" 832 ","page_number":152},
  {"content":"\r\n\r\n5 - الولاية ( يا رحيق الكوثر فى ولاية حيدر عليه السّلام ) ، 1413 ق ، الشريف الرضى قم ، 86 ق .\r\n6 - ثورة الطّف ، 1413 ق ، أنوار الهدى قم ، 200 ص .\r\n7 - مقتل الحسين عليه السّلام ، اثر خوارزمى حنفى ، تحقيق ، أنوار الهدى قم .\r\n8 - نشأة التشيّع ، 1412 ق ، الشريف الرضى قم ، 144 ص .\r\n\r\nو اما آثار مخطوط ايشان عبارتند از :\r\n9 - الأثر الحميد فى ذرية زيد الشهيد ( رض ) ، در سه جلد .\r\n10 - الاجتهاد و التقليد : تقريرات آقاى مفتى الشيعة .\r\n11 - الاسلام و تأثيره على الأخلاق .\r\n12 - البراهين الباهرة فى ذم الدنيا و مدح الآخرة .\r\n13 - التحفة الطالبية فى مناظرات علماء الشافعية .\r\n14 - التذكرة فى الفوائد النحوية النادرة .\r\n15 - التعريف و الاعلام بما فى الامامية من الأعلام .\r\n16 - الجوهر الفريد فى مناقب السبط الشهيد عليه السّلام .\r\n17 - الروض الأريض فى الجبر و التفويض .\r\n18 - الرياض المستطابة فى الصحبة و الصحابة .\r\n19 - الصلة بين التصوف و التسنن .\r\n20 - العقد الباهر فى وصيتى لقرة العين ولدى ياسر .\r\n21 - العقد الثمين فى أحوال العلامة أحمد أمين ( صاحب التكامل فى الاسلام ) .\r\n22 - القصة فى القرآن الكريم .\r\n23 - المرأة بين المادية و الاسلام .\r\n24 - المقلة العبراء فى تظلم فاطمة الزهراء عليها السّلام .\r\n25 - النور الشعشعانى فى أحوال العلامة السيد عباس الكاشانى .\r\n\r\n","description":"","footnote":"","page_name":" 833 ","page_number":153},
  {"content":"\r\n\r\n26 - الهادي الى امامة على الهادي عليه السّلام .\r\n27 - الياقوتة الحمراء فى ايمان أبى طالب سيّد البطحاء ( رض ) .\r\n28 - أخلاقيات المجتمع الاسلامى .\r\n29 - أعيان المالكية .\r\n30 - بذل الحبا فى فضل آل العبا عليهم السّلام من طرق العامة .\r\n31 - بغية النبلاء فى من استبصر من العلماء .\r\n32 - تاج الأشعار فى رثاء أبى الأحرار عليه السّلام .\r\n33 - تحفة الأمجاد فى مسند الامام السجاد عليه السّلام .\r\n34 - تحفة الكملاء فى تراجم علماء كربلاء .\r\n35 - تفسير سورة الاسراء .\r\n36 - حكم الاسلام فى القومية .\r\n37 - ديوان السيد طالب الخرسان .\r\n38 - ريحان المجالس و تحفة المؤانس ( يا كشكول طالب ) .\r\n39 - زيد الشهيد عليه السّلام .\r\n40 - زيف التوحيد الوهابى .\r\n41 - سرّ تشابه القرآن .\r\n42 - سفير الحسين عليه السّلام مسلم بن عقيل ( رض ) .\r\n43 - شخصيات عايشتها .\r\n44 - شرح ديوان الامام زين العابدين عليه السّلام .\r\n45 - صدق الخبر فى خوارج القرن الخامس عشر .\r\n46 - عقيلة بنى هاشم عليها السّلام ( زينب الكبرى ) .\r\n47 - عهد الامام امير المؤمنين عليه السّلام الى حذيفة بن اليمان ، اثر حسن بن ابى الحسن محمّد ديلمى ، تحقيق .\r\n48 - فريدة الزمن فى مناقب الامام الحسن عليه السّلام .\r\n\r\n","description":"","footnote":"","page_name":" 834 ","page_number":154},
  {"content":"\r\n\r\n49 - فيض البارى فى الطعن بأحاديث مسلم و البخارى .\r\n50 - قسيم النّار فى فضائل الامام على عليه السّلام من طرق العامة .\r\n51 - لمحات عن سيرة أطغى الطغاة ( صدام ) .\r\n52 - مباحث البسملة .\r\n53 - محن العلماء .\r\n54 - مسند سليمان بن مهران الأعمش ، در چند جلد .\r\n55 - مشاهداتى فى ايران .\r\n56 - مغيث الخلق فى اختيار الحق .\r\n57 - نخب المناقب : مناقب الامام على عليه السّلام ، در چند جلد .\r\n58 - نشأة الخوارج .\r\n59 - نشأة المذاهب و الفرق .\r\n60 - وارث النبى صلّى اللّه عليه و آله و سلم .\r\n61 - وجاء دور الحجّاج .\r\n62 - وصايا الى الشباب المسلم فى الخارج .\r\nمرحوم خرسان هنگام اقامت خود در ايران جهت انجام وظايف دينى و ارشاد و هدايت مردم سال‌هايى چند به شهر « پل‌دختر » از توابع استان لرستان رفت و آمد داشت . و سالهاى آخر عمر خود را در كمال غربت سپرى مىكرد و سرانجام در شامگاه روز شنبه 6 / صفر / 1420 ق مطابق با اوّل / خرداد / 1378 ش در اثر سكتهء قلبى در بيمارستان آيت‌اللّه گلپايگانى زندگى را بدرود گفت . پيكرش عصر روز دوشنبه از مسجد امام رضا عليه السّلام ( هيئت نجفيها ) تشييع و پس از اداى نماز ميت توسط استاد گرانقدر حوزهء علميه حاج سيد محمّد جواد طباطبائى علوى بروجردى به سمت حرم مطهر بدرقه و در قبرستان باغ بهشت قم به خاك سپرده شد .\r\n* *\r\n\r\n","description":"","footnote":"","page_name":" 835 ","page_number":155},
  {"content":"\r\n . \r\n","description":"","footnote":"","page_name":" 836 ","page_number":156},
  {"content":"\r\n\r\n\r\nع\r\n\r\nسيّد عباد على هندى ( - 1384 ق )\r\nسيد عباد على فرزند سيد سعادت على هندى ، از اساتيد ادبيات حوزهء علميهء قم بود .\r\nوى در روستاى « متويور » فيض‌آباد هند متولد گرديد .\r\nايشان پس از طى مقدمات و قسمتى از سطوح در ذىحجه / 1348 ق به حوزهء قم رهسپار شد و سطوح را نزد علامه شيخ ابو القاسم قمى « كبير » و حاج شيخ عبد الكريم حائرى يزدى استفاده نمود . وى در ادبيات عرب تسلط كامل داشت و خود حلقهء تدريسى داشت و عده‌اى فضلا از محضرش كسب فيض كردند .\r\nهندى در روز چهارشنبه 20 / رجب / 1384 ق مطابق با 4 / آذر / 1343 ش در قم درگذشت و جسدش در قبرستان ابو حسين به خاك سپرده شد .\r\n\r\n- منبع\r\n1 - آينهء دانشوران 391 .\r\n\r\n","description":"","footnote":"","page_name":" 837 ","page_number":157},
  {"content":"\r\n\r\n\r\nشيخ عباس ايمانى جهرودى قمى ( 1341 - 1411 ق )\r\nحاج شيخ عباس فرزند على اكبر ايمانى جهرودى قمى ، از فضلا و نويسندگان معاصر بود .\r\nتولدش در سال 1341 ق در جهرود قم اتفاق افتاده بود .\r\nوى كه در ورامين اقامت داشت ، سمت امامت جمعهء موقت و نيز امام جماعت مسجد امام حسن مجتبى عليه السّلام و مدرس حوزهء علميّهء امام صادق عليه السّلام را برعهده داشت .\r\n\r\nاز آثار او :\r\n1 - زبدة الأحاديث ( احاديث اخلاقى و اجتماعى ) ، در چند جلد ، قطع جيبى ، در قم به چاپ رسيده است .\r\nنامبرده در روز پنجشنبه 7 / ذىالحجه / 1411 ق برابر با 30 / خرداد 1370 در سن 70 سالگى بدرود حيات گفت . پيكرش در قبرستان بقيع قم - در يكى از اطاقها - مدفون گرديد .\r\n\r\n- منبع\r\n1 - اطلاعات متفرقه .\r\n*\r\n\r\n","description":"","footnote":"","page_name":" 838 ","page_number":158},
  {"content":"\r\n\r\n\r\nسيّد عباس تقوى قزوينى ( 1308 - 1375 ق )\r\nسيد عباس تقوى فرزند آيت‌اللّه مير عبد الصمد و نوهء آيت‌اللّه سيد محمّد تقى حسينى قزوينى ملقب به « تقوى » از اعقاب زيد شهيد عليه السّلام و از فضلا و خدمتگزاران واقعى آيين تشيع علوى بود .\r\nدر سال 1308 ق ديده به جهان گشود .\r\nوى همانند پدر بزرگوار خود از فضائل و مكارم اخلاقى برخوردار و خصوصا سرپرستى ارحام و فاميل خود بود و در اين راه سعى و تلاش فراوان داشت .\r\nاز آثار باقى آن مرحوم تجديد بناى مسجد پدر خود در قزوين كه به ( مسجد آقا ) معروف است ، و مؤسس جامعهء حسينى كه تشكيلات جوامع ديگر قزوين از آنجا سرچشمه گرفت .\r\nاو در 11 / شعبان / 1375 ق به سن 67 سالگى در قم درگذشت و در وسط قبرستان حاج شيخ به خاك سپرده شد .\r\nسيد على اكبر تقوى قزوينى\r\n\r\nفرزندان ايشان عبارتند از :\r\n1 - مير اسماعيل 2 - علامه سيد على اكبر كه در سال 1343 ق در قزوين متولد گرديد و در آنجا جزو شاگردان آيت‌اللّه سيد ابو الحسن رفيعى بود و در سال 1328 ش به قم مهاجرت و پس از انجام دروس سطح خدمت آيات : سيد محمّد باقر طباطبائى سلطانى و ميرزا محمّد مجاهدى تبريزى ، دروس عالى خارج را نزد آيات : شريعتمدارى\r\n\r\n","description":"","footnote":"","page_name":" 839 ","page_number":159},
  {"content":"\r\n\r\nو خمينى و گلپايگانى به انجام رسانيد . و دروس كلام و معارف اسلامى را نزد آيت‌اللّه شيخ محمّد باقر ملكى ميانجى تلمذ كرد .\r\n\r\nاز آثار او\r\n1 - انوار بيان در معارف قرآن .\r\n2 - كتابى در اخلاق اسلامى .\r\n3 - كتابى دربارهء وحى .\r\nوى فعلا در قم و قزوين به خدمات دينى و اجتماعى اشتغال دارند .\r\n\r\n- منابع\r\n1 - اطلاعاتى از علامه سيد على اكبر تقوى .\r\n2 - شجرهء اجداد و زندگينامهء احفاد ص 103 .\r\n\r\nشيخ عباس تهرانى ( 1309 - 1385 ق )\r\nحاج شيخ عباس فرزند محمّد سيگارچى تهرانى ، عالم و عارف و حكيم الهى بود . تولدش در سال 1309 ق در تهران اتفاق افتاد . پس از طى مقدمات و سطوح ، از محضر آيات : سيد محمّد تنكابنى ، شيخ محمّد رضا مازندرانى و شيخ محمّد حسن رشتى استفاده نمود .\r\nدر سال 1337 ق به نجف اشرف مهاجرت كرد و از محضر آيات : شيخ اسماعيل محلاتى ، ميرزا محمّد حسين نائينى ، و شيخ ضياء الدّين عراقى فقه و اصول تلمذ نمود . و در سال 1339 ق به ايران بازگشت ، و در اراك به آيت‌اللّه حاج عبد الكريم استادش پيوست . و چون حائرى يزدى در سال 1340 ق به قم مهاجرت كرد ايشان نيز به قم منتقل گرديد ، و در بحث آن جناب و در اخلاق در درس ميرزا جواد آقا ملكى تبريزى شركت مىكرد ، و در ضمن به تدريس سطوح و معقول و گفتن درس اخلاق و اقامهء\r\n\r\n","description":"","footnote":"","page_name":" 840 ","page_number":160},
  {"content":"\r\n\r\nجماعت و ترويج دين اشتغال داشت . چند سالى هم در پى دعوت آيت‌اللّه سيد محمّد حجت كوه‌كمرى روزهاى جمعه در مدرسهء حجتيه براى محصلين و طلاب درس اخلاق مىگفت ، و با خواندن دعاى ندبه نورانيت و حالى ديگر به حاضرين مىداد .\r\nمرحوم آية اللّه حاج شيخ عباس تهرانى از همان زمان حيات استادش ( مرحوم حائرى ) يعنى پيش از سال 1355 ق . به تدريس سطوح و خارج فقه و اصول و معقول و درس اخلاق و اقامه جماعت و ترويج دين اشتغال داشته و طلاب و فضلاء بخصوص از درس اخلاق و عقايد ، از ايشان استفاده‌هاى فراوان برده‌اند و از حدود سال 1370 ق ( تا پايان عمر ) به دعوت مرحوم آية اللّه العظمى حجت « ره » روزهاى جمعه در كتابخانه مدرسه حجتيّه براى محصلين و طلاب حوزه درس اخلاق و عقايد گفته و با خواندن دعاى شريف ندبه ، نورانيت و حال خوشى براى حاضرين بوجود مىآورد و چون اين جلسات از يك معنويت خاصى برخوردار بود لذا طلاب و فضلاء با عشق و علاقه در آن شركت مىكردند و خود ايشان هم به اين جلسات بسيار اهميت مىداد و با اينكه غالبا مريض و به كسالت قلب و معده و\r\n\r\n","description":"","footnote":"","page_name":" 841 ","page_number":161},
  {"content":"\r\n\r\nريوى مبتلا بود تا اواخر عمر اين برنامه را تعطيل نكرد .\r\nآن مرحوم سالهاى متمادى در مساجد پايين شهر قم ، از جمله در مسجدى در محله جامع قم و نيز در مسجدى معروف به مسجد امام زين العابدين « ع » و در سالهاى اخير عمرشان در مسجد مدرسهء حقانى اقامهء جماعت مىكرد ، و بعد از اقامه جماعت بخصوص در ماه‌هاى محرم و صفر و رمضان و بخصوص در شبهاى قدر و احياء مريدان و ارادتمندان آن مرحوم و بخصوص طلاب و فضلاء حوزهء قم از راه دور مىآمدند و از بيانات آن مرحوم استفاده‌هاى معنوى فراوان مىبردند .\r\n\r\nاز آثار او :\r\n1 - ديوان اشعار در معارف الهى و اخلاق .\r\n2 - دين و وجدان ( در حكمت و اخلاق ) كه نام اين كتاب ( أقدام العلم و أنوار المعرفة ) مىباشد .\r\nوى با اينكه در اواخر عمر غالبا مريض و به كسالت قلبى و ريوى مبتلا بود ولى برنامه‌هاى مذكور خود را تعطيل نكرد ، سرانجام در 13 / شعبان سال 1385 ق مطابق با 16 / آذر / 1344 ش به سن 76 سالگى در قم درگذشت ، و در نزديكى قبر حاج شيخ يزدى حائرى در مسجد بالاسر حرم حضرت معصومه عليها السّلام مدفون گرديد .\r\n\r\nفرزندانش :\r\n1 - ثقةالاسلام مرحوم شيخ مهدى 2 - حجة الاسلام شيخ احمد محمّدى متولد سال 1313 و از شاگردان شيخ محمّد على عراقى و سيد محمّد رضا گلپايگانى محسوب مىشود 3 - آقا محمّد حسين و 5 دختر .\r\n\r\n- منابع\r\n1 - آينهء دانشوران 226 .\r\n2 - ثقةالاسلام مرحوم شيخ مهدى .\r\n3 - گنجينهء دانشمندان 2 / 114 .\r\n\r\n","description":"","footnote":"","page_name":" 842 ","page_number":162},
  {"content":"\r\n\r\n\r\nشيخ عباس حائرى يزدى ( 1340 - 1406 ق )\r\nشيخ عباس حائرى فرزند علامه شيخ غلامرضا يزدى ، از مورخان و فرهنگيان زحمتكش بود .\r\nاو در سال 1340 ق در كربلا متولد گرديد .\r\nمقدمات و سطح را نزد آيات و حجج كربلا : شيخ محمّد خطيب حائرى ، سيد مصطفى اعتماد ، سيد محسن كشميرى ، شيخ جعفر رشتى ، شيخ محمّد حسين صدقى مازندرانى ، و شيخ محمّد شاهرودى تلمذ نمود . و رسما وكيل آيت‌اللّه سيد حسين حمّامى در كربلا گرديد . در ضمن مدرسهء ابتدائى امام صادق عليه السّلام را در كربلا تأسيس و در آن به تعليم كودكان پرداخت . وى در كارهاى خيرى شركت مىنمود و در قضاى حوائج مردم كوشا بود .\r\nحائرى در سال 1391 ق به ايران تبعيد شد و در قم سكونت اختيار كرد ، و از محضر آيت‌اللّه سيد مرتضى حسينى فيروزآبادى استفادهء علمى نمود ، و از ملازمان و نزديكانش به شمار مىرفت .\r\n\r\nاز آثار او\r\n1 - حوادث الأيام ، به صورت يادداشتهاى روزانه در چند دفتر كه اغلب دفترها را اينجانب ديده ، و از برخى آنها استفاده نمودم . البتّه نثر عربى ايشان ضعيف بود .\r\n\r\n","description":"","footnote":"","page_name":" 843 ","page_number":163},
  {"content":"\r\n\r\nاخيرا به وسيلهء استاد كوشا جناب آقاى شيخ احمد حائرى ( خوشحالت ) تحقيق و در « ميراث اسلامى ايران » به چاپ رسيد .\r\n2 - تاريخ الأعلام ( در تراجم بزرگان ) .\r\n3 - قضايا اسلامية .\r\nنامبرده در روز سه‌شنبه 20 / ذىالحجه / 1406 ق مطابق با 4 / شهريور / 1365 ش در سن 66 سالگى در قم درگذشت . پيكرش روز چهارشنبه تشييع و در قبرستان بقيع به خاك سپرده شد .\r\nاز وى اولادى به جاى نماند ، به همين خاطر ساير آثارش در ميان فاميلهايش پراكنده شد .\r\n\r\n- منابع\r\n1 - اعلام من كربلا ( خوشحالت - خطى ) .\r\n2 - مقدمهء حوادث الايام .\r\n\r\nسيّد عباس داعى الاسلام همدانى « دعوتى » ( 1264 - 1392 ق )\r\nحاج سيد عباس دعوتى ملقب به ( داعى الاسلام ) به سال 1264 قمرى در همدان متولد گرديد ، وى فرزند مرحوم سيد حسين فرزند مرحوم حاج سيد محسن بهبهانى فرزند مرحوم سيد اشرف الدّين مجتهد فرزند سيد بابا ، منتسب به سادات موسوى بهبهان كه به وسيلهء 27 پشت ، نسبت آن جناب به حضرت موسى بن جعفر عليه السّلام امام هفتم شيعيان مىرسد .\r\n\r\nتحصيلات\r\nمرحوم داعى الاسلام تحصيلات قديمه خود را در مدرسه بزرگ همدان معروف به ( مدرسهء زنگنه ) نزد مرحوم حاج ملا محمّد مدرس و مرحوم آقا محمّد\r\n\r\n","description":"","footnote":"","page_name":" 844 ","page_number":164},
  {"content":"\r\n\r\nهادى همدانى كه هر دو از علما و مجتهدين بزرگ همدان بوده و در زهد و تقوى وحيد عصر و يگانه زمان خود بوده‌اند شروع كرده و استفاده كامل نموده ، و نيز علم و طب و نجوم را نزد مرحوم آقا سيد محمّد على خسروى كه از اطباى حاذق همدان بود خوانده و به پايان رسانيده ، و علم تشريح يا ( پاتولوژى ) نزد مرحوم دكتر نجفقلى خان ملايرى كه از اروپا تازه به ايران آمده بوده خوانده و استفاده نمود .\r\nمرحوم داعى الاسلام در تاريخ ملل و نحل و اصول و مذاهب مختلفه دنيا اطلاعات وسيعى داشته ، و زبان عبرى را چون عربى نيك مىدانست و آيات عبرى كه در تورات از آمدن پيغمبر اسلام بطور وضوح خبر داده ترجمه نموده و در كتاب خود در اثبات نبوت پيغمبر خاتم محمّد بن عبد اللّه صلّى اللّه عليه و آله و سلم به عنوان شاهد و بينه ذكر كرده .\r\nداعى الاسلام به زراعت و غرس اشجار علاقه مفرطى داشته و چندين باغ در اطراف همدان به دست خودش احداث كرده ، كه نمونه ذوق و علاقه آن مرحوم به ايجاد باغ و كاشتن درخت بوده .\r\nمرحوم داعى الاسلام صريح اللهجه و روشن‌فكر بود . فرزندان خود را به مدارس جديد فرستاد . در صورتى كه برخى از علما رفتن به مدارس جديد را صلاح نمىدانستند و جدا منع مىكردند ، در تحصيل و تربيت فرزندان خود از مراقبتهاى لازم دريغ نداشت . سحرخيز و باتقوا بود ، حافظه‌اى فوق‌العاده داشت و تا آخر عمر از دست نداد . چشمهاى نافذ و درخشانى داشت و تا آخرين ساعات زندگانى\r\n\r\n","description":"","footnote":"","page_name":" 845 ","page_number":165},
  {"content":"\r\n\r\nبدون عينك مىنوشت و مىخواند ، قلبى محكم و صدائى بلند و پرنهيب داشت ، از فقرا و ضعفا دستگيرى مىكرد . اصرار زيادى در صلهء ارحام داشت . با كليميان رفت و آمد مىنمود ، ورزشكار و قوى بود ، مزاجى سالم داشت و در سه وعده غذاى خود را با كمال ميل و اشتها مىخورد ، كمتر مريض مىشد و اگر هم احتياج به دوا و دارو پيدا مىكرد ، جز داروهاى علفى ( گياهى ) كه خودش مىشناخت داروى ديگرى نمىخورد ، تا آخرين روزهاى زندگانى روزه خود را مىگرفت ، و تنها رنجى كه مىبرد از درد پا بود كه حتى ايستاده نمىتوانست نماز بخواند .\r\n\r\nمسافرتهاى آن مرحوم\r\nمرحوم داعى الاسلام مكرر به عتبات عاليات مسافرت نموده ، دومرتبه به همراه مادرش و چند سفر هم به مشهد مقدس به زيارت ثامن الائمه عليه السّلام مشرف شده ، و يك سفر هم در سن صدسالگى به زيارت خانه خدا در مكهء معظمه و زيارت مرقد پاك نبى اكرم صلّى اللّه عليه و آله و سلم در مدينه طيبه رفته و در نهايت سادگى اعمال خود را بجا آورده .\r\n\r\nخانه و اثاث زندگانى آن مرحوم\r\nابتدا خانه بسيار وسيعى داشت در محلهء « دورودآباد » كه مجلس دعوت اسلام را در آنجا تأسيس و افتتاح نمود ، و بعدا آنجا را فروخت و خانه محقرى در خيابان عباس‌آباد خريد كه تا آخر عمر در آن خانه بود . اثاث البيت آن مرحوم عبارت بود از يك قطعه قالى اراكى و دو قطعه گليم و مختصر لوازم زندگى و يك كتابخانه چوبى كه داراى چند طبقه بود كه اين كتابخانه پر از كتب فقهى اسلامى و تاريخى و علمى و كتب ساير مذاهب مختلفهء دنيا كه همگى مورد احتياج آقايان علما بود . آن مرحوم به اين كتابخانه خيلى علاقمند بود و پيوسته مشغول مطالعه و نوشتن رسائل مذهبى مىشد . كه كتاب ( خداشناسى ) در دو جلد يكى از مهمترين\r\n\r\n","description":"","footnote":"","page_name":" 846 ","page_number":166},
  {"content":"\r\n\r\nآثار ايشان محسوب مىشود .\r\n\r\nمجلس دعوت اسلام\r\nسيد عباس دعوتى اطلاعات كافى و مطالعات زياد در اصول عقايد مذاهب مختلفه داشت ، و سالها وقت خود را صرف مطالعه كتب اديان مختلفهء دنيا و مخصوصا فرقه ضالهء بهائيت كه بيشتر مورد احتياج جوانها بود ، كرده بود . درصدد چاره‌جوئى و مبارزه با آنها برآمد و به فكر تأسيس مجلس دعوت اسلام افتاد .\r\nابتدا با تمام علما و مراجع بزرگ همدان دربارهء تشكيل مجلس دعوت اسلام مشورت نمود ، و پيش‌نهاد كرد كه آقايان مجلسى به نام مجلس دعوت اسلام تشكيل دهند . آقايان متفقا اظهار داشتند : چون خود شما در اين رشته زحمات زياد كشيده و اطلاعات كافى داريد شما شايسته اين كار هستيد ، و از طرف ما مأمور به تشكيل چنين مجلسى خواهيد بود و ما هم حتى المقدور از هر نوع كمك مضايقه نخواهيم كرد ، و در اين كار شما را يارى خواهيم نمود .\r\nلذا مرحوم داعى الاسلام در تاريخ غره / ربيع الاوّل / 1324 ق مجلسى بنام مجلس دعوت اسلام در منزل شخصى خود دائر نمود ، و هر هفته در روزهاى يكشنبه و جمعه اين مجلس منعقد مىشد و اكثر علما در روزهاى مذكور در اين جلسات حاضر مىشدند ، و به مطالعه كتب مذاهب و اديان مختلفه كه قبلا در كتابخانه مجلس آماده و تهيه شده بود مىپرداختند ، و جوابهايى براى ايرادات مبلغين كه از اخبار و آيات قرآن گرفته بودند تهيه مىكردند ، و بعدا مباحثات شروع مىشد .\r\nمرحوم داعى الاسلام هر هفته بوسيلهء اطلاعيه‌هايى كه با ژلاتين چاپ و تهيه مىشد ، از جوانان بازارى و دانشجويان و پيروان اقليتهاى مذهبى دعوت مىكرد كه به مجلس دعوت اسلام بيايند و مطالب و ايرادات خود را آزادانه بگويند تا جوابهاى كافى و قانع‌كننده به آنها داده شود .\r\n\r\n","description":"","footnote":"","page_name":" 847 ","page_number":167},
  {"content":"\r\n\r\nشخص داعى الاسلام در ردّ ايرادات و شبهات مبلغين به علت مطالعات زياد كه در اصول عقايد مذاهب داشت خيلى آماده و حاضر جواب بود ، و به‌همين‌جهت مبلغين از مباحثه و مناظره با ايشان احتراز مىنمودند .\r\nو همچنين از بيانات آقايان علماى حاضر در جلسه ، مخصوصا از مطالب و بيانات فقيد سعيد مرحوم حجة الاسلام آقا شيخ محمّد على ناظر الشريعة استفاده و استفاضه كامل مىشد ، كم‌كم اين مجلس تبديل به يك مجتمع اسلامى گرديد .\r\nاغلب علماى بزرگ و مجتهدين همدان قبول عضويت آن را نموده و مرتب در مجلس حاضر مىشدند ، و همچنين علماى ساير بلاد براى شركت در مناظرات و مباحثات مذهبى به همدان مسافرت مىكردند ، و از وجود آنها استفاضه مىشد .\r\nو غالبا از شهرستانها سؤالات كتبى مىشد بلافاصله و فورى جواب آنها كتبا داده مىشد ، و اين سؤالات با ذكر نام سؤال‌كننده و جوابى كه داده شده بود در دفتر مخصوصى ثبت و ضبط مىگرديد ، و گاهى رسما از مبلغين مسيحى و بهايى كه غالبا دكتر يا معلم بودند دعوت به عمل مىآمد ، و در حضور دانشجويان و جوانان بازارى و عدهء كثيرى ، مباحثات و مناظرات شروع مىشد و حقايق احكام و اخلاق اسلام براى كسانى كه از همه جا بىخبر بودند بطور مشروح بيان مىگرديد ، و نيز اشتباهات و انحرافات مذاهب مختلفه از روى كتب خود آنها بيان مىگرديد كه ديگر جاى هيچ‌گونه انكار نبود ، و در اين مجالس مبلغين در حضور جوانان و دانشجويان و جمع كثيرى از پيروان خودشان محكوم و مجاب مىشدند . و ضمنا به دانشجويان و جوانان بازارى ثابت مىشد كه مبلغين چيزى در چنته ندارند ، و بيشتر با مغلطه‌كارى و جنجال مطالب خود را بيان مىنمايند .\r\nاين مجلس داراى اعضاى دائمى بود كه مرتب در تمام جلسات حاضر مىشدند ، اسامى آنان به شرح زير است :\r\n1 - مرحوم حجة الاسلام شيخ محمّد على ناظر الشريعة .\r\n2 - مرحوم حجة الاسلام سيد عبد الحسين فاضل .\r\n\r\n","description":"","footnote":"","page_name":" 848 ","page_number":168},
  {"content":"\r\n\r\n3 - مرحوم حجة الاسلام عماد الاسلام .\r\n4 - مرحوم حجة الاسلام ميرزا ابو القاسم طهورى .\r\n5 - مرحوم حجة الاسلام شيخ عبد المجيد معروف به ( صدر ) .\r\n6 - مرحوم حجة الاسلام شيخ الاسلام صدوقى .\r\n7 - مرحوم حجة الاسلام آقا رضا صدوقى .\r\n8 - مرحوم حجة الاسلام آقا باقر صدوقى .\r\n9 - مرحوم شيخ على محمّد آزاد ، كه از ادبا و شعراى معروف همدان بود .\r\n10 - مرحوم حاج محمّد حسن خجسته ، از تجّار معروف همدان بود .\r\n11 - مرحوم سيد حسين مترجم نظام مدنى ، رئيس فرهنگ همدان .\r\n12 - مرحوم قلىزاده .\r\n13 - مرحوم عمادزاده .\r\n14 - مرحوم ميرزا حسن فرهودى ، يكى از منشىهاى مجلس دعوت اسلام بود .\r\n15 - مرحوم ميرزا على اكبر منشىباشى ، منشى ديگر مجلس بود .\r\n16 - مرحوم سيد عباس داعى الاسلام ، مؤسس مجلس دعوت اسلام .\r\n\r\nوفات\r\nوفات آن مرحوم در روز سه‌شنبه نهم / ماه مبارك رمضان / 1392 ق مطابق با 25 / مهر / 1351 ش در همدان اتفاق افتاد . پيكرش در قبرستان شيخان مدفون گرديد .\r\n\r\nزوجات و فرزندان\r\nمرحوم داعى الاسلام زوجات متعدد داشته ، ولى فرزندان او منحصرا پنج پسر از زوجه اولش مرحومه علويه زبيده خانم رضوى بوده كه به شرح زير مىباشند :\r\n1 - آقا سيد على دعوتى فرزند ارشد .\r\n\r\n","description":"","footnote":"","page_name":" 849 ","page_number":169},
  {"content":"\r\n\r\nسيد محمود دعوتى همدانى\r\n2 - آقا سيد حسين دعوتى .\r\n3 - آقا سيد حسن دعوتى .\r\n4 - آقاى دكتر مير محمود دعوتى ، در سال 1341 ق مطابق با 1301 ش در همدان تولد يافت .\r\nابتدا در مدرسهء آليانس سپس در مدرسهء آمريكايى همدان به تحصيل پرداخت . در ضمن علوم حوزه را نزد آيت‌اللّه آخوند ملا على همدانى به مدت شش سال استفاده نمود ، آنگاه به تهران رفت و در دانشكدهء ادبيات و دانشكدهء طبيعيات تحصيل و موفق به اخذ ليسانس گرديد . او دروس حكمت و فلسف را در تهران از محضر : سيد محمّد كاظم عصّار ، شيخ محمّد حسين فاضل تونى و ميرزا مهدى آشتيانى بهره‌مند گرديد .\r\nايشان هم‌اكنون به وكالت و كارهاى حقوقى مىپردازند .\r\nاز آثار او ( برخى از آثار ايشان به زبان انگليسى مىباشد ) : 1 - آرمان آفريقا ، 2 - الفباى مصور قرآنى ، 3 - بلاد الانبياء ( سرزمين پيامبران ) ، 4 - كلمات قصار حضرت امير المؤمنين عليه السّلام ( به چند زبان ) ، 5 - آموزش دين ( سه جلد ) ، 6 - حضرت عيسى عليه السّلام ، 7 - نگرشى كوتاه به زندگانى پيامبر اسلام صلّى اللّه عليه و آله و سلم ، 8 - اسرار طبيعت ، 9 - لايحهء قصاص ، 10 - سانتى مانتاليسم ، 11 - طرز دادرسى و مسئوليت كيفرى در حقوق اسلام ، 12 - چارلز ديكنز رمان‌نويس ، 13 - تجارت در اسلام ، 14 - بانكدارى در اسلام ، 15 - ده گفتار ، 16 - طول عمر طبيعى انسان ، 17 - سفرنامهء سيد محمود و على آقا ، 18 - فرهنگ جامع انگليسى ، 19 - قرآن كريم به صد زبان ( گردآورى ) ، 20 - چهرهء اسلام .\r\n\r\n","description":"","footnote":"","page_name":" 850 ","page_number":170},
  {"content":"\r\n\r\n5 - آقاى حاج سيد احمد دعوتى ، وى در سال 1344 ق مطابق با 1304 در همدان چشم به جهان گشود .\r\nوى دروس جديد را در مدرسهء آليانس همدان به پايان رساند ، سپس به تربيت و تعليم دانش‌آموزان در مدارس همدان پرداخت و بيش از سى سال اين افتخار را داشت . او در نگهدارى اسناد و آثار هنرى و تاريخى علاقه زيادى از خود نشان مىدهد و گنجينهء نفيسى در همدان هم‌اكنون در اختيار دارد .\r\n\r\nاز آثار او :\r\n1 - پرديس‌نامه ( اشعار ) 2 - از قاف تا قاف ( تاريخ نفوذ اسلام در اروپا ) 3 - ديوان اشعار .\r\n\r\nعباس راسخى نجفى « گيلانى » ( 1331 - 1418 ق )\r\nعباس فرزند شيخ عباس و نوهء رجبعلى راسخى نجفى گيلانى ، نويسندهء نامدار معاصر كه در شهر رشت مقيم بود .\r\nدر سال 1331 ق در نجف اشرف متولد گرديد .\r\n\r\nتحصيلات دينى و دانشگاهى\r\nوى مقدمات را در زادگاهش آموخت ، و پس از ارتحال پدرش به گيلان رفت و در رشت اقامت نمود ، و به\r\n\r\n","description":"","footnote":"","page_name":" 851 ","page_number":171},
  {"content":"\r\n\r\nتحصيلات خود ادامه داد . سپس به قم مهاجرت كرد و از آنجا رهسپار تهران گرديد ، و در دانشكدهء معقول و منقول به تحصيل در رشتهء فلسفه پرداخت ، پس از فراغت ، مجددا به رشت مراجعت نمود و به كار نويسندگى پرداخت .\r\n\r\nاز آثار او\r\n1 - اثبات خلافت بلاد فصل على عليه السّلام .\r\n2 - ايمان ، يا نبردمان ترقى و سعادت .\r\n3 - بقية الأوصياء .\r\n4 - پنج آيت در امامت و خلافت .\r\n5 - ترجمهء جدول ارث ( اثر حرّ عاملى ) .\r\n6 - ترجمهء كتاب اليقين فى امرة امير المؤمنين عليه السّلام ( اثر علامه ابن طاوس حلّى ) .\r\n7 - ترجمهء مناقب ثلاثه ( امام على و امام حسن و امام حسين عليهم السّلام ) ، تأليف حافظ محمّد بن يوسف بلخى شافعى .\r\n8 - جذباتى از شرارهء عشق امام حسين عليه السّلام .\r\n9 - چند شخصيت برجسته از علماى شيعه .\r\n10 - حضرت بقية اللّه ( عج ) و نود و دو تن از نجات‌يافتگان .\r\n11 - حقايقى از گفتنىهايى كه در سقيفه رخ داد .\r\n12 - رمز نيك‌بختى جوانان ( در اصول عقايد اسلامى ) .\r\n13 - سقيفهء سخيفه يا بطلان اجماع و شورى .\r\n14 - سورهء فلق ، اعجاز قرآن .\r\n15 - سورهء كوثر ، جلالت حضرت فاطمه عليها السّلام .\r\n16 - سورهء و العصر ، امام زمان ( عج ) .\r\n17 - شناسائى هفت تن در صدر اسلام ( ترجمهء السبعة من السلف اثر سيد مرتضى فيروزآبادى ) .\r\n\r\n","description":"","footnote":"","page_name":" 852 ","page_number":172},
  {"content":"\r\n\r\n18 - ظهور و جهان .\r\n19 - عظمت قرآن در سورهء اخلاص .\r\n20 - علل قيام امام حسين عليه السّلام ، در دو جلد .\r\n21 - غوغاى سقيفه .\r\n22 - فاتحه و معناى آن ( ترجمهء سورهء حمد اثر محمّد رشيد مصرى ) .\r\n23 - كشكول راسخى ، در چهار جلد .\r\n24 - كفايت يك آيت در امامت ( بر امامت على عليه السّلام ) .\r\n25 - مصلح جهان از ديدگاه قرآن .\r\n26 - نواب اربعه ( شرح حال آنان ) .\r\n27 - هفتاد و سه تن از متوسلين .\r\n\r\nدرگذشت\r\nوى در 24 / شعبان / 1418 ق مطابق با 4 / دى / 1376 ش در سن 87 سالگى در رشت درگذشت ، و جنازه‌اش روز بعد در قم تشييع و در ابتداى قبرستان ابو حسين به خاك سپرده شد .\r\n\r\n- منابع\r\n1 - اطلاعات متفرقه .\r\n2 - معجم رجال الفكر و الأدب فى النجف 2 / 587 .\r\n\r\nشيخ عباس شيرازى رفسنجانى ( 1363 - 1405 ق )\r\nحاج شيخ عباس شيرازى رفسنجانى از روحانيون سياسى بود .\r\nوى در سال 1363 ق مطابق با 1323 ش در « كشكوئيه » رفسنجان پا به عرصهء گيتى نهاد .\r\n\r\n","description":"","footnote":"","page_name":" 853 ","page_number":173},
  {"content":"\r\n\r\nپس از سپرى كردن دوران كودكى ، مقدمات ابتدائى را در زادگاهش آموخت .\r\nسپس در سال 1377 ق مطابق با 1336 ش جهت ادامهء تحصيل رهسپار قم شد و تحصيلات خود را به پايان رساند . و روى به تبليغ رسالت الهى آورد و از راه وعظ و ارشاد و نيز همكارى با « مؤسسه در راه حق » خدمات قابل توجهى نمود .\r\nوى كه به قشر محروم و رنج‌كشيده عشق مىورزيد ، براى گسترش احكام اسلامى و وحدت مردم ، غالبا مناطق محروم و كويرى خوزستان و بنادر جنوب را براى انجام فعاليتهاى تبليغى و سياسى خويش برمىگزيد . نظام حاكم كه فعاليتها و سخنرانىهاى وى را زير نظر داشت و بارها منبرش را ممنوع كرده بود ، در پس سخنرانىهائى پرشورش در كرج در سال 1357 ش او را دستگير و زندانى نمود .\r\nشيرازى در ابتداى پيروزى انقلاب ، از سوى آيت‌اللّه خمينى به امامت جمعه در شهر تنكابن و سپس در شهر خمين انتخاب گرديد ، آن‌گاه به قم بازگشت و با يارى جمعى از روحانيون « دبيرخانهء ائمه جمعه » را تأسيس نمود . در زمستان / 1359 از سوى حجة الاسلام شيخ على قدوسى - دادستان كل انقلاب - به عنوان « بازرس دادگاه‌هاى انقلاب سراسر كشور » معرفى شد . و در دى / 1360 ش از طرف شوراى عالى قضايى به سمت « قائم مقام سازمان بازرسى كل كشور » منصوب شد .\r\nاز ديگر سمت‌هاى ايشان مىتوان به : عضويّت در هيئت تشخيص صلاحيت قضات ، عضويت در كميسيون تصفيه ستاد مركزى سپاه پاسداران ، عضويت شوراى سرپرستى دفتر تبليغات قم ، عضويّت در شوراى عالى تبليغات ( 1361 ش ) ، قائم مقام سازمان تبليغات ، سرپرستى مؤسسه نارمك ، اشاره كرد .\r\nوى در روز جمعه 17 / رمضان / 1405 ق مطابق با 17 / خرداد / 1364 درگذشت . پيكرش به قم حمل و در حرم حضرت معصومه عليها السّلام به خاك سپرده شد .\r\n\r\n- منبع\r\n1 - هفته‌نامهء « رفسنجان » ، به تاريخ 9 و 16 / مهر / 1376 ش ، شماره‌هاى 112 و 113 ، ص 8 .\r\n\r\n","description":"","footnote":"","page_name":" 854 ","page_number":174},
  {"content":"\r\n\r\n\r\nميرزا عباس صفاء السلطنه نائينى ( صفا ) ( - ح 1358 ق )\r\nميرزا عباس ملقب به ( صفاء السلطنه ) و متخلص به ( صفا ) فرزند دانشمند ميرزا على و نوهء ميرزا محمّد مجتهد نائينى ، از بزرگان و ادباى معروف بود وى به خاندان مشهور و علمى « بقائى » نائين انتساب دارد .\r\nپدرش از فضلا و معاريف بود كه در سال 1319 ق درگذشت و لقب ( صفاء السلطنه ) اش به همين فرزند رسيد .\r\nجدّش از مجتهدان و علماى نامدار دورهء قاجاريه بود كه در سال 1305 ق به ديدار معبود شتافت .\r\nمرحوم حجت بلاغى در كتاب خود ( تاريخ نائين ) دربارهء ايشان چنين مىنويسد : « يكى از فرزندان حاج ميرزا محمّد ، ميرزا عباس خان صفاء السلطنه است . شعر نيكو مىسرود و يك‌صد و پانزده سال عمر كرد » . بنابراين عبارت تولد ميرزا عباس در حدود سال 1243 ق مىتوان پيش‌بينى كرد ولى نام جدّ را به جاى نام پدر در اين نوشته اشتباه كرده است .\r\nاستاد سيد احمد حسينى اشكورى در كتاب ( تراجم الرجال ) خود چهرهء ادبى ايشان را چنين معرفى مىنمايد : « در ادبيات فارسى مسلط بود و شعر را زيبا مىسرود . خط نستعليق‌اش عالى بود . وى با اينكه در مناصب دولتى بود از امور فرهنگى غفلت نكرد و در زبان فرانسوى تسلط داشت . محل اقامتش تهران بود و در شعر به « صفا » تخلص مىكرد » .\r\nاز آثار او : 1 - ديوان اشعار .\r\nصفاء السلطنه در حدود سال 1358 ق در تهران چشم از جهان خاكى فروبست\r\n\r\n","description":"","footnote":"","page_name":" 855 ","page_number":175},
  {"content":"\r\n\r\n، و جهت مراسم خاكسپارى كالبدش به قم حمل و به خاك سپرده شد .\r\n\r\n- منبع\r\n1 - انساب خاندانهاى مردم نائين 37 .\r\n2 - تاريخ نائين ( مدينة العرفاء / 175 ) 1 و 4 / 37 .\r\n3 - تراجم الرجال 1 / 263 .\r\n4 - سخنوران نائين 74 .\r\n5 - مكارم الآثار 7 / 2443 .\r\n\r\nشيخ عباس طسوجى ( 1346 - 1414 ق )\r\nحاج شيخ عباس فرزند محمّد طسوجى شبسترى ، از فضلا و معاريف حوزه بود .\r\nوى در سال 1346 ق در بخش طسوج « تسوج » شهرستان شبستر آذربايجان شرقى متولد شد . ابتدا در مدارس جديد تحصيل كرد سپس به تحصيل علوم دينى روآورد و مقدمات را نزد شيخ عباس رحيمى در حوزهء طسوج آموخت و در سال 1366 ق به قم مهاجرت كرد و سطوح را نزد علامه ميرزا محمّد مجاهدى تبريزى به پايان برد . خارج را از محضر آيات : سيد محمّد حجت كوه‌كمرى ، سيد صدر الدّين صدر ، سيد حسين طباطبائى بروجردى و شيخ عبد النبى عراقى ( مدت كوتاهى ) به حد وافى برد ، و به تدريس در منزل خود اشتغال ورزيد .\r\n\r\nاز جمله آثار قلمىاش\r\n1 - حاشية على العروة الوثقى .\r\n2 - حاشيه بر توضيح المسائل ( بروجردى ) .\r\n3 - حاشية على وسيلة النجاة ( اصفهانى ) .\r\n\r\n","description":"","footnote":"","page_name":" 856 ","page_number":176},
  {"content":"\r\n\r\n4 - كشكول .\r\n5 - جامع الأثر فى احاديث الامام الثانى عشر ( عجل اللّه فرجه ) .\r\nطسوجى در روز چهارشنبه 14 / ذىالحجه / 1414 ق مطابق با 4 / خرداد / 1373 ش در سن 68 سالگى در پى بيمارى ريوى در يكى از بيمارستانهاى تهران درگذشت . پيكرش در روز پنجشنبه در قم تشييع و در مقبرهء شيخ فضل اللّه نورى واقع در صحن مطهر حضرت معصومه عليها السّلام مدفون شد .\r\n\r\nفرزندانش :\r\n1 - آقا حسن 2 - آقا محمّد 3 - آقا محمّد حسين .\r\n\r\n- منابع\r\n1 - اطلاعات متفرقه .\r\n2 - گنجينهء دانشمندان 8 / 209 .\r\n\r\nعباس طلائيان ( 1338 - 1402 ق )\r\nعباس طلائيان متخلص به ( طلا ) فرزند احمد .\r\nتولدش در سال 1338 ق مطابق با 1298 ش اتفاق افتاد . از وى اشعار زيادى در مراثى و نوحه باقى مانده است . كه نمونهء زير تقديم مىگردد :\r\n پروانه را فدايى شمع و به بال‌وپر * اسرار عشق با قلم لا نوشته‌اند\r\nراز و نياز عاشق و معشوق طور را * صبح ازل به سينهء سينا نوشته‌اند\r\nفرهادوش هرآن‌كه نهد پا به بيستون * رنج رهش به خط كف پا نوشته‌اند\r\nليلى ندارد از چه ز مجنون خبر ولى * شرح غمش به صحنهء صحرا نوشته‌اند\r\nقرآن گشا به سورهء يوسف نگر كه چون * بر لوح عشق نام زليخا نوشته‌اند\r\nنام حسين و كرب‌وبلا را ز خون پاك * روز ازل به دفتر دلها نوشته‌اند \r\n\r\n","description":"","footnote":"","page_name":" 857 ","page_number":177},
  {"content":"\r\n\r\n نازم به عاشقى كه سرش را به نوك نى * سردار سر بريدهء سرها نوشته‌اند\r\nسر داد و تن نداد به ذلت كه نام وى * آزاد مرد عرصهء هيجا نوشته‌اند\r\nبر پرچم سياه ، پس از قرنها هنوز * نام حسين با خط خوانا نوشته‌اند\r\nذكر حسين شد محك پاكى طلا * بر دفتر قبول به طغرا نوشته‌اند \r\n*\r\n به گوش نالهء جان‌سوز ساز مىآيد * مگر دوباره حسين از حجاز مىآيد\r\nنواى نى رسد از نينوا كه سبط نبى * به مقتل از ره دور و دراز مىآيد\r\nفغان كه قافلهء غم سوى ديار محن * كشيده رنج نشيب و فراز مىآيد\r\nبه عزم كرب‌وبلا دختر امير عرب * درون قافله با عز و ناز مىآيد\r\nبدشت ماريه ليلاى خسته چون مجنون * دلا دوباره به سوز و گداز مىآيد\r\nز مكه سيد سجاد تا شود از كين * سوار بر شتر بىجهاز مىآيد\r\nحسين جانب محراب قتلگه چو پدر * ( طلا ) براى اداى نماز مىآيد \r\nطلايى در روز پنجشنبه 10 / شعبان / 1402 ق مطابق با 13 / خرداد / 1361 ش در قم درگذشت و در مقبرستان باغ بهشت مدفون گرديد .\r\n\r\n- منبع\r\n1 - تاريخ تكايا و عزادارى قم 178 .\r\n\r\nميرزا عباس عشقى بحرينى ( - 1407 ق )\r\nاز خوشنويسان و هنرمندان معاصر قم بود .\r\nوى در قم ديده به جهان گشود ، و تحصيلات خود را در همان ديار به پايان برد\r\n\r\n","description":"","footnote":"","page_name":" 858 ","page_number":178},
  {"content":"\r\n\r\nو از سال 1313 ش وارد خدمات فرهنگ گرديد . او علاوه بر اشتغال به آموزش خط در دبيرستان‌هاى قم ، از خوشنويسان آستانهء مقدس حضرت معصومه عليها السّلام نيز بوده است .\r\nآثار هنرى و كتيبه‌هاى فراوانى به رشتهء تحرير درآورده و در اماكن مذهبى در شهرهاى : مشهد مقدس ، قم ، همدان و عتبات عاليات از او پيدا مىشود .\r\nاز آثار او : خوشنويسى يا هنر خط .\r\nعشقى در 4 / ارديبهشت / 1366 ش درگذشت . پيكرش در صحن حضرت معصومه عليها السّلام - زير ساعت - به خاك سپرده شد .\r\n\r\n- منبع\r\n1 - سالنامهء دبيرستان حكمت قم ، سالهاى 1336 - 1337 ش ، ص 68 .\r\n\r\nشيخ عباس على اسلامى سبزوارى ( ح 1323 - 1405 ق )\r\nحاج شيخ عباس على اسلامى سبزوارى ، از واعظان نامى و مؤسس انجمن تعليمات اسلامى تهران بود .\r\nوى در حدود سال 1323 ق در سبزوار - استان خراسان - تولد يافت .\r\nپس از آموختن مقدمات ، به مشهد مقدس رهسپار شد و سطوح را به پايان رساند . دروس خارج فقه و اصول را از محضر آيات : ميرزا محمّد آقازاده خراسانى ، ميرزا مهدى اصفهانى ، شيخ مرتضى آشتيانى و سيّد حسين طباطبائى قمى استفاده\r\n\r\n","description":"","footnote":"","page_name":" 859 ","page_number":179},
  {"content":"\r\n\r\nنمود . سپس به نجف اشرف رفت و مدتى چند از محضر آيت‌اللّه سيد ابو الحسن اصفهانى بهره‌مند گرديد .\r\nسرانجام به ايران بازگشت و در تهران توقف كرد و از راه منبر و ارشاد به تبليغات مذهبى پرداخت . او از چهره‌هاى مبارزى بود كه در طول سالهاى نهضت ملّى شدت صنعت نفت ، همراهى مؤثرى با آيت‌اللّه سيّد ابو القاسم كاشانى ايفا نمود .\r\nنامبرده جهت نجات نسل جوان و عامهء مردم ، به فكر تأسيس مدارس اسلامى افتاد و با يك استقامت شگفت‌انگيز و مجاهدت طاقت‌فرسا ، ده‌ها بلكه صدها دبستان و دبيرستان پسرانه و دخترانه در سراسر ايران ، در اثر كوشش‌هاى ايشان تأسيس گرديد . از جملهء آنها : تأسيس دبستان و دبيرستان علوى ، تأسيس و رياست « جامعهء تعليمات اسلامى » مىباشد .\r\n\r\nاز آثار او :\r\n1 - از ياد رفته .\r\n2 - حديثى از حذيفهء يمانى ( آنجا كه حق بايد گفت ) .\r\nاسلامى در 25 / رجب / 1405 ق برابر با 6 / فروردين / 1364 ش در حدود\r\n\r\n","description":"","footnote":"","page_name":" 860 ","page_number":180},
  {"content":"\r\n\r\nسن 82 سالگى در تهران بدرود حيات گفت . پيكرش در صحن حضرت معصومه عليها السّلام - كنار مزار آيت‌اللّه شيخ سلمان خاقانى - به خاك سپرده شد .\r\n\r\n- منابع\r\n1 - آينهء دانشوران 68 .\r\n2 - سراج المعانى در احوالات سيّد ابو الحسن اصفهانى 106 .\r\n3 - گنجينهء دانشمندان 2 / 334 .\r\n4 - معجم القبور و وفيات الأعلام ( مخطوط - شريف رازى ) .\r\n\r\nشيخ عباسعلى شاهرودى ( 1320 - 1383 ق )\r\nحاج شيخ عباسعلى فرزند ملا قدير شاهرودى ، از فقها و اساتيد بنام حوزهء علميهء قم بود .\r\nدر سال 1320 ق در شاهرود متولد گرديد .\r\n\r\nدر حوزه قم\r\nوى پس از طى مقدمات به مشهد مقدس عزيمت نمود و پس از تحصيل سطوح در سال 1341 ق به قم مهاجرت كرد ، و به حوزهء درسى آيت‌اللّه حاج شيخ عبد الكريم حائرى يزدى پيوست ، و نيز از آيت‌اللّه سيد ابو الحسن اصفهانى ( در قم ) بهره‌مند گرديد ، و خود اقدام به تأسيس حوزهء درسى نمود ، و شمار زيادى از طلاب تربيت داد . وى ابتدا در\r\n\r\n","description":"","footnote":"","page_name":" 861 ","page_number":181},
  {"content":"\r\n\r\nمسجد عشقعلى و بعدا در مدرسهء فيضيه به تدريس ، و در مسجد حاج محمّد جعفر بازار به اقامهء جماعت اشتغال داشت .\r\n\r\nاز آثار او\r\n1 - اجتهاد و تقليد .\r\n2 - برهان الشيعة فى اثبات الرجعة .\r\n3 - تعليقة على كفاية الاصول .\r\n4 - حاشيه بر عروة الوثقى .\r\n5 - حاشيه بر وسيلة النجاة ( از اصفهانى ) .\r\n6 - رسالهء عمليه .\r\n\r\n[ شاگردان 
  ]\r\nاز جمله شاگردان ايشان ، حضرات آقايان حجج اسلام و فضلاى كرام :\r\n1 - سيد محمّد على صدرائى اشكورى .\r\n2 - شيخ حسين عشقى كمره‌اى .\r\n3 - سيد كاظم صمدانى تبريزى .\r\n4 - شيخ محمّد رضا نائينى .\r\n5 - شيخ ابراهيم منزوى خوانسارى .\r\n6 - سيد عبد الستار ميانجى ، ساكن ميانه .\r\n7 - شيخ ابو القاسم فروغى شاهرودى .\r\n8 - شيخ حسين بن آقا محمّد كبير قمى .\r\n9 - شيخ محمّد ابراهيم يزدى ( اعرافى ) .\r\n10 - سيد حسين حجازى يزدى .\r\n11 - شيخ جواد بن محمّد مجتهد قمى ( كبير ) .\r\n12 - ميرزا احمد زاهدى لنكرانى .\r\n\r\n","description":"","footnote":"","page_name":" 862 ","page_number":182},
  {"content":"\r\n\r\n13 - شيخ حيدر راثى .\r\n14 - سيد حسن شجاعى قمى .\r\n15 - سيد على شيخ الاسلامى تبريزى .\r\n16 - ميرزا حسين عين الدينى آذربايجانى .\r\n17 - شيخ ابو الخير احمدى خمينى .\r\n18 - سيد على اكبر موحدى تبريزى .\r\n19 - آية اللّه حاج ميرزا ابو الفضل علمائى سرابى .\r\n\r\nدرگذشت\r\nايشان در روز جمعه 22 / رمضان / 1383 ق مطابق با 18 / بهمن / 1342 ش به سن 63 سالگى در قم درگذشت ، و در قبرستان شيخان به خاك سپرده شد .\r\n\r\n- منابع\r\n6 - آثار الحجة 2 / 53 .\r\n1 - آينهء دانشوران 86 و 204 .\r\n7 - ستارگان درخشان 334 .\r\n5 - گنجينهء دانشمندان 2 / 178 .\r\n4 - گنجينهء دانشوران 17 .\r\n2 - مؤلفين كتب چاپى 3 / 692 .\r\n3 - وفيات العلماء 264 .\r\n\r\nشيخ عباسعلى محقق خراسانى ( 1310 - 1383 ق )\r\nحاج شيخ عباسعلى فرزند ملا بمانعلى محقق خراسانى ، از مشاهير وعّاظ ايران بود ، در 15 / صفر / 1310 ق در مشهد مقدس متولد شد .\r\n\r\n","description":"","footnote":"","page_name":" 863 ","page_number":183},
  {"content":"\r\n\r\nادبيات را نزد پدرش آموخت ، و سطوح را نزد : ميرزا محمّد باقر مدرس رضوى و شيخ حسن برسى ، و حكمت را از محضر آقا بزرگ شهيدى و حاج شيخ محمّد على فاضل استفاده نمود ، سپس از راه وعظ و تبليغ به ارشاد و هدايت مردم پرداخت . و بالغ بر 60 سال عمر خود را صرف مطالعهء كتب نمود و با ذوق سرشار مردم را به‌سوى حقيقت هدايت مىكرد ، و مواعظ سودمند و سخنان جذّاب او در قلوب بسيارى تأثير داشت به‌طورى كه هر شنونده را تحت الشعاع قرار مىداد .\r\nدر سال 1352 ق به اعتاب مقدسه مشرّف ، و بعد از نماز مغرب و عشاى آيت‌اللّه سيد ابو الحسن اصفهانى در صحن مطهر علوى منبر رفته ، و ساير طلاب و فضلا و بلكه شخص آيت‌اللّه را شيفتهء بيانات خود نمود . در سال 1353 ق رسما از مشهد مقدس به تهران نقل مكان نمود ، و در نشر و گسترش معارف اسلامى و انجام وظايف دينى سعى كافى داشتند .\r\nدر اواخر عمر چند سال متوالى به خواستهء آيت‌اللّه طباطبائى بروجردى سه ماه ذىحجه ، محرم ، و صفر را به قم رفته و دههء عاشورا و دههء آخر صفر در منزل آيت‌اللّه و مسجد اعظم و ساير مجالس منبر مىرفتند .\r\nاز آثار او : رساله در اثبات وجوب حجاب در دين مبين اسلام ( كه در 1367 ق به چاپ رسيده است ) .\r\nسرانجام در صبح روز سه‌شنبه 2 / ذىقعده / 1383 ق مطابق با 27 / اسفند /\r\n\r\n","description":"","footnote":"","page_name":" 864 ","page_number":184},
  {"content":"\r\n\r\n1342 ش درگذشت ، و در ارض پاك قم در مقبرهء بيات ( مقابل پل آهنچى ) مدفون شد .\r\n\r\nاز فرزندان وى :\r\n1 - شيخ هادى محقق ، از فضلاى اهل منبر .\r\n2 - دكتر مهدى محقق ، استاد دانشگاه تهران .\r\n\r\n- منابع\r\n1 - گنجينهء دانشمندان 4 / 561 .\r\n2 - مؤلفين كتب چاپى 3 / 691 .\r\n\r\nميرزا عباسعلى نجفى اروميه‌اى ( 1300 - ح 1395 ق )\r\nاز فضلا و بزرگان اروميه به شمار مىرفت .\r\nوى در سال 1300 ق در اروميه چشم به جهان باز كرد .\r\nنامبرده پس از آموختن مقدمات ، در سن 7 سالگى به عتبات عاليات رهسپار شد و ابتدا در كربلاى معلى مدت چهار سال سطوح تحصيل نمود . آنگاه در سال 1321 ق به نجف اشرف مشرف گرديد و از محضر فقهاى آن زمان به مدت 26 سال استفادهء شايان نمود .\r\nنجفى در سال 1347 ق به زادگاهش بازگشت و به تشكيل حوزهء درسى و تربيت طلاب پرداخت و در پى ارتحال برادرزن خود ، آيت‌اللّه ميرزا محمود اصولى به سال 1370 ق سرپرستى حوزهء علميهء اروميه را در اختيار گرفت و آن را به بهترين وجه اداره نمود .\r\nايشان در حدود 1395 ق در اروميه چشم از جهان خاكى فروبست . پيكرش به قم حمل و در قبرستان باغ بهشت مدفون گرديد .\r\n\r\n","description":"","footnote":"","page_name":" 865 ","page_number":185},
  {"content":"\r\n\r\n\r\nفرزندانش :\r\n1 - ميرزا عبد المحمّد نجفى 2 - دكتر محمّد نجفى و سه دختر از او باقى ماند .\r\n\r\n- منابع\r\n1 - افادات دانشمند معظم آقاى شيخ محمّد فوزى ( دام ظله ) .\r\n2 - تاريخ رضائيه 260 .\r\n\r\nسيّد عباس فقيه مبرقع قمى ( ح 1295 - 1335 ق )\r\nحاج سيّد عباس فرزند سيّد محمّد صادق فقيه مبرقع رضوى قمى ، از فضلا بود . وى پدر حجة الاسلام سيّد مرتضى فقيه مبرقع ( معروف به حاج داداش ) و داماد آيت‌اللّه سيّد احمد طباطبائى قمى بود .\r\nنامبرده دروس عالى خود را در قم نزد حضرات آيات : شيخ غلامرضا قمى « حاج آخوند » و سيّد عبد اللّه برقعى رضوى به پايان برد و از مدرسان مدرسهء مهدى قلى خان - مدرسهء خان - به شمار آمد . او در سال 1335 ق در اثر و با در حدود سن 40 سالگى در قم بدرود حيات گفت . پيكرش در حرم حضرت معصومه عليها السّلام - ايوان آينه - به خاك سپرده شد .\r\nتنها فرزند ذكور او ، مرحوم سيّد مرتضى فقيه بود و داراى چهار دختر گرديد .\r\nدامادهايش عبارتند از حضرات آيات : 1 - مرحوم شيخ فاضل لنكرانى « قفقازى » ، 2 - مرحوم سيّد شهاب الدّين مرعشى 3 - شيخ محمّد كرمى ( فعلا در اهواز سكونت دارند ) 4 - مرحوم سيّد ابو الفضل لاجوردى ، پدر دانشمند معظم آقاى سيّد مهدى لاجوردى است .\r\n\r\n- منبع\r\n1 - گنجينهء دانشمندان 2 / 218 .\r\n\r\n","description":"","footnote":"","page_name":" 866 ","page_number":186},
  {"content":"\r\n\r\n\r\nشيخ عباس فيض قمى ( 1328 - 1395 ق )\r\nشيخ عباس فرزند آيت‌اللّه ميرزا محمّد و نوهء على اكبر فيض قمى ، مورخ و نويسندهء بزرگ معاصر بود .\r\nوى در روز 3 / جمادى الثانى / 1328 ق در سامرا ديده به جهان گشود ( تولدش را به نقل از دست‌خط پدرش كه بر روى يك قرآن قديمى تحرير كرده بود ، ثبت كرديم ) . او پس از رشد و نما ادبيات را نزد شيخ محمّد حسين علامه آموخت ، و دورهء سطوح را نزد آيات :\r\nميرزا محمّد همدانى ، و آخوند ملا على همدانى گذرانيد ، آنگاه دروس خارج فقه و اصول را از محضر آيات : پدر فقيه خود ، حاج شيخ عبد الكريم حائرى يزدى و سيد حسين طباطبائى بروجردى استفاده نمود ، و رو به نويسندگى و پژوهش در رشته‌هاى تاريخ آورد ، و آثار زياد و گرانبهايى را از خود به يادگار گذاشت .\r\n\r\nاز آثار او\r\n1 - استقلال پاكستان .\r\n2 - انجم فروزان ، در تاريخ قم .\r\n3 - بدر فروزان ، در تاريخ آستان قدس رضوى .\r\n4 - تاريخ رى .\r\n\r\n","description":"","footnote":"","page_name":" 867 ","page_number":187},
  {"content":"\r\n\r\n5 - تاريخ سامرا .\r\n6 - تاريخ كاظمين و بغداد ، 2 جلد .\r\n7 - تاريخ كربلا ، 2 جلد .\r\n8 - تاريخ نجف .\r\n9 - ترك دنيا .\r\n10 - ثمرهء هستى .\r\n11 - جدى فروزان در آئين تشيّع .\r\n12 - حشرات محشر .\r\n13 - حل المشكلات در تفسير آيات مشكله قرآنى .\r\n14 - خلاصة المقال فى أحوال الأئمة عليهم السّلام و الآل ، 2 جلد .\r\n15 - خلد برين .\r\n16 - درهء فروزان .\r\n17 - دوزخ‌نامه .\r\n18 - ذخيره .\r\n19 - راهنمايان توحيد در حالات پيامبران عليهم السّلام .\r\n20 - راهنماى ايران ( تاريخ شهرها ) .\r\n21 - رجال فيض .\r\n22 - رهبانان اروپا با مبلغ اسلام .\r\n23 - زيور زنان .\r\n24 - سلسلة الذهب در انساب .\r\n25 - شقايق .\r\n26 - صراط مستقيم .\r\n27 - ضجهء بينوايان .\r\n28 - طليعه سعادت .\r\n\r\n","description":"","footnote":"","page_name":" 868 ","page_number":188},
  {"content":"\r\n\r\n29 - ظلمتكدهء خرافات .\r\n30 - عفريت جهل .\r\n31 - غزاله .\r\n32 - فيض‌نامه .\r\n33 - قلعهء فولادين .\r\n34 - قم و روحانيت .\r\n35 - كشتى طوفانى .\r\n36 - گنجينهء آثار تاريخى قم ، 2 جلد .\r\n37 - لآلى پراكنده در مسائل متفرقه .\r\n38 - مدينهء فاضله .\r\n39 - نداى حقيقت در حقايق دين اسلام .\r\n40 - وجوه المله .\r\n41 - يوسف كنعانى .\r\nسرانجام در روز پنجشنبه 29 / صفر / 1395 ق برابر با 22 / اسفند / 1353 ش به سن 67 سالگى در قم درگذشت ، پيكرش در قبرستان شيخان مدفون گرديد .\r\n\r\nفرزندانش :\r\n1 - حسن 2 - محمّد و سه دختر .\r\n\r\n- منابع\r\n1 - تاريخ علماء و شعراى گيلان 16 .\r\n2 - رجال قم 125 .\r\n3 - فهرست كتابهاى چاپى فارسى 1 / 524 و 706 و 1122 .\r\n4 - گنجينهء دانشوران 136 .\r\n5 - مستدرك اعيان الشيعة 3 / 107 .\r\n6 - مؤلفين كتب چاپى 3 / 669 .\r\n\r\n","description":"","footnote":"","page_name":" 869 ","page_number":189},
  {"content":"\r\n\r\n\r\nعباس كتابدار قمى « خادم » ( - 1412 ق )\r\nاز شاعران معاصر قمى كه به « خادم » تخلص مىنمود .\r\nنمونهء اشعارش در كتاب « تاريخ تكايا و عزادارى قم » آمده است .\r\nاو در سال 1323 ش همراه با حاج محمّد كتابدار « هيئت گذر صادق » از هيئت‌هاى معروف حسينى در قم ، را بنيان نهاد .\r\nخادم ، در اواسط / خرداد / 1371 ش درگذشت . پيكرش در قبرستان باغ بهشت به خاك سپرده شد .\r\n\r\n- منبع\r\n1 - تاريخ تكايا و عزادارى قم 185 .\r\n\r\nشيخ عباس مستقيم قمى ( ح 1333 - 1404 ق )\r\nحاج شيخ عباس فرزند ميرزا حبيب اللّه تاجر قمى ، ملقب به « مستقيم » از فضلا و انديشمندان معاصر بود ، كه افتخار دامادى آيت‌اللّه ميرزا محمّد فيض قمى را داشت .\r\nوى در حدود سال 1333 ق در قم ديده به جهان گشود .\r\nنامبرده پس از طى مقدمات ، سطوح را نزد آيت‌اللّه سيد شهاب الدّين مرعشى به پايان رسانيد - آنگاه دروس خارج را از محضر آيات : حاج شيخ عبد الكريم حائرى يزدى ، شيخ محمّد على حائرى قمى ، شيخ محمّد فيض قمى و سيد محمّد حجت كوه‌كمرى استفاده نمود و پس از ورود آيت‌اللّه سيد حسين طباطبائى بروجردى از شركاى بحث ايشان شد .\r\nمستقيم علاوه بر تحصيل به تدريس مقدمات و متون كتب درسى و اقامهء نماز\r\n\r\n","description":"","footnote":"","page_name":" 870 ","page_number":190},
  {"content":"\r\n\r\nجماعت در مسجد امام حسن عسكرى عليه السّلام و ارشاد اشتغال داشت .\r\nوى داراى آثار قلمى در فقه و اصول مىباشد كه تاكنون به چاپ نرسيده است .\r\nايشان در روز يكشنبه 14 / جمادى الثانى / 1404 ق مطابق با 28 / اسفند / 1362 ش در حدود سن 71 سالگى در قم درگذشت و پيكرش در صحن حضرت معصومه عليها السّلام - صحن كهنه - به خاك سپرده شد .\r\n\r\nفرزندانش :\r\n1 - دكتر مرتضى 2 - آقا محمّد تقى 3 - آقا محمّد سعيد و يك دختر مىباشد .\r\n\r\n- منابع\r\n1 - آثار الحجة 2 / 55 .\r\n2 - آينهء دانشوران 400 .\r\n3 - رجال قم 127 .\r\n4 - گنجينهء دانشمندان 2 / 261 .\r\n\r\nسيّد عباس ملكى طسوجى ( 1319 - 1402 ق )\r\nحاج سيد عباس فرزند سيد حسين موسوى ملكى طسوجى ، از علماى معروف آذربايجان بود .\r\nوى در سال 1319 ق مطابق با 1280 ش در بخش « طسوج » چند كيلومترى\r\n\r\n","description":"","footnote":"","page_name":" 871 ","page_number":191},
  {"content":"\r\n\r\nشبستر واقع در آذربايجان شرقى ، متولد گرديد .\r\nملكى پس از طى دوران كودكى و آموختن برخى از مقدمات به خوى رفت و در مدرسهء علميه نمازى و تحت نظارت دائى خود علامه سيد هاشم خوئى « مرقاتى » به تحصيل خود ادامه داد ، سپس به مشهد مقدس رهسپار شد و چند سالى به تحصيل پرداخت .\r\nسيد جليل ملكى طسوجى\r\nايشان جهت انجام تحصيلات عالى خود سرانجام رهسپار نجف اشرف شد و از محضر آيات : شيخ ضياء الدّين عراقى ، سيد ابو الحسن اصفهانى و شيخ محمّد كاظم شيرازى بهره‌مند گرديد . سپس به حوزهء قم پيوست و از محضر آيات : حاج شيخ عبد الكريم حائرى يزدى و سيد محمّد حجت كوه‌كمرى نيز استفاده نمود .\r\nايشان در حدود سال 1373 ق به تبريز عزيمت كرد به تدريس متون كتب درسى و اقامهء جماعت اشتغال ورزيد و پس از چندى به خوى رفت و اقامهء جماعت و ارشاد مردم را عهده‌دار شد .\r\nملكى در اواخر عمر خود به قم رفت و تا پايان عمر آنجا زيست و در سال 1402 مطابق با سال 1361 ش در سن 83 سالگى درگذشت . پيكرش در قبرستان باغ رضوان كه مجاور قبرستان وادى السلام است ، مدفون گرديد .\r\nفرزندش حجة الاسلام سيد حسن ملكى ( متولد سال 1364 ق ) ساكن قم مىباشد .\r\n\r\n- منابع\r\n1 - اظهارات فرزند معظم‌له .\r\n\r\n","description":"","footnote":"","page_name":" 872 ","page_number":192},
  {"content":"\r\n\r\n2 - سراج المعانى در احوالات سيد ابو الحسن اصفهانى 198 .\r\n3 - گنجينهء دانشمندان 9 / 354 .\r\n\r\nسيّد عباس مهرى ( 1333 - 1408 ق )\r\nوى در استان فارس - ايران - در سال 1333 ق تولد يافت . در سنين جوانى به نجف اشرف رفت و مقدمات را فراگرفت . سطح عالى را از محضر آيات : سيّد محمّد باقر محلاتى ، سيّد محمود شاهرودى و سيّد محمّد تقى بحر العلوم استفاده نمود . سپس به كويت مهاجرت كرد و به وعظ و ارشاد و هدايت عامه پرداخت . در آنجا از موقعيت بسيار خوبى برخوردار بود . در اوايل انقلاب در ايران ، ايشان را از كويت به ايران بيرون راندند و در شهر مذهبى قم سكونت اختيار فرمود .\r\nاو زمانى كه نامهء حضرت امام مد ظله در زمينه حوادث آن روز به دستش رسيد برنامه‌هاى مبارزاتى و انقلابى خود را به صورت آشكار شروع نمود و حكام خودفروختهء كويت كه تحمل افشاگريهاى او را نداشتند رذيلانه بفكر ايجاد مانع بر سر راه او افتادند و به صورتى وحشت‌زده او را تهديد به مرگ كردند .\r\nو زمانى كه ابراهيم جبهان وهابى عقائد انحرافى را در ميان مردم مسلمان كويت ترويج مىنمود و از طرفى حكام فاسد كويت برنامه‌هاى انحرافات اخلاقى و . . . از طريق مدارس براى فرزندان آنان هديه آورده بودند ايشان به فكر تأسيس مركزى براى پرورش فكرى جوانان برآمد كه يكى از نتايجش تأسيس مدرسه دخترانه جعفرى بود . . .\r\nعلامه مهرى از ابتداى نهضت مردم مسلمان ايران پابه‌پاى آنان بجلو مىرفت و در اين زمينه سهم مهمى داشت به‌طورىكه بيت او پناهگاه مبارزين و طرفداران نهضت بود و مدتهاى قبل از پيروزى به اوج خود رسيد به حدى كه اعلاميه‌ها نوارها و فيلمها از طريق بيت علامه مهرى به ايران منتقل مىشد .\r\nو در آن زمان كه حزب بعث وجود حضرت امام مدظله را تحمل نكرد و\r\n\r\n","description":"","footnote":"","page_name":" 873 ","page_number":193},
  {"content":"\r\n\r\nمعظم‌له از نجف اشرف به مرز كويت آمد او سعى و كوشش و تلاش زيادى نمود تا اين افتخار را نصيب مردم مسلمان كويت نمايد لكن حكام دست‌نشانده كويت مردم را از اين نعمت محروم نموده و از ورود حضرتش به كويت جلوگيرى كردند .\r\nبمحض پيروزى انقلاب و علىرغم مخالفت شديد حكام جبار كويت راهپيمايى عظيمى از منزلشان تا سفارت جمهورى اسلامى ايران ترتيب داد و به دستور ايشان مردم وارد سفارت شدند و پرچم ستم‌شاهى را به زير كشيدند و بجاى آن پرچم « اللّه اكبر » با تصوير مبارك حضرت امام نصب كردند طولى نكشيد كه حوادث و ماجراهاى مسجد ايشن ( معروف به مسجد شعبان ) شروع شد و در آنجا مسائل و مشكلات ملت مظلوم كويت بررسى مىشد و در مجالس عموم تشريح مىگرديد . سرعت حركت نهضت و پافشارى ايشان در احقاق حق مردم و بعلاوه منصوب شدن ايشان به امامت جمعهء كويت از طرف حضرت امام مدظله ( كه از طريق راديو جمهورى اسلامى ايران پخش شد ) حكام گيج كويت را به وحشت انداخت و در نتيجه ايشان و تمام افراد خانواده و عائله‌اش را به جمهورى اسلامى ايران تبعيد نمودند .\r\nولى او با اين ترفندها از پاى ننشست و هيچ‌گونه ترديدى به خود راه نداد و مسئله نهضت را هدايت و رهبرى مىكرد و فرزندان حزب الله با الهام از رهنمودهاى ايشان مبارزاتى نظير حادثه منطقه « مشرف » ادامه داده و مىدهند تا اينكه آن بزرگوار در شب 26 جمادى الثانى 1408 ه . ق به لقاء پروردگار شتافت .\r\nزاهدانه مىزيست و علاوه بر فرائض نماز شب و نوافل روز او به‌هيچ‌وجه ترك نمىشد . در معاشرت با مردم و حتى خردسالان بسيار متواضع بود در ميان سخن حق ، بسيار شجاع و اين شجاعت را از رهبرش آموخته بود و عاشق رهبر بود و مسئله رهبرى و مرجعيت او هميشه مورد نظرش بود و در مصائب و سختيهاى فى سبيل اللّه صابر و شكيبا در خدمت به مردم محروم جامعه و رفع حوائج آنان بسيار كوشا بود .\r\nسلام عليه يوم ولد و يوم لاقى ربه و يوم يبعث حيا\r\n\r\n","description":"","footnote":"","page_name":" 874 ","page_number":194},
  {"content":"\r\n\r\nمهرى ، در روز دوشنبه 26 / جمادى الثانى / 1408 ق در پى بيمارى در سن 75 سالگى در تهران زندگى را وداع گفت . پيكرش روز سه‌شنبه در قم تشييع و در مسجد بالاسر ، حرم حضرت معصومه عليها السّلام به خاك سپرده شد .\r\n\r\n- منبع\r\n1 - اطلاعات متفرقه .\r\n\r\nسيّد عباس ميرزاده اهرى ( ح 1358 - 1400 ق )\r\nسيّد عباس ميرزاده فرزند سيّد محمّد اهرى ، از فضلا و نويسندگان معروف حوزهء علميهء قم بود . وى اصالتا اهل « ميركند » اهر است . در حدود سال 1358 ق در اهر - واقع در استان آذربايجان شرقى - تولد يافت .\r\nبخشى از مقدمات را نزد شيخ يد اللّه دهقان در اهر آموخت . سپس در سال 1338 ش به تبريز رفت و در حوزهء آن ديار نزد آقايان : سيّد حبيب موسوى ( ساكن بستان‌آباد ) ، ميرزا محمّد آصفى ، ميرزا رسول شاهدى و سيّد رضا مرندى به تكميل مقدمات و ادبيات پرداخت .\r\nدر سال 1342 ش به قم مهاجرت نمود و سطح را نزد شيخ ناصر مكارم شيرازى ، شيخ جعفر سبحانى تبريزى و شيخ على دوانى به انجام رساند . دروس خارج را فقط از محضر آيت‌اللّه سيّد كاظم شريعتمدارى بهره‌مند گرديد .\r\n\r\n","description":"","footnote":"","page_name":" 875 ","page_number":195},
  {"content":"\r\n\r\nوى روى به راهنمايى نسل جوان آورد و از راه قلم و زبان به بيان حقايق و آشنايى جوانان با مذهب همت گماشت . از جمله كارهاى فرهنگى ايشان مىتوان به : عضويت در هيئت تحريريهء مجلهء « نسل نو » ، عضويت در هيئت تحريريهء مجلهء « پيام شادى » و از اعضاى مؤسس مجلهء « غذاى فكرى براى نسل جوان » بود ، اشاره كرد . مقالات زيادى در مجلات مذكور .\r\n\r\nاز آثار او :\r\n1 - نهج البلاغة چيست ؟ ، ترجمهء كتاب ما هو نهج البلاغة ( اثر علامه سيّد هبة الدّين شهرستانى ) ، 1346 ش ، قم ، جيبى ، 143 ص .\r\n2 - تجليگاه ولايت ، همكارى در تأليف .\r\nميرزاده در اوايل سال 1359 ش در چهارراه حسن‌آباد « شهريار » در اثر تصادف بدرود حيات گفت . پيكرش به قم حمل و در قبرستان بقيع مدفون شد .\r\nاو از چند همسرى كه انتخاب كرده بود ، داراى اولاد زير گرديد : 1 - سيّد كاظم 2 - سيّد رضا 3 - سيّد مرتضى و پنج دختر .\r\n\r\n- منبع\r\n1 - اظهارات چند تن از دوستان اهرى آن مرحوم .\r\n\r\nعباس ميرزا ملك‌آرا قاجار ( 1255 - 1314 ق )\r\nعباس ميرزا ملقب به « ملك‌آرا » فرزند دوّم محمّد شاه و نوهء عباس ميرزا « نايب‌السلطنه » قاجار ، از رجال سياسى معروف ايران بود .\r\nوى در رجب / 1255 ق در تهران متولد شد .\r\nعباس ميرزا از دوران كودكى مورد توجه پدر خود بود ، و احتمال آن مىرفت كه جانشين او گردد ، به همين خاطر ناصر الدّين شاه كه كينهء برادر كوچك خود را در دل\r\n\r\n","description":"","footnote":"","page_name":" 876 ","page_number":196},
  {"content":"\r\n\r\nداشت تا اينكه مبادا به پادشاهى برسد ، در ذىالحجه / 1268 ق با مقررى ساليانه سه‌هزار تومان به عراق تبعيد كرد و در بغداد مستقر شد . او پس از بيست و هفت سال اقامت در بغداد و مدت كمى هم در اسلامبول در محرم / 1295 به تهران بازگشت و پس از ورود به آن شهر ، ناصر الدّين شاه او را به « ملك‌آرا » ملقب نمود .\r\nچندى بعد به حكومت زنجان منصوب شد . در سال 1296 ق به تهران بازگشت . و در سال 1298 ق به حكومت قزوين رسيد . در سال 1303 ق به وزارت تجارت منصوب شد . مدتى هم رياست افتخارى شوراى عالى دولتى بود .\r\n\r\nاز آثار او\r\n1 - كتابى در شرح حال خود ( و اوضاع آن دوره ) .\r\nملك‌آرا در 14 / ذىالقعده / 1314 ق در سن 59 سالگى در اثر سكتهء قلبى حيات را بدرود گفت . پيكرش به قم حمل و در جوار مزار پدر خود در صحن حضرت معصومه عليها السّلام به خاك سپرده شد . محمّد ميرزا كه از طرف مظفر الدّين شاه به « ملك‌آرا » ملقب گرديده فرزند اوست .\r\n\r\n- منابع\r\n1 - شرح حال رجال ايران 2 / 222 .\r\n2 - مكارم الآثار 5 / 1494 .\r\n\r\nسيّد عبد الباقى رشتى « شريف العلماء » ( - 1311 ق )\r\nمير سيد عبد الباقى ملقب به « شريف العلماء » و معروف به « حجة الاسلام » فرزند سيد عليرضا موسوى رشتى ، از دانشمندان و فقهاى برجسته عصر خود در رشت بود .\r\nنسب ايشان به سيد شرفشاه گيلانى - از عرفاى قرن هشتم هجرى - منتهى\r\n\r\n","description":"","footnote":"","page_name":" 877 ","page_number":197},
  {"content":"\r\n\r\nمىشود و سرانجام به امام موسى كاظم عليه السّلام مىپيوندد .\r\n\r\nتحصيلات عالى در نجف اشرف\r\nنامبرده تحصيلات عالى خود را در نجف اشرف ، نزد آيات : شيخ حسن كاشف الغطا و شيخ محمّد حسن نجفى ( صاحب جواهر ) به انجام رسانيد و از اساتيد مذكور و آية اللّه شيخ مهدى كاشف الغطا به دريافت اجازات علمى و روايى نايل آمد .\r\nوى هنگام اقامت در نجف اشرف به افتخار دامادى علامه سيد على طباطبائى بحر العلوم ( صاحب برهان قاطع ) نايل شد ، آن‌گاه به وطن خود يعنى « رشت » مراجعت كرد و رياست امور دينى و مذهبى مردم را عهده‌دار شد .\r\n\r\nاز آثار او\r\n1 - المواهب الغروية فى شرح شرائع الاسلام ، در چند جلد .\r\n2 - انوار الشيعة فى الاخلاق .\r\n\r\nدرگذشت و اعقاب\r\nايشان به سال 1311 ق در شهر رشت ( يا قم ) درگذشت ، و در شهر مذهبى قم در مقبره شماره شش صحن عتيق حضرت معصومه عليها السّلام به خاك سپرده شد .\r\n\r\nفرزندانش :\r\n1 - علامه سيد محمّد على بحر العلوم 2 - علامه سيد حسين ( آقا مير ) بحر العلوم كه از جمله شاگردان و مقررين درس آية اللّه ميرزا حبيب اللّه رشتى بود . وى به سال 1327 ق در فتنه مشروطه همراه با فرزند خود سيد جواد ، شهيد گرديد .\r\nفرزند ديگر آقا مير ، سيد حسن بحر العلوم ( ح 1314 - 1397 ق ) متولد و متوفاى در رشت ، و مدفون در صحن كهنه در مشهد رضوى مىباشد .\r\n\r\n","description":"","footnote":"","page_name":" 878 ","page_number":198},
  {"content":"\r\n\r\nسيد حسن در نجف اشرف از جمله شاگردان آيات : سيد محمّد كاظم طباطبائى يزدى ، ميرزا محمّد حسين نائينى ، شيخ ضياء الدّين عراقى و شيخ محمّد حسين غروى اصفهانى بود .\r\n\r\n- منابع\r\n1 - المآثر و الآثار .\r\n2 - أعيان الشيعة 7 / 433 .\r\n3 - تراجم الرجال 1 / 266 .\r\n4 - شهداء الفضيلة 2 / 363 .\r\n5 - نقباء البشر 3 / 1020 .\r\n\r\nميرزا عبد الجواد كلباسى اصفهانى ( 1319 - 1387 ق )\r\nحاج شيخ ميرزا عبد الجواد فرزند علامه ميرزا محمّد هاشم و نوهء ميرزا عبد الجواد كلباسى اصفهانى ، و نوهء دخترى آيت‌اللّه شيخ محمّد على ثقةالاسلام « مسجد شاهى » و يكى از فضلاى و پارسايان بود .\r\nوى در رمضان / 1319 ق در اصفهان متولد گرديد .\r\nپدرش ميرزا هاشم ( متوفاى 15 / ذىحجه / 1358 ق در اصفهان و مدفون در تخت فولاد ) از علماى متقى و صالح بود و در اصفهان جزو شاگردان آيت‌اللّه سيد محمّد باقر درچه‌اى به شمار مىرفت و در مسجد حكيم در هر سه وقت ، نماز جماعت بر پا مىكرد . شرح حالش در مكارم الآثار 5 / 1479 و تذكرة القبور يا دانشمندان اصفهان 407 آمده است .\r\nميرزا عبد الجواد ، تحصيلات مقدماتى و عالى خود را در حوزهء اصفهان و نزد اساتيد آن سامان به پايان رسانيد و به جاى پدر خود در مسجد حكيم به اقامهء نماز جماعت و ارشاد و هدايت مردم اشتغال داشت .\r\n\r\n","description":"","footnote":"","page_name":" 879 ","page_number":199},
  {"content":"\r\n\r\nوى مردى فاضل ، خليق ، متواضع ، مهربان و مورد احترام ساير طبقات و در زمينهء كمك به ضعفا و مستمندان و رفع حوايج نيازمندان كوشا بود .\r\nايشان سالهاى متمادى مرتبا به عتبات عاليات مىرفت و هر دفعه پنج يا شش ماه در آنجا توقف مىكرد و به تهذيب نفس و تحصيل كمالات مىپرداخت .\r\nمرحوم شيخ محمّد كلباسى در كتاب خود « خاندان كلباسى » دربارهء ايشان چنين مىنويسد : « ميرزا عبد الجواد حامى فقرا و ضعفا بود و غالب عمر خود را در زيارات ائمهء اطهار و معصومين عليهم السّلام صرف مىنمود » .\r\nهميشه موفق به سحرخيزى و تهجد و محبوب القلوب بين الناس بود .\r\nمخصوصا اهل اصفهان علاقمند به ايشان بودند و در نزد ملّت و دولت وجاهت تام داشت .\r\n\r\nاز آثار او\r\n1 - منهاج السالكين در آداب حج و زيارت مدينهء منوره .\r\nكلباسى در روز شنبه 19 / جمادى اوّل / 1387 ق مطابق با 4 / شهريور / 1346 در سن 68 سالگى در بين راه تهران - اصفهان ( در نزديكى دليجان ) دچار حادثه ناگوار تصادف شد و جان سپرد . پيكرش در روز يكشنبه در اصفهان تشييع و به قم انتقال داده شد و در يكى از حجرات صحن بزرگ حضرت معصومه عليها السّلام - به طرف قبله - به خاك سپرده شد .\r\nاز او اولاد ذكورى باقى نماند و هنگام مرگ فقط داراى دو دختر بود .\r\n\r\n- منابع\r\n1 - تاريخ رجال خاندان كلباسى ( خطى - محمّد على معلم حبيب‌آبادى ) .\r\n2 - تاريخ علمى و اجتماعى اصفهان 3 / 229 .\r\n3 - تذكرة القبور يا دانشمندان اصفهان 295 .\r\n4 - خاندان كلباسى ( خطى - شيخ محمّد كلباسى ) .\r\n\r\n","description":"","footnote":"","page_name":" 880 ","page_number":200},
  {"content":"\r\n\r\n\r\nسيّد عبد الحجة ايروانى « تبريزى » ( 1311 - 1395 ق )\r\nسيد عبد الحجة فرزند آيت‌اللّه سيد على و نوهء سيد عبد اللّه ايروانى تبريزى ، از دانشمندان و اساتيد معروف حوزهء علميهء تبريز بود .\r\nوى در سال 1311 ق مطابق با 1272 ش در شهر تبريز ديده به جهان گشود .\r\nپدرش از علماى طراز اوّل و برجستهء ايروان به شمار مىرفت و به علت وارستگى و مقام معنوى ، در زمان حيات مورد احترام خاص و عام بود و پس از رحلت در سال 1324 ق هم آرامگاه وى در ايروان مزار اهل ايمان گرديد . وى داراى كتابخانهء نفيسى بود كه آن را بر طلاب و مشتغلين به تحصيل وقف نمود . از جمله آثار قلمى او ، حاشية على تشويق السالكين است . مختصرى از حالاتش در نقباء البشر 4 / 1471 آمده است .\r\nسيد عبد الحجة پس از طى مقدمات و سطوح ، به نجف اشرف رهسپار شد و از فقهاى نامدار آن سامان از جمله آيت‌اللّه شيخ محمّد حسين غروى اصفهانى استفاده نمود . و پس از نيل به درجهء عالى علمى به زادگاه خود مراجعت نمود .\r\nمدرسهء خواجه على اصغر تبريز زير نظرش اداره مىشد و در تربيت طلاب تلاش زيادى بذل نمود .\r\n\r\n","description":"","footnote":"","page_name":" 881 ","page_number":201},
  {"content":"\r\n\r\nاستاد سيد هادى خسرو شاهى در مجلهء « تاريخ و فرهنگ معاصر » هنگام نگارش شرح حال فرزند سيد عبد الحجة ، وى را چنين معرفى مىكند .\r\n( . . . پدر مرحوم آقا سيد عبد المجيد ، آيت‌اللّه سيد حجت ايروانى از معاريف علماى تبريز به شمار مىرفت . چهره‌اى بسيار نورانى و قيافه‌اى جذّاب داشت .\r\nهميشه لباس تميز مىپوشيد و با وقار خاصى راه مىرفت . به علت مقام علمى و معنوى خود ، مورد احترام همهء علماى آذربايجان و مردم متدين تبريز بود . جلسهء تدريس براى طلاب خود ، داشت و در دو مسجد حاج صفر على و خواجه على اصغر - ظهر و شب - اقامه نماز جماعت مىنمود و ماه مبارك رمضان همه‌روزه در مسجد خود به ارشاد مردم و تفسير قرآن مىپرداخت . . . او در سال 1354 شمسى به رحمت حق پيوست ) .\r\n\r\nاز آثار او\r\n1 - حاشيه بر رسالهء عمليه ( از غروى اصفهانى ) .\r\nنامبرده در يكى از حجزات صحن مطهّر كه اينك جزء حرم حضرت معصومه عليها السّلام قرار گرفته است ، به خاك سپرده شد .\r\n\r\n- منابع\r\n1 - مجلهء تاريخ و فرهنگ معاصر ، شمارهء ( 5 ) ، ص 295 .\r\n2 - مكارم الآثار 5 / 1563 .\r\n3 - نقباء البشر 4 / 1471 .\r\n\r\nسيّد عبد الحجة بلاغى نائينى « حجت » ( 1313 - 1397 ق )\r\nسيّد عبد الحجة فرزند سيّد حسن و نوهء سيّد محمّد باقر فرزند سيّد محمّد تقى فرزند مير صدر الدّين عريضى حسينى نائينى ، معروف و متخلص به « بلاغى » و\r\n\r\n","description":"","footnote":"","page_name":" 882 ","page_number":202},
  {"content":"\r\n\r\n« حجت » و ملقب به « حجت عليشاه » و « حجت بلاغى » از فضلا و نويسندگان نامى معاصر بود .\r\nوى در 24 / شعبان / 1313 ق در شهر نائين - استان اصفهان - تولد يافت .\r\nايشان تحصيلات خود را در حوزه‌هاى نائين و اصفهان به پايان رساند و در اصفهان از محضر آيت‌اللّه شيخ نور اللّه اصفهانى « مسجد شاهى » استفاده كرده بود . سپس به عرفان و امور معنوى روى آورد . ابتدا به سيّد حسين شمس العرفاء ارادت حاصل نمود ، سپس به شيخ عبد الحسين ذو الرئاستين نزديك شد و از او اجازهء ارشاد گرفت و پس از فوت ذو الرئاستين ادعاى قطبيت سلسلهء نعمت اللهى نمود .\r\nايشان بسيار فعاليت و سفر زياد مىنمود ، حب پژوهش و اطلاع داشت .\r\nكتابهايى را كه نوشته نكات فراوان و مطالب جديد بسيارى دارد .\r\nدر سال 1309 ش ( 1349 ق ) روزنامهء « جامع » را در اصفهان تأسيس و منتشر ساخت .\r\nاستاد حجت بلاغى ، علاوه بر آشنايى با علوم دينى از قبيل : فقه و اصول ، در رشته‌هاى : تفسير قرآن ، ادبيات فارسى و عربى ، تاريخ به صورت عام و تاريخ استان اصفهان به صورت خاص ، دعا ، عرفان و انساب آشنايى كامل و مهارت ويژه‌اى داشت و در اين زمينه‌ها آثار قلمى دارد .\r\n\r\nاز آثار او :\r\n1 - الأسرار الالهية فى الأذكار و الأوراد و الأدعية السرية .\r\n\r\n","description":"","footnote":"","page_name":" 883 ","page_number":203},
  {"content":"\r\n\r\n2 - انساب خاندانهاى مردم نائين .\r\n3 - تاريخ تهران ، دو جلد .\r\n4 - تاريخ مختصر پيامبران اولو العزم ، دو جلد .\r\n5 - تاريخ مقابر اصفهان .\r\n6 - تاريخ نائين « مدينة العرفاء » ، دو جلد .\r\n7 - تاريخ نجف و حيره ، دو جلد .\r\n8 - تاريخ و جغرافياى كاشمر .\r\n9 - ترجمهء صحيفهء سجاديه .\r\n10 - تفسير قرآن ، به فارسى تا سورهء بقره ، در چند جلد .\r\n11 - ديوان اشعار .\r\n12 - رسالهء شعريه در جبر و تفويض .\r\n13 - زندگانى على بن سهل اصفهانى .\r\n14 - شطرنج العرفاء ، در پنج جلد .\r\n15 - فرهنگ تاريخ نائين .\r\n16 - فرهنگ سمات در شرح دعاى سمات .\r\n17 - كشكول بلاغى .\r\n18 - گلزار بلاغى .\r\n19 - گل نرگس ( دربارهء حضرت نرجس خاتون ، مادر امام زمان « عج » ) .\r\n20 - مسير حضرت امام رضا عليه السّلام .\r\n21 - مقالات الحنفاء فى مقامات شمس العرفاء .\r\n22 - مقامات العرفاء يا زندگانى شمس العرفاء .\r\n23 - مقلاد الرشاد فى المؤنثات السماعية و الأضداد .\r\n24 - نقد الروضات .\r\nمحقق گرانقدر حجت بلاغى ، در روز دوشنبه 4 / صفر 1397 ق برابر با 4 /\r\n\r\n","description":"","footnote":"","page_name":" 884 ","page_number":204},
  {"content":"\r\n\r\nبهمن / 1355 ش در سن 84 سالگى بدرود حيات گفت . پيكرش در قبرستان باغ بهشت قم مدفون شد . از او تنها يك فرزند ذكور به نام سيّد على و ده دختر ، به‌جاى ماند .\r\nسيد صدر الدّين بلاغى\r\nاستاد و سخنور بلندپايه مرحوم سيّد صدر الدّين بلاغى ( 1329 - 1418 ق ) و پژوهشگر معروف ، برادر سيّد عبد الحجة بلاغى بود .\r\n\r\n- منابع\r\n1 - انساب خاندانهاى مردم نائين 138 .\r\n2 - تاريخ جرايد و مجلات ايران 2 / 162 .\r\n3 - تاريخ علمى و اجتماعى اصفهان 2 / 20 .\r\n4 - تاريخ نائين 1 / 60 .\r\n5 - تذكرهء سخنوران نائين 43 .\r\n6 - تذكرهء شعراى اصفهان 92 .\r\n7 - رجال اصفهان يا تذكرة القبور ، در مقدمهء كتاب ، ص يا .\r\n8 - فهرست كتابخانهء آستان قدس رضوى 6 / 342 ( تولدش را در سال 1322 ق نوشته كه اشتباه است ) .\r\n9 - مؤلفين كتب چاپى 3 / 715 .\r\n\r\nعبد الحسين آيتى تفتى ( 1287 - 1373 ق )\r\nعبد الحسين آيتى فرزند علامه شيخ محمّد ، مشهور به « حاج آخوند » از روحانيون مشهور يزد و نوهء شيخ محمّد معروف به « آقا بزرگ » تفتى يزدى .\r\nآيتى در 8 / ذىالحجه / 1287 ق در « تفت » يزد به دنيا آمد .\r\n\r\n","description":"","footnote":"","page_name":" 885 ","page_number":205},
  {"content":"\r\n\r\nوى تحصيلات مقدماتى را در مكتب‌خانه به پايان برد و در سن 15 سالگى به يزد رفت و در مدرسهء خان بزرگ اقامت نمود و دورهء صرف و نحو و منطق و معانى و بيان را نزد ميربهاء الدّين جندقى ، ملا عبد الكريم مسگر و ملا على اكبر ندوشنى تكميل نمود . در سال 1313 ق به تقاضاى اهالى يزد بر مسند پدر نشست ، و امامت دو مسجد و حل و عقد امور شرعى مردم را عهده‌دار شد .\r\n\r\nگرايش به آئين بهائيت\r\nدر سى و چهارسالگى به مسلك بهائيت گرويد و اين عقيده را بيست سال حفظ كرد ، و پس از آن دوباره به آئين اسلام بازگشت . آيتى خود در شرح واقعهء قبول بهائيت ، در خاطراتش مىنويسد : « در آن موقع بهائيان دام برايم گستردند و به وسائل عديدهء كتب خودشان را تحت مطالعه‌ام قرار دادند . بعضى از مشايخ و مقتدايان محلّى مطلع شده پيش از آنكه به طرفى از رد و قبول بگرايم متهم ساختندم ، چندانكه نه تنها رياست و محراب و منبرم در خطر افتاد ، بلكه جانم نيز در معرض خطر بود ، و كارم به مهاجرت كشيد ، به همان نسبت كه مشايخ محلّى و مريدانشان مرا از حوزهء اسلامى دور كردند ، به همان نسبت وجوه بابيه و بهائيه بغل گشوده مرا در آغوش كشيدند .\r\nاين جذر و مدّ مذهبى مرا در مدت بيست سال به اطراف جهان كشيده در سلك مبلغين و مبشرين و داخل در بساط حل و عقد امور بهائيت درآورده ، امواج\r\n\r\n","description":"","footnote":"","page_name":" 886 ","page_number":206},
  {"content":"\r\n\r\nحوادث ، گاهى به ساحل قبولم مىكشيد و دم ديگر در وادى رد و نكولم مىافكند ، تا در سفر دوّم كه سه ماه مقيم كوى رئيس ايشان ( عبد البهاء عباس ) گشتم ، در « حيفا » ، كاملا بر بطلان دعوى او و پدرش از جنبهء مذهبى آگاه گشته ، تنها از جنبهء وطن‌خواهى و نغمات صلح‌جوئى و فلسفهء نفوذ ايشان در عالم غرب غرق حيرت و منتظر كشف حقيقت بودم ، تا پس از مرگ عبد البهاء در زمامدارى سبط كبيرش ( شوقى افندى ) موفق به سفر اروپا شدم ، و از آن حيث نيز آسوده‌خاطر گشته ، يقين كردم كه اين دروغ هم عطف بر دروغهاى مذهبى شده نفوذى در جهان غرب نداشته‌اند ، و اگر گاهى عدهء قليلى توجهى نموده‌اند در اثر خيانت حضرات و نتيجهء سياست بيگانگان است نه چيز ديگر ، و چون عبد البهاء را خائن ايران هم از حيث مذهب و هم از حيث استقلال و سياست شناختم دل از مهرشان بپرداختم ، و خود را در زحمت و خطر ديگرى انداخته چند هزار نفر بهائى متعصب را دشمن خود گردانيدم . . . » .\r\nآيتى هنگامى كه بهائى بود كتاب « الكواكب الدرية فى المآثر البهائية » را در دو جلد نگاشته كه شرح پيدايش بهائيت است . خود دربارهء اين كتاب مىگويد :\r\n« دو جلد كواكب الدرية كه انشاء بنده است ، و مواد تاريخى آن را با هزاران اختلاف و تصرف و تقلب ، رؤساى بهائيه داده‌اند ، لهذا خودم آن را معتبر نمىدانم و قطعا استفادهء تاريخى از آن نمىتوان كرد ، چه مسائل مسلمه‌اى كه حتى مانند ( ادوارد براون ) در كتب خود نوشته و من هم كامل‌ترش را نوشته بودم ، از كتابم در موقع طبع آن در مصر حذف كرده‌اند ، زيرا به ضررشان تمام مىشده و تعبيرات جعليه را جانشين آن قرار داده‌اند » .\r\nآيتى پس از مرگ « عبد البهاء » پيشواى بهائيان در سال 1340 ق به همراه جمعى ديگر از بهائيان ، دوباره مسلمان شد و از آئين بهائيت روى گرداند . او پس از اسلام آوردن كتاب « كشف الحيل » را در سه جلد در رد بهائيت نگاشت . خود دربارهء اين كتاب مىگويد :\r\n\r\n","description":"","footnote":"","page_name":" 887 ","page_number":207},
  {"content":"\r\n\r\n« دو جلد كتاب كشف الحيل طبع تهران در رد بهائيت كه اگرچه با قلم زهرآگين و تند و تلخ نگاشته شده ، ولى يك‌كلمه بىحقيقت و متزلزل و شبهه‌ناك در آن گنجانيده نشده ، بلكه افتضاحات فزون از شمارى دارند كه عفت قلمى و مقتضيات محيط مانع از ذكر آن بوده است » .\r\nآيتى پس از سال 1340 ق به خدمت وزارت فرهنگ درآمد و حدود ده سال به تدريس علوم ادبى در دبيرستانهاى تهران پرداخت ، و در سال 1308 ش مجلهء « نمكدان » را در تهران منتشر كرده بود كه اين امر سالها دوام يافت . پس از مدتى تدريس در تهران به يزد انتقال يافت و در دبيرستانهاى يزد به تدريس و تعليم همت گماشت .\r\nايشان شاعرى خوش‌سخن بود و در جوانى بنا بر توصيهء پدرش تخلص « ضيائى » داشت و پس از گرويدن وى به كيش بهائيت ، بنا بر توصيهء « عباس افندى » تخلص « آواره » را انتخاب كرد . آيتى در اين‌باره مىگويد : « امّا تخلص آواره را عبد البهاء عباس بر من روا داشت ، و فلسفه‌اش اين بود كه كلمهء « ضياء » نزد او ناپسند بود ، به سبب اينكه يك برادرش ( ضياء اللّه ) نام داشت و او كاملا با عباس افندى مخالفت كرده ، زير بار خدائيش نرفته بود ، و پس از آنكه بعضى از اشعار مرا ديد به من نوشت كه : تخلص شما من بعد آواره باشد . و اين منتهى منّتى بود كه بر من داشت ، چه او و پدرش بدين لقب ملقب بوده هميشه مىنوشتند : « ما آوارگان » ، ولى بايد دانست كه در مدت معاشرت با ايشان كم شعر گفته‌ام . . . » .\r\nعبد الحسين آيتى سرانجام پس از عمرى پرماجرا در صفر / 1373 ق مطابق با مهر / 1332 ش ، ضمن سفرى كه به تهران كرده بود بيمار گشت و رخت به سراى ديگر كشيد ، و جنازهء او در قم ( ظاهرا در قبرستان حاج شيخ ) به خاك سپرده شد .\r\n\r\nاز آثار او\r\n1 - آتشكدهء يزدان ( تاريخ يزد ) .\r\n\r\n","description":"","footnote":"","page_name":" 888 ","page_number":208},
  {"content":"\r\n\r\n2 - اشعهء حيات ( اشعار ) .\r\n3 - تاريخ فلاسفه .\r\n4 - انشاء عالى يا چهار فصل آيتى .\r\n5 - چكامهء شمشير ( اشعار ) .\r\n6 - فرهنگ آيتى در لغت فارسى « سه گلبن » ، در سه جلد .\r\n7 - خردنامه ( اشعار ) .\r\n8 - روش نگارش يا موضوع‌نويسى .\r\n9 - سياحت‌نامهء دكتر ژاك آمريكايى ، در سه جلد ( شامل : سه گمشده ، سه فرارى و سه عروس است ) .\r\n10 - كتاب نبى يا ترجمه و تفسير مختصر قرآن ، به فارسى ، در سه جلد .\r\n11 - گفتار آيتى .\r\n12 - الكواكب الدرية فى المآثر البهائية .\r\n13 - كشف الحيل در ردّ بهائيت ، در سه جلد .\r\n14 - ملكهء عقل و عفريت جهل .\r\n15 - نغمهء دل ( اشعار ) .\r\n16 - هوگوى ايرانى يا نخستين پرواز بشر .\r\n17 - قصيدهء قرآنيه ( اشعار ) .\r\n18 - ديوان غزليات و رباعيات و قطعات .\r\nنمونه‌اى از اشعار آيتى :\r\n بر قبله ابروت گرم روى نياز است * دل را تو مپندار كه در بند نماز است\r\nتو شاهى و خاك در تو كعبهء آمال * درويشم و بر كوى توام روى نياز است\r\nگر دست من از دامن وصلت شده كوتاه * كوتاه سخن رشتهء اميد دراز است\r\nمجرم طلبد حاجت اگر ز آن خم ابروى * زو روى فروپوش كه نامحرم راز است \r\n\r\n","description":"","footnote":"","page_name":" 889 ","page_number":209},
  {"content":"\r\n\r\n صد تير ز مژگان تو بر چشم دلم خورد * روشن بودم باز كه بر روى تو باز است\r\nگه اوج مرا آمد و گه موج مرا برد * در باديهء عشق نشيب است و فراز است\r\nچون شد به وطن « آيتى » از خشم بر او تاخت * آن‌كس كه خود « آواره » و آواره‌نواز است \r\n\r\n- منابع\r\n1 - آينهء دانشوران 610 .\r\n2 - تاريخ جرايد و مجلات ايران 4 / 309 .\r\n3 - تاريخ يزد 277 .\r\n4 - تذكرهء سخنوران يزد 2 / 374 .\r\n5 - زندگينامهء رجال و مشاهير ايران 1 / 2 .\r\n6 - سخنوران نامى معاصر 2 / 40 .\r\n7 - شرح حال رجال ايران .\r\n8 - فرهنگ شاعران زبان پارسى 20 ( تولدش را اشتباه نوشته است ) .\r\n9 - مجلهء وحيد ، شمارهء 242 .\r\n10 - مجلهء يغما ، سال بيستم .\r\n11 - مؤلفين كتب چاپى 3 / 718 .\r\n12 - نقباء البشر 3 / 1074 .\r\n\r\nشيخ عبد الحسين بروجردى « صاحب الدارى » ( 1308 - 1377 ق )\r\nحاج ميرزا عبد الحسين فرزند آخوند ملا على بروجردى ، اصالتا از روستاى « گنجينه » بروجرد است سال 1308 ق در بروجرد متولد و پس از وصول به حد تميز معارف ابتدائى و علوم مقدماتى را در زادگاه خود فراگرفت ، و براى تكميل تحصيلات خويش به اراك رفت و از ذخائر علمى آيات : سيد نور الدّين عراقى و ملا محمّد على خان عراقى استفاده كرد ، تا سال 1332 ق كه مرحوم آيت‌اللّه حاج شيخ\r\n\r\n","description":"","footnote":"","page_name":" 890 ","page_number":210},
  {"content":"\r\n\r\nعبد الكريم حائرى يزدى از كربلا به اراك تشريف برد صاحب الدارى به ايشان پيوست و از خواص اصحاب و مقسم شهريه از طرف معظم‌له شد ، تا در سال 1340 ق كه مرحوم آيت‌اللّه حائرى به قم مهاجرت كرد او نيز به قم رهسپار شد .\r\nآقاى شيخ محمّد رازى در آثار الحجه مىنويسد :\r\n( آقاى حاج ميرزا عبد الحسين بروجردى معروف به « صاحب الدارى » كه مقسم آيت‌اللّه حائرى در اراك بود براى نگارنده گفت كه : پس از توقف آيت‌اللّه حائرى در قم ، اول كسى كه از اراك به ايشان پيوست من بودم با حجة الاسلام حاج ميرزا هدايت اللّه وحيد گلپايگانى .\r\nپس از اينكه دو ماه به امر ايشان شهريهء محصلين اراك را پرداختم و خدمتشان رسيدم ، فرمود : ما ماندنى شديم ، اگر شما هم بخواهيد بمانيد خدا كريم است ، برويد خانوادهء خود را بياوريد .\r\nپس حاج ميرزا هدايت به اراك رفت و اصحاب آيت‌اللّه حائرى را از قضيه مطلع و خانوادهء خود و مرا به قم آورد ، و رفته رفته حوزهء علميهء قم تأسيس شد ) .\r\nصاحب الدارى ، تا آخر عمر مرحوم آيت‌اللّه حائرى متصدى امور مدارس فيضيه و دارالشفا و امور طلاب و سرپرست كتابخانهء فيضيه ، و پس از ورود مرحوم آيت‌اللّه بروجردى نيز به سمت سرپرستى كتابخانهء باقى بود ، ضمنا از ابحاث معظم‌له و نيز دروس سيد محمّد حجت كوه‌كمرى ، سيد صدر الدّين صدر ، و سيد محمّد تقى خوانسارى استفاده مىكرد .\r\n\r\n","description":"","footnote":"","page_name":" 891 ","page_number":211},
  {"content":"\r\n\r\nايشان در رجب / 1377 ق مطابق با بهمن / 1336 ش به سن 69 سالگى در گذشت و پس از اداى نماز توسط آية اللّه بروجردى در مسجد بالاسر حرم حضرت معصومه عليها السّلام مدفون شد .\r\nو از آثار علميهء او : تعليقه‌اى است بر رجال ابى محمّد .\r\n\r\nفرزندانش :\r\n1 - على فرهنگى بازنشسته 2 - على اصغر 3 - مهندس على اكبر و 4 دختر .\r\n\r\n- منابع\r\n1 - آثار الحجة 1 / 17 و 2 / 56 .\r\n2 - آينهء دانشوران 189 .\r\n3 - تاريخ بروجرد 2 / 599 .\r\n4 - رجال قم 128 .\r\n\r\nشيخ عبد الحسين بقّال ( 1355 - 1420 ق )\r\nپژوهشگر توانا استاد شيخ عبد الحسين محمّد على بقّال ، در 65 سالگى در پى بيمارى در لندن زندگى را بدرود گفت .\r\nاستاد حاج شيخ عبد الحسين فرزند حاج محمّد على و نوهء حاج حسين بهبهانى محسنى ، كه به « بقّال » اشتهار يافت ، در 1355 ق مطابق با 1315 ش در شهر نجف اشرف متولد گرديد .\r\nوى پس از گذراندن دورهء دبيرستان ، ادبيات عرب را از محضر دانشمند و اديب بزرگ استاد حاج يحيى جواهرى ( 1317 - 1400 ق ) استفاده نمود . آنگاه جهت ادامهء تحصيلات عالى خود وارد دانشكدهء فقه ( كلية الفقه ) نجف اشرف شد و دروس دينى را از محضر اساتيدى چون : آيت‌اللّه شيخ محمّد تقى ايروانى\r\n\r\n","description":"","footnote":"","page_name":" 892 ","page_number":212},
  {"content":"\r\n\r\n( دام ظله ) ، علامه سيد محمّد تقى طباطبائى حكيم ( دام ظله ) و علامه مرحوم شيخ كاظم شمشاد ، فراگرفت . در سال 1387 ق با درجهء عالى موفق به دريافت ليسانس ادبيات عرب و علوم اسلامى گرديد .\r\nبقّال خدمات فرهنگى خود را در وزارت آموزش و پرورش آغاز كرد و در شهرهاى مختلف عراق ( نجف اشرف بغداد و بصره ) به تربيت و تعليم نوباوگان و دانش‌آموزان پرداخت . او در ضمن كار ، آثار ارزشمندى نيز از خود به يادگار گذاشت .\r\nايشان در سال 1401 ق در اثر فشارهاى دولت عراق به ايران تبعيد شد و ابتدا در تهران سكونت اختيار و با وزارت ارشاد اسلامى همكارى كرد . سپس در اثر عشق وافر و علاقهء بىپايانش به ساحت قدسى اهل بيت عليهم السّلام قم را به عنوان مسكن برگزيد . دروس مكاسب محرمه را از محضر آيت‌اللّه شيخ محمّد غروى ( دام ظله ) استفاده كرد و به تأليف و گردآورى موسوعه‌هاى بزرگى در لغت ، جغرافيا و رجال اهتمام ورزيد . مجموعهء لغت ايشان از سوى انتشارات دانشگاه تهران به چاپ رسيد و مجموعهء جغرافيايىاش در دست چاپ و مجموعهء رجالىاش همچنان مخطوط مانده است . كوشش و تلاش فراوان ، دقت زياد ، احساس مسئوليت شرعى و اخلاقى و معاشرت با دانشمندان و پژوهشگران از جمله ويژگىهاى ايشان بود .\r\n\r\nفهرست آثار تأليفى و پژوهشى استاد بقّال به شرح زير است :\r\n1 - الاسلوب الأمثل فى خدمة المذهب ، 1385 ق ، مطبعة الآداب النجف ، 31 ص .\r\n2 - الامامة حتى ولاية الفقيه ، 1402 ق ، وزارت ارشاد ، 90 ص .\r\n3 - التربية ، 1386 ق ، چاپ نجف اشرف .\r\n4 - الرسالة السعدية فى اصول الدّين و فروعه ، اثر علامهء حلّى ، تحقيق و تعليق ، 1411 ق ، كتابخانهء آيت‌اللّه مرعشى ، 172 ص .\r\n\r\n","description":"","footnote":"","page_name":" 893 ","page_number":213},
  {"content":"\r\n\r\n5 - الرعاية فى علم الدراية ، اثر شهيد ثانى ، تحقيق ، 1408 ق ، كتابخانهء آيت‌اللّه مرعشى ، 406 ص .\r\n6 - الشهيد الصدر ، الفيلسوف الفقيه ، 1401 ق ، وزارت ارشاد ، 79 ص .\r\n7 - الشيخ البهائى عميد الفقهاء و فقيه الادباء .\r\n8 - الفهرسة فى بداياتها و تطوراتها .\r\n9 - المعجم الجغرافى ، در چند جلد ، در دست چاپ است .\r\n10 - المعجم الرجالى ، در چند جلد ، مخطوط مانده است .\r\n11 - المعجم المجمعى ، در هشت جلد ، 1375 ش ، انتشارات دانشگاه تهران ، در چهار هزار صفحه است .\r\n12 - المعجم المفهرس فى مفردات تفعال ، در مجلهء المورد چاپ شده است .\r\n13 - المعجم المفهرس فى مفردات يفعول ، در مجلهء المورد ، سال 1400 ق ، مجلد 9 ، شمارهء 2 ، در 36 ص رحلى چاپ شد .\r\n14 - المعجم المفهرس لما فى اللغة من صيغ فعللة .\r\n15 - المعجم المفهرس لمجامع الحديث الشريف .\r\n16 - ايضاح الاشتباه فى ضبط تراجم الرجال ، اثر علامهء حلى ، تحقيق ، مخطوط .\r\n17 - دور الصادق عليه السّلام فى امامة الاسلام و المسلمين ، 1401 ق ، وزارت ارشاد ، 101 ص .\r\n18 - رسالة ايران الثورة فى عيد ميلاد المسيح عليه السّلام ، اخراج و مراجعة ، 1402 ق ، وزارت ارشاد ، 54 ص .\r\n19 - شرائع الاسلام فى مسائل الحلال و الحرام ، اثر محقق حلّى ، تحقيق و تعليق ، چهار جلد .\r\n20 - شرح البداية فى علم الدراية ، اثر شهيد ثانى ، تحقيق و تعليق ، 1402 ق ، كتابخانهء چهل ستون تهران ، 168 ص .\r\n21 - كيف و نحن صامتون ؟ 1385 ق ، مطبعة الآداب النجف ، 29 ص .\r\n\r\n","description":"","footnote":"","page_name":" 894 ","page_number":214},
  {"content":"\r\n\r\n22 - مبادئ الوصول الى علم الاصول ، اثر علامهء حلّى ، تحقيق ، 1391 ق .\r\nمطبعة الآداب النجف ، 279 ص .\r\n23 - مسألة فى بيع من له نصف الدّار ، اخراج ، 1410 ق ، كتابخانهء چهل ستون تهران ، 64 ص .\r\n24 - معالم الدّين و ملاذ المجتهدين ، اثر ابو منصور حسن فرزند شهيد ثانى ، تحقيق و تعليق ، 1392 ق ، مطبعة الآداب النجف ، 471 ص .\r\n25 - مفردات لغوية .\r\n26 - واقعنا المعاصر ، 1385 ق ، چاپ نجف اشرف .\r\nاستاد بقّال سالهاى پايان عمر خويش را در تنهايى و غربت كامل سپرى كرد و به‌طور شبانه‌روزى در حال نگارش و پژوهش بود .\r\nمتأسفانه بيمارى مزمن او شدت پيدا كرد و معالجات دايم سودى نبخشيد . به همين خاطر به انگلستان رفت ، ولى باز نتيجه نگرفت .\r\nسرانجام قبل از ظهر پنجشنبه 26 / محرم / 1420 ق مطابق با 23 / ارديبهشت / 1378 ش در 65 سالگى ديده از جهان فروبست . پيكرش سه روز بعد به ايران انتقال يافت و در عصر روز دوشنبه اوّل ماه صفر در قم تشييع و پس از اداى نماز ميت توسط علامه شيخ على افتخارى گلپايگانى در يكى از اطاق‌هاى قبرستان « باغ بهشت » قم به خاك سپرده شد .\r\n\r\nشيخ عبد الحسين تبريزى « غروى » ( 1328 - 1415 ق )\r\nحاج شيخ عبد الحسين غروى فرزند علامه شيخ مرتضى چهرقانى و نوادهء شيخ على طسوجى تبريزى ، از علماى معاصر تبريز بود .\r\nمصاحبهء زير توسط مجلهء « حوزه » انجام گرفته است ، كه بخشهاى مهم آن را براى كتاب خودمان انتخاب كرديم و در اختيار محققين مىگذاريم :\r\n\r\n","description":"","footnote":"","page_name":" 895 ","page_number":215},
  {"content":"\r\n\r\nحوزه : لطفا شمه‌اى از زندگى تحصيلى و علمى خود را بيان كنيد !\r\nاستاد : از مرحوم والده قرآنى مانده است ، چاپ بمبئى ، در داخل جلد آن تاريخ تولد مرا به سال 1328 ق در جوار قبر مولى امير المؤمنين عليه السّلام ثبت كرده است .\r\nهيئت علماى نجف ، مدرسه‌هايى به سبك جديد ، در نجف ، كربلا و كاظمين تأسيس كرده بودند . نام مدرسه‌اى كه در نجف تأسيس كرده بودند « علوى » بود . بنده تا كلاس ششم در اين مدرسه تحصيل كردم و گواهىنامه گرفتم . البتّه گواهىنامه‌هاى اين مدارس ، از تهران مىآمد . در آن روزگار ، مدارس دولتى نبود . اشراف نجف هم ، فرزندانشان را به اين مدارس مىفرستادند . اين مدارس ، زير نظر افراد بسيار خوبى اداره مىشد . فرزند آخوند خراسانى ، از اعضاى هيئت مدرسهء علوى نجف بود . متأسفانه اين مدارس ، بعدها دولتى شد .\r\nبعد از اينكه گواهىنامهء ششم ابتدايى را دريافت كردم ، پدرم از تبريز نوشت :\r\n« خوب است ايشان ، همان روش آبا و اجداد خود را پيشه كند و به تحصيل علوم دينى بپردازد » .\r\nبنا بر سفارش والد ، طلبه شدم . از اول شرح امثله ، تا پايان جلد اول كفايه را در نجف خواندم . قوانين را در خدمت شيخ حسين اهرى - تنها مدرس قوانين - ، مقدارى از مكاسب را در خدمت شيخ ابو الحسن مشكينى « صاحب حاشيه بر كفايه » و جلد اول كفايه را در خدمت ميرزا باقر زنجانى ، فراگرفتم . با آيت‌اللّه زنجانى خيلى مأنوس بودم . سخنان اخلاقى و روش زندگى آن بزرگوار ، براى من درس بزرگى بود .\r\n\r\n","description":"","footnote":"","page_name":" 896 ","page_number":216},
  {"content":"\r\n\r\nمشغول تحصيل بودم كه والد نوشت : « براى ديدار ، چند صباحى به تبريز بياييد » .\r\n( در سال 1350 ق ) به تبريز آمدم . در همان روز ورود ما به تبريز ، پهلوى ملعون ، مرزها را بست و مانع رفت و آمد افراد به عراق شد . چند ماهى در تبريز ماندم و در بحث ارث آيت‌اللّه سيد ابو الحسن انگجى ، شركت كردم . چون از تشرف به نجف ، مأيوس شدم ، ( در سال 1353 ق ) به قم مشرف شدم . در قم ، آيت‌اللّه سيد محمّد حجت كوه‌كمرى چون با پدرم رفيق بودند ، بنده را مىشناخت . ازاين‌روى ، آيت‌اللّه حاج شيخ عبد الكريم حائرى ، به احترام ايشان ، براى بنده ، در مدرسهء فيضيّه حجره داد و شهريه‌اى هم مقرر فرمود . اين در حالى بود كه برنامهء حاج شيخ اين بود كه : تا طلبه‌اى شش ماه در قم نمىماند و دقيقا شناسائى نمىشد ، نه به او حجره مىدادند و نه شهريه .\r\nدر قم ، جلد دوّم كفايه را در خدمت ميرزا محمّد همدانى خواندم . ايشان از مدرسين برجستهء قم بود . بعد از رحلت حاج شيخ عبد الكريم حائرى ، به همدان رفت و در آن شهر ، منشأ خيرات و بركات فراوان شد .\r\nوقتى كه از سطح فارغ شدم ، در درس حائرى و حجت ، شركت كردم . در درس حاج شيخ ، اصول را از اوّل تا حجّيت خبر واحد و در فقه ، كتاب طهارت را حضور داشتم . حجت ، مرد جامعى بود . مثل آيت‌اللّه بروجردى ، اصرار داشت طلبه‌اى كه در درسش شركت مىكند ، جامع بار بيايد . لذا علاوه بر درس پربارى كه ارائه مىكرد ، شبهاى پنجشنبه ، ملل و نحل تدريس مىكرد . متأسفانه پس از رحلت آيت‌اللّه حائرى ، گرفتار ادارهء حوزه و رسيدگى به طلاب شد و درس ملل و نحل ، ادامه پيدا نكرد .\r\n( شيخ عبد الحسين غروى در سال 1363 ق به تبريز بازگشت و به تدريس و ارشاد پرداخت ) .\r\nحوزه : نكتهء فقهى اگر از اساتيد بزرگوار خود به ياد داريد ، بيان كنيد .\r\n\r\n","description":"","footnote":"","page_name":" 897 ","page_number":217},
  {"content":"\r\n\r\nاستاد : نكته ، فراوان است . حائرى در بحث طهارت ، به بحث طهارت يا نجاست اهل كتاب رسيدند . در اين زمينه ، مبسوط بحث كرد . در نهايت فرمود : « من هم ، به اين روايت كه مىفرمايد :\r\nسألت أبا عبد اللّه عن قوم مسلمين يأكلون و حضرهم مجوسى ، أ يدعونه الى طعامهم ؟ فقال : امّا انا فلا اواكل المجوسى و اكره أن احرم عليكم شيئا تصنعونه فى بلادكم . [ وسائل الشيعة 16 / 383 
  ] عمل مىكنم ، و دربارهء طهارت و نجاست آنان ، چيزى نمىگويم .\r\nآيت‌اللّه خوئى مىفرمود : « نجاست آنان ، مانند كلب و خنزير نيست ، بلكه عرضى است . زيرا اينان ، از چيزهاى نجس ، اجتناب نمىكنند .\r\nبالاخره ، برخى از مجتهدين شجاع ، بايستى مبانى را دقيق بررسى كنند و نظر دهند ، و مشكلاتى كه اين مسأله براى مسلمانان پديد مىآورد ، حل كنند .\r\nبرخى از مراجع ، در فتوا ، جامعيت خاصى داشتند . مثلا آيت‌اللّه سيد ابو الحسن اصفهانى ، براى اولين بار ، الكل صنعتى را پاك دانستند و فرمودند :\r\nميرزا كاظم دينورى / سيد محمّد على قاضى طباطبائى / شيخ عبد الحسين غروى / شيخ عبد الحميد شربيانى\r\n\r\n","description":"","footnote":"","page_name":" 898 ","page_number":218},
  {"content":"\r\n\r\n« احكام ، تابع عناوين‌اند . الكل صنعتى ، اكنون مسكر نيست ، بلكه داروست ، لذا نمىتواند نجس باشد » .\r\nحوزه : از ويژگيهاى برجستهء اخلاقى آيت‌اللّه حائرى ، كه براى امروز حوزه‌هاى علميه ، طلاب ، فضلا و . . . چراغ راه كارساز باشد ، بفرماييد ؟ .\r\nاستاد : آيت‌اللّه حائرى ، خصايص برجسته‌اى داشت . واقعا ، مهذّب و پيراسته بود . در روايت است : « آخر ما يخرج عن قلوب الصديقين حب الجاه » .\r\nايشان ، واقعا ، حب جاه را از وجودش ريشه‌كن كرده بود . رياست و مقام ، در قلب او جايى نداشت . در اين‌باره ، نمونه بسيار دارم ، از جمله :\r\nتابستانى بود و هوا بسيار گرم . حاج شيخ و عده‌اى از بزرگان حوزه ، به روستايى در سه فرسنگى قم ، رفته بودند . بنده با عده‌اى از طلاب ، براى ديدار با ايشان ، به آن روستا رفتيم . ايشان ، با دوستان و اصحاب ، در باغى نشسته بودند مشغول صحبت كه ما به خدمتشان رسيديم .\r\nاز هر بابى ، سخنى گفته مىشد . در اين بين ، حاج شيخ ، خطاب به حاج سيد محمّد باقر قزوينى ( عموى آقاى ابو ترابى ) كه از علماى بزرگ آن زمان بود ، فرمود :\r\n« جناب سيد محمّد باقر ! اين رياست كه مىبينى ، خدا گواه است كه يك‌قدم براى آن و در جهت آن برنداشته‌ام . هرچه آمده است ، خودش آمده » . حاج شيخ ، چنين نفس قدسى داشت . اين‌چنين افرادى بايد الگو و اسوهء طلاب و فضلا باشند .\r\nخاطرهء ديگرى كه از آن بزرگوار به ياد دارم و بسيار سازنده است ، مربوط مىشود به بعد از رحلت ميرزاى نائينى . بعد از رحلت نائينى ، مردم متدين زنجان ، براى تعيين مرجع تقليدشان ، به آيت‌اللّه ميرزا باقر زنجانى ، كه از علماى بزرگ نجف بود و ما هم توفيق استفاضه از محضرش را يافته بوديم ، مراجعه كردند . ايشان در نامه‌اى به من نوشت :\r\n« من ، همهء جهات علمى و تقوايى سيد ابو الحسن اصفهانى را مىدانم . تقوا و ورع حاج شيخ عبد الكريم را هم مىدانم . ولى در بعد علمى ايشان ، فقط درر\r\n\r\n","description":"","footnote":"","page_name":" 899 ","page_number":219},
  {"content":"\r\n\r\nالاصول را ديده‌ام . شنيده‌ام ايشان در صلاة ، كتابى نوشته‌اند ، اگر ممكن بود ، يك نسخه از آن را براى من بفرستيد » .\r\nبراى گرفتن كتاب الصلاة ، خدمت حاج شيخ رفتم . سيد صدر الدّين صدر هم نشسته بودند . عرض كردم : استاد بزرگوار ما ، آقاى زنجانى ، طى نامه‌اى از من خواسته‌اند كه : كتاب الصلاة حضرت‌عالى را براى ايشان بفرستم . آيت‌اللّه صدر ، از آقاى زنجانى ، بسيار تعريف كردند .\r\nحاج شيخ در جواب فرمود : « ميرزاى نائينى ، فوت كرده است . نمىخواهم رساله‌پراكنى كنم » .\r\nعرض كردم : اين كتاب علمى است ، نه رساله .\r\nفرمود : « نتيجهء آن ، رساله‌پراكنى است » .\r\nبالاخره ، با اصرار آيت‌اللّه صدر و پافشارى من ، فرمودند : « مانعى ندارد . اجازه داريد كه يك جلد از كتاب الصلاة من را بگيريد و براى ايشان بفرستيد ، امّا مشروط بر اينكه ديگر چنين تقاضاهايى نكنى . نمىخواهم بعد از ميرزا ، كسى از من ترويج كند ! » .\r\nاين نمونه‌اى بود از تقوا و ورع آن بزرگوار . واقعا از شوائب نفسانى مبرّا بود .\r\nهمين قداست نفس او بود كه مايهء بقاء و رشد حوزهء علميهء قم و اين همه بركات شد .\r\nاستاد غروى علاوه بر آثار علمى داراى آثار اجتماعى و اخلاقى نيز مىباشد كه از جمله آثار او :\r\n1 - اسلام و شيعه .\r\n2 - امامت امام زمان ( عجل اللّه فرجه ) .\r\n3 - تقريرات درس حجت در فقه و اصول ، در دو جلد .\r\n4 - كتابى در اخلاق اسلامى .\r\nسرانجام غروى در شب چهارشنبه 22 / آذر / 1373 ش مطابق با 9 / رجب / 1415 ق در اثر سكتهء قلبى در يكى از بيمارستانهاى تبريز درگذشت . پيكرش صبح\r\n\r\n","description":"","footnote":"","page_name":" 900 ","page_number":220},
  {"content":"\r\n\r\nروز چهارشنبه در تبريز تشييع و مدت سه روز در آذربايجان شرقى عزاى عمومى اعلام شد .\r\nپيكرش نزديك ظهر پنجشنبه در قم تشييع ، و در مقبرستان وادى السلام در كنار مزار پدر خود در حدود ساعت 5 / 1 بعد از ظهر به خاك سپرده شد .\r\n\r\n- منابع\r\n1 - آثار الحجة 2 / 231 .\r\n2 - آينهء دانشوران 305 .\r\n3 - گنجينهء دانشمندان 3 / 319 .\r\n4 - مجلهء حوزه ، شمارهء 62 ، سال 1373 ش ، ص 37 .\r\n5 - مؤلفين كتب چاپى 3 / 753 .\r\n\r\nسيّد عبد الحسين خردمند تهرانى ( 1332 - 1392 ق )\r\nسيد عبد الحسين فرزند سيد رضا حسينى تهرانى ، ملقب به « خردمند نجفى » و داماد آية اللّه ميرزا مهدى شيرازى حائرى و از جمله علماى با فضل تهران بود .\r\nنسبش به على عريضى از اعقاب امام صادق عليه السّلام مىرسد .\r\nايشان به سال 1332 ق در تهران متولد گرديد .\r\n\r\nدر حوزه قم\r\nپس از طى مقدمات و قسمتى از سطح ، به قم مهاجرت كرد و سطوح را به انجام رسانيد و مدتى چند از محضر آيت‌اللّه حاج شيخ عبد الكريم حائرى يزدى استفاده نمود .\r\n\r\nهجرت به نجف اشرف\r\nوى در سال 1357 ق به نجف اشرف مهاجرت كرد و دروس عالى حوزه را نزد\r\n\r\n","description":"","footnote":"","page_name":" 901 ","page_number":221},
  {"content":"\r\n\r\nآيات : ميرزا ابو الحسن مشكينى ، شيخ ضياء الدّين عراقى ، شيخ محمّد حسين غروى اصفهانى ، سيد ابو الحسن اصفهانى و سيد محمود شاهرودى به انجام رسانيد و به درجهء رفيعهء اجتهاد نايل گرديد .\r\nاو پس از ده سال اقامت در سال 1367 ق به تهران بازگشت و در « مسجد مقداد » به اقامهء جماعت و ارشاد و هدايت و نيز امر تدريس اشتغال ورزيد .\r\n\r\nدرگذشت و اعقاب\r\nنامبرده در روز شنبه 9 / ذىقعده / 1392 ق مطابق با / 25 / آذر / 1351 ش در سن 60 سالگى در تهران درگذشت و جسدش به قم حمل و در انتهاى قبرستان نو ( حاج شيخ ) - در يكى از اطاقها - به خاك سپرده شد .\r\n\r\nفرزندانش :\r\n1 - حجة الاسلام سيد احمد خردمند ، متولد حدود سال 1358 ق در كربلا ، تحصيلات عالى حوزه را در قم نزد آيات : سيد محمّد داماد يزدى ، شيخ مرتضى حائرى يزدى ، ميرزا هاشم آملى ، سيد محمّد رضا گلپايگانى و شيخ حسين وحيد خراسانى طى نمود .\r\nاز آثار او\r\n1 . مبانى دين و مذهب شيعه .\r\n2 . هستىبخش جهان .\r\n3 . فلسفه دو حكم اسلامى .\r\n4 . رساله‌اى در نبوت .\r\n2 - سيد مرتضى 3 - سيد مجتبى .\r\n\r\n- منبع\r\n1 - شرح حال فوق از زبان فرزند ارشد ايشان ، آقاى سيد احمد خردمند يادداشت گرديد .\r\n\r\n","description":"","footnote":"","page_name":" 902 ","page_number":222},
  {"content":"\r\n\r\n\r\nسيّد عبد الحسين خسروى همدانى ( ح 1323 - ح 1409 ق )\r\nسيّد عبد الحسين فرزند سيّد رضا و نوهء سيّد خسرو موسوى همدانى ، ملقب به « خسروى » ، از فضلا و اطباى معاصر بود .\r\nخسروى پس از نشو و نما رو به تحصيل علوم دينى روآورد و در مدارس بزرگ و كوچك همدان تحصيل كرد . برخى از تحصيلات خود را نزد عموى خود سيّد محمّد على خسروى و شيخ مرتضى تألهى به پايان رسانيد . وى در علوم پزشكى قديم مهارت داشت و رسما طبابت مىكرد . در سالهاى آخر عمر خود در تهران اقامت كرد و به كار طبابت بيماران ادامه داد .\r\n\r\nاز آثار او :\r\n1 - برهان قويم در طب قديم ، در سه جلد .\r\n2 - اثبات الولاية در امامت .\r\nوى در حدود سال 1368 ش در سن 86 سالگى در تهران درگذشت و پيكرش در قبرستان بهشت معصومه عليها السّلام قم مدفون گرديد . از او فقط يك دختر به‌جاى ماند .\r\n\r\n- منبع\r\n1 - اظهارات پسر عموى صاحب شرح حال ، جناب آقاى سيّد حسين فرزند سيّد محمّد على خسروى .\r\n\r\nشيخ عبد الحسين رضوى هشترودى ( 1340 - 1419 ق )\r\nشمه‌اى از زندگينامهء مرحوم حضرت حجة الاسلام و المسلمين آقاى حاج شيخ عبد الحسين رضوى هشترودى قدّس سرّه كه به درخواست برادر فاضل ، جناب مستطاب\r\n\r\n","description":"","footnote":"","page_name":" 903 ","page_number":223},
  {"content":"\r\n\r\nآقاى جواهرى زيد عزه تقديم مىگردد :\r\nعالم ربانى مرحوم حاج شيخ عبد الحسين رضوى هشترودى ، در سال 1340 هجرى قمرى در شهرستان هشترود واقع در استان آذربايجان شرقى در خانواده‌اى مذهبى و متديّن در محلهء گنجينه كتاب ديده به جهان گشود .\r\nاز همان اوان طفوليت ، بروز علائم حاكى از استعداد و حافظه و توان سرشار فكرى ، خانواده را بر آن داشت كه تحصيل و تعليم را در سرلوحهء برنامه‌هاى اين فرزند قرار دهند ( بر خلاف معمول آن روزگار كه چندان به اين امر پرداخته نمىشد ، مخصوصا در مناطق كوچك و دور از مراكز علمى ) .\r\nبه رسم آن زمان تحصيل را در مكتب‌خانه و با قرآن شروع نمود و كتب معمول آن دوران از قبيل : نصاب الصبيان و گلستان سعدى و . . . فراگرفت و سپس به فراگيرى ادبيات عرب پرداخت .\r\nمقدارى از ادبيات را از قبيل كتب : جامع المقدمات - سيوطى - جامى و . . . نزد علماى محل فراگرفت . ولى استعداد وافر ايشان ، خانواده و علماى بزرگ منطقه را برآن داشت كه به فكر تدارك مقدمات سفر ايشان به حوزه علميه مقدسه قم بيافتند .\r\n\r\nسفر به قم و ادامهء تحصيلات\r\nدر سال 1356 هجرى قمرى در سن 16 سالگى به همّت و مساعدت ( و در معيّت ) مرحوم آيت‌اللّه حاج سيد حسين هشترودى ( رحمة اللّه عليه ) كه داراى\r\n\r\n","description":"","footnote":"","page_name":" 904 ","page_number":224},
  {"content":"\r\n\r\nموقعيّت و جايگاهى برجسته در حوزهء علميه قم بوده‌اند ، به شهر مقدس قم هجرت نموده و به ادامه تحصيلات مىپردازند .\r\nبقيهء دروس ادبيات را نزد بزرگانى همچون ميرزا محمّد على اديب تهرانى ( به عنوان استاد كتاب مطوّل ) و غيره فرامىگيرند .\r\nدورهء سطح حوزه ، در محضر درس اساتيد بنام و برجسته آن دوران حاضر مىگردند كه به عنوان نمونه مىتوان به چند استاد زير اشاره كرد :\r\n1 - درس معالم مرحوم آيت‌اللّه ميرزا محمّد مجاهدى ( ره ) .\r\n2 - درس شرح لمعه مرحوم آيت‌اللّه نجفى مرعشى ( ره ) .\r\n3 - درس رسائل مرحوم آيت‌اللّه ميرزا احمد كافى الملكى ( ره ) .\r\n4 - درس مكاسب مرحوم آيت‌اللّه سيّد مهدى انگجى ( ره ) .\r\nايشان در اين دوران يك سال نيز كه به دليل پاره‌اى مشكلات قادر به حضور در حوزه علميه قم نبوده‌اند ، به تبريز رفته و در حوزهء علميه تبريز از محضر اساتيدى همچون : مرحوم آيت‌اللّه سيد هادى خسرو شاهى و مرحوم آيت‌اللّه انگجى و ديگران استفاده مىبرند .\r\nسالهاى حضور و تحصيل‌شان در قم با دوران پس از رحلت آيت‌اللّه مؤسس مرحوم حاج شيخ عبد الكريم حائرى يزدى ( ره ) و قبل از ورود مرحوم آيت‌اللّه بروجردى ( ره ) به قم مقارن بوده است . كه به دوران زعامت آيات ثلاث ( حضرت آيت‌اللّه سيد محمّد حجّت - حضرت آيت‌اللّه سيد محمّد تقى خوانسارى و حضرت آيت‌اللّه سيد صدر الدّين صدر ) معروف است .\r\nمرحوم حاج شيخ عبد الحسين رضوى هشترودى از محضر اين بزرگواران مخصوصا آيت‌اللّه حجّت ( ره ) بهره‌ها برده و مورد عنايت و توجه ويژهء آن مرجع عظيم الشأن بوده‌اند .\r\nدر مدت حضور و تحصيل در قم جزو طلاب فاضل و زبده و مورد توجه خاص اساتيد خود بوده‌اند و در رديف محصّلين ممتاز به‌طورىكه بعد از بازگشت ايشان به\r\n\r\n","description":"","footnote":"","page_name":" 905 ","page_number":225},
  {"content":"\r\n\r\nموطن خود ، بعضى از اساتيد از جمله مرحوم حضرت آيت‌اللّه نجفى مرعشى با ارسال نامه‌اى مصرّانه مىخواهند كه به حوزهء علميهء قم بازگشته و به تعليم و تعلّم ادامه دهند . اما به دليل وقوع پاره‌اى حوادث و مشكلات ، مجبور به بازگشت به موطن و زادگاه خويش مىشوند كه هميشه از اين جريان به عنوان خسران در زندگى خود ياد مىكردند .\r\nولى شايد تقدير الهى چنين رقم خورده بود كه اين بزرگ مرد با اين بازگشت ناخواسته ( گرچه خود را مغبون مىديد ) منشأ هدايت‌ها و خدمات و آثار گرانقدرى در منطقه باشد كه شايد به غير از اين ميسّر نمىشد .\r\n\r\nاقامت در هشترود\r\nبالاخره ايشان با دستى پر و اندوخته‌اى درخور به زادگاه خويش برگشت و نزديك به نيم قرن منشأ خدمات دينى و فرهنگى و اجتماعى فراوانى در منطقه شد و ترويج معارف دين و دفاع از حريم تشيع را وجههء همّت خود قرار داد و تمام مشكلات و حوادث را به جان خريد و در مقابل فتنه‌ها و انحرافات فكرى و عقيدتى مبارزه كرد كه در اين مقطع از زندگى ايشان را در ابعاد زير مىتوان بررسى كرد :\r\n\r\nبعد علمى\r\nايشان پس از مراجعت مدتها در منزل خود جلسهء درس و بحث داشته و به تدريس دروسى از قبيل : مطوّل ، معالم و شرح لمعه و غيره براى طلاب منطقه پرداختند .\r\nدر طول اين ساليان دراز ، دورى از حوزه علميه هيچ‌وقت او را از مطالعه و تحقيق بازنداشت و تا آخر عمر اكثر اوقات فراغت و تنهايى ايشان در منزل به مطالعه مىگذشت . در تاريخ و مقاتل يد طولانى داشت و بر بعضى كتب در اين زمينه حاشيه‌هاى مفيدى دارند و در اواخر عمر شروع به تأليف كتابى در زندگى\r\n\r\n","description":"","footnote":"","page_name":" 906 ","page_number":226},
  {"content":"\r\n\r\nحضرت زينب عليها السّلام نمودند كه اجل او را مهلت نداد .\r\n\r\nتبليغات دينى\r\nبراى علماى خارج از حوزه علميه ، اين مسئله مهمترى هدف و وظيفه به شمار مىرود . و ايشان هم وعظ و ارشاد مردم را در هر شرائط و در سرما و گرما و با زحمات طاقت‌فرسا حتى در اقصى نقاط منطقه و روستاى دورافتاده با راههاى صعب العبور ، در زمستان‌هاى سرد آذربايجان با وسائل و امكانات محدود آن زمان ، همه را به جان مىخريد و با عشق و خلوصى عجيب در اين راه مىكوشيد . در مقابل فتنه‌ها و انحرافات فكرى و عقيدتى مردانه آستين‌ها را بالا مىزد و زحمات و مشقات و موانع او را هرگز از اداى وظيفه بازنداشت . ( با فتنه حزب توده در آذربايجان - با فرقه ضالهء بهائيّت - با جهل و ناآگاهى و تحريف‌ها به مبارزه برخاست و يك‌عمر براى مردم از احكام و معارف دين بر بالاى منبر داد سخن داد و در اين راه سر از پا نمىشناخت ) .\r\nبيانى بسيار شيوا و منطقى قوى داشت و خطابه‌هاى مؤثرش همه را مجذوب خود مىساخت ، اثر مىگذاشت و مخاطبين را متأثر و متحول مىكرد ، تنها حرف نمىزد ، عمل مىكرد و همين راز موفّقيت او در تبليغ دين بود .\r\n\r\nبعد اجتماعى\r\nيكى از ابعاد مهم زندگى ايشان شخصيت اجتماعى و مردمى و خدمات و فعاليت‌هاى عام‌المنفعه و اجتماعى ايشان است . حل و فصل اختلافات و مناقشات خانوادگى و فاميلى ، قومى و قبيله‌اى و حل مشكلات اجتماعى مردم ، يكى از كارهاى روزمرهء ايشان بود كه در اين مجال فرصت سخن گفتن از آنها نيست . به عنوان مثال در ماه‌هاى اوّل پس از انقلاب ، اگر مديريّت و فعاليت و نقش ارزندهء ايشان نبود ، شايد در منطقه خون‌هاى بسيار ريخته مىشد .\r\n\r\n","description":"","footnote":"","page_name":" 907 ","page_number":227},
  {"content":"\r\n\r\nآثار و خدمات اجتماعى از قبيل : احداث مساجد متعدد ، نقش فعّال در ساختن بيمارستان ، كمك در ساختن حمام‌ها و مراكز آموزشى و فرهنگى در سطح شهرستان ، نقش اوّل در پايه‌ريزى بناى حوزه علميه شهرستان هشترود ( گرچه بعدا ديگرانى آمدند و دخل و تصرفاتى كردند و امورات را صاحب شدند ) و غيره ، تنها نمونه‌اى از فعاليت‌هاى اجتماعى ايشان مىباشد .\r\n\r\nبعد اخلاقى\r\nبه شهادت همهء افرادى كه با او برخورد و الفتى داشته‌اند ، سجاياى اخلاقى نيك ، يكى از بارزترين ابعاد شخصيتى ايشان را تشكيل مىداد . حسن خلقى كه از پير و جوان ، از دوست و دشمن ، از غريبه و خودى ، همه و همه خاطراتى از او دارند و كم نبودند بدخواهانى كه تحت تأثير اخلاق و رفتار بزرگوارانهء ايشان تغيير روش دادند و بودند افرادى كه بعد از وفات ايشان ( وقتى حجاب معاصرت از بين رفت ) ، از بىمهرىهاى خود نسبت به ايشان اظهار ندامت و پشيمانى مىكردند و اشك مىريختند .\r\nگشاده‌روئى ، محبّت ، عفو و گذشت ، خيرخواهى و نصيحت ، احترام به ديگران ، كمك و دستگيرى محتاجان ، مهماندوستى و غيره ، گويى جزو ذاتيات جدا نشدنى ايشان بود كه نمونه‌هاى فراوان و گاهى بسيار اعجاب‌انگيز در طول زندگانىاش ديده مىشد كه شرح آنها در اين مختصر نگنجد و شايد صلاح هم نباشد . به عنوان نمونه ، بنده سالها شاهد برخورد و معاشرت گرانمايهء ايشان با افرادى بوده‌ام كه حتّى تا طرح مسئله قتل او و خانواده‌اش ، و اقداماتى در اين زمينه ، پيش رفته بودند .\r\nهركس فقط يك برخورد و ملاقات با ايشان داشته ، مجذوب روحيات و اخلاق والاى ايشان مىشد ( كه در اين زمينه من خود مطالبى از آنها ، از جمله از بعض مراجع معاصر رحمة اللّه عليهم شنيده‌ام . براى آوردنش در اينجا ضرورتى\r\n\r\n","description":"","footnote":"","page_name":" 908 ","page_number":228},
  {"content":"\r\n\r\nديده نمىشود ) و يادآورى همين ويژگىها بود كه بعد از وفات ايشان ، انبوه آشنايان و دوستدارانش را گريان و نالان ساخته بود .\r\nصبر و حوصله‌اى عجيب داشت ، از مشكلات شكوه نمىكرد ، عصبانى نمىشد و خود را نمىباخت . هميشه به خدا توكل مىكرد و ديگران را هم به توكل فرامىخواند ، عزّت نفس و روحيه استغنا و زهد نسبت به دنيا و بىتوجهى به زخارف دنيا از خصائص هميشگىاش بود .\r\n\r\nبعد ولائى\r\nبااين‌همه فضائل و كمالات ، تنها چيزى كه به آن افتخار مىكرد و آن را مايهء نجات فرداى قيامت مىدانست ، نوكرى خاندان رسول صلّى اللّه عليه و آله و سلم و اهل بيت عصمت و طهارت عليهم السّلام و روضه‌خوانى ابا عبد اللّه الحسين عليه السّلام بود .\r\nدر اين وادى سر از پا نمىشناخت . با همهء وجودش به اهل بيت عشق مىورزيد . روضه‌هاى جانسوزى مىخواند و خود بيشتر از همه گريه مىكرد ، گويى وقتى مصائب اهل بيت عليهم السّلام را بيان مىكرد ، صحنهء مصيبت را بعينه مىديد .\r\nافتخارش اين بود كه روضه‌خوان سيد الشهداء عليه السّلام است . در آن سالهاى سياه كه حتى روضه‌خوانى و منبر را هم از او گرفته بودند ، همه‌ساله صبح عاشورا تنهاى تنها راهى صحرا و بيابان مىشد زيارت عاشورا مىخواند ، براى خودش روضه مىخواند و خود گريه مىكرد .\r\nمظلوميت امير المؤمنين عليه السّلام و فاطمه زهرا عليها السّلام مهمترين مسأله‌اى بود كه او را بر بالاى منبر به جوش و خروش مىآورد و با همهء وجود در راه احياى امر اهل بيت عليهم السّلام و اثبات ولايت و حقانيت و بيان فضائل و مناقب و مصائب اهل بيت عليهم السّلام مىكوشيد .\r\nخود نيز در راه دين به پيروى از اربابانش مصيبت‌ها كشيد . دچار حبس‌ها و ممنوعيت‌ها و محروميت‌هاى فراوانى شد . ولى خم به ابرو نياورد و دين و\r\n\r\n","description":"","footnote":"","page_name":" 909 ","page_number":229},
  {"content":"\r\n\r\nارزشهاى دينى خود را فداى دنيا و راحتى دنيا نكرد .\r\nدر مقاطع بسيارى پناهگاه و هادى و روشنگر مردم منطقه بود و جمع كثيرى را به لطف و يارى خدا از گزند فتنه‌ها و لغزش‌هاى عقيدتى و فكرى حفظ كرد .\r\n\r\nوفات\r\nدر ماه‌هاى آخر عمر مرتّب از مرگ خود خبر مىداد و خيلى از مسائل بعد از فوت را پيش‌بينى و راهنمايى مىكرد . شب وفات علائم مرگ مؤمن را كه در روايات آمده است به رأى العين در چهره او ديديم .\r\nعرق سردى بر پيشانى نشسته بود ، رنگ چهره‌اش تغيير مىكرد تا بالاخره سفيد شد . در آخرين لحظه‌ها به سمت قبله چشم دوخته بود ، مىشد حدس زد كه منتظر كسى است . لحظه‌اى دقتش عميق‌تر شد ، تبسمى كرد ( شايد انتظارش به سر آمده بود ) ، چشم از اين دنياى فانى فروبست و قلب پرتپش او پس از 79 سال از حركت ايستاد و اين در شب پنجشنبه چهارم / شوال / 1419 هجرى قمرى مطابق با اوّل / بهمن / 1377 شمسى بود .\r\nپيكر ايشان به قم حمل شد و در صبح روز جمعه تشييع و پس از نماز آيت‌اللّه حاج سيد ابو القاسم كوكبى ، تشييع جنازهء ايشان ، با شركت مراجع ، علما و فضلا و مؤمنين از حرم مطهر حضرت معصومه عليها السّلام تا قبرستان ابو حسين صورت گرفت و در جوار مراجع عاليقدر ، در روز جمعه به خاك سپرده شد .\r\nسالها خدمت ، فداكارى ، زحمت ، دلسوزى و ارشاد ، سبب شد كه انبوه مردم گويى بعد از مرگ او خود را يتيم مىديدند و در فراق او مىگريستند .\r\nسالها نوكرى اهل بيت عليهم السّلام هم گويا مقبول درگاهشان گشته بود كه نشانه‌هاى لطفشان يكى پس از ديگرى ظاهر گشت . خواب‌هايى كه ديده شد و جرياناتى كه اتفاق افتاد شايد مؤيد اين معنى باشد .\r\nبالاخره اينكه مرگ مردان خدا هم مثل حياتشان بابركت است . روشنگر است ،\r\n\r\n","description":"","footnote":"","page_name":" 910 ","page_number":230},
  {"content":"\r\n\r\nهدايتگر است ، پرده‌ها را كنار مىزند و خفته‌ها را بيدار مىكند .\r\nعزت و عظمتى كه در مرگ اين بزرگ مرد ديده شد و آثارى كه بر وفات او مترتب گشت ، خود مطلبى است كه بايد صحبت از آن به جايى ديگر غير از اين گفتار واگذار شود . « 1 »\r\nو السلام عليكم و رحمة اللّه 26 / 4 / 1378 ش احمد رضوى هشترودى\r\n\r\nسيّد عبد الحسين سيّدى قمى ( 1328 - 1405 ق )\r\nحاج سيد عبد الحسين فرزند آيت‌اللّه سيد فخر الدّين نوهء سيد ابو القاسم شيخ الاسلام حسينى قمى ، و از نوادگان ميرزاى قمى صاحب ( قوانين الاصول ) و از علماى تهران بود ، تولدش به سال 1328 ق در قم اتفاق افتاد .\r\nپس از طى مقدمات ، سطوح را نزد آيت‌اللّه ميرزا محمّد همدانى تلمذ كرد ، و خارج را محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، ميرزا محمّد فيض قمى ، و سيد\r\n\r\n\r\n","description":"","footnote":"\r\n( 1 ) . مصحّح مىگويد : مرحوم رضوى كرامت باهره‌اى را در حرم حضرت معصومه عليها السّلام مشاهده كرده بود كه متن آن به نقل از ايشان در « كرامات معصوميه » ، ص 68 نقل گرديد .\r\n","page_name":" 911 ","page_number":231},
  {"content":"\r\n\r\nحسين طباطبائى بروجردى استفاده نمود ، و قبل از ارتحال آيت‌اللّه طباطبائى بروجردى به تهران رفت ، و در ( مسجد لاله‌زار ) به اقامهء جماعت و وعظ و ارشاد اشتغال ورزيد .\r\nدر ضمن از محضر آيت‌اللّه سيد احمد خوانسارى استفادهء علمى مىنمود . او در روز پنجشنبه 14 / جمادى ثانى / 1405 ق مطابق با 16 / اسفند / 1363 ش به سن 77 در تهران درگذشت ، و در قبرستان شيخان قم مدفون شد .\r\n\r\nفرزندانش :\r\n1 - سيد محسن 2 - سيد محمّد 3 - سيد على ، و دو دختر .\r\n\r\n- منابع\r\n1 - آثار الحجة 2 / 98 .\r\n2 - آينهء دانشوران 283 .\r\n3 - اظهارات برادر دانشمند ايشان سيد حسن سيّدى .\r\n\r\nشيخ عبد الحسين شرع الاسلام نجفى ( - 1362 ق )\r\nحاج شيخ عبد الحسين فرزند علامه شيخ محمّد شرع الاسلام نجفى ، از فضلا و بزرگان قم به شمار مىرفت .\r\nپدرش از علما و معاريف بود . به كتاب معارف الرجال رجوع شود .\r\nشيخ عبد الحسين ، پس از تحصيل در حوزهء علميهء نجف اشرف به ايران مهاجرت كرد و در حوزهء علميهء قم توقف و از محضر آيت‌اللّه حاج شيخ عبد الكريم حائرى يزدى استفادهء علمى نمود و خود به تدريس و ترويج روآورد .\r\nاز آثار او : 1 - لسان المسلمين فى ردّ المبلغين من المسيحيين و الكليميين .\r\n\r\n","description":"","footnote":"","page_name":" 912 ","page_number":232},
  {"content":"\r\n\r\nايشان در سال 1362 ق در قم درگذشت و پيكرش در قبرستان حاج شيخ به خاك سپرده شد .\r\n\r\n- منابع\r\n1 - الذريعة 18 / 311 .\r\n2 - معجم مؤلفى الشيعة 225 .\r\n\r\nشيخ عبد الحسين صادقى لاهيجانى « رئيس العلماء » ( 1294 - 1377 ق )\r\nحاج شيخ عبد الحسين صادقى لاهيجانى معروف به « رئيس العلماء » .\r\n\r\nسجاياى علمى و اخلاقى\r\nاستاد شيخ حسن شمس گيلانى درباره ايشان مىنويسد :\r\n« مولانا از اكابر علماى گيلان ، مردى زاهد و عابد و گوشه‌گير و منزوى است .\r\nتاكنون ديده نشده كه در گيلان خاطر كوچك و يا بزرگى را از خود رنجانيده باشد ، و در كمال سكون و آرامش زندگى نموده ، به غايت از ماديات دور و بىنهايت به زهد و تقوا نزديك است . و به پاكى در عمل بين خواص و عوام مشهور و محل وثوق مردم است . و تاكنون مشغول به تدريس و ترويج احكام الهى است ، و هيچ‌گاه از جادهء شريعت منحرف نشده است » .\r\n\r\nدرگذشت\r\nايشان در روز دوشنبه 22 / جمادى ثانى / 1377 ق مطابق با 23 / دى / 1336 ش در سن 83 سالگى درگذشت ، و در قبرستان شيخان قم به خاك سپرده شد .\r\n\r\n- منبع\r\n1 - تاريخ علما و شعراى گيلان 125 .\r\n\r\n","description":"","footnote":"","page_name":" 913 ","page_number":233},
  {"content":"\r\n\r\n\r\nسيّد عبد الحسين طاهرى قمى ( - 1337 ق )\r\nحاج سيد عبد الحسين فرزند علامه سيد جواد و نوهء سيد عليرضا حسينى طاهرى قمى ، از علماى جليل القدر و متولد در قم بود .\r\nوى پس از سال 1320 ق به نجف اشرف مهاجرت كرد و از محضر آيات : شيخ محمّد كاظم خراسانى و شيخ الشريعهء اصفهانى و ديگران استفاده نمود .\r\nاو در سال 1337 ق به قم بازگشت ولى افسوس پس از چندى ناگهان در ماه ذىقعده به لقاى حق شتافت و در قبرستان شيخان به خاك سپرده شد .\r\n\r\n- منابع\r\n1 - گنجينهء دانشمندان 6 / 212 .\r\n2 - نقباء البشر 3 / 1035 .\r\n\r\nشيخ عبد الحسين فقيهى گيلانى ( 1321 - 1410 ق )\r\nحاج شيخ عبد الحسين فرزند آيت‌اللّه شيخ شعبان و نوهء ملا مهدى گيلانى ملقب به ( فقيهى ) ، از دانشمندان و اساتيد تواناى حوزهء علميهء قم بود .\r\nدر اوايل سال 1321 ق در نجف اشرف متولد گرديد .\r\n\r\nدر حوزهء نجف اشرف\r\nايشان ادبيات را از ميرزا عبد الحسين قفقازى و ميرزا مجيد گنجه‌اى كسب كرد ، و سطوح را نزد آيات : سيد على كازرونى و شيخ على مازندرانى به انجام رسانيد ، آن‌گاه مدتى چند از حضرات آيات : پدر خود ، ميرزا على ايروانى ، ميرزا محمّد حسين نائينى ، شيخ محمّد حسين غروى اصفهانى ، سيد ابو الحسن اصفهانى و شيخ\r\n\r\n","description":"","footnote":"","page_name":" 914 ","page_number":234},
  {"content":"\r\n\r\nمحمّد على كاظمى خراسانى در فقه و اصول ، و شيخ محمّد جواد بلاغى در علوم قرآنى ، و شيخ حسين عارف رشتى در علوم عقلى استفاده نمود .\r\n\r\nهجرت به حوزهء علميهء قم\r\nپدرش از اعاظم علماى نجف اشرف بود و در سال 1348 ق در آن سامان درگذشت ، به همين خاطر يك سال بعد از ارتحال پدر خود به‌سوى ايران مهاجرت كرد و در قم توقف نمود .\r\nو از محضر آيت‌اللّه حاج شيخ عبد الكريم حائرى يزدى بهره‌مند گرديد ، و خود به تدريس متون كتب درسى پرداخت .\r\nنامبرده پس از ورود آيت‌اللّه سيد حسين طباطبائى بروجردى به قم جزو شاگردان و اصحاب و نزديكان آيت‌اللّه شد ، و چند سالى هم از طرف ايشان در مكهء معظمه و مدينهء منوّره جهت رسيدگى به امور حجاج به نمايندگى مىرفت و خدمات شايانى نمود .\r\nوى داراى اجازاتى است از حضرات آيات : نائينى ، غروى اصفهانى ، اصفهانى و شيخ آقا بزرگ تهرانى بود .\r\n\r\nاز آثار او\r\n1 - البيع .\r\n2 - المكاسب المحرمة .\r\n3 - النجاسات .\r\n4 - أحكام صلاة المسافر .\r\n\r\n","description":"","footnote":"","page_name":" 915 ","page_number":235},
  {"content":"\r\n\r\n5 - تروك الاحرام .\r\n6 - حاشية على شرح السيوطى ( فى النحو ) .\r\n7 - حاشية على كفاية الاصول .\r\n8 - حاشية على المكاسب .\r\n9 - رسالة فى الأغسال .\r\n10 - رسالة فى الغنيمة .\r\n11 - صلاة الجمعة .\r\n12 - كتاب الاجارة .\r\n13 - كتاب الحج .\r\n14 - كتاب الصوم .\r\n15 - كتاب الطهارة .\r\n16 - كتاب الوصية .\r\n17 - كشكول ، در سه جلد .\r\n18 - لغات عرب .\r\n19 - مسايل حج .\r\n20 - مقال فى فدك .\r\n21 - مقالة فى الارشاد .\r\n22 - مناسك حج .\r\n23 - منجزات المريض .\r\n24 - نيابة الحج .\r\n25 - ولاية الفقيه .\r\nبعضى از آثار مذكور نزد برادر صاحب شرح حال يعنى علامه شيخ مرتضى مدرس در تهران ديده شد ، و اين برادر با خط زيباى خود آن آثار را پاكنويس نموده و ترتيب داده است .\r\n\r\n","description":"","footnote":"","page_name":" 916 ","page_number":236},
  {"content":"\r\n\r\n\r\nدرگذشت\r\nايشان بامداد روز چهارشنبه 27 / آبان / 1369 ش در پى بيمارى در قم درگذشت ، و جسدش در صحن حضرت معصومه عليها السّلام به خاك سپرده شد .\r\n\r\n- منابع\r\n1 - آثار الحجة 2 / 56 .\r\n2 - آينهء دانشوران 228 .\r\n3 - اظهارات برادر آن مرحوم ، علامه شيخ مرتضى مدرس گيلانى ( ساكن تهران ) .\r\n4 - گنجينهء دانشمندان 2 / 222 .\r\n5 - مقدمهء كتاب القضاء فى الاسلام ، به قلم شيخ مرتضى مدرس ص 10 .\r\n6 - هفته‌نامه ( نقش قلم ) ، شماره مسلسل ( 560 ) ص 6 ، به تاريخ 27 / آبان / 1369 ش ، به قلم شيخ محمّد على فقيهى فرزند برادرش شيخ ابو الحسن است .\r\n\r\nشيخ عبد الحسين معين الشعراء قمى ( - 1388 ق )\r\nاز شعرا و نوابغ و نوادهء دخترى آيت‌اللّه ملا محمّد طاهر اشعرى قمى بود .\r\nتولدش در قم اتفاق افتاد . تحصيلات مختصرى در اوايل جوانى داشت و براثر استعداد و هوش شگفت‌انگيز خود به مطالعه و پژوهش‌هاى فراوان پرداخت .\r\nبيشترين وقت خود را در مطالعه مىگذراند . مطالعات او در فقه و اصول توقف نمىكرد ، بلكه زمينه‌هاى : تاريخى ، ادبى و عرفانى را نيز شامل مىشد . عامهء مردم را به تعليم و ارشاد مىپرداخت . حلقات تعليم آنان را در هرجا و در هر كوى تشكيل مىداد . در حوادث كشف حجاب به « زرند » ساوه رفت و مقيم شد و تا آخر عمر به آنجا تردد مىنمود .\r\n\r\n","description":"","footnote":"","page_name":" 917 ","page_number":237},
  {"content":"\r\n\r\n\r\nاز آثار او :\r\n1 - جزوهء اشعارى دربارهء حضرت امام عسكرى عليه السّلام ، چاپ شده .\r\n2 - جزوه‌هاى اشعار بسيارى ، در زمينه‌هاى متعدد ، كه نزد فرزندش محفوظ است .\r\n3 - منظومه‌اى در تاريخ امام حسن مجتبى عليه السّلام .\r\nمعين الشعراء در سال 1388 ق در قم بدرود حيات گفت . پيكرش در قبرستان وادى السلام مدفون گرديد . فرزندش جناب آقاى شيخ عبد الجواد معين از عرفا و ادباى معاصر و در قم سكونت دارند . نمونهء اشعار پدر و پسر در كتاب « تاريخ تكايا و عزادارى قم » چاپ شده است . نام فاميلى شيخ عبد الحسين در آن كتاب « معين البكاء » ثبت گرديده است .\r\n\r\n- منبع\r\n1 - اطلاعات متفرقه‌اى از فرزند محترم صاحب شرح حال .\r\n\r\nميرزا عبد الحسين نائينى « بقائى » ( 1290 - 1340 ق )\r\nحاج ميرزا عبد الحسين فرزند ميرزا يوسف منشىباشى و نوهء ميرزا على نقى مشير لشكر نائينى ، از فضلا و معاريف نائين و از خاندان علمى « بقائى » مىباشد .\r\nوى در سال 1290 ق ديده به جهان گشود .\r\nجدّش از خدمتگزاران ميهن و دولت قاجار بود ، و در امور ديوانى و امور مالى قشون خدمات زيادى داشته است .\r\nپدرش نيز از منشيان و مستوفيان دربار ناصر الدّين شاه به شمار مىرفت .\r\nميرزا عبد الحسين بر خلاف روش پدر و جدّ خود ، وارد خدمات ديوانى نشد و راه علم و تحصيل علوم دينى را پيش گرفت . ايشان تحصيلات عالى خود را در تهران و نجف اشرف به پايان رسانيد و پس از نيل به مدارج عالى به ايران بازگشت و\r\n\r\n","description":"","footnote":"","page_name":" 918 ","page_number":238},
  {"content":"\r\n\r\nيك سالى در نائين توقف نمود ، و به اقامهء جماعت و ارشاد پرداخت . مدتى هم در روستاى « خاوران » كه از توابع اردستان است رفت و آمدى داشت و به وظايف دينى و روحى اشتغال داشت . نامبرده در زهد و تقوا و ايمان سرآمد معاصران خود به شمار مىرفت و قسمتى از دارائىاش را وقف طلاب علوم دينى كرد .\r\n\r\nاز آثار او\r\n1 - دثار المؤمنين و شعار المتقين ، در اعمال سال ، در دو جلد كه در سال 1356 ق در تهران به چاپ رسيد .\r\nايشان در سال 1340 ق مطابق با 1300 ش در سن 50 سالگى در روستاى مذكور ( خاوران ) چشم از جهان خاكى فروبست . پيكرش به قم حمل و در صحن آينهء حضرت معصومه عليها السّلام به خاك سپرده شد . اوصياى اين بزرگوار عبارت بودند از حضرات آيات : حاج آقا حسين طباطبائى قمى و ميرزا محمّد فيض قمى .\r\n\r\nفرزندانش :\r\n1 - ميرزا عليرضا فريد 2 - ميرزا على اصغر تكاپومنش 3 - ميرزا على اكبر هلاكو 4 - ميرزا عبد اللّه .\r\n\r\n- منابع\r\n1 - الذريعة ( المستدرك / 293 ) 26 .\r\n2 - انساب خاندانهاى مردم نائين 40 .\r\n3 - تاريخ نائين ( مدينة العرفاء ) 115 .\r\n\r\nعبد الحسين نزهتى قمى ( 1323 - 1399 ق )\r\nشاعر معروف و قديمى هيئت چهل اختران ، سروان عبد الحسين نزهتى فرزند محمّد اسماعيل ، متولد به سال 1284 ش در قم و متوفى به سال 1358 ش و\r\n\r\n","description":"","footnote":"","page_name":" 919 ","page_number":239},
  {"content":"\r\n\r\nمدفون در صحن چهل اختران است .\r\nايشان قصايد معروفى در شرح مصائب حضرت سيد الشهداء عليه السّلام و اهل بيت عصمت و طهارت سروده است ، كه دو نمونهء آن در زمان رضا شاه بر كتيبه‌هاى قديمى صحن چهل اختران وجود داشت ، ولى با گذشت ايام آن كتيبه‌ها از بين رفته ، و در دفتر شاعر تحرير شده كه آن را در زير به نظر خوانندگان عزيز مىرسد :\r\n\r\nمراتب عشق سالار شهيدان عليه السّلام و اهل بيت طاهرينش عليهم السّلام\r\n اين عشق اگر نبود زمين و زمان نبود * اين عشق اگر نبود ز عالم نشان نبود\r\nاين عشق اگر نبود به زير سم ستور * جسم شريف خسرو لب‌تشنگان نبود\r\nاين عشق اگر نبود بگلبانگ العطش * مقتول كينه بر لب آب روان نبود\r\nاين عشق اگر نبود علمدار باوفاش * دستش جدا ز تن ز جفاى خسان نبود\r\nاين عشق اگر نبود على اكبر جوان * در موقع سپردن جان شادمان نبود\r\nاين عشق اگر نبود گل باغ مجتبى * از خون سر ، حنا به كف و گيسوان نبود\r\nاين عشق اگر نبود على اصغر صغير * بر نوك تير حرمله حلقش نشان نبود\r\nاين عشق اگر نبود در آن دم ز اهل بيت * بر عرش ، بانگ العطش و الامان نبود\r\nاين عشق اگر نبود سر سبط مصطفى * از كوفه تا به شام به نوك سنان نبود\r\nاين عشق اگر نبود يقين زينب حزين * تا شام با گروه لعين هم‌عنان نبود\r\nاين عشق اگر نبود يقين زين العابدين * بر پا و گردنش غل و كند گران نبود\r\nاين عشق اگر نبود سر انور حسين * در طشت زر به مجلس سفيانيان نبود\r\nاين عشق اگر نبود مددكار « نزهتى » * از بهر آل فاطمه مرثيه‌خوان نبود \r\n\r\nدر رثاى حضرت سيد الشهداء عليه السّلام\r\n اى خونبهاى خون گلويت خدا ، حسين * وى حنجر تو بوسه‌گه مصطفى ، حسين \r\n\r\n","description":"","footnote":"","page_name":" 920 ","page_number":240},
  {"content":"\r\n\r\n اى عاشقى كه بر لب آب روان شدى * با حلق تشنه كشتهء تيغ جفا ، حسين\r\nاى عاشقى كه شمر لعين تشنه‌لب بريد * اندر لب فرات سرت از قفا ، حسين\r\nاى عاشقى كه گشت ز خون مطهرت * گلگون تمام عرصهء كرب‌وبلا ، حسين\r\nاى آنكه گشت رأس منيرت چو آفتاب * از كينه جلوه‌گر به سر نيزه‌ها ، حسين\r\nاى آنكه جسم پاك تو بعد از شهادتت * شد رشك توتيا ز سم اسبها ، حسين\r\nاى آنكه بىكفن بدنت ماند و پس نمود * كفنت ز خاك باديه باد صبا ، حسين\r\nآتش زدند خيمه‌گهت را و شعله‌اش * رفت از زمين به ذروهء عرش علا ، حسين\r\nكشتند همراهان تو را از جوان و پير * اندر زمين پرخطر نينوا ، حسين\r\nاز راه ظلم اهل‌وعيال ترا اسير * كردند قوم سنگدل و بىحيا ، حسين\r\nبردند سوى شام ز كرب‌وبلاى تو * در نزد آنكه بود ز نسل زنا ، حسين\r\nبىدين يزيد بهر تماشاى خاص و عام * رأس تو را نهاد به طشت طلا ، حسين\r\nزد چوب خيزران به لبان مباركت * يك جو نكرد شرم ز خير النسا ، حسين\r\nليكن شبانه روز بود دست التجا * بر جانبت دراز ، ز شاه و گدا ، حسين\r\nاى درگه تو ، درگه اميد انس و جان * وى تربتت به جمله مريضان شفا ، حسين\r\nبيمار درد عشق تو گرديده « نزهتى » * اى بر تألم دل زارم دوا ، حسين \r\n\r\n- منبع\r\n1 - تاريخ تكايا و عزادارى قم 150 .\r\n\r\nشيخ عبد الحسين وكيلى قمى ( 1323 - 1406 ق )\r\nحاج شيخ عبد الحسين وكيلى ، متخلص به ( آهى ) فرزند شيخ محمّد تقى قمى ، از فضلا و نويسندگان معاصر بود .\r\nاو در 21 / شعبان / 1323 ق در محلهء « سيد سربخش » شهر قم ديده به\r\n\r\n","description":"","footnote":"","page_name":" 921 ","page_number":241},
  {"content":"\r\n\r\nجهان گشود .\r\nوى در كودكى از مكتب گريزان بود و علاقه‌اى به تحصيل از خود نشان نمىداد . خود در اين‌باره مىگويد :\r\n« پدرم ميل داشت در رشتهء علوم دينى تحصيل كنم و در سلك روحانيت درآيم ، اما بىرغبتى و كم استعدادى من موجب يأس والدم گرديد ، ناگزير مرا به بازار برد ، و به كاسبى سپرد و چيزى در گوشش گفت ، بعدا فهميدم كه به او گفته بود : كارهاى سخت و طاقت‌فرسا به او محول كن ، تا شايد از بازار منصرف و به خواندن درس راغب شود . او نيز سفارش پدر را بجا آورد و با كار سخت توأم با خشونت ، آن هم بدون هيچ‌گونه مزدى به كار وامىداشت ، اما سختيها را تحمل مىكردم و رغبتى به درس نشان نمىدادم ، ناچار برادرم مرا با ضرب و شتم خدمت ميرزا احمد صفايى برد و پس از چندى به « مدرسهء جهانگير خان » روانه كرد . در اين مدت هرچه بيشتر مىخواندم ، كمتر مىفهميدم . تقريبا دو سال در « صرف مير » رنج بردم و چيزى از آن نفهميدم ، بالاخره متوسل به خداوند شدم و گفتم خداوندا كاسب شدم نه طالب علم ، از تو مىخواهم مرا يارى كنى و از بلاتكليفى نجاتم دهى .\r\nدر همان روز بعد از ساعتى افسردگى به خود آمدم ، آنچه از قواعد صرف نمىفهميدم ، احساس كردم حالم دگرگون شده و آنچه مىخوانم مىفهمم . از عنايت خداوند مسرور شدم با جديت به تحصيل ادامه دادم ، ديگر را هم هموار شده بود ، و پس از اتمام دورهء سطح به درس خارج قدم گذاشتم ، و اساتيدم در اين دوره : آيت‌اللّه حجت و آيت‌اللّه بروجردى و آيت‌اللّه گلپايگانى و آيت‌اللّه شريعتمدارى بودند » .\r\nتذكر : ايشان ادبيات فارسى را نزد شيخ احمد فقيهى قمى و شيخ عبد الحسين\r\n\r\n","description":"","footnote":"","page_name":" 922 ","page_number":242},
  {"content":"\r\n\r\nابن الدّين قمى آموخت ، و منطق را از شيخ ابو الحسن فقيهى قمى فراگرفت ، و لمعه را از محضر آخوند ملا على همدانى و كفايه را از ميرزا محمّد همدانى و سيد شهاب الدّين مرعشى استفاده نمود .\r\nدر ضمن مدت كوتاهى نيز از دروس خارج آيات : حاج شيخ عبد الكريم حائرى يزدى ، ميرزا محمّد فيض قمى ، و سيد محمّد تقى خوانسارى بهره‌مند گرديده است .\r\n\r\n[ آثار 
  ]\r\nوكيلى در سرودن شعر عربى و فارسى مهارت كامل داشت ، و آثارى از خود به‌جا گذاشت كه اغلب آنها منظوم است كه مىتوان رساله‌ها و كتابهاى زير را نام برد :\r\n1 - دورهء مختصر فقه به نام « لئالى الفقهاء » ، در دو جلد .\r\n2 - لوح القلم .\r\n3 - تخميس الكواكب الدرية فى مدح خير البرية .\r\n4 - ديوان اشعار ، متجاوز از يك هزار و پانصد بيت در مدايح و مراثى اهل بيت عصمت و طهارت عليهم السّلام است كه به چاپ نرسيده است .\r\n5 - تخميس تائية دعبل الخزاعى .\r\n6 - ارهاصات الاعجاز .\r\n7 - ستارهء درخشان .\r\n8 - نفحة الصور فى يوم عاشور .\r\n9 - سر الصدور فى بطلان العبادة بالاجور .\r\n10 - الأمر يقتضى النهى عن ضده أم لا ؟\r\nاستاد آقاى شيخ محمّد كاشفى كه در مدرسهء مؤمنيهء قم با او همسايه حجره‌اش بود ، اظهار مىدارد كه : آن مرحوم در يكى از مساجد پائين شهر تا آخر عمر به امامت جماعت اشتغال داشت و در بحثهاى علمى بعضى از مراجع مانند آيت‌اللّه سيد على فانى اصفهانى شركت مىكرد و به آراى علمىاش بسيار معتقد بود و نيز با آيت‌اللّه شيخ مرتضى حائرى بحث زيادى مىنمود و گاهى بحث علمى به جدال كشيده مىشد .\r\n\r\n","description":"","footnote":"","page_name":" 923 ","page_number":243},
  {"content":"\r\n\r\nوكيلى در سال 1404 ق مبتلا به سرطان گرديد و پس از چند بار عمل جراحى بهبودى حاصل نشد و پس از آن دستگاه گوارش او نيز از كار افتاد . و سرانجام در شب سه‌شنبه 23 / شوال / 1406 ق مطابق با 10 / تير / 1365 ش در سن 83 سالگى در قم درگذشت . پيكرش صبح روز جمعه تشييع و در درب ورودى على بن جعفر عليه السّلام طبق وصيتش - كنار مزار دخترش - به خاك سپرده شد .\r\nاشعار زير از اوست كه به مناسبت ولادت با سعادت حسين بن على عليهما السّلام سروده است :\r\n مژده رسيد آشكار ، ز فضل پروردگار * كه پاك و پاكيزه دار ، عذار را از غبار\r\nلرزه بر اندام بيد ، بداد باد اميد * بر او در اين دم دميد ، روح و نشاط بهار\r\nفكنده بر فرق دى ، حرير استبرقى * به عارضش شد هزار ، حلّى و زيور نثار\r\nز قامتش شد قيام قيامت خاص و عام * كه نيست در وى حرام ، جام مى خوشگوار\r\nشبنم ابر بهار ، نشسته بر مرغزار * همچو در آبدار ، بسته به زلف تتار\r\nشاخهء شمشاد ، شاد گشت ز باران و باد * تاك ز دامن بزاد چنين دُرِ شاهوار\r\nفرش زمرد نگر بر زبر دشت و بر * نگر شجر پرثمر ، ز شبنم نوبهار\r\nنسيم صبح سعيد از افقش چون دميد * فروغ سرخ و سفيد بداد بر سبزه‌زار\r\nبرون كشيده چمن ز خاك تاريك تن * ياسمن و نسترن ، رسانده خود را به دار\r\nشكوفه در خود طپيد ، پيرهنش را دريد * چه چه بلبل رسيد ، بر زبر شاخسار\r\nبيا بزن مطربا ، بر دف و مزمار و نا * بشو تو نغمه‌سرا ، همچو هزاران هزار\r\nكشيد لعيا قدم ، برون باغ ارم * قابله شد در حرم ، بر تن چون گلبهار\r\nبه كوثر و سلسبيل ، ز سندس رنگ نيل * بشست و پوشيد بر ، گل هميشه بهار\r\nخود متجلّى بگشت ز جلوه‌اش سست دست * نقاب ظلمت ببست ، خور به رخ شرمسار\r\nنمود بيرون قمر ، ز ابر تاريك سر * جامهء خجلت به بر ، گرفت از ابر تار\r\nمشترى آمد نشست ، به گوشه‌اى در شگفت * كليد جنّت گرفت در گرو روى يار\r\nفطرس مطرود ديد ، همره روح الامين * خيل ملك را پديد ، به ديدگان بىشمار \r\n\r\n","description":"","footnote":"","page_name":" 924 ","page_number":244},
  {"content":"\r\n\r\n بگفت اى جبرئيل ، مگر به امر خليل * گشته از اين قال و قيل روز نشور آشكار\r\nگفت كه نى چون خدا ، داده به زهرا حسين * ز بهر تبريك او بگشته‌ام رهسپار\r\nفطرس فرخنده ديد ، اميد خود را پديد * كه لطف رب مجيد مىكندش رستگار . . . \r\n\r\n- منابع\r\n1 - آثار الحجة 2 / 97 .\r\n2 - آينهء دانشوران 349 و 390 .\r\n3 - سخنوران نامى معاصر ايران 1 / 126 .\r\n4 - گنجينهء دانشمندان 2 / 303 .\r\n5 - مؤلفين كتب چاپى 3 / 763 .\r\n\r\nميرزا عبد الرحمن بروجردى ( - 1382 ق )\r\nميرزا عبد الرحمن فرزند محمّد داراب و نوهء فرهاد بيك بروجردى ، از شعراى اهل بيت عليهم السّلام بود . وى در بروجرد زاده شد و همان‌جا سكونت داشت . و براساس ذوق فطرى و داشتن استعداد اشعارى را مىسرود .\r\n\r\nاز آثار او :\r\nديوان مدايح و مراثى اهل بيت عليهم السّلام ، به وسيلهء فرزندش در قم به چاپ رسيد .\r\nنامبرده در رجب / 1382 ق در بروجرد وفات كرد و پيكرش به قم حمل و در وسط قبرستان حاج شيخ به خاك سپرده شد .\r\nفرزندش حجة الاسلام و المسلمين حاج شيخ عبد اللّه مجد فقيهى ، كه فعلا در قم و در بستر بيمارى بسر مىبرد ، عافاه اللّه .\r\n\r\n- منبع\r\n1 - اطلاعات متفرقه .\r\n\r\n","description":"","footnote":"","page_name":" 925 ","page_number":245},
  {"content":"\r\n\r\n\r\nشيخ عبد الرحمن حيدرى ايلامى ( 1344 - 1407 ق )\r\nوى در سال 1344 ق مطابق با 1304 ش ديده به جهان گشود .\r\nايشان پس از نشو و نما ، در سن جوانى به كربلاى معلى مهاجرت كرد و مقدمات و برخى از سطوح را نزد آيات : سيد محمّد سعيد تنكابنى ، شيخ جعفر رشتى ، شيخ يوسف خراسانى و شيخ محمّد حسين صدقى مازندرانى فراگرفت .\r\nايلامى در سال 1366 ق به سامرا رفت و سطوح را نزد حضرات آيات : شيخ مجتبى لنكرانى ، ميرزا محمود شيرازى ( كفايه و مكاسب ) ، شيخ حبيب اللّه اشتهاردى ( رسائل ) و شيخ عبد الرسول اصفهانى به مدت هشت سال به انجام رسانيد .\r\nآن مرحوم در سال 1374 ق به حوزهء كهن نجف اشرف رهسپار شد و دروس عالى فقه و اصول را از محضر آيات : ميرزا عبد الهادى شيرازى ، سيد محسن طباطبائى حكيم ، سيد محمود شاهرودى ، ميرزا باقر زنجانى ، شيخ حسين حلى ، سيد روح اللّه خمينى و سيد ابو القاسم خوئى استفاده نمود .\r\nايشان در سال 1391 ق جهت تبليغ و ترويج مذهب به بغداد رفت و سالى چند به امور مذهبى و دينى اشتغال ورزيد . در سال 1395 ق به زادگاه خود بازگشت و به خدمات دينى و مذهبى خود ادامه داد .\r\nپس از پيروزى انقلاب ، عضويت مجلس خبرگان را عهده‌دار شد .\r\nوى در روز پنجشنبه 29 / جمادى اوّل / 1407 ق مطابق با 11 / دى 1365 ش در سن 63 سالگى درگذشت . پيكرش در صحن حضرت معصومه عليها السّلام به خاك سپرده شد .\r\n*\r\n\r\n","description":"","footnote":"","page_name":" 926 ","page_number":246},
  {"content":"\r\n\r\n\r\nشيخ عبد الرّحمن صالحى لرستانى ( 1291 - 1355 ق )\r\nحاج شيخ عبد الرّحمن فرزند علامه ميرزا محمّد صالح و نوهء ملا ابراهيم بروجردى ، ملقب به « صالحى لرستانى » و متخلص به « حيرت » ، از دانشمندان و فضلا و سياست‌مداران بود .\r\nاو در سال 1291 مطابق با دى / 1252 ش در « خرم‌آباد » - مركز استان لرستان - متولد گرديد .\r\nپدرش از دانشمندان و بزرگان بود ، و در خرم‌آباد سكونت اختيار كرد ، و در سال 1321 ق درگذشت .\r\n\r\nدر حوزه‌هاى علميه\r\nشيخ عبد الرحمن مقدمات را نزد پدر خود در خرم‌آباد آموخت ، آن‌گاه به بروجرد منتقل شد و به خواندن متون كتب درسى پرداخت ، و سرانجام راهى حوزهء كهن نجف اشرف شد ، و از محضر آية اللّه آخوند ملا محمّد كاظم خراسانى دروس عالى را استفاده و به زادگاه خود مراجعت نمود .\r\nوى جزو مشروطه‌خواهان بود و در اين راه گامهاى مؤثرى برداشت ، و اين مطلب را در اشعار خود نيز ثبت و منعكس كرده است .\r\nايشان به نمايندگى مجلس شوراى ملّى از خرم‌آباد ، دورهء پنجم ( 1342 ق مطابق با 1302 ش ) ، دورهء ششم ( 1344 ق مطابق با 1305 ش ) ، و دورهء هفتم ( 1347 ق\r\n\r\n","description":"","footnote":"","page_name":" 927 ","page_number":247},
  {"content":"\r\n\r\nمطابق با 1307 ش ) انتخاب شد ، و گامهاى بزرگى در راه اصلاح و آزادى برداشت .\r\n\r\nاز آثار او\r\n1 - ديوان اشعار .\r\nغزل زير از اوست :\r\n نيست تقصير مرا ، گر دمى آرامم نيست * هر طرف مىنگرم ، يار دل‌آرامم نيست\r\nتو كه پيوند به خويشى ، غم ايام تو راست * من كه از خويش بريدم ، غم ايامم نيست\r\nگول تحت‌الحنكم را نخورد ، ديگر كس * بهر صيد دل اين خلق ، دگر دامم نيست\r\nزاهد شهرم و دردى كش ميخانهء عشق * همه جا هستم و در هيچ كجا ، نامم نيست\r\nاين غم و درد مرا كشته و هم خواهد كشت * برف من از همه‌كس بيشتر و بامم نيست\r\nپر بود ز آه دل عاشق رويت ، كويت * آن‌قدر هست كه گاهى ، ره پيغامم نيست\r\nبا خيال سر زلفت نبود صبح مرا * با وصال رخ همچون خور تو ، شامم نيست\r\n« حيرت » مفلس ديروز به كف مَى مىخورد * گفتم از بهر چه ؟ گفتا : چكنم ؟ جامم نيست \r\nوى در روز يك‌شنبه 17 / رجب / 1355 ق مطابق با 12 / مهر / 1315 ش در سن 64 سالگى درگذشت ، و جسدش در مقبرهء اختصاصى - مقبرهء لرستانى - در قبرستان حاج شيخ قم به خاك سپرده شد .\r\n\r\n- منابع\r\n1 - فهرست كتابهاى چاپى فارسى 2 / 2296 .\r\n2 - نمايندگان مجلس شوراى ملّى 338 .\r\n\r\nشيخ عبد الرحيم ربّانى شيرازى ( 1341 - 1402 ق )\r\nحاج شيخ عبد الرحيم فرزند حاج مهدى ربّانى شيرازى ، از فضلا و پژوهشگران معاصر علوم اسلامى بود .\r\n\r\n","description":"","footnote":"","page_name":" 928 ","page_number":248},
  {"content":"\r\n\r\nوى در سال 1341 ق مطابق با 1301 ش در شيراز متولد شد .\r\nسيد على اكبر تقوى / شيخ محمّد حسين خيارجى / شيخ عبد الرحيم ربّانى شيرازى ( در رديف دوم شيخ هادى سليمانى قزوينى )\r\nاو دورهء ابتدايى را در مدارس فراگرفت ، سپس به تحصيل ادبيات عرب پرداخت و بخشى از سطح و حكمت الهى را در شيراز فراگرفت . آن‌گاه در سال 1367 ق مطابق با 1327 ش به حوزهء علميهء قم رهسپار شد و سطوح را نزد سيد محمّد داماد يزدى و ميرزا محمّد مجاهدى تبريزى به پايان برد . دروس خارج را از محضر آيات : سيد محمّد حجت كوه‌كمرى ( مدت كوتاهى ) ، سيد حسين طباطبائى بروجردى ، سيد روح اللّه خمينى و سيد محمّد رضا گلپايگانى و تفسير قرآن را از محضر سيد محمّد حسين تبريزى « علامهء طباطبائى » استفاده نمود و خود به تدريس و وعظ و ارشاد اشتغال ورزيد .\r\nربّانى در جهت پيروزى انقلاب از پيشتازان و سابقين بود و پس از پيروزى انقلاب ، از طرف آيت‌اللّه خمينى سمت نمايندگى ايشان را در استان فارس عهده‌دار شد ، و سمت عضويت شوراى نگهبان را هم پذيرفت .\r\n\r\n","description":"","footnote":"","page_name":" 929 ","page_number":249},
  {"content":"\r\n\r\n\r\nاز آثار او\r\n1 - اثبات عدم تحريف القرآن الكريم .\r\n2 - الصلاة و الأدعية و القرآن .\r\n3 - تاريخ تصوف .\r\n4 - تحقيق و تعليق على وسائل الشيعة .\r\n5 - تعاليق على بحار الأنوار .\r\n6 - تقريرات اصول آيت‌اللّه بروجردى .\r\n7 - تقريرات فقه آيت‌اللّه بروجردى .\r\n8 - شرح حال شيخ صدوق ، در 94 صفحه ، كه در مقدمهء كتاب معانى الأخبار به چاپ رسيده است .\r\n9 - مقدمه‌اى مفصل بر بحار الانوار در شرح حال علامه مجلسى و برخى از مشايخ اماميه .\r\n10 - يادداشت‌هايى در مبحث ديالكتيك .\r\nعلامه ربّانى در روز دوشنبه 12 / جمادى اوّل / 1402 ق مطابق با 17 / اسفند / 1360 ش در سن 61 سالگى در اثر حادثهء ناگوار تصادف - در نزديكى دليجان قم - به لقاء اللّه پيوست . جسدش به قم حمل و پس از اداى نماز ميت توسط آيت‌اللّه سيد محمّد رضا گلپايگانى در حرم حضرت معصومه عليها السّلام به خاك سپرده شد .\r\n\r\n- منابع\r\n1 - دانشمندان و سخن‌سرايان فارس 2 / 592 .\r\n2 - روزنامهء اطلاعات ، به تاريخ 6 / اسفند / 1358 ش ، ص 5 .\r\n3 - گنجينهء دانشمندان 2 / 156 .\r\n*\r\n\r\n","description":"","footnote":"","page_name":" 930 ","page_number":250},
  {"content":"\r\n\r\n\r\nسيّد عبد الرحيم شوكى ( - 1410 ق )\r\nسيّد عبد الرحيم فرزند سيّد على شوكى ، از فضلا و خطباى معاصر بود .\r\nوى در عراق مىزيست و از خاندان معروف به « آلبو شوكه » مىباشد و تحصيلات خود را در همان‌جا به پايان برد و روى به وعظ و هدايت آورد . در اثر فشارهاى رژيم بعث مجبور به مهاجرت شد و در قم سكونت اختيار نمود . جهت امر تبليغ به كشورهاى خليج مىرفت .\r\nفعلا معلومات دقيقى از زندگى ايشان در اختيار ندارم . فرزند ارجمند ايشان آقاى سيّد محمّد حسين شوكى است كه اخيرا به كسوت روحانيت درآمد و در قم زندگى مىكند .\r\nنامبرده در 15 / صفر / 1410 ق در امارات عربى در حدود 60 سالگى درگذشت .\r\nپيكرش به قم حمل و در صحن حضرت معصومه عليها السّلام به خاك سپرده شد .\r\n\r\n- منبع\r\n1 - اطلاعات متفرقه .\r\n\r\nشيخ عبد الرحيم مدرس تبريزى ( 1324 - 1402 ق )\r\nحاج شيخ عبد الرحيم مدرس ماهر ، فرزند محمّد تقى خيابانى تبريزى ، از دانشمندان و بزرگان معاصر بود .\r\n\r\n","description":"","footnote":"","page_name":" 931 ","page_number":251},
  {"content":"\r\n\r\nتولدش به سال 1324 ق مطابق با 1285 ش در تبريز اتفاق افتاد .\r\n\r\nدر حوزه‌هاى تبريز و قم\r\nايشان مقدمات و سطوح را در تبريز ، نزد آيات : سيد على اكبر مرعشى ، ميرزا على اصغر ملكى ، سيد محمّد مولانا ، ميرزا رضى زنوزى ، ميرزا عبد العلى اخوى تبريزى و سيد عبد الحجة ايروانى ، و سطح عالى را نزد آيات : ميرزا صادق تبريزى و سيد ابو الحسن انگجى تلمذ كرد .\r\nآن‌گاه به حوزهء علميهء قم مهاجرت كرد ، و از محضر آيات : سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر ، ميرزا محمّد فيض قمى ، سيد حسين طباطبائى بروجردى و شيخ عباسعلى شاهرودى فقها و اصولا ، و نزد ميرزا مهدى آشتيانى و شيخ محمّد مهدى مازندرانى ( امير كلائى ) حكمت و فلسفه استفاده نمود .\r\n\r\nاز آثار او\r\n1 - آلاء الرحيم فى الرّد على تحريف القرآن الكريم .\r\n2 - حاشية على كفاية الاصول .\r\n3 - رسالة فى الرضاع .\r\n4 - شرح على المنظومة ( للسبزوارى ) .\r\n5 - قاعدهء لا ضرر .\r\nوى در 15 / جمادى ثانى / 1402 ق مطابق با 21 / فروردين / 1361 ش در سن 78 سالگى در قم درگذشت ، و در قبرستان باغ بهشت مدفون گرديد .\r\n\r\n- منابع\r\n1 - آثار الحجة 2 / 99 .\r\n2 - گنجينهء دانشمندان 2 / 107 .\r\n3 - مؤلفين كتب چاپى 3 / 830 .\r\n\r\n","description":"","footnote":"","page_name":" 932 ","page_number":252},
  {"content":"\r\n\r\n\r\nميرزا عبد الرحيم نهاوندى ( 1237 - 1304 ق )\r\nشيخ عبد الرحيم نهاوندى فرزند ميرزا نجف مستوفى و نوادهء ميرزا محمّد على شيرازى ، از فقها و اساتيد حوزهء تهران و از اكابر علما به شمار مىرفت كه در رشته‌هاى فقه و اصول مشهور و به زهد و تقوى معروف و در ادبيات و سرودن اشعار مهارت داشت .\r\nاو در سال 1237 ق در نهاوند متولد گرديد .\r\n\r\nتحصيلات\r\nنهاوندى پس از طى مقدمات در موطن خويش ، به بروجرد عزيمت كرد و سطوح را نزد شيخ اسد اللّه بروجردى ( حجة الاسلام ) به انجام رسانيد . سپس به نجف اشرف رهسپار گرديد ، و از محضر فقيه گرانقدر شيخ محمّد حسن نجفى ( صاحب جواهر الكلام ) و علامه شيخ مرتضى انصارى بهره‌مند گرديد ، و خود بناى تدريس گذاشت و عدهء زيادى از محضر وى استفاده نمودند . سپس در سال 1289 ق به زيارت مشهد مقدس مشرف شد و يك سال اقامت جست ، سپس رحل اقامت خويش را در تهران افكند ، و در مدرسهء مروى به تدريس همت گماشت ، و مورد توجه فضلا واقع گشت و نماز جماعت نيز اقامه مىنمود .\r\n\r\nاز آثار او\r\n1 - أصل البراءة .\r\n2 - حاشية على القوانين .\r\n3 - كتاب الوقف .\r\n4 - كتاب العتق .\r\n\r\n","description":"","footnote":"","page_name":" 933 ","page_number":253},
  {"content":"\r\n\r\n5 - مجموعة اشعار .\r\n6 - حاشية على الرسائل .\r\nعلامه نهاوندى سرانجام در 9 / ربيع الثانى / 1304 ق در تهران درگذشت ، و ابتدا در صحن حضرت معصومه عليها السّلام - زير ساعت - به‌طور امانت مدفون گرديد ( كه خودم سنگ قبرش را ديده‌ام ) ، سپس به نجف اشرف منتقل گرديد .\r\n\r\nفرزندانش :\r\n1 - علامه شيخ محمّد حسن نهاوندى ، شاگرد آيت‌اللّه ميرزا محمّد حسن شيرازى بود .\r\n2 - علامه شيخ محمّد نهاوندى ، از علماى به نام مشهد مقدس بود و صاحب آثارى چون : نفحات الرحمن مىباشد .\r\n3 - آقا ضياء الدّين 4 - آقا عيسى .\r\n\r\n- منابع\r\n1 - أعيان الشيعة 7 / 470 .\r\n2 - تاريخ بروجرد 2 / 335 .\r\n3 - تاريخ علماى خراسان 311 .\r\n4 - زندگانى و شخصيت شيخ انصارى 327 .\r\n5 - فوائد الرضويه 228 .\r\n6 - نقباء البشر 3 / 1108 .\r\n\r\nشيخ عبد الرحيم نيّرى بروجردى ( ح 1320 - 1412 ق )\r\nحاج شيخ عبد الرحيم فرزند شيخ محمّد حسين و نوهء شيخ غلامرضا بروجردى معروف به ( نيّرى ) ، تولدش در حدود سال 1320 ق در بروجرد اتفاق افتاد .\r\n\r\n","description":"","footnote":"","page_name":" 934 ","page_number":254},
  {"content":"\r\n\r\nپس از رشد و نمو مقدمات را نزد پدر خود طى نمود و به قم رهسپار شد و سطوح را نزد آية اللّه سيد شهاب الدّين مرعشى به انجام رسانيد . خارج فقه و اصول را از محضر آيات : سيد حسين طباطبائى بروجردى ، سيد كاظم تبريزى ، سيد شهاب الدّين مرعشى نجفى ، و سيد محمّد رضا گلپايگانى بهره‌مند گرديد . و از ساير اساتيد خود و نيز آية اللّه ميرزا عبد الهادى شيرازى مجاز بود .\r\nآثارى كه به رشتهء تحرير درآورده و جمع‌آورى نموده است به شرح زير مىباشد :\r\n1 - مستحبات و مكروهات احكام شريعت اسلام ، در 3 جلد .\r\n2 - سيرة الامام على عليه السّلام .\r\n3 - المهدى ( عج ) الامام الثانى عشر .\r\n4 - اخلاقيات ، در 2 جلد .\r\n5 - زندگانى حضرت فاطمه عليه السّلام ، در 2 جلد .\r\n6 - انتخابى از معجزات چهارده معصوم عليهم السّلام ، در 2 جلد .\r\n7 - مجموعهء فتاوى ابن الجنيد .\r\n8 - فتاوى العلمين ابن ابى عقيل و على بن بابويه ( گردآورى - همكارى ) .\r\n9 - ايضاح الفوائد ( تصحيح - همكارى ) .\r\n\r\nتبرك به يك حديث شريف :\r\nمتن زير بقلم خود ايشان است كه توسط يكى از دوستان در اختيار اينجانب قرار گرفت :\r\nو فى روضة الواعظين عن السجاد عليه السّلام ان ابا طالب سأل النبى صلّى اللّه عليه و آله و سلم يا ابن اخى ! الى الناس كافة ارسلت ام الى قومك خاصة ، قال : لا ، بل الى الناس ارسلت كافة ، إلى الأبيض و الأسود و الأحمر و العربى و العجمى ، و الذى نفسى بيده لأدعونّ الى هذا الامر الأبيض و الأسود ، و من على رءوس الجبال و من فى لجج البحار ، و لأدعونّ\r\n\r\n","description":"","footnote":"","page_name":" 935 ","page_number":255},
  {"content":"\r\n\r\nألسنة فارس و الروم . [ روضة الواعظين : 1 / 54 
  ] .\r\nالاحقر عبد الرحيم نيرى بروجردى از شاگردان حضرت آيت‌اللّه البروجردى هستم ، و از آيات : آقاى حاج سيد حسين بروجردى ، و آقاى گلپايگانى ، و آقاى سيد عبد الهادى شيرازى ، و آقاى مرعشى نجفى اجازهء امور حسبى دارا هستم .\r\n\r\nكتابهايى كه تدوين نموده‌ام :\r\n1 - كتاب اخلاقى در دو جلد .\r\n2 - كتاب در حالات حضرت امام زمان ( صلوات اللّه عليه ) در يك جلد .\r\n3 - كتاب سيرة مولى الموحدين حضرت على بن ابى طالب عليه السّلام در يك جلد .\r\n4 - زندگانى حضرت فاطمة الزهراء عليها السّلام در دو جلد .\r\n5 - احكام مستحبات و مكروهات ، در سه جلد از اول كتاب طهارت تا ديات .\r\n6 - كتاب علمين ابن ابى عقيل و مسائل على بن بابويه .\r\n7 - كتاب مجموعة فتاوا ابن جنيد . حرره الاحقر عبد الرحيم نيرى بروجردى .\r\nسرانجام در روز 24 / ذىقعده / 1412 ق مطابق با چهارشنبه 6 / خرداد / 1371 ش در پى بيمارى و كهولت سن در قم درگذشت ، و جسدش صبح روز پنجشنبه تشييع و در يكى از مقابر مجاور قبرستان حاج شيخ به خاك سپرده شد .\r\n\r\nشيخ عبد الرزاق خائف قمى ( 1284 - 1370 ق )\r\nشيخ عبد الرزاق فرزند ملا على اصغر قمى ، متخلص به « خائف » از فضلا و شعراى قم بود .\r\nوى سالهاى متمادى به ارشاد و هدايت و آموزش مسائل شرعى ، در صحن حضرت معصومه عليها السّلام اشتغال داشت .\r\n\r\n","description":"","footnote":"","page_name":" 936 ","page_number":256},
  {"content":"\r\n\r\n\r\nاز آثار او\r\n1 - تاريخ ايران ( دورهء مقدماتى ) .\r\n2 - ديوان اشعار .\r\nايشان در روز شنبه 10 / جمادى اول / 1370 ق مطابق با 28 / بهمن / 1329 ش در حدود 86 سالگى در قم درگذشت ، و در صحن حضرت معصومه عليها السّلام به خاك سپرده شد .\r\n\r\n- منابع\r\n1 - الذريعة 9 / 277 .\r\n2 - تراجم الرجال 1 / 286 ( سال مرگش را 1370 يا 1375 ق دانسته است ) .\r\n3 - فرهنگ سخنوران 1 / 301 .\r\n4 - مؤلفين كتب چاپى 3 / 842 .\r\n\r\nشيخ عبد الرسول قائمى اصفهانى ( 1316 - 1414 ق )\r\nحاج شيخ عبد الرسول قائمى فرزند شيخ فرج اللّه ديزچه‌اى اصفهانى ، از دانشمندان و مشاهير علماى اصفهان و آبادان بود .\r\nوى 3 / رمضان / 1316 ق در ( ديزچه ) اصفهان ديده به جهان گشود .\r\nقائمى مقدمات را نزد شيخ فرج اللّه شريعت در ديزچه آموخت . سپس به حوزهء علميهء اصفهان پيوست و سطوح را نزد آياتى چون : سيد احمد درب امامى و شيخ على يزدى ( مسگر ) به پايان رسانيد . و دروس خارج را از حضرات آيات : سيد محمّد نجف‌آبادى ، سيد على نجف‌آبادى و سيد محمّد رضا خراسانى استفاده نمود . آن‌گاه به حوزه علميهء قم رهسپار شد و از محضر آيت‌اللّه حاج شيخ عبد الكريم حائرى يزدى بهره‌مند گرديد .\r\n\r\n","description":"","footnote":"","page_name":" 937 ","page_number":257},
  {"content":"\r\n\r\nدر سال 1349 ق به نجف اشرف رفت و از محضر آيات : ميرزا محمّد حسين نائينى ، شيخ ضياء الدّين عراقى ، و سيد ابو الحسن اصفهانى بهره‌ها برد و در سال 1356 سفرى به آبادان كرد و چند ماهى ماند و به نجف مراجعت كرد و بالاخره در سال 1360 ق پس از مراجعت از سفر حج در پى درخواست اهالى آبادان و امر آيت‌اللّه سيد ابو الحسن اصفهانى در آن سامان اقامت نمود ، و خدمات و كارهاى فرهنگى بزرگى انجام داد . در ضمن در مسجد نو به اقامهء جماعت و ارشاد پرداخت .\r\nساختن و تعمير مساجد و مدارس و احداث مسجد نور و مدرسهء قائميه و دار الايتام اماكن خيريه در آبادان از يادگارهاى ايشان است . از كارهاى بزرگ ايشان احداث مسجد ولى عصر ( عج ) در جزيرهء خارك ، تأسيس حوزهء علميهء آبادان و ادارهء آن را ، مىتوان نام برد .\r\n\r\nاز آثار او\r\n1 - رساله‌اى در حديث غدير .\r\n2 - شرح برخى از خطب نهج البلاغة .\r\n3 - يادداشت‌هايى در فقه .\r\nاو در پى جنگ عراق و ايران ، در سال 1401 ق به اصفهان رفت و در مسجد باب الرحمه واقع در دروازهء دولت به اقامهء جماعت و هدايت پرداخت . نيز براى طلاب اصفهان شهريه داشت .\r\n\r\n","description":"","footnote":"","page_name":" 938 ","page_number":258},
  {"content":"\r\n\r\nقائمى در سحرگاه روز شنبه 23 / شعبان / 1414 ق مطابق با 16 / بهمن / 1372 در سن 98 سالگى در اصفهان دار فانى را وداع گفت و در صحن حضرت معصومه عليها السّلام - در يكى از اطاقهاى صحن بزرگ - به خاك سپرده شد .\r\nفرزندانش هشت پسر و 12 دختر از سه همسر مىباشند .\r\n\r\n- منابع\r\n1 - آثار الحجة 2 / 204 .\r\n2 - اطلاعات متفرقه .\r\n3 - گنجينهء دانشمندان 3 / 16 .\r\n4 - مجلهء پژوهش ، سال چهارم ، شمارهء 6 ، 1373 ش ، ص 120 .\r\n\r\nشيخ عبد الستار اسلامى آبادانى ( ح 1320 - 1420 ق )\r\nحاج شيخ عبد الستار اسلامى فرزند علامه شيخ محمّد بهبهانى ، از فضلا و ادباى برجستهء معاصر بود . وى در حدود سال 1320 ق در روستاى « هنديجان » از توابع بهبهان - استان خوزستان - تولد يافت .\r\nپدرش ( متوفاى 1360 ق ) از علماى بهبهان و نواحى آن و از شاگردان آيت‌اللّه سيّد محمّد كاظم طباطبائى يزدى و نمايندهء ايشان در منطقهء مذكور بود .\r\nشيخ عبد الستار ، در سن دوازده‌سالگى همراه پدر خود به نجف اشرف رفت ، و پس از به اتمام رساندن مقدمات ، دروس سطح را از محضر آيت‌اللّه شيخ مجتبى لنكرانى به پايان رساند . دروس خارج را از محضر آيات : ميرزا محمّد حسين نائينى ، شيخ ضياء الدّين عراقى و سيّد ابو الحسن اصفهانى بهره‌مند گرديد و خود اقدام به تدريس مقدمات و ادبيات پرداخت .\r\nوى در پى رحلت پدر ارجمند خود در سال 1360 ق ، از سوى آيت‌اللّه سيّد\r\n\r\n","description":"","footnote":"","page_name":" 939 ","page_number":259},
  {"content":"\r\n\r\nابو الحسن اصفهانى به نواحى آبادان عزيمت كرد و بيش از سى سال در ميان آنان با اختلاف سليقه‌هايشان ، به سر برد و امور را به بهترين صورت اداره و سرپرستى نمود .\r\nسپس در سال 1386 ق به شهر آبادان كوچيد و در مسجد صاحب الزمان ( عج ) به اقامهء جماعت و ارشاد و نيز بنياد و تعمير مساجد و احياى مناسبات مذهبى پرداخت .\r\nنامبرده از علماى بسيار اجازات علمى و امور حسبيه و روايت داشت ، كه برخى از ايشان عبارتند از حضرات آيات ، سيّد ابو الحسن اصفهانى ، شيخ على اكبر نهاوندى ، شيخ آقا بزرگ تهرانى ، سيّد محسن طباطبائى حكيم ، سيّد شهاب الدّين مرعشى و سيّد ابو القاسم خوئى .\r\nمنزل و كتابخانه‌اش در آبادان ، محل اميد بسيارى از روحانيان و مبلّغان دينى بود . او مبلّغان را به اطراف و اكناف گسيل مىداشت . حلّ امور دينى و شخصى ساير افراد و عشاير آبادان و اروند كنار ، مايه خوشبختى ايشان مىشد .\r\nاسلامى ، حافظه‌اى قوى داشت . در ادبيات عربى و فارسى بسيار مسلط بود .\r\nرشته‌هاى : تاريخ ، لغت ، شعر ، حديث و علوم نقلى ديگر مهارت داشت . هر كتابى را كه مىخواند بر آن حاشيه مىنوشت . زندگى ساده و روحيه‌اى عالى و قانع داشت .\r\nپس از نماز جماعت ، شب‌ها به منبر مىرفت و به بيان تفسير قرآن كريم و حديث شريف مىپرداخت .\r\nدر سال 1400 ق و در جريان جنگ تحميلى ، خانه و كتابخانه و ساير ما يملك را يك‌شبه از دست داد و به قم مهاجرت كرد و تا آخر عمر آنجا زيست . پس از حدود ده سال بيمارى بر ايشان تسلط يافت و كمتر ظاهر مىشد و بعدا به كلى بسترى گرديد .\r\n\r\nاز آثار او :\r\n1 - المهدى ( عج ) و صفاته ، دو جلد .\r\n2 - الدّر الثمين فى المنتخب من البيان و التبين .\r\n3 - ايقاظ الأنام عن خرافات العوام .\r\n\r\n","description":"","footnote":"","page_name":" 940 ","page_number":260},
  {"content":"\r\n\r\n4 - الأربعون حديث .\r\n5 - ترجمهء منتخب الأثر ( اثر شيخ لطف اللّه صافى ) ، ترجمه به فارسى .\r\n6 - كشكول بديع ، در سه جلد .\r\nو حواشى بر بسيارى از كتابها .\r\nايشان در روز اربعين حسينى يعنى 20 / صفر / 1420 ق در پى سالها بيمارى در حدود سن 100 سالگى ( براساس گفتهء يكى از فرزندان ايشان ) در قم چشم از جهان فروبست . پيكرش عصر روز بعد تشييع و در قبرستان باغ بهشت - مقبرة العلماء - به خاك سپرده شد .\r\n\r\nفرزندانش كه از چند همسر هستند عبارتند از :\r\n1 - حجة الاسلام و المسلمين فاضل فرزانه شيخ محمّد على اسلامى ، ساكن جراحى ( ماه شهر ) ، استان خوزستان 2 - حجة الاسلام شيخ ابو طالب 3 - آقا محمّد كاظم ، از فرهنگيان است 4 - آقا محمّد باقر 5 - دكتر حسن 6 - آقا محمّد جواد ، سرهنگ سپاه است 7 - آقا حسين 8 - آقا محسن .\r\n\r\n- منابع\r\n1 - اطلاعاتى از فرزندان ايشان ، آقاى دكتر حسن اسلامى .\r\n2 - گنجينهء دانشمندان 3 / 11 .\r\n3 - مطالبى از نوشتهء آقاى شيخ ناصر الدّين انصارى قمى .\r\n\r\nعبد الصاحب صفائى قمى « حائرى » ( 1324 - 1374 ق )\r\nعبد الصاحب فرزند آيت‌اللّه شيخ محمّد على حائرى و نوهء ملا محمّد جعفر قمى ، ملقب به « صفائى » از مردان با فضيلت و سياست‌مداران معروف بود .\r\nوى در سال 1324 ق در سامرا ( عراق ) ديده به جهان گشود .\r\n\r\n","description":"","footnote":"","page_name":" 941 ","page_number":261},
  {"content":"\r\n\r\nدر سال 1335 ق همراه پدر خود به كربلاى معلى رفت و در سال 1349 ق در قم سكونت اختيار نمودند .\r\nاو كه تحصيلات علوم دينى خود را در عتبات عاليات شروع كرده بود ، در قم به پايان رساند . آنگاه به تهران عزيمت نمود و توانست از دانشكدهء معقول و منقول درجه ليسانس دريافت كند . ابتدا در وزارت دارائى به خدمت پرداخت .\r\nاز سال 1360 ق ( 1320 ش ) دفتر ثبت‌اسناد رسمى در سارى و بابل برعهده گرفت . سپس وارد ميدان سياست شد و در فعاليت‌هاى شديد ، بارها به زندان افتاد .\r\nآنگاه در دوره‌هاى شانزدهم ( 1328 ش برابر با 1369 ق ) و هيجدهم ( 1332 ش برابر با 1373 ق ) از سوى مردم سارى به سمت نمايندگى مجلس شوراى ملّى انتخاب گرديد .\r\nهفته‌نامهء « صفا » را در سال 1323 ش در شهر سارى منتشر ساخت ، سپس آن را به صورت مجله منتشر نمود .\r\n\r\nاز آثار او :\r\n1 - بيوگرافى وكلاى دورهء چهاردهم مازندران .\r\n2 - تاريخ مختصر احزاب سياسى ( پس از شهريور / 1320 ش ) .\r\n3 - قانون مرور زمان .\r\nاستاد صفائى در سال 1374 ق برابر با 1334 ش در سن 50 سالگى در اثر سكتهء قلبى در تهران دار فانى را وداع گفت . پيكرش به قم حمل و در صحن حضرت\r\n\r\n","description":"","footnote":"","page_name":" 942 ","page_number":262},
  {"content":"\r\n\r\nمعصومه عليها السّلام به خاك سپرده شد .\r\n\r\n- منابع\r\n1 - اظهارات مرحوم شيخ على صفائى فرزند شيخ عباس ( برادر آقاى عبد الصاحب ) حائرى .\r\n2 - چهرهء مطبوعات معاصر 297 .\r\n3 - رجال قم 128 .\r\n4 - فهرست روزنامه‌هاى فارسى 144 .\r\n5 - فهرست كتابهاى چاپى فارسى 1 / 882 و 1129 .\r\n6 - گنجينهء دانشوران 200 .\r\n7 - مازندران 2 / 108 .\r\n8 - مؤلفين كتب چاپى 3 / 858 ( نام جدّش را « محمّد زمان » نوشته كه اشتباه است ) .\r\n9 - نمايندگان مجلس شوراى ملى 340 .\r\n\r\nسيّد عبد العزيز طباطبائى يزدى ( 1348 - 1416 ق )\r\nحاج سيد عبد العزيز طباطبائى يزدى يكى از خبرگان سرشناس در كتابشناسى ، نسخه‌شناسى ، تاريخ ، تراجم ، حديث و رجال بود .\r\nفقيد سعيد در روز يكشنبه 23 / جمادى الاول / 1348 ق مطابق با 5 / آبان / 1308 ش در بيت علم و تقوا و فضيلت در نجف اشرف ديده به جهان گشود .\r\nپدرش مرحوم آقا سيد جواد\r\n\r\n","description":"","footnote":"","page_name":" 943 ","page_number":263},
  {"content":"\r\n\r\nطباطبائى ( متوفّاى 1363 ق و مدفون در جوار حضرت عبد العظيم حسنى عليه السّلام ) نوهء دخترى آيت‌اللّه سيد محمّد كاظم طباطبائى يزدى ( صاحب العروة الوثقى ) و از شاگردان ايشان و مادرش فرزند آقا سيد احمد فرزند صاحب عروه بوده است .\r\nآن مرحوم در اوان بلوغ پدرش را از دست داد ، اما با كوشش بسيار به تحصيل علم برخاست و نزد اساتيد بزرگ نجف اشرف به فراگيرى علوم دينى پرداخت .\r\nادبيات را نزد آيت‌اللّه سيد هاشم حسينى تهرانى ، و قوانين را در محضر مرحوم آيت‌اللّه سيد على علامه فانى اصفهانى ، و شرح منظومه را نزد آيت‌اللّه سيد عبد الاعلى سبزوارى ، و اسفار را در خدمت علامه شيخ صدرا بادكوبه‌اى و عقايد را نزد شيخ عبد الحسين امينى تبريزى فراگرفت .\r\nنيز هم‌زمان سطوح عاليه را در درسهاى علامه بزرگوار آيت‌اللّه شيخ عبد الحسين رشتى و علامه شيخ مجتبى لنكرانى ، و خارج فقه و اصول و تفسير را نزد حضرات آيات : سيد ابو القاسم خوئى ، ميرزا عبد الهادى شيرازى و شيخ حسين حلى آموخت . استاد فقيد در اين سالها و پس از آن با حضرات آيات : شيخ مجتبى لنكرانى و شيخ محمّد على غروى اردوبادى و بيش از همه با علامه كبير شيخ آقا بزرگ تهرانى و علامه شيخ عبد الحسين امينى ارتباط نزديك برقرار كرد ، و ساليان بسيار از محضر اين دو بزرگ مرد بهره برد ، و اين رابطهء تنگاتنگ 25 سال به طول انجاميد .\r\nوى در اين سالها با روش تحقيق و زمينه‌هاى پژوهش در رجال ، تراجم ، كتابشناسى ، حديث و تاريخ آشنا شد ، و بهترين همكارىها را با علامهء تهرانى و\r\n\r\n","description":"","footnote":"","page_name":" 944 ","page_number":264},
  {"content":"\r\n\r\nعلامهء امينى به عمل آورد . او در تأسيس كتابخانهء امير المؤمنين عليه السّلام ( در نجف اشرف ) با امينى همكارى گسترده‌اى به عمل آورد ، و براى مخطوطات آن فهرست گسترده‌اى نگاشت كه اينك آماده چاپ است . همچنين پيش از مهاجرت به قم ، مديريت « مدرسهء سيّد » در نجف را سالها برعهده داشت و منشأ خدماتى بود ، و هم‌زمان به يارى علامه شيخ آقا بزرگ تهرانى در تدوين و تأليف « الذريعة الى تصانيف الشيعة » شتافته بود .\r\nمرحوم استاد در سال 1396 ق نجف اشرف را به قصد قم ترك كرد و با فراغت بال و آسودگى خيال به تأليف و تحقيق دست‌يازيد ، و خانه‌اش محل آمد و رفت مؤلفان و محققان شد . سكونت استاد در قم باعث گشت تا مراكز تحقيقى و كتابخانه‌هاى كشور به او روى آورند ، و از تجربيات و اطلاعات گرانبهاى او استفاده‌هاى بسيار برند . از جمله ماهها در مشهد مقدس سكونت گزيد و براى كتابخانه آستان قدس رضوى فهرست‌هاى گوناگون تهيه كرد .\r\nدر قم نيز به يارى مؤسسه آل البيت عليهم السّلام شتافت ، و در پى نهادن مجله وزين « تراثنا » و تداوم و غناى آن از هيچ كوششى دريغ نورزيد . معظم‌له براى غناى تحقيقات خود سفرهاى بسيار به كشورهاى مختلف همچون : سوريه ، لبنان ، اردن ، كويت ، تركيه ، عربستان ، انگلستان و آمريكا انجام داد ، و در طول اين سفرها از كتابخانه‌هاى مختلف بازديد كرد و يادداشت‌هاى بسيار برداشت ، و نتيجهء مطالعات خويش را در « نتايج الاسفار » گرد آورد . همچنين احاديث و فضائل اهل بيت عليهم السّلام را به نقل از كتابهاى مخطوط در كتاب « قيد الاوابد و جمع الشوارد » جمع آورد .\r\nفقيد سعيد از حضرات آيات : ميرزا عبد الهادى شيرازى ، سيد ابو القاسم خوئى و شيخ آقا بزرگ تهرانى اجازه روايت داشت و به گروهى اجازه روايت داد .\r\nوى به عنوان كتابشناسى برجسته شناخته شده بود ، و در كنگره‌هايى مانند :\r\nهزاره شيخ طوسى ( مشهد ) ، هزاره شريف رضى ( تهران ) ، امام حسين عليه السّلام ، ( لندن ) غدير خم ( لندن ) ، شيخ مفيد ( قم ) ، كتاب و كتابخانه در اسلام ( مشهد ) ،\r\n\r\n","description":"","footnote":"","page_name":" 945 ","page_number":265},
  {"content":"\r\n\r\nشركت داشت و مقالاتى ارائه داد .\r\nفقيد سعيد متواضع و فروتن ، كم‌توقع ، بردبار ، قانع و با سخاوت ، كم‌حرف و خوش‌محضر و خوش‌اخلاق ، بذله‌گو و مهمان‌نواز ، و داراى خطى خوش و حافظه‌اى شگرف بود . درب خانه‌اش به روى همگان باز بود و گاه كسانى تا چند روز مهمان او بودند . اطلاعات علمى و كتابخانه‌اش را به رايگان در اختيار همگان مىنهاد ( به‌همين‌جهت در مقدمه كتابهاى بسيارى از ايشان تمجيد و تقدير شده است ) .\r\nدر فهم مطالب علمى دقت و حوصله بسيار داشت ، و گاه براى درك يك مطلب رنج سفر را بر خويش هموار مىنمود . اگر مطلبى را نمىدانست از هركس حتى اگر شده از شاگردان جوانش مىپرسيد ، و از اين بابت ابايى نداشت . جوانان اهل تحقيق را بسيار تشويق مىكرد و مطلقا در مقام عيب‌جويى برنمىآمد . در يادداشت‌برداريها و مطالعات خود تنها به كتابهاى چاپى بسنده نمىكرد و از كتابهاى مخطوط نيز درنمىگذشت و لذا در آغاز و انجام كتابهايش موارد مهم كتاب يادداشت شده بود .\r\nمؤلّف / سيد عبد العزيز طباطبائى يزدى / سيد محمّد مجتهدى كاشانى\r\n\r\n","description":"","footnote":"","page_name":" 946 ","page_number":266},
  {"content":"\r\n\r\nبسيار متدين و متعبد بود و از سر غيرت دينى عمرى در جهت بزرگداشت تشيّع و غدير و اهل البيت عليهم السّلام كوشيد . كتابخانهء بزرگ و كم مانند خود را در اختيار ديگران نهاده بود ، و گاه تا چندين جلد كتاب را به يك‌تن - براى مدتهاى طولانى - امانت مىداد و خم به ابرو نمىآورده ( او خود مىفرمود : يك‌دهم كتابخانه‌ام نزد ديگران به امانت است ) . تبحر وى در رجال ، تراجم ، حديث ، تاريخ ، كتابشناسى و نسخه‌شناسى از آثار متعدد او هويداست .\r\n\r\nبرخى از كتابهاى و مقالات بلند چاپ‌شده‌اش عبارتند از :\r\n1 - اساتيد و مشايخ شيخ طوسى .\r\n2 - الشيخ المفيد و عطاؤه الفكرى الخالد .\r\n3 - الشيعة و هجمات الخصوم .\r\n4 - الغدير فى التراث الاسلامى .\r\n5 - اهل البيت عليهم السّلام فى المكتبة العربية ( معرفى و توصيف كتابهاى عربى اهل سنت در فضائل اهل بيت ) ، در دو جلد .\r\n6 - حياة الشيخ يوسف البحرانى ( اولين نوشتار استاد در سال 1377 ق ) .\r\n7 - فهرست كتابخانهء علامه طباطبائى دانشگاه شيراز .\r\n8 - فى رحاب نهج البلاغة .\r\n9 - ما ينبغى نشره من التراث ( معرفى كتابهاى ارزندهء مخطوط ) .\r\n\r\nعنوان برخى از تحقيق‌ها و تصحيحهاى او عبارت است از :\r\n10 - الاربعون المنتقى من مناقب المرتضى عليه السّلام ( ابو الخير طالقانى قزوينى ) .\r\n11 - الحسين عليه السّلام و السنة ( مجموعه سه بخش از آثار اسلامى پيرامون امام حسين عليه السّلام از فضائل الصحابهء احمد بن حنبل ، انساب الاشراف بلاذرى و معجم الكبير طبرانى ) .\r\n\r\n","description":"","footnote":"","page_name":" 947 ","page_number":267},
  {"content":"\r\n\r\n12 - ترجمة امير المؤمنين عليه السّلام ( ابن عساكر ) .\r\n13 - ترجمهء الحسن و الحسين عليهما السّلام ( از كتاب طبقات ابن سعد ) .\r\n14 - طرق حديث من كتب مولاه فعلى مولاه ( حافظ ذهبى ) .\r\n15 - عقد الدرر فى اخبار المهدى المنتظر ( عج ) ( سلمى شافعى دمشقى ) .\r\n16 - فرائد السمطين فى فضائل المرتضى و البتول و السبطين ( حموى جوينى ) .\r\n17 - فهرست شيخ منتجب الدّين .\r\n18 - فهرست شيخ طوسى .\r\n19 - مقتل امير المؤمنين عليه السّلام ( ابن ابى الدنيا ) .\r\n20 - مناقب امير المؤمنين عليه السّلام ( احمد بن حنبل ) .\r\n\r\nو از ديگر تأليفات چاپ نشده او عبارت است از :\r\n21 - على ضفاف الغدير ( تكميل ، تهذيب ، تحقيق و استدراك الغدير ) .\r\n22 - نتائج الاسفار .\r\n23 - قيد الاوابد .\r\n24 - مستدرك الذريعة .\r\n25 - اضواء على الذريعة ( تعليقات و ملاحظات بر الذريعة ) .\r\n26 - معجم اعلام الشيعة .\r\n27 - تعليقات على « طبقات اعلام الشيعة » .\r\n28 - مكتبة العلامة الحلّى .\r\n29 - انباء السماء برزية كربلاء ( تكميل ، تعليق و استدراك « سيرتنا و سنتنا » از علامه امينى ) .\r\n30 - فهرس المخطوطات العربية فى مكتبة امير المؤمنين عليه السّلام .\r\n31 - فهرس المخطوطات الفارسية فى مكتبة امير المؤمنين عليه السّلام .\r\n32 - فهرس الكتب الحديث فى مكتبة الامام الرضا عليه السّلام .\r\n\r\n","description":"","footnote":"","page_name":" 948 ","page_number":268},
  {"content":"\r\n\r\n33 - فهرس كتب الفقهية فى مكتبة الامام الرضا عليه السّلام .\r\n34 - الفهرس الوصفى للمنتخب من المخطوطات العربية فى مكتبات تركيا ( نسخه خطى آن در كتابخانه آيت‌اللّه مرعشى در دو جلد موجود است ) .\r\n35 - مخطوطات اللغة العربية فى مكتبات ايران .\r\n36 - فهرس المختارات من مخطوطات تركيا .\r\n37 - فهرس المنتقى من مخطوطات الحجاز .\r\n38 - فهرس المنتخب من مخطوطات تبريز .\r\n39 - فهرس المنتخب من مخطوطات لندن .\r\n40 - المهدى عجل اللّه فرجه فى السنة النبوية ( مجموعه احاديث صحاح اهل تسنن پيرامون حضرت مهدى ) .\r\nسرانجام آن قلب پرطپش پس از پشت سر نهادن چند سكتهء قلبى ، در تاريخ هفتم / رمضان / 1416 ق مطابق با 8 / بهمن / 1374 ش در 68 سالگى بدرود حيات گفت ، و پس از يك تشييع باشكوه ، در صحن مطهر حضرت فاطمه معصومه عليها السّلام به خاك سپرده شد .\r\n\r\n- منابع\r\n1 - مجلهء آينهء پژوهش شمارهء ( 36 ) سال 1374 ش صفحه 107 به قلم شيخ ناصر الدّين انصارى قمى ( با اندك تصرف ) .\r\n2 - مصاحبه‌ها و يادداشت‌هاى شخصى نگارنده با ايشان .\r\n\r\nعبد العلى سلام فايز تبريزى ( 1313 - 1392 ق )\r\nحاج عبد العلى فرزند محمّد حسن سلام تبريزى ، متخلص به « فايز » از شاعران مرثيه‌سراى توانا بود .\r\nاو در 28 / صفر / 1313 ق در « محلهء خاقانى » تبريز تولد يافت .\r\n\r\n","description":"","footnote":"","page_name":" 949 ","page_number":269},
  {"content":"\r\n\r\nدر شعر و ادب مقامى و الا بدست آورد و در راه عرفان و سلوك رتبه‌اى احراز نمود . تهران را جهت سكونت اختيار كرد .\r\nاين دو بيت از آخرين سروده‌هايش كه بر روى قبرش هم حك شده است :\r\n من مشتعل عشق عليّم چكنم * جز او نبود سنى حليم چكنم\r\nدر روز غدير شد مسمى به ولى * اين است غلام آن وليّم چكنم \r\n\r\nاز آثار او :\r\n1 - ديوان چهارده معصوم عليهم السّلام ، كه در سال 1368 ق در تهران به چاپ رسيد .\r\nفايز در شب جمعه 14 / ذىالقعده / 1392 ق برابر با 30 / آذر / 1351 ش بدرود حيات گفت . پيكرش در وسط قبرستان وادى السلام قم به خاك سپرده شد .\r\n\r\n- منابع\r\n1 - اطلاعات متفرقه .\r\n2 - مؤلفين كتب چاپى 3 / 887 .\r\n\r\nشيخ عبد العلى شريفى كابلى ( - 1398 ق )\r\nتولدش در شهر غزنين از توابع كابل افغانستان اتفاق افتاد .\r\nپس از طى مقدمات و سطوح پس از سال 1365 ق به نجف اشرف رفت ، و از محضر بزرگان نجف از جمله آيت‌اللّه سيد مرتضى فيروزآبادى استفاده نمود ، و در پى فشارهاى دولت عراق در حدود سال 1393 ق به ايران مهاجرت كرد .\r\nوى مردى فاضل ، متقى ، اجتماعى و اخلاقى ، و از منسوبين مرحوم حجة الاسلام شيخ عباس حائرى يزدى بود .\r\n\r\n","description":"","footnote":"","page_name":" 950 ","page_number":270},
  {"content":"\r\n\r\nدر روز دوشنبه 20 / ذىقعده / 1398 ق مطابق با اول / آبان / 1357 ش در بيمارستان پهلوى تهران درگذشت ، و در روز سه‌شنبه تشييع و در بهشت معصومه عليها السّلام مدفون گرديد .\r\n\r\nفرزندانش :\r\n1 - عبد الامير 2 - علاء 3 - عصام و يك دختر .\r\n\r\n- منبع\r\n1 - حوادث الأيام ( خطى ) .\r\n\r\nشيخ عبد العلى مشايخى اراكى « حاج آقا » ( - 1405 ق )\r\nشيخ عبد العلى معروف به « حاج آقا » فرزند شيخ اسماعيل و نوهء شيخ عبد العلى مشايخى كره‌رودى اراكى ، از فضلا و سخنوران معاصر بود .\r\nپدرش كه ساكن « كره‌رود » اراك بود به تعليم نوآموزان در مكتب‌خانه خود بود .\r\nجدّش از علماى مهاجر به تهران و در آنجا از موقعيت ويژه‌اى برخوردار بود .\r\nوى در حدود سال 1335 ق در تهران درگذشت . پيكرش در قبرستان ابن بابويه شهر رى مدفون گرديد . شيخ عبد العلى « حاج آقا » ، در كره‌رود پرورش يافت ، مدتى چند در آنجا مشغول تحصيل بود ، سپس در سن جوانى به حوزهء علميهء قم پيوست و سطح را به پايان رساند . دروس خارج را از محضر آيات : سيّد محمّد حجت كوه‌كمرى ، سيّد حسين طباطبائى بروجردى و سيّد محمّد رضا گلپايگانى و معقول را از محضر سيّد روح اللّه خمينى استفاده نمود . سپس به وعظ و ارشاد پرداخت و از فضلاى سخنوران به شمار آمد .\r\n\r\n","description":"","footnote":"","page_name":" 951 ","page_number":271},
  {"content":"\r\n\r\nاو در سال 1405 ق در قم بدرود حيات گفت . پيكرش در قبرستان حاج شيخ به خاك سپرده شد .\r\n\r\n- منبع\r\n1 - افادات حجة الاسلام سخنور توانا آقاى شيخ محسن مشايخى ( ساكن تهران ، به تاريخ 20 / صفر / 1421 ق ) .\r\n\r\nشيخ عبد العلى نطنزى « صدر العلماء » ( ح 1262 - 1344 ق )\r\nحاج شيخ عبد العلى فرزند ملا عبد الباقى و نوادهء آيت‌اللّه ملا احمد نطنزى ( داماد ملا احمد فاضل نراقى ) كاشانى ، ملقب به « صدر العلماء » و از مشاهير علما و مجاهدان عصر خود بود .\r\n\r\nتحصيلات\r\nاو در حدود سال 1262 ق مطابق با 1225 ش متولد گرديد .\r\nوى پس از رشد و نما در كاشان به فراگيرى علوم و معارف اسلامى پرداخت و از محضر بزرگان آن ديار بهره‌هاى شايانى برد . و از اين راه به درجات والاى علمى ارتقا يافت و به گذشت زمان در رديف علماى طراز اول كاشان به حساب آمد .\r\nصدر العلماء ، گذشته از اقامهء جماعت و ارشاد در كاشان به تدريس دروس علمى و دينى نيز اشتغال داشت . وى در نهضت تنباكو كه به رهبرى ميرزاى شيرازى طى سالهاى ( 1308 - 1309 ق ) در ايران روى داد و منجر به شكست استعمار انگليس گرديد ، و نيز در قيام مردمى و اعلان مشروطه‌خواهى كه با قيام و رهبرى روحانيت شكل گرفت ، از جملهء علماى بزرگ مجاهد بود كه در تهران و كاشان نقشى سازنده ، برعهده داشت .\r\nوى در سال 1344 ق مطابق با آذر / 1304 ش در تهران در حدود سن 82\r\n\r\n","description":"","footnote":"","page_name":" 952 ","page_number":272},
  {"content":"\r\n\r\nسالگى درگذشت و جسدش به قم حمل و در قبرستان شيخان به خاك سپرده شد .\r\n\r\n- منبع\r\n1 - مشاهير كاشان 181 .\r\n\r\nسيّد عبد الغنى اردبيلى ( ح 1335 - 1410 ق )\r\nحاج سيد عبد الغنى فرزند حسن موسوى اردبيلى . او در حدود سال 1335 ق در قريهء ( گازر ) سرعين واقع در استان اردبيل ، متولد گرديد .\r\nادبيات را در اردبيل نزد : سيد يونس افتخار السادات ( افتخار ) ، شيخ مهدى عالم ، شيخ غفور عاملى ( منطق ) و سيد مسلم محدّث خلخالى آموخت ، سپس به قم رفت و پس از طى سطوح خارج را از محضر آيات : سيد محمّد حجت كوه‌كمرى ، سيد حسين طباطبائى بروجردى و سيد محمّد داماد يزدى ( در فقه و اصول ) و سيد روح اللّه خمينى ( در فلسفه ) استفاده نمود .\r\nايشان در حدود سال 1371 ق به اردبيل بازگشت و به تدريس علوم دينى در مدرسهء ملا ابراهيم و ارشاد مردم پرداخت . و در اواخر عمر خود مقيم تهران شد و در دستگاه قضائى كشور سمتى داشت .\r\n\r\nاز آثار او\r\n1 - تقريرات آيت‌اللّه حجت .\r\n2 - تفسير سورهء يوسف عليه السّلام .\r\n3 - الواجب النفسى و مقدمة الواجب ( تقريرات آقاى خمينى ) .\r\n4 - شرح الاسفار ( تقريرات آقاى خمينى ) .\r\nاستاد اردبيلى در روز دوشنبه 3 / ذىالقعده / 1410 ق مطابق با 7 / خرداد /\r\n\r\n","description":"","footnote":"","page_name":" 953 ","page_number":273},
  {"content":"\r\n\r\n1369 ش در تهران درگذشت و در قبرستان باغ بهشت قم مدفون گرديد .\r\n\r\n- منابع\r\n1 - آثار الحجه 2 / 214 .\r\n2 - اطلاعات متفرقه و افادات آيت‌اللّه مفتى الشيعة .\r\n\r\nشيخ عبد القدوس كرمانشاهى ( - 1309 ق )\r\nاز عارفان و سالكان نامى ايران بود .\r\nدر دانش و معرفت الهى مقامى ارجمند بدست آورد . سپس در سلسلهء ذهبيه وارد شد و سرانجام به قطبيت رسيد .\r\nمرحوم سيّد حسين شمس العرفاء از ملازمان ايشان گرديد و از فضائل و معارفش بهره‌ها برد و پس از ايشان به قطبيت رسيد . مرحوم سيّد عبد الحجة بلاغى نائينى در تأليفات خود از بزرگان و معاريف اين سلسله تا اقطاب بزرگ مىرساند ، نام برده است .\r\nكرمانشاهى در 20 / ذىالحجه / 1309 ق چشم از جهان فروبست و در جوار على بن جعفر عليه السّلام قم مدفون گرديد .\r\n\r\n- منبع\r\n1 - اطلاعات متفرقه .\r\n\r\n","description":"","footnote":"","page_name":" 954 ","page_number":274},
  {"content":"\r\n\r\n\r\nسيّد عبد الكريم انوارى اردبيلى ( - ح 1402 ق )\r\nسلسلهء نسب ايشان به امام موسى بن جعفر عليه السّلام مىرسد . از دانشمندان و بزرگان تهران به شمار مىرفت . انوارى ، تحصيلات خود را در حوزه‌هاى علميهء اردبيل و زنجان به پايان برد . در حوزهء زنجان از محضر آيت‌اللّه شيخ فياض زنجانى بهره‌مند شده بود . سپس به شهر بهشهر استان مازندران رفت و حدود هفت سال مشغول ارشاد و تبليغ مذهبى بود .\r\nسرانجام تهران را جهت سكونت برگزيد و در مسجد آذربايجانىها واقع در خيابان آذربايجان به اقامهء جماعت و ارشاد اشتغال ورزيد .\r\nنامبرده در حدود سال 1402 ق در تهران بدرود حيات گفت . پيكرش به قم حمل و در قبرستان بهشت معصومه عليها السّلام مدفون گرديد .\r\n\r\n- منبع\r\n1 - افادات علامه گرانقدر سيّد محمّد مفتى الشيعة اردبيلى .\r\n\r\nشيخ عبد الكريم حائرى يزدى ( 1276 - 1355 ق )\r\nحاج شيخ عبد الكريم فرزند محمّد جعفر مهرجردى يزدى ملقب به « حائرى » و معروف به « حاج شيخ مؤسس » يكى از مراجع مشهور تاريخ تشيّع و از فقهاى نامدار عصر خود بود .\r\nوى در سال 1276 ق در روستاى « مهرجرد » اردكان - استان يزد - تولد يافت .\r\n\r\nتحصيلات علوم دينى\r\nابتدا در اردكان نزد مجد العلماء ، و بعدا در يزد نزد آيات : مير سيد على مدرس ،\r\n\r\n","description":"","footnote":"","page_name":" 955 ","page_number":275},
  {"content":"\r\n\r\nسيد يحيى يزدى و سيد حسين وامق ( متوفاى 1307 ق ) سطوح را تلمذ كرد .\r\n\r\nاز اصحاب سامرا\r\nايشان در سال 1303 ق به سامرا مهاجرت كرد و سطوح را نزد آيات :\r\nميرزا مهدى بن كريم شيرازى ، شيخ فضل اللّه نورى و ميرزا ابراهيم محلاتى شيرازى به انجام رسانيد ، آنگاه دروس خارج فقه و اصول را نزد آيات : ميرزا محمّد حسن شيرازى ، سيد محمّد فشاركى اصفهانى و ميرزا محمّد تقى شيرازى گذرانيد .\r\n\r\nهجرت به نجف اشرف و كربلا\r\nپس از فوت ميرزاى شيرازى همراه استاد خود فشاركى به نجف اشرف مهاجرت كرد ، و همواره از محضرش استفاده مىنمود و نيز در خدمتش بود ، و پس از ارتحال اين استاد در درس آيت‌اللّه ملا محمّد كاظم خراسانى و آيت‌اللّه سيد محمّد كاظم طباطبائى يزدى حاضر گشت . آنگاه در حدود سال 1325 ق به كربلا رفت و در آنجا به تدريس و افاده و پرورش طلاب پرداخت .\r\n\r\nمراجعت به ايران\r\nدر سال 1332 ق جهت زيارت ثامن الحجج عليه السّلام به ايران رفت ، و در پى دعوت اهالى اراك و بزرگان شهر از جمله فرزندان آيت‌اللّه سيد محسن عراقى در آن شهر اقامت نمود ، و شروع به تدريس و انجام وظايف دينى پرداخت ، و خدمات\r\n\r\n","description":"","footnote":"","page_name":" 956 ","page_number":276},
  {"content":"\r\n\r\nارزنده‌اى در آنجا انجام داد و از هر سو طلاب و فضلا گرد ايشان مىآمدند .\r\n\r\nتأسيس حوزه در قم\r\nدر رجب / 1340 ق پس از انجام زيارت مرقد امام رضا عليه السّلام چند روزى در قم توقف داشت ، و با علماى آن روز مباحثات زيادى نمود ، و از او خواستند كه به قم بيايد و در آنجا اقامت گزيند . او هم به همين خاطر اقامت در قم را اختيار كرد ، و ساير طلاب و فضلاى مقيم اراك را به قم فراخواند و ادارهء حوزه را از هر لحاظ برعهده گرفت و منشأ خدمات فراوانى شد .\r\n\r\nخدمات اجتماعى\r\nاز جمله خدمات اجتماعى كه در اينجا بايد به آنها اشاره نمود و از باقيات الصالحات ايشان است ، عبارتند از : تأسيس بيمارستان سهاميه ، احداث قبرستانى جديد كه هم به نام « قبرستان نو » و هم به نام مؤسس آن « حاج شيخ » خوانده مىشود ، تعمير مدارس علمى قم ، احداث كتابخانه مدرسهء فيضيه و . . . كه اغلب آنها تاكنون مورد استفاده و بهره‌بردارى عامه مردم مىباشند ، و نيز ديگر آثار خيريه كه در بعضى از شهرهاى ايران ، دارد .\r\n\r\nچند داستان از او\r\nآيت‌اللّه شيخ جواد عارفى بيرجندى ( از علماى كهن سال بيرجند است ) نحوهء\r\n\r\n","description":"","footnote":"","page_name":" 957 ","page_number":277},
  {"content":"\r\n\r\nتماس خود را با آيت‌اللّه حائرى يزدى چنين بيان مىدارد :\r\nپس آنكه تحصيلاتم را در مشهد مقدس به پايان رساندم ، به قم مشرف شدم و در درس آيت‌اللّه حائرى شركت كردم . جمعيت بسيار زيادى در درس شركت مىجست . من هم تازه وارد شده بودم و سابقه‌اى نداشتم . گاهى در درس اشكال مىكردم ، وارد بحث مىشدم تا اينكه خودم را به حاج شيخ بشناسانم .\r\nسرانجام روزى حاج شيخ از من پرسيد : شما كجا درس خوانديد ؟\r\nگفتم : در بيرجند و مدتى هم در مشهد تحصيل كردم و بيشتر تحصيلاتم در بيرجند بوده است .\r\nفرمود : در بيرجند شاگرد چه كسى هستى ؟\r\nعرض كردم : از شاگردان حاج شيخ هادى هادوى ( از اصحاب سامرا بود ) .\r\nفرمود : دست‌خطى از ايشان هم داريد ؟\r\nعرض كردم : خير . و ملاقات به پايان رسيد .\r\nبه نظرم خطور كرد كه شايد در ذهن حاج شيخ - تاكيد مىكنم « شايد » - اين امر به وجود آمده باشد كه اين شيخ مىخواهد خودش را جا بزند و به عنوان شاگرد شيخ هادى معرفى نمايد .\r\nلذا از قم به يكى از رفقاى بيرجندى نوشتم و جريان را شرح دادم . تذكر آن هم دادم كه خوب است از شيخ هادى اجازه‌اى بگيريد و به قم بفرستيد .\r\nمرحوم آيت‌اللّه هادوى كاغذى نوشته بود و آن را به قم فرستادند .\r\nالبتّه من همان‌طور مرتبا در درس آيت‌اللّه حائرى شركت مىكردم . پس از چند روزى ديدم شيخ حسن - از ملازمان و خدمتگزاران حاج شيخ بود - به من گفت : به منزل آقا بيا ، با شما كار دارند .\r\nشب به منزل حاج شيخ رفتم . حاج شيخ مرا به گرمى استقبال كرد و گفت :\r\nخيلى خوب كارى كرديد . منظورش درخواست اجازه از آيت‌اللّه هادوى بود . آنگاه از من خواست كه در مدرسهء فيضيه - طبقهء بالا - حجره‌اى بگيرم و به من فرمود : هروقت\r\n\r\n","description":"","footnote":"","page_name":" 958 ","page_number":278},
  {"content":"\r\n\r\nكارى داشتيد از من بخواهيد ، من در خدمت هستم .\r\nآيت‌اللّه شيخ جواد عارفى يكى از خاطرات خود را دربارهء حاج شيخ عبد الكريم حائرى چنين بيان مىكند :\r\nدر سال 1354 ق در قم بودم . در آن هنگام رضا خان كشف حجاب را اعلام كرده بود . من خدمت حاج شيخ رسيدم . ايام ، ايام تبليغى بود . آيت‌اللّه حائرى مرا و ساير طلاب و وعّاظ را دستور داد كه مخالفت خود را با اين فرمان اعلام كنند و خشم خويش را اظهار نمايند و طلاب را به هر شهر و منطقه گسيل مىنمودند . به همين خاطر بنده به سمت اراك رهسپار شدم . هرروزى كه منبر مىرفتم زمينه را براى مخالفت با كشف حجاب آماده مىساختم . سرانجام شبى از شبها آيهء شريفهء ( و خاطبوهن من وراء حجاب ) را محور سخنانم را قرار دادم و شروع به تفسير آيه نمودم و همين‌طور آراى فقها و مفسران را نقل كردم . سپس گريز را به مخالفت با دستور شاهى اعلام داشتم آن هم با شديدترين لحن و با محكم‌ترين بيان .\r\nاز منبر كه آمدم پائين به من اطلاع دادند كه ژاندارمها درصدد دستگيرىام برآمدند و ديگر توقف صلاح نبود ، به همين خاطر همان شب به خوانسار رفتم و از آنجا به اصفهان . ولى خبر مخالفت در منطقه شايع شده بود و پليسها دربه‌در ، در صدد دستگيرىام بودند . لذا از آنجا به يزد و طبس و در پايان به بيرجند رسيدم و در زادگاهم « خرّمى » مخفى شدم ، ولى سرانجام و پس از مدت طولانى مرا دستگير كردند و به زندان رفتم و پس از شهريور / 1320 ش آزاد شدم .\r\nآيت‌اللّه شيخ جواد عارفى يكى از ويژگيهاى آيت‌اللّه حاج شيخ عبد الكريم حائرى را چنين بيان مىدارد :\r\nقبل از ورود آيت‌اللّه حائرى به قم ، دو نفر از بزرگان بودند كه محل وثوق و رجوع عامهء مردم بودند . اين دو عبارت‌اند از : آيت‌اللّه شيخ ابو القاسم قمى ( كبير ) و آيت‌اللّه شيخ مهدى حكمى ( پائين شهرى ) كه عالم شهر بودند ، درس مىگفتند و طلبه داشتند .\r\n\r\n","description":"","footnote":"","page_name":" 959 ","page_number":279},
  {"content":"\r\n\r\nشيخ عبد الكريم حائرى يزدى ( نماز جماعت در صحن حضرت معصومه « س » )\r\nپس از ورود آيت‌اللّه حائرى به قم اعلاميه صادر كردند كه مضمون آن اين بود : اهالى محترم قم و تهران و اصفهان و . . . و افرادى كه وجوهات خود را خدمت حجتين علمين :\r\nشيخ ابو القاسم قمى و شيخ مهدى حكمى مىبردند ، اكنون هم بر آنها الزام مىكنم كما فى السابق به آن دو بزرگوار مراجعه كنند و حق ندارند پيش من مراجعه كنند .\r\nمردم كه تابع فتواى حائرى بودند وجوهات خود را نزد آن دو فرزانه مىبردند .\r\nدر مقابل آقايان : قمى و حكمى نياز خود را از حقوق رسيده برمىداشتند و زايد بر آن را خدمت حاج شيخ يا دفتر ايشان مىدادند . هر دوى آنها اين كار را مىكردند . چون آيت‌اللّه حائرى يازده هزار طلبه اداره مىكرد و به آنان شهريه مىداد . شهريهء آن روز شش تومان بود . البتّه شش تومان آن روز خيلى بود . چون مثلا يك من روغن خوب كرمانشاهى يازده قران مىخريديم . يك من براى مصرف يك طلبه هفته‌ها طول مىكشيد .\r\n\r\nاز آثار او\r\n1 - الفروع المحمّديّة فى الفقه .\r\n2 - تقريرات اصول فشاركى .\r\n\r\n","description":"","footnote":"","page_name":" 960 ","page_number":280},
  {"content":"\r\n\r\n3 - تعليقة على المتاجر ( از شيخ انصارى ) .\r\n4 - درر الفوائد فى اصول الفقه ، در دو جلد .\r\n5 - رسالة فى اصالة البراءة .\r\n6 - رسالة فى الارث .\r\n7 - رسالة فى الرضاع .\r\n8 - كتاب الصلاة .\r\n9 - كتاب المواريث .\r\n10 - كتاب النكاح .\r\nشيخ عبد الكريم حائرى يزدى ( در اجتماع جهت كمك به سيل‌زدگان قم )\r\n\r\nدرگذشت و اعقاب\r\nايشان در شب شنبه 17 / ذىالقعده / 1355 ق مطابق با 10 / بهمن / 1315 ش در قم درگذشت ، و جسدش روز بعد تشييع و پس از اداى نماز ميت توسط آيت‌اللّه سيد فخر الدّين قمى ( شيخ الاسلام ) ، در حرم حضرت معصومه عليها السّلام - كه آن روز مقبره‌اى جداگانه بود - به خاك سپرده شد ، و مجالس و مراسم زيادى در بزرگداشت ايشان هرچند به صورت پنهانى ، بر پا گرديد .\r\n\r\n","description":"","footnote":"","page_name":" 961 ","page_number":281},
  {"content":"\r\n\r\nتشييع پيكر حاج شيخ عبد الكريم حائرى يزدى\r\nاز ايشان دو فرزند ذكور به نامهاى : 1 - مرحوم آيت‌اللّه شيخ مرتضى حائرى 2 - مرحوم دكتر شيخ مهدى حائرى ( ساكن در تهران بود ) .\r\nو سه دختر كه دامادهاى ايشان عبارتند از : 1 - حجة الاسلام شيخ محمّد تويسركانى 2 - حجة الاسلام شيخ احمد حائرى همدانى ( پدر دكتر عبد الهادى حائرى و استاد عبد الحسين حائرى ) 3 - آيت‌اللّه سيد محمّد داماد يزدى .\r\n\r\n- منابع\r\n1 - آثار الحجة 1 / 22 .\r\n2 - الاجازة الكبيرة 84 .\r\n3 - المسلسلات فى الاجازات 2 / 150 .\r\n4 - أحسن الوديعة 2 / 75 .\r\n5 - أعيان الشيعة 8 / 42 .\r\n6 - تاريخ قم 274 .\r\n7 - رجال قم 129 .\r\n8 - ريحانة الأدب 1 / 66 .\r\n9 - شرح حال رجال ايران 2 / 275 .\r\n\r\n","description":"","footnote":"","page_name":" 962 ","page_number":282},
  {"content":"\r\n\r\n10 - علماء معاصرين 176 .\r\n11 - گنجينهء آثار قم 1 / 125 و 318 .\r\n12 - گنجينهء دانشمندان 1 / 283 .\r\n13 - گنجينهء دانشوران 147 .\r\n14 - معارف الرجال 2 / 65 .\r\n15 - معجم المؤلفين 5 / 320 .\r\n16 - مكارم الآثار 6 / 2118 .\r\n17 - نقباء البشر 3 / 1158 .\r\n18 - هدية الرازى الى المجدد الشيرازى 118 .\r\n\r\nشيخ عبد الكريم خوئينى زنجانى ( 1285 - 1372 ق )\r\nحاج شيخ عبد الكريم فرزند علامه شيخ ابراهيم و نوهء ملا اسحاق خوئينى زنجانى ، از فقها و اساتيد گرانقدر حوزه‌ها بود .\r\nوى در سال 1285 ق در خوئين كه از توابع زنجان است ، ديده به جهان گشود .\r\nپدرش از جمله شاگردان شيخ مرتضى انصارى در نجف اشرف بود و در خوئين زعامت دينى و روحى داشت و به افتخار دامادى علامه شيخ عبد الكريم روغنى قزوينى نايل شد .\r\n\r\n","description":"","footnote":"","page_name":" 963 ","page_number":283},
  {"content":"\r\n\r\n\r\nتحصيل در حوزه‌ها\r\nشيخ عبد الكريم خوئينى در محيط علمى و سرشار از تقوا و معرفت پرورش يافت ، سپس به تحصيل علوم دينى روى آورد و ابتدا در خوئين و بعدا در قزوين تحصيل كرد .\r\nدر سن 18 سالگى ( 1303 ق ) به نجف اشرف رهسپار شد و دروس عالى فقه و اصول را از محضر آيات : آخوند ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى استفاده نمود و خود به تدريس متون اشتغال پيدا كرد و در حدود سال 1326 ق به زادگاهش بازگشت و به امر ترويج مذهب و تدريس پرداخت و پس از مدتى به حوزهء علميهء زنجان انتقال يافت و حوزهء درسى مهمى تشكيل و فضلاى بسيارى را پرورش داد ، در آن ديار سالهاى متمادى اقامت كرد و منشاء خدمات بزرگ دينى و از نامداران آن خطه بود و به حدى رسيد كه رياست حوزهء علميهء زنجان را بدست گرفت و به صورت صحيحى آن را هدايت نمود .\r\nوى پس از شهريور 1320 ش مطابق سال 1360 ق و احساس تكليف و نياز به وطن خود « خوئين » بازگشت و مدت پنج سال به تدريس و ترويج اشتغال پيدا كرد و سرانجام در سال 1365 ق به قم مهاجرت كرد و تا آخر عمر در آنجا زيست و بنا بر درخواست طلاب به تدريس خارج پرداخت و جمعى از فضلا از محضرش كسب فيض نمودند .\r\n\r\nصفات و ملكات روحى\r\nآقاى سيد ابراهيم موسوى زنجانى در كتاب خود « تاريخ زنجان » دربارهء روحيهء عالى و ملكات فاضله‌اش چنين مىنويسد : « چيزى كه قابل تمجيد و تعريف است ، بايد اهل علم براى خود سرمشق بگيرند ، روحيه باايمان و اوصاف معنوى آن مرحوم است . داراى عالىترين صفت معنوى و زهد و توكل بودند . دربارهء زهد\r\n\r\n","description":"","footnote":"","page_name":" 964 ","page_number":284},
  {"content":"\r\n\r\nايشان همين بس كه به آن مقام علمى حاضر نشدند فتوايى از خود نشر شود و مىكوشيدند شهرتى به خود نگيرند ، حتى در زنجان قبول نمىكردند در مجالس عمومى كه موجب فخر و عظمت است حاضر شوند . به قدرى به اين معنى اهميت مىدادند كه درس خود را در منزل مىفرمودند و با همهء رفقاى بحث و طلاب و كثرت آنها ، حاضر به تظاهر نبودند .\r\nدر قم ، در خيابان تهران جهت ايشان مسجدى ساختند كه فعلا هم موجود است ، هرچه اصرار كردند حاضر به اقامهء جماعت نشد . هميشه نماز جماعت را در منزل اقامه مىكردند و خيلى به زيارت جامعه علاقه داشتند ، خصوصا به زيارت عاشورا مداومت داشتند ، چشمى گريان و سخنى مؤثر داشتند و هيچ ديده نشد نماز شب را ترك كنند ، حتى در اواخر عمر كه قادر به حركت نبودند تا دو شب قبل از وفات نشسته نماز شب را ادا مىكردند ، از اوضاع دنيا و سياست روز و امور سياسى بااطلاع بود و عقيده داشت از سكوت روحانى و عدم مداخلهء آنها در امور بيگانگان كمتر استفاده مىكنند » .\r\n\r\nاز آثار او\r\n1 - الفوائد في اصول الفقه .\r\n2 - حاشية على العروة الوثقى .\r\n3 - خودآموز كفايه يا تقريرات آخوند خراسانى ، در سه جلد .\r\n4 - رسالهء عمليه .\r\n\r\n","description":"","footnote":"","page_name":" 965 ","page_number":285},
  {"content":"\r\n\r\nمرحوم خوئينى در پى كسالت كوتاه در روز دوشنبه 28 / صفر / 1372 ق مطابق با 26 / آبان / 1331 ش در سن 87 سالگى در قم درگذشت و بنا بر وصيت در قبرستان حاج شيخ به خاك سپرده شد .\r\nشيخ على آل اسحاق خوئينى\r\nفرزندانش :\r\n1 - شيخ احمد آل اسحاق ، كه در كتابخانهء مسجد اعظم قم ، به فعاليت فرهنگى اشتغال داشت و داراى طبع شعر و نيز خط زيبا بود .\r\n2 - شيخ محمّد آل اسحاق .\r\n3 - شيخ عبد الرحيم آل اسحاق .\r\n4 - شيخ على آل اسحاق .\r\n5 - شيخ محمود آل اسحاق .\r\n6 - شيخ اسماعيل آل اسحاق .\r\n7 - شيخ على اصغر آل اسحاق .\r\n8 - آقا مهدى آل اسحاق .\r\n\r\n- منابع\r\n1 - آثار الحجة 1 / 226 .\r\n2 - الفهرست لمشاهير علماء زنجان 35 .\r\n3 - تاريخ روابط ايران و عراق ( اثر مدرسى چهاردهى ) 301 .\r\n4 - تاريخ زنجان 358 .\r\n5 - زندگينامهء رجال و مشاهير ايران 3 / 161 ( مزارش را در شيخان دانسته كه اشتباه است ) .\r\n6 - فهرست كتابخانهء آستان قدس رضوى 6 / 118 .\r\n7 - گنجينهء دانشمندان 2 / 139 .\r\n8 - مؤلفين كتب چاپى 3 / 910 ( مزارش در شيخان دانسته كه اشتباه است ) .\r\n9 - نقباء البشر 3 / 1155 ( سال مرگش را در سال 1371 ق نوشته كه اشتباه است ) .\r\n\r\n","description":"","footnote":"","page_name":" 966 ","page_number":286},
  {"content":"\r\n\r\n\r\nسيّد عبد الكريم غيرت كرمانشاهى ( 1295 - 1375 ق )\r\nسيد عبد الكريم متخلص به « غيرت » فرزند سيد عباس عرب ، از دودمان مشهور و از سادات مقيم كرمانشاه ، و نسبش به شرفاى مكه و حضرت امام حسن مجتبى عليه السّلام مىپيوندد .\r\nغيرت در غره / ذىالحجه / 1295 ق مطابق با 11 / آذر / 1257 ش در همدان چشم به جهان گشود .\r\nوى در سن هفت‌سالگى به اتفاق پدر از همدان به كرمانشاه مهاجرت كرد و در اين شهر رحل اقامت افكند . علوم ادبى را در مدارس قديم نزد اساتيد فن آموخت ، و هفده‌ساله بود كه به عضويت انجمن ادبى كرمانشاه درآمد .\r\nغيرت در اوان پيدايش نهضت مشروطيت در جرگهء آزادىخواهان درآمد ، و به فعاليت اجتماعى و سياسى پرداخت . و براى روزنامه‌هاى : كرمانشاه ، بيستون ، و دانش و هنر ، مقاله مىنوشت و شعر مىسرود و چندى نيز عضو هيئت تحريريهء مجلهء ( اخوت ) بود . در ضمن روزنامهء « غرب ايران » را در سال 1329 ش در تهران منتشر ساخت .\r\nغيرت علاوه بر اينكه شاعرى توانا و خوش‌ذوق بود ، در نوشتن انواع خط مهارت و استادى داشت ، به‌خصوص خط نستعليق را خوش مىنوشت .\r\n\r\nاز آثار او\r\n1 - دلنامه ( منظومه ) .\r\n2 - مجنون‌نامه ، كه از بهترين آثار نظمى او به شمار مىآيد .\r\n3 - كليات آثار غيرت ، كه نيز به چاپ رسيده است .\r\nاستاد غيرت در روز يكشنبه 23 / شوال / 1375 ق مطابق با 13 / خرداد /\r\n\r\n","description":"","footnote":"","page_name":" 967 ","page_number":287},
  {"content":"\r\n\r\n1335 ش در سن 80 سالگى در تهران درگذشت و در قم به خاك سپرده شد .\r\n\r\n- منابع\r\n1 - باغ هزار گل 464 .\r\n2 - زندگانى سردار كابلى 289 .\r\n3 - سخنوران نامى معاصر 1 / 171 .\r\n4 - سخنوران نامى معاصر ايران 4 / 2573 .\r\n5 - فرهنگ شاعران زبان پارسى 418 .\r\n6 - فرهنگ فارسى معين 6 / 1284 .\r\n7 - فهرست روزنامه‌هاى فارسى 155 .\r\n8 - كرمانشاهان 1 / 338 و 491 .\r\n9 - مؤلفين كتب چاپى 3 / 926 .\r\n10 - يادگار اهل سخن 85 .\r\n\r\nشيخ عبد الكريم كريمى اصل هشترودى ( 1312 - 1396 ق )\r\nشيخ عبد الكريم معروف به ( ميرزا آقا بابا ) فرزند محمّد كريمى اصل هشترودى ، در سال 1312 ق در ( گنجينهء كتاب ) هشترود متولد گرديد .\r\nعلوم ادبى را نزد عمويش آخوند ملا جعفر در هشترود آموخت ، سپس عازم مراغه گرديد و نزد علامه ميرزا ابو الحسن معتمد الشريعة كتابهاى : شرايع ، شرح لمعه و قوانين و ساير كتب مهم دينى را به مدت 6 سال تلمذ نمود ، و به زادگاهش بازگشت و به تبليغ و ارشاد و تدريس مقدمات و سطح اشتغال نمود ، و همواره منزل وى محل رجوع ارباب حوائج بود ، و ايشان داراى اجازاتى است از حضرات آيات :\r\nسيد ابو الحسن اصفهانى ، سيد محمّد حجت كوه‌كمرى ، ميرزا فتاح شهيدى تبريزى ، و سيد محسن طباطبائى حكيم .\r\n\r\n","description":"","footnote":"","page_name":" 968 ","page_number":288},
  {"content":"\r\n\r\nسرانجام در روز شنبه 2 / رمضان / 1396 ق مطابق با 6 / شهريور / 1355 ش در گنجينهء كتاب هشترود به سن 84 سالگى در پى بيمارى درگذشت ، و در وادى السلام قم مدفون شد .\r\n\r\nفرزندانش\r\n1 - آقا يعقوب كريمى اصل 2 - حجة الاسلام شيخ محمّد 3 - آقا خليل 4 - حجة الاسلام شيخ احمد ، متولد 1361 ق در گنجينهء كتاب ، مقدمات را نزد پدرش آموخت و به سن 14 سالگى به تبريز رفت ، و بعضى از سطوح را نزد آيات :\r\nشيخ عبد اللّه مجتهدى ، شيخ ابو الفضل سرابى ، سيد ابراهيم دروازه‌اى ، شيخ نصر اللّه شبسترى ، ميرزا جعفر اشراقى ، و ميرزا رحيم قراملكى تلمذ كرد ، و در سال 1384 ق به قم رفت و ساير سطوح را نزد آيات : شيخ جعفر سبحانى ، ميرزا على مشكينى ، سيد جواد خطيبى ، و سيد محمّد باقر طباطبائى سلطانى به انجام رسانيد ، و منظومه را نزد دكتر محمّد مفتح و ميرزا حسين نورى همدانى و اسفار را از محضر شيخ عبد اللّه جوادى آملى استفاده كرد .\r\nخارج را از محضر آيات : سيد كاظم تبريزى ، سيد شهاب الدّين مرعشى نجفى ، ميرزا هاشم آملى ، و شيخ حسين وحيد خراسانى استفاده نمود ، و تقريرات تبريزى و مرعشى نجفى را به رشتهء تحرير درآورد ، و هم‌اكنون به تدريس سطوح اشتغال دارد .\r\n\r\nسيّد عبد الكريم كشميرى ( 1335 - 1419 ق )\r\nسيد عبد الكريم فرزند علامه سيد محمّد على فرزند آيت‌اللّه سيد محمّد حسن رضوى كشميرى ، از دانشمندان و اساتيد حوزهء علميهء نجف اشرف و عارفان سالك بود .\r\n\r\n","description":"","footnote":"","page_name":" 969 ","page_number":289},
  {"content":"\r\n\r\n\r\nاجداد پاك\r\nپدرش از فضلا و زهاد كه به افتخار دامادى فقيه گرانقدر آيت‌اللّه سيد محمّد كاظم طباطبائى يزدى نايل آمده بود . وى دائم الذكر و الزياره بود كه در سن 56 سالگى به تاريخ 20 / جمادى اوّل / 1369 ق در نجف اشرف درگذشت و در كربلاى معلى دفن گرديد .\r\nسيد محمّد حسن كشميرى\r\nو اما جدّ ايشان آيت‌اللّه سيد محمّد حسن كشميرى يكى از فقها و مجتهدين مسلم و زهاد معروف كربلا بود . تولدشان در كشمير هند اتفاق افتاد و در خردسالى همراه پدر خود علامه سيد عبد اللّه كشميرى از كشمير به كربلاى معلى مهاجرت كرد . و پس از طى مقدمات و سطوح ، دروس عالى فقه و اصول را از محضر آيات كربلا همچون : ملا حسين فاضل اردكانى و ملا محمّد تقى هراتى ( هروى ) و سايرين فراگرفت . آنگاه به ترويج و نشر احكام مذهب پرداخت و رياست خوبى بدست آورد . نماز جماعت را در حرم مطهر امام حسين عليه السّلام بر پا مىكرد .\r\nايشان علاوه بر امور مذكور به تدريس علوم دينى اشتغال داشت كه\r\n\r\n","description":"","footnote":"","page_name":" 970 ","page_number":290},
  {"content":"\r\n\r\nاز جمله شاگردان ايشان مىتوان به : آيت‌اللّه حاج شيخ عبد الكريم حائرى يزدى نام برد .\r\nاز مرحوم آيت‌اللّه حائرى يزدى نقل است كه گفته بودند : نمىدانم درسش را گوش كنم يا قيافهء زيبا و جذّاب او را تماشا كنم .\r\nمرحوم كشميرى در معنويات نيز داراى مقامى بس و الا بودند . از جمله عده‌اى از اتراك ايران از محضرش پرسيدند كه قبر حضرت على اصغر عليه السّلام كجا است ؟\r\nايشان فرمودند : يك شب به من مهلت دهيد تا پاسخ دهم .\r\nپس از توسل و دعا در خواب يا مكاشف حضرت سيد الشهداء امام حسين عليه السّلام را ديده بودند كه فرمودند : قبر على اصغر روى سينهء من است .\r\nاز جمله آثار قلمى او : الزبدة فى النحو .\r\nآيت‌اللّه سيد محمّد حسن كشميرى پس از عمرى ترويج شرع انور و تدريس و ارشاد در پى بيمارى در 6 / صفر / 1328 ق در كربلاى معلى درگذشت و در حرم مطهر امام حسين عليه السّلام در جوار مرقد سيد ابراهيم مجاب فرزند امام كاظم عليه السّلام به خاك سپرده شد . و سه فرزند ذكور از او به‌جاى ماند كه عبارتند از : سيد مصطفى ، سيد محمّد على و سيد محمّد حسين .\r\nشرح حال ايشان در نقباء البشر 1 / 408 آمده جهت اطلاع بيشتر به آنجا رجوع شود .\r\nمادر آقا سيد عبد الكريم كشميرى خانمى مؤمن و كوشا در تربيت فرزندانش بود . در حدود سال 1313 ق متولد شد و در حدود سال 1410 ق درگذشت .\r\n\r\nولادت و دوران كودكى\r\nدر چنين محيط و خانواده‌اى آيت‌اللّه كشميرى در حدود سال 1335 ق در نجف اشرف ديده به جهان گشود .\r\n\r\n","description":"","footnote":"","page_name":" 971 ","page_number":291},
  {"content":"\r\n\r\nيكى از خاطرات ايشان در كودكى اين است كه فرمودند : جهت انجام يك مسافرتى قرار بود سوار ماشين شويم ، پس از رسيدن به گاراژ يك‌مرتبه به پدرم گفتم : من سوار نمىشوم . هرچه پدرم اصرار كرد نپذيرفتم تا اينكه ماشين حركت كرد و رفت . كمى بعد معلوم شد كه آن ماشين تصادف كرده است .\r\nدر امر تربيت او ، هم پدر و هم مادر تلاش زيادى داشتند . پدرش كاملا سختگيرى مىكرد و مواظبت واقعى مىنمود و هنگام سفر رفتن جوان خودشان افراد مختلفى را سفارش مىكردند كه راهنما و مواظب او باشند .\r\n\r\nتحصيلات\r\nدروس مقدمات را خدمت پدر ارجمند خود خواند . پس از طى دورهء مقدماتى به تحصيل متون كتب درسى پرداخت .\r\nايشان دورهء سطح را از محضر اساتيدى همچون : 1 - شيخ خضر دجيلى 2 - شيخ محمّد تقى بهجت فومنى ( دام ظله ) ( رسائل ) 3 - شيخ مرتضى طالقانى ( در رسائل ) 4 - شيخ مجتبى لنكرانى 5 - شيخ راضى تبريزى ( در مكاسب ) 6 - شيخ محمّد حسين تهرانى ( قاجار ) ( كفاية الاصول در مسجد هندى ) استفاده نمود . در ضمن ايشان علوم عقلى را نزد حكمايى چون : شيخ عبد الرحيم فيض گنابادى ( شرح منظومه ) ، شيخ صدرا بادكوبه‌اى ( شرح منظومه ) و مقدارى از اسفار ملا صدرا را نزد آيت‌اللّه شيخ عبد الحسين رشتى و آيت‌اللّه شيخ محمّد حسين تهرانى ( قاجار ) تلمذ كرد .\r\nدروس علمى و عملى اخلاق و معارف الهى را از محضر اخلاقى شهير علامه سيد على قاضى طباطبائى تبريزى و شيخ مرتضى طالقانى در نجف اشرف استفاده نمود . چنان كه علامه كشميرى نقل فرمود : چند سالى از محضر علامه قاضى بهره‌مند شدم و مرتبا در جلسات ايشان شركت مىكردم .\r\nكشميرى در سن جوانى ، حافظه و استعداد قوى داشت و با يك‌بار شركت در\r\n\r\n","description":"","footnote":"","page_name":" 972 ","page_number":292},
  {"content":"\r\n\r\nدرس به خوبى مطالب را درك مىكرد و تا سالهاى متمادى نكات علمى را در حافظهء خود نگه مىداشت . حتى تا قبل از حمله بيمارى به جسم ايشان مطالب چهل سال قبل را كاملا در ياد داشتند .\r\n\r\nدروس خارج\r\nچنان كه اشاره رفت پس از طى دورهء سطح و كسب علوم ديگر در دروس خارج شركت جست و به تحصيلات عالى خود پايان داد .\r\nاساتيد اين دوره ، حضرات آيات : 1 - ميرزا عبد الهادى شيرازى 2 - سيد محسن طباطبائى حكيم 3 - سيد ابو القاسم خوئى 4 - شيخ على محمّد بروجردى 5 - سيد عبد الأعلى سبزوارى ، بودند .\r\nالبتّه بيشترين استفاده را از محضر آيت‌اللّه خوئى استفاده برد و مورد توجه استاد قرار گرفتند و موفق به كسب اجازهء علمى از اين استاد شدند .\r\n\r\nبر كرسى تدريس\r\nعلامه كشميرى پس از طى ساير تحصيلات ، خود اقدام به تدريس متون كتب درسى پرداخت . اكثر كتب درسى را تدريس كردند . با اينكه حوزه نجف با فلسفه و حكمت ميانهء خوبى نداشت ، استاد كشميرى اقدام به تدريس شرح منظومه ( از ملا هادى سبزوارى ) نمود .\r\nايشان عقيده دارند كه خواندن منظومه براى طلاب علوم دينى لازم و ضرورى است . آنگاه ، اندك‌اندك در وادى تدريس افتاد . حتى وقتى رسيد كه ايشان حدود\r\n\r\n","description":"","footnote":"","page_name":" 973 ","page_number":293},
  {"content":"\r\n\r\n10 درس براى طلاب تقرير مىكردند . اما از وقتى كه در رشتهء معارف و عرفان جدّى وارد شدند ، تدريس را كم كردند و كم‌كم به تعطيلى گرائيد و همتشان را در مجاهدت نفس و سير و سلوك گذاردند .\r\n\r\nرابطه با اساتيد\r\nعلامه كشميرى با ساير اساتيد خود روابط نزديكى داشت و همواره مورد توجه ايشان بود . ديد و بازديدهاى ايشان با استادش آيت‌اللّه شيخ راضى تبريزى نجفى تا روزهاى آخر زندگى استاد دوام يافت و در يكى از ديدارهاى استاد تبريزى به منزل آقاى كشميرى نگارنده نيز همراه بودم . مداومت حضور علامه كشميرى به منزل استادش آيت‌اللّه خوئى مشهود و معروف است . و هنگام مهاجرت علامه كشميرى به ايران ، روابط را از راه مكاتبه حفظ كرد . اما روابط ايشان با اخلاقى شهير و علامهء كبير قاضى طباطبائى در سن جوانى چند سالى دوام يافت . استاد قاضى جهت تكامل روح ترقى و صعود شاگرد خود يك‌مرتبه دنبال اين شاگرد فرستاد .\r\nپس از حضور شاگرد بعضى از مسايل و اذكار به او آموزش دادند . اتصال علمى و معنوى استاد كشميرى با ساير اساتيد خود و نيز ساير بزرگان علم و حوزه‌ها بسيار محكم و قوى بود .\r\n\r\nدر عرصهء علوم و فنون\r\nايشان در علوم غريبه از قبيل : جفر ، رمل ، علم اعداد و حروف و زبر و بيّنات و مربعات و اسماء اللّه از اهل‌فن كه مهارت كامل داشتند ، فراگرفتند . اما ايشان نظر داشتند كه با تقوا انسان زودتر و بهتر به خدا مىرسد تا از راه علوم غريبه و كارهاى باطل . و عقيده‌مند بودند كه افرادى كه وقت خود را صرف اين كار مىكنند ، زندگى خوشى ندارند و دچار فقر و بدبختى و مشكلات مىشوند .\r\nاستاد علاوه بر اين در سن جوانى از روى علاقه و ذوقى كه داشتند ،\r\n\r\n","description":"","footnote":"","page_name":" 974 ","page_number":294},
  {"content":"\r\n\r\nخوشنويسى را فراگرفتند . آنگاه در نقاشى و كشيدن عكس مهارت حاصل كردند . از جمله تابلوهاى موجود ايشان ، نقاشى عكس جدّ امّى خود آيت‌اللّه سيد محمّد كاظم طباطبائى يزدى ( صاحب عروة الوثقى ) كه هم‌اكنون در اختيار فرزندان علامه سيد عبد العزيز طباطبائى يزدى است .\r\nهمچنين ذوق ادبى ايشان در جوانى شكوفا گشت و اشعارى چند سرودند .\r\nولى متاسفانه در حفظ آنها كوششى نداشت و غالبا از ميان رفت .\r\n\r\nآثار قلمى او\r\nاستاد آثار قلمى زيادى در فنون مختلف به رشتهء تحرير درآورد ، اما هيچ‌گاه در صدد چاپ و نشر اين آثار نبود . و هنگام تبعيد ايشان از عتبات عاليات به ايران به وسيلهء مزدوران بعث عراق ساير املاك و آثار ايشان را ثبت و ضبط نمودند ، كه مىتوان به :\r\n1 - تعاليق على كفاية الاصول .\r\n2 - تقريرات اصول آيت‌اللّه خوئى .\r\n3 - تقريرات فقه آيت‌اللّه خوئى .\r\n4 - دروس فى علم الأخلاق ( از تقريرات استادش طالقانى ) .\r\n5 - رسالة فى الأمر بين الأمرين .\r\n6 - رسالة فى الطلب و الارادة .\r\n7 - رسالة فى القطع .\r\n8 - كتاب فى الأدعية و الأذكار ( كه مجربات خود ايشان و اساتيد فنّ را در آن يادداشت كرده بودند ) .\r\n\r\nويژگيهاى اخلاقى\r\nعلامه كشميرى فردى بسيار دانا ، مؤمن ، متعهد ، ملايم و كم حرف بود .\r\n\r\n","description":"","footnote":"","page_name":" 975 ","page_number":295},
  {"content":"\r\n\r\nهيچ‌گونه تظاهر نداشت و از هر نوع تعيّن و تقيّد دور بود . در دوران جوانى بسيار با نشاط ، فعّال و صريح بود . از جادهء حق و حقيقت منحرف نمىشد . تجربيات و معلومات و اطلاعات متفرقهء بسيارى را كسب كرد و در سالهاى آخر عمر به نقل تجربيات خود و تربيت سالكان اشتغال داشت . دستگيرى و راهنمايى از جوانان كار ايشان بود . از اجتماعات و شلوغى بيزار و دور بود . در استخاره معروف بود و در اين راه تجربه زياد داشت ، بلكه شيوهء خاصى هم در استخاره داشت . بسيارى از ارادتمندان ايشان خاطرات زيبايى از محضرش دارند .\r\n\r\nتبعيد از عراق\r\nعلامه كشميرى به وظايف دينى و روحى در حوزهء علميهء نجف اشرف اشتغال داشتند . ايشان علاوه بر تدريس در مسجد ترك ، در مسجد شيره‌پزها به اقامهء جماعت و ارشاد و دستگيرى از طالبان معرفت كوشش و تلاش مىنمود . مراجعات زيادى جهت استخاره گرفتن در هر روز جواب‌گو بودند ، روز به روز تعداد مراجعات و طالبان افزون مىشد . گاهى هم هنگام زيارت كربلاى معلى به اقامهء جماعت و ارشاد اوقات خود را مىگذراند .\r\nدر اثر فعاليت‌هاى مذكور مورد فشارهاى جدّى دولت عراق قرار گرفت ، و احتمال زندانى شدند ايشان هم مىرفت بنابراين تصميم به ترك عراق گرفت و به‌سوى ايران در سال 1391 ق مهاجرت كرد و بسيارى از اموالش توسط دولت عراق از جمله آثار قلمىاش مصادره گرديد .\r\nپس از ورود به ايران در شهر علمى و مذهبى قم سكونت اختيار كرد و به علت كهولت سن و حمله‌ور شدن بيمارىها به بدن ايشان در اجتماعات كمتر ظاهر مىشد . درد پا و كمر ، ناراحتى قلبى و ريوى از جمله بيماريهايى بود كه ايشان از آنها رنج مىبرد .\r\n\r\n","description":"","footnote":"","page_name":" 976 ","page_number":296},
  {"content":"\r\n\r\n\r\nاستخاره و دعا\r\nمعمولا افرادى كه در وادى عرفان و انجام رياضت‌هاى شرعى مىافتند تا حدّى به بعضى مقامات كشف و شهود ، ديدن ارواح و عالم برزخ و . . . نايل مىآيند .\r\nگاهى هم از راه استخاره موفق به پيش‌بينىها و شناخت نيّت افراد مىشوند .\r\nآوازهء استخارهء علامه كشميرى از مرزها هم گذشت . از ايشان سؤال شد كه آيا تمام استخارات شما صددرصدى است ؟\r\nدر جواب فرمود : استخاره حال مىخواهد ، بنابراين عمل حالى است . مانند شاعر وقتى كه ذوق بگيرد شعر عالى مىسرايد . من هم وقتى كه سرحالم طبق واقع مىشود .\r\nدربارهء اذكار و دعا به نقل از يكى از بزرگان فرمود : انسان آن‌قدر بايد مشغول اذكار شود كه روى هوا نتواند راه برود تا بر روى زمين !\r\nايشان معتقد بود كه : اذكار باعث مىشود كه انسان خيلى از مراحل و منازل را طى كند . مكاشفات و شهود كه بسيارى از دانشمندان فقط آنها را شنيدند ، از راه اذكار شرعى به‌طور معاينه و مكاشفه مىتوان مشاهده كرد . و اين بهترين مقام انسانيت است كه به « حق اليقين » برسد و چشم بصيرت و عين اليقين او باز شود . يا به عبارت ديگر گوش و چشم برزخى او باز شوند .\r\nعلامه كشميرى در حدود 20 سالگى در شب ميلاد پيامبر اكرم صلّى اللّه عليه و آله و سلم با نوهء آيت‌اللّه فقيه و اصولى شيخ محمّد كاظم شيرازى در نجف اشرف ازدواج كرد .\r\nهمسرش زنى مؤمن و دانا و تا حدى داراى تحصيلات حوزوى است . ثمرهء اين ازدواج سه فرزند ذكور كه در رشتهء كسب و كار هستند و سه دختر كه به خانه شوهر رفتند .\r\nايشان سرانجام در ذىالحجه / 1419 ق مطابق با فروردين / 1378 ش در مسجد طباطبائى ( حرم مطهر ) به خاك سپرده شد\r\n\r\n","description":"","footnote":"","page_name":" 977 ","page_number":297},
  {"content":"\r\n\r\n\r\nشيخ عبد اللطيف سمامى حائرى ( 1330 - 1400 ق )\r\nحاج شيخ عبد اللطيف فرزند حاج عباس على و نوهء شاه نظر سمامى رامسرى ، از فقها و دانشمندان متقى و زاهد بود .\r\nاو در اوائل سال 1330 ق در ( نارنج بن ) رامسر متولد گرديد .\r\nپدرش از تجّار طراز اول تنكابن ، و از سرشناسان و اخيار آن سامان بود .\r\nآقا عبد اللطيف در سن پنج‌سالگى وارد مكاتب قديمه شد ، و خواندن و نوشتن را فراگرفت . و در سال 1338 ق به خواندن و فراگرفتن ادبيات فارسى قديم پرداخت . و در سال 1342 ق ادبيات عربى را آغاز نمود . و سال بعد وارد مدرسهء علميهء شيخ محمّد حسين تنكابنى گرديد ، و در نزد : عبد الوهاب فريد تنكابنى و شيخ على اكبر فلكى تلمّذ نمود و جامع المقدمات و قسمتى از ادبيات عربى و منطق را فراگرفت . او در ابتداى سال 1346 ق از جورديهء رامسر به قزوين مسافرت نمود ، و در مدرسهء التفاتيه اقامت گزيد ، و حدود دو سال در قزوين به تكميل ادبيات عربى پرداخت . شرح نظام و حاشيه ملا عبد اللّه را نزد سيد رضا قافله‌باشى و سيوطى را نزد ديگران فراگرفت ، و در سال 1347 به قم جهت فراگرفتن سطوح رهسپار گرديد .\r\nمدت كوتاهى در قم توقف نمود ، سپس به مشهد مقدس رفت و در مدرسهء « پريزاد » حجره‌اى اختيار كرد . با آنكه از خواندن و فراگرفتن ادبيات فارغ شده بود ،\r\n\r\n","description":"","footnote":"","page_name":" 978 ","page_number":298},
  {"content":"\r\n\r\nولى درس شيخ محمّد تقى اديب نيشابورى او را به خود مفتون نمود . لذا مجددا مطول را نزد او تلمّذ كرد ، و خلاصة الحساب و هيئت و شرح لمعه را نزد سيد احمد يزدى معروف به « نهنگ العلماء » و قوانين و شرايع و شرح منظومه را نزد اساتيد وقت فراگرفت ، و مىفرمود : در مشهد كليهء اوقات خود را صرف مطالعه و تحصيل نمودم ، به حدى كه يك ساعت هم از اوقاتم بيهوده تلف نشد ، فقط يك ماه محرم جهت ترويج و تبليغ به امر استادم به « دره گز » رفتم .\r\nايشان در سال 1349 ق به قم مراجعت نمود و سپس به تهران عزيمت كرد ، در آنجا مدت شش ماه به درس حكمت ميرزا مهدى آشتيانى صبح و عصر حضور يافت ، و همچنين مدتى نزد شيخ محمّد على اديب تهرانى به تكميل ادبيات پرداخت .\r\nدر آغاز سال 1351 ق از راه كرمانشاه به‌طور قاچاق عازم نجف اشرف شد ، و در نجف رسائل و مكاسب و كفايه را نزد آيات : شيخ حسين اهرى ، شيخ مرتضى طالقانى ، سيد على نورى ، شيخ شمس الدّين بادكوبه‌اى « عشق‌آبادى » و سيد محمّد هادى ميلانى تلمّذ نمود ، سپس به كربلا عزيمت كرده چند ماهى در آنجا سكونت نمود ، و به درس آيت‌اللّه شيخ محمّد رضا اصفهانى « جرقويه‌اى » و آيت‌اللّه ميلانى حضور يافت ، و مجددا به نجف اشرف بازگشت ، چندى در نجف در درس آيات :\r\nسيد ابو الحسن اصفهانى و شيخ محمّد كاظم شيرازى شركت جست . سپس به كربلا مراجعت نمود و مدت هشت سال در اين شهر ( از سال 1358 تا 1366 ق ) از محضر آيت‌اللّه سيد حسين طباطبائى قمى بهره‌مند شد ، و در مدرسه هنديه به تدريس سطح پرداخت .\r\nاو پس از شهريور 1320 ش بعد از ده سال مفارقت از ايران جهت تقسيم املاك پدرى به ايران آمد ، و در بازگشت مدتى كوتاه در يكى از اردوگاههاى ارتش اشغالگر انگليس توقيف شد . و در سال 1362 ق تا فوت آيت‌اللّه قمى ملازم آن مرحوم بود ، و از سال 1367 تا 1391 ق در نجف اشرف به درس آيات : ميرزا عبد الهادى\r\n\r\n","description":"","footnote":"","page_name":" 979 ","page_number":299},
  {"content":"\r\n\r\nشيرازى ، سيد محسن طباطبائى حكيم ، سيد حسين حمامى ، ميرزا آقا اصطهباناتى ، ميرزا حسن بجنوردى ، ميرزا هاشم آملى ، سيد محمود شاهرودى و سيد ابو القاسم خوئى شركت جست ، و بهرهء كافى و وافى تحصيل نمود و به درجهء عالى اجتهاد نايل گرديد .\r\nسمامى حائرى در تمام مدت تحصيل به تدريس ادبيات و سطوح عالى به‌جز در تابستان مشغول بود ، در تابستانها به واسطهء ضعف مزاج و ضمنا جهت سركشى به املاك موروثى و تبليغ به رامسر مسافرت مىنمود ، و در مسجد نارنج بن گاهى اقامهء جماعت مىكرد .\r\nاز سال 1391 تا 1399 ق به‌طور دائم در رامسر و سپس در « كتالم » ساكن شد و مدت پنج ماه كه هوا گرم مىشد در مسجد بازار اقامهء جماعت مىنمود ، و پس از نماز مغرب و عشا منبر مىرفت و تفسير قرآن و عقايد بيان مىكرد .\r\nنامبرده در اوايل سال 1400 ق ضعف عمومى بر وى مستولى گرديد ، و مدت شش ماه در حال ضعف و ناتوانى در بستر بسر برد . سرانجام در بامداد روز سه‌شنبه 4 / ذىالحجه / 1400 ق مطابق با 22 / مهر / 1359 ش در سن 70 سالگى در قم ديده از اين جهان بربست ، و همان روز آيت‌اللّه مرعشى بر جنازه‌اش نماز گذارد ، و در قبرستان بقيع به خاك سپرده شد .\r\nاستاد شيخ محمّد باقر ايروانى كه از شعراى عرب زبان و معاريف نجفى است كه فعلا در قم سكونت دارند ، ابيات زير را كه متضمن مادهء تاريخ ارتحال آن مرحوم ، سروده است :\r\n ذكرى فقيد التقى و العلم حافله * بالمكرمات و صوت المجد قد هتفا\r\nهذا الذى جلّ اهل الفضل يعرفه * و بالصلاح و بالايمان قد عرفا\r\nو كان مسعاه فى الدنيا الى هدف * و فى جوار على ادرك الهدفا\r\nدعاه حبّ امير المؤمنين و قد * نال السعادة لما أن اتى النجفا\r\nو فاز فوزا عظيما فى مأربه * و فى محبة أهل البيت قد شغفا \r\n\r\n","description":"","footnote":"","page_name":" 980 ","page_number":300},
  {"content":"\r\n\r\n و معظم الفخر قد امضاه بعد اذ * فى كربلا و من فيض الهدى ارتشفا\r\nو بعد ذاك الى ايران عاد و قد * قضى بقم و طرف العمر منه غفا\r\nو فى حما فاطم تمّ مدفنه * حيا و ميتا لآل المصطفى الفا\r\nو من مآثره فى الفقه حاشية * على المكاسب تخليد له و كفى\r\nتنكابنى فأرخ « فقده أسفا * عبد اللطيف سمامى سما شرفا » \r\n\r\nتأليفات وى\r\nايشان كتابهاى زيادى نوشت ، ولى در اثر مسافرت و مهاجرت به ايران همگى پراكنده و اغلب در نجف باقى ماند ، بعضى از آنها از اين قرار است :\r\n1 - تقريرات درس فقه ميرزا عبد الهادى شيرازى .\r\n2 - تقريرات اصول سيد ابو القاسم خوئى .\r\n3 - تقريرات اصول ميرزا هاشم آملى .\r\n4 - رساله‌اى در صلاة مسافر و حمل جنائز و سجده بر تربت .\r\n5 - زنادقه در اسلام ؛ ردّ بر حلولىها و بعضى از فرق صوفيه و فلاسفه و ماديون ، كتابى است مفصل و استدلالى .\r\n6 - حاشيه بر حاشيهء مكاسب ، از تأليفات آيت‌اللّه شيخ محمّد حسين غروى اصفهانى ، كه عين حواشى در هامش كتاب به خط نامبرده و يك دفترى جداگانه است .\r\n7 - شناخت امام زمان ( عجل اللّه فرجه ) يا امام‌شناسى . اين آخرين اثرى است كه وى در يك سال قبل از فوتش به اتمام رسانيد ، و نظر به آنكه آن مرحوم علاقهء شديدى به امام زمان ( عجل اللّه فرجه ) داشت ، نسبت به اين كتاب علاقهء فراوان ابراز مىنمود ، و در وصيت خود چاپ و نشر آن را سفارش نموده است . اين اثر را در اختيار فرزندش آقاى شيخ محمّد سمامى ديدم .\r\nشيخ عبد اللطيف حائرى در جوانى گهگاهى شعرى مىسرود ولى متأسفانه فعلا هيچ‌يك از اشعار او نزد نگارنده نيست . اجازات علمى و روايى زيادى از\r\n\r\n","description":"","footnote":"","page_name":" 981 ","page_number":301},
  {"content":"\r\n\r\nاساتيدش تحصيل نمود ، از جملهء آنها :\r\n1 - شيخ آقا بزرگ تهرانى ( اجازهء روايت ) .\r\n2 - سيد ابو الحسن اصفهانى و ميرزا آقا اصطهباناتى و شيخ محمّد كاظم شيرازى و سيد حسين حمامى و سيد محمود شاهرودى ( اجازهء اجتهاد ) .\r\n3 - ميرزا عبد الهادى شيرازى و سيد محمّد حجت كوه‌كمرى و سيد حسين طباطبائى بروجردى و سيد شهاب الدّين مرعشى و ميرزا هاشم آملى و حكيم و شريعتمدارى و خوئى و شاهرودى و ميرزا آقا اصطهباناتى ( حسبيه و وكالت ) .\r\nشيخ محمّد سمامى\r\n\r\nاسفار وى\r\nهمان‌طور كه ذكر شد ، تابستانها از نجف اشرف جهت تغيير آب‌وهوا و تبليغ و سركشى به املاك موروثى به ايران مىآمد و در اين سفرها مكرر به زيارت حضرت امام رضا عليه السّلام در مشهد و حضرت معصومه عليها السّلام در قم و حضرت عبد العظيم عليه السّلام در شهر رى مشرف مىشد . و همچنين يك سفر در بازگشت از ايران به عراق از راه تركيه به شام رفت ، و به زيارت حضرت زينب ( سلام اللّه عليها ) مشرف گرديد ، و در سال 1389 ق از بغداد به مكه مشرف گرديد ، و در سال 1397 ق مجددا به زيارت عتبات عزيمت كرد .\r\n\r\nفرزندانش :\r\n1 - شيخ محمّد سمامى از فضلا و نويسندگان معاصراند . وى در 5 / رمضان / 1364 ق در كربلاى معلا ديده به جهان\r\n\r\n","description":"","footnote":"","page_name":" 982 ","page_number":302},
  {"content":"\r\n\r\nگشود ، و در سن كودكى به نجف اشرف رفت و به تحصيل علوم دينى همت گماشت و نيز داراى ليسانس حقوق مىباشد . او فعلا در قم سكونت و به خدمات اجتماعى اشتغال دارند . جهت دستيابى به شرح حال ايشان به مقدمهء كتاب‌اش « بزرگان تنكابن » صفحهء 16 رجوع شود .\r\n2 - آقا حسن 3 - آقا حسين 4 - آقا فاروق .\r\n\r\n- منابع\r\n1 - بزرگان تنكابن 306 .\r\n2 - بزرگان رامسر 86 .\r\n3 - گنجينهء دانشمندان 8 / 179 ( فاميليش را اشتباها سماحى ذكر نموده است ) .\r\n4 - مستدرك أعيان الشيعة 3 / 133 .\r\n\r\nشيخ عبد اللطيف مجد الواعظين اردبيلى ( - ح 1385 ق )\r\nاز مشاهير وعّاظ و سخنوران اردبيل بود .\r\nدر اردبيل تولد يافت . پس از سپرى نمودن مقدمات ، دروس سطح عالى را نزد علماى آن زمان ، از جمله : آيت‌اللّه ميرزا على اكبر مجتهد اردبيلى به پايان برد . و به سمت وعظ و هدايت عامه روى آورد ، و در مدت كوتاه از واعظان و خطيبان مشهور اردبيل گشت . شايد بتوان ايشان را اولين سخنور خطهء اردبيل در آن روز دانست .\r\nنامبرده هنگام حملهء روسها به اردبيل به تهران رهسپار شد ، و اقامت اختيار فرمود . او تبليغ و ارشاد را بسيار مهم مىدانست ، به‌همين‌جهت بيشتر به نقاطى از قبيل : لنكران ، بادكوبه و ماسالى مىرفت و آثار پربركتى از خود مىگذاشت . استقبال پرشورى از او مىشد ، حتى اهالى بادكوبه جهت استقبال و خوش‌آمدگويى ايشان ، كشتى فرستاده بودند .\r\nآن مرحوم ، استعداد و نبوغ سرشارى داشتند ، و هميشه افسوس مىخوردند كه\r\n\r\n","description":"","footnote":"","page_name":" 983 ","page_number":303},
  {"content":"\r\n\r\nچرا به دروس فقه و اصول بهاى بيشترى ندادند تا به درجهء اجتهاد برسند .\r\nمجد الواعظين سرانجام در حدود سالهاى 1385 ق در تهران بدرود حيات گفت . پيكرش به قم حمل و در قبرستان ابو حسين مدفون گرديد .\r\n\r\n- منابع\r\n1 - اطلاعات متفرقه .\r\n2 - مفاخر اردبيل ( مخطوط - سيّد عبد اللّه مفتى الشيعة ) .\r\n\r\nشيخ عبد اللّه آل آقا كرمانشاهى ( 1317 - 1397 ق )\r\nحاج شيخ عبد اللّه فرزند علامه حاج شيخ احمد و نوهء شيخ هادى آل آقا كرمانشاهى ، و از نوادگان وحيد بهبهانى و از علماى بزرگ تهران بود .\r\nبه سال 1317 ق در تهران ديده به جهان گشود ، پس از طى مقدمات و برخى از سطوح در سال 1344 ق عازم قم مقدس شد ، و سطوح عالى را نزد :\r\nشيخ محمّد على اديب تهرانى ، و ميرزا محمّد همدانى فراگرفت .\r\nخارج فقه و اصول را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، و سيد حسين طباطبائى بروجردى استفاده نمود در ضمن سرپرستى « بيمارستان سهامى » كه بيمارستان طلاب بود برعهده داشت .\r\nدر اواخر سال 1373 ق در پى ارتحال والد معظمش به تهران بازگشت ، و در\r\n\r\n","description":"","footnote":"","page_name":" 984 ","page_number":304},
  {"content":"\r\n\r\n( مسجد آقا محمود ) به اقامهء جماعت و ارشاد مردم پرداخت نيز مديريت مدرسهء جد اعلاى خود آقاى محمود را برعهده داشت .\r\nسرانجام در شب پنجشنبه سلخ / محرم / 1397 ق مطابق با 20 / دى / 1356 ش در تهران به سن 80 سالگى درگذشت ، و در صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - آقا محمّد 2 - آقا مهدى . و چهار دختر كه دامادهاى اهل علم ايشان عبارتند از : علامه شيخ محمّد باقر جواديان و علامه آقاى سيد مهدى يثربى امام جمعهء فعلى كاشان .\r\n\r\n- منابع\r\n1 - آثار الحجة 2 / 258 .\r\n2 - گنجينهء دانشمندان 4 / 370 .\r\n3 - وحيد بهبهانى 353 .\r\n\r\nسيّد عبد اللّه بحرانى حائرى ( 1322 - 1416 ق )\r\nسيّد عبد اللّه فرزند علامه سيّد محمّد موسوى بحرانى حائرى ، از فضلاى معاصر بود .\r\nوى در سال 1322 ق در كربلاى معلا تولد يافت .\r\nمقدمات را كه آموخت ، به فراگيرى دروس سطح نزد پدر ارجمند خود ، و برادر ارشد خود سيّد محمّد طاهر بحرانى ، و دائى خويش سيّد زين العابدين شهرستانى و شيخ محمّد سعيد فارسى پرداخت . وى در مدرسهء ايتام كربلا به تربيت و تعليم جوانان اشتغال داشت . سپس در اثر فشارهاى دولت عراق به تهران مهاجرت نمود ،\r\n\r\n","description":"","footnote":"","page_name":" 985 ","page_number":305},
  {"content":"\r\n\r\nو در يكى از مساجد قلهك به اقامهء جماعت و ارشاد عامه مشغول بود .\r\nبحرانى ، در 26 / محرم / 1416 ق در سن 93 سالگى در تهران زندگى را بدرود گفت . پيكرش به قم حمل و در قبرستان باغ بهشت به خاك سپرده شد .\r\nحجة الاسلام مرحوم سيّد محمّد صادق بحرانى ، از فضلاى معاصر فرزند ايشان بود .\r\n\r\n- منبع\r\n1 - أعلام من كربلاء ( مخطوط - شيخ احمد خوشحالت ) .\r\n\r\nشيخ عبد اللّه جوادى ابهرى ( 1317 - 1401 ق )\r\nآيت‌اللّه حاج شيخ عبد اللّه فرزند علامه شيخ فضل اللّه شيخ الاسلام نوهء شيخ فتح اللّه ابهرى « امام جمعهء ابهر » ملقب به ( جوادى ) ، در 1317 ق در ابهر زنجان متولد شد .\r\nپس از طى مقدمات نزد پدر خود به قزوين رفت و سطوح را به انجام رسانيد ؛ در سال 1341 ق به قم عزيمت نمود و از محضر آيت‌اللّه حاج شيخ عبد الكريم حائرى يزدى به مدت 7 سال استفاده نمود . و در سال 1348 ق به ابهر مراجعت و به وظايف دينى پرداخت ، پس از مدتى به نجف اشرف مهاجرت كرد و از محضر آيت‌اللّه ميرزا محمّد حسين نائينى بهره‌مند گرديد و مجددا به ابهر مراجعت نمود چند سالى هم در زنجان دفتر ازدواج داشت ، ولى در سال 1360 ق\r\n\r\n","description":"","footnote":"","page_name":" 986 ","page_number":306},
  {"content":"\r\n\r\nآن را رها و به ابهر مراجعت و در ( مسجد نور ) به اقامهء جماعت و جمعه و نيز تدريس سطوح اشتغال ورزيد ، تجديد بناى مسجد و حسينيهء ابهر از بناهايى است كه به همت و كوشش ايشان بنا گرديد .\r\n\r\nاز آثار قلمى وى :\r\n1 - دليل الوراثة ، كتابى در ارث .\r\n2 - رساله‌اى در لباس مشكوك .\r\n3 - قاعدة اليد ( تقريرات نائينى ) .\r\n4 - قاعدة لا ضرر و لا ضرار .\r\n5 - حاشية على المكاسب .\r\n6 - حاشية على درر الاصول ( از حائرى يزدى ) .\r\n7 - نجم لايح در جواب برهان واضح ، رساله‌اى در ردّ مسلك باب و بهاء فراغت از تأليف آن به سال 1382 ق در 80 صفحه انجام گرفته است .\r\n8 - شهادت و ولايت .\r\n9 - اذان و اقامه .\r\nشيخ عبد اللّه جوادى ابهرى ( در وسط تظاهرات ابهر )\r\n\r\n","description":"","footnote":"","page_name":" 987 ","page_number":307},
  {"content":"\r\n\r\nوى در روز يكشنبه 8 / جمادى اول / 1401 ق مطابق با 24 / اسفند / 1359 ش در سن 84 سالگى در پى بيمارى كوتاهى در تهران درگذشت ، و در قبرستان باغ بهشت قم مدفون گرديد .\r\n\r\nفرزندانش :\r\n1 - شيخ ضياء 2 - آقا بهاء الدّين ، دبير دبيرستانها 3 - علاء الدّين 4 - شهاب الدّين 5 - ركن الدّين .\r\n\r\n- منابع\r\n1 - آثار الحجة 2 / 205 .\r\n2 - الفهرست لمشاهير علماء زنجان 13 .\r\n3 - تاريخ زنجان 323 .\r\n4 - دايرةالمعارف تشيّع 1 / 450 .\r\n5 - گنجينهء دانشمندان 3 / 44 .\r\n\r\nشيخ عبد اللّه شهيدى قزوينى ( 1340 - 1414 ق )\r\nحاج ميرزا عبد اللّه فرزند آيت‌اللّه شيخ عبد الحسين امام جمعه و نوه علامه شيخ مرتضى برغانى قزوينى معروف به ( شهيدى ) .\r\nدر محرم 1340 ق در قزوين متولد گرديد .\r\nوى پس از طى دوره‌هاى تحصيلى جديد ، به تحصيل علوم دينى اشتغال يافت ، و مقدمات را نزد پدر خود آموخت .\r\n\r\nمهاجرت به قم\r\nدر سال 1361 ق به قم مهاجرت كرد ، و سطوح را فراگرفت ، و در درس آيت‌اللّه\r\n\r\n","description":"","footnote":"","page_name":" 988 ","page_number":308},
  {"content":"\r\n\r\nسيد محمّد حجت كوه‌كمرى حاضر شد ، و در سال 1372 ق افتخار دامادى ايشان را پيدا كرد و نيز از محضر آيات : سيد حسين طباطبائى بروجردى ، سيد روح اللّه خمينى و سيد شهاب الدّين مرعشى استفاده نمود .\r\nوى مورد توجه خاص آيت‌اللّه مرعشى نجفى قرار گرفت ، و به‌عنوان يكى از اصحاب استفتا و عضو لجنهء تحقيق كتاب « احقاق الحق » انتخاب گرديد ، و مديريت مدارس علميه معظم‌له را عهده‌دار شد ، و از اين طريق منشاء خدمات بىدريغى در حوزهء علميه قم گرديد .\r\n\r\nاز آثار او\r\n1 - تفسير سورهء يوسف عليه السّلام .\r\n2 - كتاب المعراج .\r\nسرانجام در روز پنجشنبه 26 / شوال / 1414 ق مطابق با 18 / فروردين / 1373 ش در قم درگذشت ، و پيكرش در قبرستان « باغ بهشت » - مقبرة العلماء - به خاك سپرده شد .\r\n\r\n- منابع\r\n1 - گنجينهء دانشمندان 2 / 180 .\r\n2 - جزوه‌اى مختصر در شرح حال ايشان\r\n\r\nسيّد عبد اللّه قاهانى « صدر عراقى » ( 1305 - 1385 ق )\r\nحاج سيد عبد اللّه فرزند سيد آقا حسينى قاهانى ملقب به ( صدر عراقى ) و ( صدر المحققين ) ، يكى از خطباى نامى و عرفاى معروف ايران بود و به تاريخ 8 / رمضان / 1305 ق در « قاهان » خلجستان قم ديده به جهان گشود .\r\nوى پس از تحصيل و آموختن مقدمات به وعظ و خطابه روى آورد ، و در رشتهء\r\n\r\n","description":"","footnote":"","page_name":" 989 ","page_number":309},
  {"content":"\r\n\r\nخود يكى از مشاهير و معاريف محسوب مىشد . و در ساير نقاط ايران و حتى در عراق به خصوص در نجف اشرف جهت وعظ و ارشاد ، در مساجد و حسينيه‌ها منبر مىرفت . و نظر به اينكه ايشان پس از وفات محمّد حسن پير مراغه ( محبوب‌على شاه ) به رياست ( سلسلهء كوثريه ) رسيد و خود را قطب بلامنازع مىدانست ، هنگام سفرش به عتبات عاليات به‌ويژه در نجف اشرف آيت‌اللّه ميرزا آقا اصطهباناتى منبر وى را تحريم نمود ، ولى در اثر كثرت تحريمها و تكفيرهاى صادره از طرف آيت‌اللّه اصطهباناتى اثر مطلوبى نداشت .\r\nدر كتاب بيوگرافى هزار درويش يا حديقة العرفاء اثر شيخ عبد الكريم مدرسى عالم ( معصوم‌على شاه ) آمده است كه صدر عراقى خدمت 14 نفر از اولياء رسيدند كه نام آنان به شرح زير مىباشد :\r\n1 - سيد محمّد جواد قاهانى ، مجتهد در نجف اشرف .\r\n2 - ميرزا جواد آقا ملكى تبريزى ، در قم .\r\n3 - مشهدى محمّد حسن خياط ، در شهر رى .\r\n4 - ميرزا محمّد تقى گركانى .\r\n5 - سيد ابو تراب دربندى .\r\n6 - سيد يحيى امامزاده قاسمى ، در شميران تهران .\r\n7 - ميرزا حسن عارف تهرانى .\r\n8 - شيخ عبد الرحيم نوهء صاحب الفصول .\r\n9 - شيخ رجبعلى خياط .\r\n10 - شيخ عبد الحسين ذو الرئاستين .\r\n11 - سيد جمال الدّين گلپايگانى ، در نجف اشرف .\r\n12 - شيخ مرتضى طالقانى ، در نجف اشرف .\r\n13 - حسين همدانى ، در همدان .\r\n14 - شيخ محمّد حسين غروى اصفهانى ، در نجف اشرف .\r\n\r\n","description":"","footnote":"","page_name":" 990 ","page_number":310},
  {"content":"\r\n\r\nسرانجام بعد از ظهر روز چهارشنبه 25 / شوال / 1385 ق مطابق با 27 / بهمن / 1344 ش به سن 80 سالگى در تهران درگذشت ، و در قبرستان ابو حسين قم مدفون شد .\r\nبر قبرش اين رباعى منقوش است :\r\n پيمانه كجا شكست و ساقى كى رفت * دلداده به‌سوى ملك باقى كى رفت\r\nبا عشق على جان تو جاويدان است * گفتم ز غمش : ( صدر عراقى كى رفت ) \r\n\r\n- منابع\r\n1 - اظهارات يكى از دوستان .\r\n2 - بيوگرافى هزار درويش يا حديقة العرفاء 65 .\r\n3 - سلسله‌هاى صوفيهء ايران 201 .\r\n\r\nشيخ عبد اللّه قمى ( - 1357 ق )\r\nشيخ ملا عبد اللّه فرزند باقر حدّاد قمى ، از دانشمندان و بزرگان برجستهء قم ، و پدر آقايان موحدى ، توحيدى و نديمى بود ، و در محلهء « عشقعلى » سكونت داشت .\r\nايشان ابتدا در مدرسهء فيضيه و بعد از آن در مسجد امام حسن عسكرى عليه السّلام به اقامهء جماعت و ارشاد و هدايت اشتغال داشت ، و در تابستان‌ها به « وشنوه » و اطراف آن - كه مناطق ييلاقى و خوش‌آب‌وهوا است - مىرفت .\r\nنامبرده يكى از همكاران نزديك آيت‌اللّه حاج شيخ عبد الكريم حائرى يزدى بود ، و در تأسيس حوزهء علميه نقش مهمى در كنار آيت‌اللّه مؤسس ايفا نمود .\r\nوى در سال 1357 ق مطابق با 1317 ش در قم درگذشت ، و جسدش در كنار تربت آيت‌اللّه حائرى يزدى در حرم حضرت معصومه عليها السّلام به خاك سپرده شد .\r\n\r\n","description":"","footnote":"","page_name":" 991 ","page_number":311},
  {"content":"\r\n\r\n\r\nفرزندانش :\r\n1 - علامه شيخ محمّد موحدى 2 - ثقةالاسلام شيخ يحيى توحيدى متوفاى 15 / ربيع اول / 1401 ق در سن 80 سالگى ، و مدفون در قبرستان شيخان است 3 - ميرزا احمد نديمى 4 - ميرزا على 5 - ميرزا محمود 6 - ميرزا مهدى و يك دختر ، كه فعلا فقط همين خانم در قيد حيات است .\r\n\r\n- منابع\r\n1 - آثار الحجة 1 / 65 .\r\n2 - اطلاعات متفرقه .\r\n3 - معجم القبور و وفيات الأعلام ( خطى - رازى ) .\r\n\r\nشيخ عبد اللّه گشايشى اهرى ( ح 1330 - ح 1410 ق )\r\nشيخ عبد اللّه فرزند ميرزا حسن گشايشى اهرى ، از فضلا و پارسايان معاصر قم بود .\r\nوى اهل « گشايش » اهر ، واقع در آذربايجان شرقى است و احتمالا در همان‌جا در حدود سال 1330 ق تولد يافت .\r\nدر سن جوانى به قم مهاجرت كرد و دروس سطح را نزد سيّد احمد زنجانى و سيّد شهاب الدّين مرعشى به پايان رساند . دروس خارج را از محضر\r\n\r\n","description":"","footnote":"","page_name":" 992 ","page_number":312},
  {"content":"\r\n\r\nآيات : سيّد محمّد حجت كوه‌كمرى و سيّد حسين طباطبائى بروجردى استفاده نمود .\r\nگشايشى در حدود سال 1410 ق در قم بدرود حيات گفت و در قبرستان باغ بهشت به خاك سپرده شد .\r\n\r\n- منابع\r\n1 - آينهء دانشوران 421 .\r\n2 - اطلاعات متفرقه .\r\n\r\nشيخ عبد اللّه لنكرانى ( ح 1332 - 1412 ق )\r\nاز دانشمندان و معاريف شمال تهران بود .\r\nوى در حدود سال 1332 ق در لنكران متولد گرديد .\r\nلنكرانى پس از آموختن مقدمات به حوزهء علميهء اردبيل رفت و مدتى چند مشغول تحصيل بود . سپس به قم رهسپار شد و سطوح را از محضر آيات : شيخ فاضل لنكرانى و سيّد شهاب الدّين مرعشى استفاده نمود . دروس خارج را از محضر آيات ، سيّد محمّد حجت كوه‌كمرى ، سيّد محمّد تقى خوانسارى و سيّد حسين طباطبائى بروجردى و حكمت عقلى را از محضر سيّد روح اللّه خمينى بهره‌مند گرديد و خود به امر تدريس اهتمام ورزيد .\r\nاو مردى با فضيلت و اهل بحث جدل و بسيار خوش‌استعداد بود . پس از كسب درجه علمى ، به امر آيت‌اللّه بروجردى رهسپار « درّوس » شميران تهران شد و به امر هدايت و ارشاد پرداخت .\r\nسرانجام در سال 1412 ق در تهران درگذشت . پيكرش به قم حمل و در جوار على بن جعفر عليه السّلام مدفون گرديد .\r\n\r\n","description":"","footnote":"","page_name":" 993 ","page_number":313},
  {"content":"\r\n\r\n\r\nفرزندانش :\r\n1 - آقا حسن 2 - آقا على و دو دختر .\r\n\r\n- منابع\r\n1 - آثار الحجة 2 / 98 .\r\n2 - اظهارات آيت‌اللّه شيخ عبد الحسين لنكرانى « بهبودى » .\r\n3 - گنجينهء دانشمندان 4 / 661 .\r\n\r\nميرزا عبد اللّه مجتهدى سرابى ( 1319 - 1411 ق )\r\nحاج ميرزا عبد اللّه فرزند آيت‌اللّه شيخ على اكبر مجتهد و نوهء شيخ على مجتهدى تبريزى ( سرابى ) ، از علماى معروف تبريز بود .\r\nبه تاريخ 17 / ربيع الاوّل / 1319 ق در تبريز متولد گرديد .\r\nوى در حدود 7 سالگى همراه پدرش به سراب رفت و پس از آموختن مقدمات ، شرح لمعه را نزد پدرش فرا گرفت . در سال 1344 ق به قم مهاجرت كرد ، و سطوح را نزد آيات : ميرزا محمّد همدانى ، سيد احمد خوانسارى و سيد محمّد تقى خوانسارى تلمذ نمود ، و دروس خارج را در محضر آيتين علمين : حاج شيخ عبد الكريم حائرى يزدى و سيد محمّد حجت كوه‌كمرى ( مدت كمى ) ، و\r\n\r\n","description":"","footnote":"","page_name":" 994 ","page_number":314},
  {"content":"\r\n\r\nفلسفه را از محضر حكيم بزرگ شيخ محمّد على شاه‌آبادى استفاده نمود .\r\nوى در سال 1356 ق به نجف اشرف مهاجرت كرد ، و از محضر آيات : شيخ ضياء الدّين عراقى ( مدت كمى ) ، شيخ محمّد حسين غروى اصفهانى ( مدت كمى ) ، و سيد ابو الحسن اصفهانى استفادهء شايان برد . در حدود سال 1364 ق در پى درخواست اهالى تبريز از آيت‌اللّه اصفهانى به تبريز مراجعت كرد و تا آخر عمر خود در آنجا زيست . در يكى از مساجد مدرسهء طالبيه و نيز در مسجد ( سيد حسين ) محلهء ششكلان به اقامهء جماعت و گفتن تفسير قرآن مجيد ، و در منزل خود به تدريس سطوح مىپرداخت كه در اواخر عمر به تدريس خارج عروه اشتغال داشتند ، و در ساير مراسم و امور دينى در كنار مردم بودند . او با آيت‌اللّه شيخ عبد اللّه مجتهدى تبريزى هم‌بحث بود كه گاهى جلسات در منزل او و گاهى در منزل دوستش تشكيل مىشد .\r\n\r\nاز آثار او\r\n1 - الرد على تفسير ابى الفتوح الرازى ، در 7 جلد .\r\n2 - انوار الهدى فى التعليق على العروة الوثقى ( استدلالى ) .\r\nايشان متأسفانه در ساعت 9 صبح روز جمعه 4 / محرم / 1411 ق مطابق با 5 / مرداد / 1369 ش به سن 92 سالگى در تبريز درگذشت ، و جسدش به قم حمل و در روز شنبه تشييع و در قبرستان ابو حسين به خاك سپرده شد .\r\n\r\nفرزندانش :\r\n1 - محمّد على ( عطاء اللّه ) 2 - محمّد صادق ( نعمت اللّه ) و چهار دختر هستند كه تنها داماد اهل علم او ، جناب حجة الاسلام آقاى شيخ سلمان طاهرزاده سرابى مىباشد .\r\n\r\n- منابع\r\n1 - آثار الحجة 2 / 230 .\r\n\r\n","description":"","footnote":"","page_name":" 995 ","page_number":315},
  {"content":"\r\n\r\n2 - افادات شيخ سلمان طاهرزاده .\r\n3 - رجال آذربايجان در عصر مشروطيت 8 .\r\n4 - گنجينهء دانشمندان 3 / 313 .\r\n\r\nسيّد عبد اللّه موسوى شبسترى ( 1334 - 1420 ق )\r\nحاج سيد عبد اللّه موسوى شبسترى ، از دانشمندان و مفسران كتاب الهى در پى بيمارى و كهولت سن در تهران درگذشت .\r\nايشان در سال 1334 ق در شهرستان شبستر - هشت فرسخى تبريز - در خانواده‌اى دانا و مؤمن ديده به جهان گشود . پدرش ثقةالاسلام سيد اسد اللّه فرزند مير بابا شبسترى از روحانيون و فرهنگيان معروف خطهء شبستر به شمار مىرفت .\r\nسيد عبد اللّه پس از طى تحصيلات دورهء ابتدائى ، در سال 1350 ق به تحصيل علوم دينى روى آورد و مقدمات و علوم ادبى را نزد پدر خود و علامه ميرزا رسول هريسى ، و كتاب‌هاى مطول ، شرح شمسيه و شرح منظومه را نزد آيت‌اللّه سيد مرتضى شبسترى فراگرفت .\r\nدر سال 1356 ق به حوزهء علميهء تبريز پيوست و در مدرسهء طالبيه مشغول تحصيل دروس سطح گرديد . وى شرح لمعه را نزد علامه شيخ ابراهيم بادكوبه‌اى و علامه سيد على مولانا تبريزى خواند و كتاب قوانين الاصول و متون كتب درسى ديگر را نزد حضرات آيات : ميرزا محمود دوزدوزانى ، سيد مرتضى خسروشاهى ، شيخ حسين شنب‌غازانى و ميرزا كاظم مجتهد شبسترى و ميرزا محمّد توتونچى به پايان برد .\r\n\r\n","description":"","footnote":"","page_name":" 996 ","page_number":316},
  {"content":"\r\n\r\nآيت‌اللّه شبسترى در اواخر سال 1360 ق به حوزهء علميهء قم رهسپار شد و باقى درس شرح لمعه را نزد آيت‌اللّه سيد شهاب الدّين مرعشى به پايان رساند و دروس خارج فقه و اصول را در محضر فقهايى چون : سيد محمّد حجت كوه‌كمرى ، سيد محمّد تقى خوانسارى ، ميرزا محمّد فيض قمى ، سيد صدر الدّين صدر ، شيخ محمّد قمى ( كبير ) ، شيخ عباسعلى شاهرودى و شيخ عبد النبى اراكى و دروس كلام و حكمت را از محضر علامه سيد حسين قاضى طباطبائى تبريزى ، به نحو احسن استفاده نمود .\r\nدر سال 1366 ق جهت معالجه به تهران رفت و در پى درخواست عده‌اى از مؤمنين در مسجد حاج ميرزا احمد واقع در خيابان مولوى به وظايف دينى اشتغال ورزيد . وى در تهران از تحصيل بازنماند و در دروس فقهى و اصولى حضرات آيات :\r\nشيخ على مدرس تهرانى ( خارج كفايه ) ، شيخ محمّد تقى آملى ، سيد احمد خوانسارى و سيد ابو الحسن رفيعى قزوينى ( علاوه بر فقه و اصول ، در دروس حكمت نيز ) استفاده كرد .\r\nنامبرده علاوه بر اشتغال به وعظ و ارشاد در مركز ، در شهرهاى قزوين و شبستر و حومهء آنها به انجام فعاليت‌هاى مذهبى مىپرداخت ، و در تهران همراه با آيت‌اللّه سيد مرتضى شبسترى و افراد خيّر اقدام به تجديد بناى ( مسجد سپهسالار ) واقع در خيابان چراغ برق نمود .\r\nعلامه شبسترى در سال 1394 ق و پس از گذشت 28 سال خدمت و ارشاد در تهران به مشهد مقدس رهسپار\r\n\r\n","description":"","footnote":"","page_name":" 997 ","page_number":317},
  {"content":"\r\n\r\nشد . ايشان پس از ورود اقدام به تدريس فقه و اصول و گفتن تفسير قرآن مجيد نمود .\r\nمدتى هم در حرم مطهر ( دارالسلام ) به اقامهء جماعت و هدايت اشتغال داشت .\r\nآيت‌اللّه شبسترى پس از 22 سال آستان‌بوسى ثامن الحجج عليه السّلام ، در اوايل سال 1416 ق حوزهء علميهء قم را مسكن گزيد و فقط به گفتن تفسير و احياى مراسم مذهبى اشتغال داشت و غالبا براثر كسالت و شدت بيمارى در منزل بسترى بود .\r\n\r\nآثار قلمى ايشان به شرح زير است :\r\n1 - الألطاف الالهية فى الخطابات القرآنية ، 1416 ق ، انتشارات رسالت قم ، وزيرى ، 288 ص .\r\n2 - النكاح و الطلاق .\r\n3 - دراية الحديث .\r\n4 - زبدة الأحكام ( رسالهء عمليه ) ، در سال 1389 ق در تهران به چاپ رسيد .\r\n5 - سوانح حيات ، گزيده‌اى در شرح حال خود و بخشى از خاطرات .\r\n6 - صيغ العقود .\r\n7 - كتاب الأربعين : شرح چهل حديث عرفانى و اخلاقى ، 1414 ق ، رقعى ، قم ، 159 ص .\r\n8 - مصباح الهداية يا مفتاح السعادة ، انتشارات مصطفوى تهران ، رقعى ، 80 ص . جلد اوّل اين اثر پيرامون نبوت است ، و جلد دوّم آنكه مخطوط است ، پيرامون امامت مىباشد .\r\n9 - نماز شب .\r\nآيت‌اللّه شبسترى سرانجام در صبح روز چهارشنبه 17 / صفر / 1420 ق برابر با 12 / خرداد / 1378 ش در يكى از بيمارستانهاى تهران درگذشت . پيكرش عصر روز پنجشنبه در قم تشييع و پس از اداى نماز ميت توسط آيت‌اللّه سيد محمّد وحيدى شبسترى در ابتداى قبرستان ابو حسين به خاك سپرده شد .\r\n\r\n","description":"","footnote":"","page_name":" 998 ","page_number":318},
  {"content":"\r\n\r\n\r\nشيخ عبد اللّه مهدوى شاهرودى ( 1321 - 1399 ق )\r\nحاج شيخ عبد اللّه فرزند آيت‌اللّه شيخ احمد و نوهء علامه شيخ محمّد على شاهرودى ، ملقب به « مهدوى » از علماى معروف تهران بود .\r\nوى در سال 1321 ق در شاهرود ( استان سمنان ) تولد يافت .\r\nمقدمات علوم دينى را در زادگاه خود آموخت ، سپس به مشهد مقدس رفت و سطح را در آن ديار به پايان رساند . در سال 1340 ق به شاهرود بازگشت و يك سالى از محضر پدر خود استفاده نمود . در سال 1341 ق به حوزهء علميهء قم مهاجرت كرد و از محضر آيات : حاج شيخ عبد الكريم حائرى يزدى ، ميرزا محمّد حسين نائينى و سيّد ابو الحسن اصفهانى ( كه دو شخصيت اخير در دوران تبعيد به سر مىبرند ) خارج فقه و اصول بهره‌مند گرديد .\r\nدر سال 1343 ق به عتبات عاليات رفت و در حوزهء كهن نجف اشرف از محضر آيات : ميرزا محمّد حسين نائينى ، شيخ ضياء الدّين عراقى و سيّد ابو الحسن اصفهانى استفادهء شايان را برد .\r\nدر اوايل سال 1350 ق و در پس رحلت پدر خود به شاهرود مراجعت نمود و به امر تدريس و هدايت اهتمام ورزيد و در امور سياسى و اجتماعى در صدارت قرار گرفت . ولى در سال 1377 ق در اثر خستگى و كسالت روحى تهران را جهت اقامت برگزيد و به خدمات دينى و اجتماعى خود تا حدى ادامه داد . در « مسجد مشير السلطنه » - واقع در خيابان مولوى - به اقامهء جماعت و ارشاد اشتغال داشت .\r\nمهدوى در اواسط / تير / 1358 ش در پى ابتلا به بيمارى در سن 78 سالگى در تهران زندگى را وداع گفت . پيكرش به قم حمل و در قبرستان باغ بهشت مدفون گرديد .\r\n\r\n","description":"","footnote":"","page_name":" 999 ","page_number":319},
  {"content":"\r\n\r\nآقاى دكتر محمّد شريف مهدوى كه از اساتيد مبرز تهران مىباشد ، فرزند ايشان است .\r\n\r\n- منابع\r\n1 - روزنامهء اطلاعات ، به تاريخ 13 / تير / 1358 ش ، ص 2 .\r\n2 - گنجينهء دانشمندان 4 / 573 .\r\n\r\nملّا عبد اللّه واعظ طالقانى ( - ح 1373 ق )\r\nملا عبد اللّه واعظ فرزند ملا بهرام و نوهء حسن بيك شهراسرى طالقانى ، از واعظان نامى و فضلا بود . وى تحصيلات خود را در قزوين و تهران به پايان برد به وعظ و ارشاد روى آورد و از صداى خوبى برخوردار بود و مطالب عالى بيان مىكرد ، به همين خاطر منبرش مورد توجه عامهء مردم بود .\r\nايشان در ضمن داشتن دفترخانهء رسمى ، منبر دهاتهاى دور و نزديك را هم داشت ، و يكى از معاريف نام‌آور طالقان گرديد .\r\nملا عبد اللّه ، در حدود سال 1373 ق درگذشت و در قبرستان حاج شيخ به خاك سپرده شد .\r\n\r\n- منبع\r\n1 - نوشته‌هاى آقاى سيّد اشرف الدّين كيا طالقانى .\r\n\r\n","description":"","footnote":"","page_name":" 1000 ","page_number":320},
  {"content":"\r\n\r\n\r\nميرزا عبد المحمّد الهامى اسكوئى ( 1289 - 1355 ق )\r\nميرزا عبد المحمّد الهامى فرزند علامه سيد زين العابدين و نوهء سيد يوسف حسينى اسكوئى تبريزى ، از دانشمندان و وعّاظ معروف اسكو بود .\r\nوى در روز 14 / ذىالحجه / 1289 ق در « اسكو » واقع در استان آذربايجان شرقى ، تولد يافت .\r\nپدرش از علما و ادباى عصر خود بود . در 24 / ربيع الاوّل / 1250 ق در اسكو به دنيا آمد و در همان‌جا به كسب معارف الهى پرداخت . در سال 1271 ق به تبريز رفت و مشغول تحصيلات عاليه گرديد .\r\nاز آثار او : 1 - ترجمه قصايد شيخ احمد احسائى و ترجمهء اشعار مراثى سيد مهدى بحر العلوم به فارسى .\r\nميرزا عبد المحمّد ، اوليات را در زادگاه خود آموخت ، سپس عازم حوزهء تبريز شد و علوم و معارف الهى و ادبى را از محضر اساتيدى چون : ميرزا محمّد تقى نيّر « حجة الاسلام » ، ميرزا محمّد حسين حجة الاسلام ، ميرزا اسماعيل حجة الاسلام ، ميرزا على طباطبائى و ميرزا على ثقةالاسلام ( شهيد ) استفاده نمود . آنگاه به عتبات عاليات رفت و مدتى چند در كربلاى معلا نزد ميرزا موسى احقاقى تلمذ كرد و نيز در حوزه‌هاى علميه : نجف اشرف و سامرا تحصيلاتى داشته است . آنگاه به زادگاهش مراجعت فرمود و به وعظ و ارشاد و انجام امور مذهبى و اجتماعى پرداخت . اشتغالات ايشان به منبر و محراب مجالى براى تأليف نمىداد .\r\nوى در روز يكشنبه 26 / جمادى الثانى / 1355 ق مطابق با 22 / شهريور / 1315 ش در سن 66 سالگى در اسكو زندگى را وداع گفت . پيكرش ابتدا به مدت سه سال در همان شهر مدفون گرديد . سپس به زمين قم انتقال و به خاك سپرده شد .\r\n\r\n","description":"","footnote":"","page_name":" 1001 ","page_number":321},
  {"content":"\r\n\r\nفرزندش آقاى سيد محمّد الهامى فعلا در اسكو اقامت دارد و معلومات فوق از او استفاده شد .\r\n\r\nسيّد عبد المطلّب بهبهانى ( 1329 - 1415 ق )\r\nسيد عبد المطلب فرزند سيد هاشم و نوهء سيد محمّد فرزند سيد جعفر موسوى بلادى معروف به « بهبهانى » از وعّاظ و سخنوران مخلص آستان حسينى بود .\r\nوى در سال 1329 ق در نجف اشرف ديده به جهان گشود .\r\nپدرش از فضلا و خطبا و سخنوران بود كه به پارسائى و تقوا اشتهار داشت . در سال 1345 ق در راه سفر حج بدرود زندگى گفت و در مدينهء منوره مدفون شد .\r\nبه‌هرحال سيد عبد المطلّب از سن جوانى نزد خطيب بزرگ حسينى شيخ جواد قسّام ادبيات و مقدمات را آموخت ، همين‌طور فنّ سخنرانى و اصول منبر را از او فراگرفت . در خطابه و سخنرانى از افراد موفق شد و در نحوهء بيان مطالب و ايراد كلام و حسن انتخاب موضوع سلامت طبع داشت و در خواندن مراثى و نوحه‌سرائى صدا و نفس گرمى دارا بود .\r\nايشان در اثر فشارهاى دولت عراق به ايران تبعيد شد و در قم سكونت اختيار كرد و به وظايف دينى خود ادامه داد .\r\n\r\nاز آثار او\r\n1 - اوليات على عليه السّلام .\r\n2 - تاريخ الكوفة فى القرن الأول .\r\n3 - مواقف بطولية لرجال الشيعة .\r\nنامبرده در صبح روز يكشنبه 5 / رمضان / 1415 ق مطابق با 16 / بهمن / 1373 در سن 86 سالگى در قم درگذشت . پيكرش عصر روز دوشنبه تشييع و در باغ\r\n\r\n","description":"","footnote":"","page_name":" 1002 ","page_number":322},
  {"content":"\r\n\r\nبهشت در خاك آرميد .\r\nآقاى سيد عبد اللّه موسوى كه از فرهنگيان شايسته است ، فرزند او مىباشد .\r\n\r\n- منابع\r\n1 - شرح حال مختصرى از زبان آن مرحوم كه در سال 1410 ق يادداشت كرده بودم در اينجا استفاده شد .\r\n2 - مشهد الامام أو مدينة النجف 3 / 73 .\r\n\r\nسيّد عبد المطلّب جزائرى « آل مهدى » ( 1332 - 1415 ق )\r\nسيد عبد المطلّب فرزند علامه سيد يوسف موسوى جزائرى « آل مهدى » ، از فضلا و پژوهشگران معاصر بود .\r\nوى در سال 1332 ق مطابق با 1293 ش در سوسنگرد ( خفاجيه ) - استان خوزستان - متولد گرديد .\r\nايشان در سن كودكى گرد يتيمى بر سرش نشست و والدين خود را از دست داد ، به همين خاطر در سن 10 سالگى رهسپار نجف اشرف شد و زير نظر عموى خود ، سيد عبد اللّه جزائرى تربيت يافت .\r\nوى مقدمات را نزد علامه شيخ محمّدطه كرمى گذرانيد . و پس از طى سطوح نزد آيت‌اللّه شيخ محمّد طاهر خاقانى ( آل شبير ) در دروس خارج حضرات آيات : سيد\r\n\r\n","description":"","footnote":"","page_name":" 1003 ","page_number":323},
  {"content":"\r\n\r\nابو الحسن اصفهانى ، ميرزا عبد الهادى شيرازى و سيد ابو القاسم خوئى شركت جست .\r\nجزائرى در حدود سال 1372 ق به اهواز رهسپار شد و تحصيلات خود را نزد حضرات آيات : سيد على بهبهانى رامهرمزى و سيد محمّد جعفر مروج جزائرى ادامه داد . در ضمن ايشان در تعطيلات تابستانى به قم و مشهد مىرفت و در دروس حضرات آيات : سيد كاظم شريعتمدارى ، سيد محمّد رضا گلپايگانى ، سيد شهاب الدّين مرعشى و سيد محمّد هادى ميلانى شركت مىكرد .\r\nچنان كه اشاره رفت وى در اهواز اقامت داشت و منشاء خدمات اجتماعى بود كه از جمله آثار خيريه او : تأسيس مسجد و كتابخانه‌اى كه به نام ( جزائرى ) معروف بود . ولى در اثر حوادث روزگار رو به خرابى نهاد و پس از چندى مجددا تجدد بنا گرديد . در ضمن مرحوم جزائرى در مدرسهء انصارى به تدريس كتب ادبيات و متون كتب درسى اشتغال داشت و عده‌اى از طلاب از محضرش كسب فيض مىكردند .\r\nنامبرده در پى جنگ ايران و عراق در سال 1400 ق به حوزهء علميهء قم مهاجرت كرد و رسما در درس آيت‌اللّه سيد محمّد رضا گلپايگانى شركت مىنمود .\r\n\r\nآثار ايشان به شرح زير است :\r\n1 - المجالس الحسينية .\r\n2 - تفسير آيات الكون .\r\n3 - تقريرات درس آقاى بهبهانى .\r\n4 - شرح معالم الاصول .\r\n5 - كتاب في الأخلاق .\r\nعلامه جزائرى در شب شنبه ( ساعت 7 ) 2 / جمادى اوّل / 1415 ق مطابق با 16 / مهر / 1373 ش در پى بيمارى ريوى در بيمارستان گلستان اهواز درگذشته و جسدش به قم حمل و صبح روز دوشنبه از حسينيهء خوزستانىها تشييع و در باغ رضوان واقع در خاكفرج مدفون شد .\r\n\r\n","description":"","footnote":"","page_name":" 1004 ","page_number":324},
  {"content":"\r\n\r\n\r\nفرزندانش :\r\n1 - سيد جواد 2 - سيد احمد 3 - مرحوم سيد اسماعيل 4 - سيد رسول 5 - سيد عبد الأمير 6 - سيد باقر 7 - سيد نقابت 8 - سيد كاظم 9 - مرحوم سيد عبد الصاحب 10 - مرحوم سيد عبد الإله . و پنج دختر از او به يادگار ماند .\r\n\r\n- منبع\r\n1 - اطلاعاتى از خود مرحوم ، صاحب شرح حال .\r\n\r\nسيّد عبد المطلب شيرازى ( ح 1329 - 1404 ق )\r\nميرزا محمّد حسن شيرازى\r\nحاج سيد عبد المطلب فرزند هاشم و نوهء علامه ميرزا محمّد شهيد فرزند آيت‌اللّه ميرزا محمّد حسن شيرازى از فضلا و خوشنويسان معاصر بود .\r\nوى در حدود سال 1329 ق در سامرا ديده به جهان گشود .\r\nپس از نشو و نما به نجف اشرف رهسپار شد و تحصيلات عالى خود را نزد آيات : عموى پدر خود ، ميرزا على شيرازى و شيخ محمّد حسين غروى اصفهانى به پايان رسانيد .\r\nشيرازى در حدود سال 1373 ق رهسپار تهران شد و در اثر زيبايى خط به كارهاى نوشتارى و خوشنويسى پرداخت .\r\n\r\nاز آثار او\r\n1 - شرح و ترجمهء نهج البلاغة ، كه به خط زيباى او از طرف مدرسهء عالى\r\n\r\n","description":"","footnote":"","page_name":" 1005 ","page_number":325},
  {"content":"\r\n\r\nسپهسالار ، گراور و طبع گرديد .\r\nنامبرده در روز جمعه 12 / صفر / 1404 ق مطابق با 27 / آبان / 1362 ش در حدود سن 75 سالگى در تهران چشم از جهان فروبست . پيكرش به قم حمل و در صحن حضرت معصومه عليها السّلام به خاك سپرده شد .\r\n\r\nاز جمله فرزندانش :\r\n1 - سيد ابو الفضل 2 - سيد محمّد كه فعلا سمت استادى دانشگاه را دارد . و علامه شيخ مهدى شاه‌آبادى كه به شهادت رسيد ، دامادش بود .\r\n\r\n- منابع\r\n1 - اطلاعاتى از آيت‌اللّه سيد رضى شيرازى ( دام ظله ) .\r\n2 - معجم القبور و وفيات الأعلام ( خطى - رازى ) ، ( البتّه تولدش را در نجف اشرف دانسته كه اشتباه است ) .\r\n\r\nميرزا عبد المطلب فقيه اردوبادى ( 1304 - ح 1383 ق )\r\nميرزا عبد المطلب فقيه فرزند اسماعيل اردوبارى ، در سال 1304 ق در اردوباد متولد گرديد ، و در غائله بلشوكىها وى از جمله مهاجرين منطقهء « اردوباد » به طرف آذربايجان ايران بود ، كه رحل اقامت خود را در اروميه افكنده ، سپس به تبريز رفته و در حوزهء درسى آيت‌اللّه سيد ابو الحسن انگجى و آية اللّه سيد مرتضى خسروشاهى در فقه و اصول بهره‌مند شده ، و نيز از اخلاقى شهير ميرزا جواد آقا ملكى استفاده كرده و سرانجام در اروميه اقامت نموده است .\r\nدانشمند معظم جناب آقاى شيخ محمّد فوزى ( دام مجده ) درباره‌اش مىنويسند : ( ايشان از نظر فضل و معلومات جزو علماى به نام و طراز اول اروميه به شمار مىرفت ، و در ضمن به اقامهء نماز جماعت در ( مسجد خطيب ) و ايراد وعظ و\r\n\r\n","description":"","footnote":"","page_name":" 1006 ","page_number":326},
  {"content":"\r\n\r\nخطابه ، در مسجد خود ، نيز به تدريس اشتغال داشت ) .\r\nالبتّه ايشان در پى بعضى از حوادث و ترس از حكومت ، وقت خود را به تجارت در بازار فرش مشغول مىساخت . شايان ذكر است كه آقاى فوزى خود به همراه عده‌اى از محصلين ، قسمتى از متن عروة الوثقى را از محضرش استفاده نموده است .\r\n\r\nاز آثار قلمى او :\r\n1 - تقريرات طهارت انگجى ، 2 - كتابى دربارهء امام زمان « عج » ( فارسى ) ، 3 - دعوت محمّديه ( چاپ شده ) ، 4 - حاشية الطهارة من العروة الوثقى .\r\nسرانجام در جهادى ثانى / 1378 ق مطابق با دى / 1337 ش به سن 74 سالگى در اروميه درگذشت ، و در قبرستان شيخان قم مدفون گشت .\r\n\r\nفرزندانش :\r\n1 - تقى 2 - ابراهيم و دو دختر\r\n\r\n- منابع\r\n1 - اظهارات نواده مترجم‌له .\r\n2 - مؤلفين كتب چاپى 4 / 10 ( مترجم را با اردوبارى ديگرى متحد دانسته ) .\r\n\r\nشيخ عبد المنعم خاقانى ( 1327 - 1405 ق )\r\nشيخ عبد المنعم فرزند آيت‌اللّه شيخ عبد المحسن و نوهء شيخ حسين خاقانى ، از فضلا و ادباى معروف خوزستان بود .\r\nوى در سال 1327 ق در نجف اشرف متولد گرديد .\r\nنامبرده ، در دوران كودكى همراه پدر خود به آبادان رفت و پس از نشو و نما و\r\n\r\n","description":"","footnote":"","page_name":" 1007 ","page_number":327},
  {"content":"\r\n\r\nتحصيل مقدمات به نجف اشرف رهسپار شد و پس از طى سطوح ، دروس كلام و تفسير را از محضر علامه شيخ محمّد جواد بلاغى و دروس فقه و اصول را از محضر آيت‌اللّه سيد ابو القاسم خوئى استفاده نمود . آنگاه به آبادان مراجعت نمود و به تدريس و ارشاد و هدايت مردم اشتغال ورزيد . و پس از آغاز جنگ تحميلى به حوزهء علميهء قم مهاجرت كرد .\r\n\r\nاز آثار او\r\n1 - ديوان اشعار .\r\nخاقانى در سال 1405 ق در سن 78 سالگى در قم وفات نمود و پيكرش در قبرستان باغ بهشت به خاك سپرده شد .\r\nفرزندش حجة الاسلام شيخ محمّد خاقانى ، فاضل و مترجم برخى آثار قلمى از فارسى به عربى است .\r\n\r\n- منابع\r\n1 - دموع الوفاء 186 .\r\n2 - شعراء الغرى 4 / 168 و 5 / 413 .\r\n3 - معجم رجال الفكر و الأدب فى النجف 2 / 474 .\r\n\r\nشيخ عبد الوهاب روحى يزدى ( ح 1325 - 1410 ق )\r\nحاج شيخ عبد الوهاب روحى فرزند علامه شيخ محمّد حسين يزدى ، از فضلا و بزرگان و اساتيد حوزه علميهء قم بود .\r\nوى در حدود سالهاى 1325 ق در يزد متولد گرديد .\r\nايشان مقدمات و برخى از سطوح را در زادگاهش نزد اساتيدى چون : سيد احمد بن محمّد مدرس طباطبائى ، ميرزا حسن محمودآبادى يزدى و ملا حيدر فرا\r\n\r\n","description":"","footnote":"","page_name":" 1008 ","page_number":328},
  {"content":"\r\n\r\nگرفت . سپس در حدود سال 1349 ق به حوزهء علميهء قم مهاجرت كرد و سطوح را نزد علامه ميرزا محمّد همدانى به پايان رسانيد . دروس خارج را هم از محضر آياتى چون : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر و سيد حسين طباطبائى بروجردى بهره‌مند شد ، مرحوم روحى در ضمن تحصيل به تدريس فقه و اصول اشتغال داشت و يكى از ممتحنين رسمى حوزه در زمان آيت‌اللّه بروجردى به شمار مىرفت و نماز جماعت و ارشاد را در محلهء خاكفرج بر پا مىنمود .\r\nنامبرده در روز دوشنبه 5 / جمادى اوّل / 1410 ق مطابق با 3 / دى / 1368 درگذشت . پيكرش عصر روز سه‌شنبه از مسجد امام حسن عسكرى عليه السّلام تشييع و در صحن حضرت معصومه عليها السّلام به خاك سپرده شد .\r\n\r\n- منابع\r\n1 - آثار الحجة 2 / 101 .\r\n2 - آينهء دانشوران 275 .\r\n3 - گنجينهء دانشمندان 2 / 165 .\r\n\r\nشيخ عبد الهادى قمى « حاج آخوند » ( - 1384 ق )\r\nحاج شيخ عبد الهادى فرزند آيت‌اللّه شيخ غلامرضا قمى « حاج آخوند » ، از\r\n\r\n","description":"","footnote":"","page_name":" 1009 ","page_number":329},
  {"content":"\r\n\r\nفضلاى قم بود .\r\nوى تحصيلات خود را در محضر اساتيدى چون حضرات آيات : ميرزا ابو القاسم قمى « كبير » ، حاج شيخ عبد الكريم حائرى يزدى ، سيّد محمّد حجت كوه‌كمرى ، سيّد محمّد تقى خوانسارى ، ميرزا محمّد فيض قمى ، و سيّد حسين طباطبائى بروجردى به پايان رسانيد .\r\nايشان در سال 1384 ق درگذشت و در قبرستان شيخان به خاك سپرده شد .\r\n\r\nفرزندانش :\r\n1 - حاج على فقيهى رضايى 2 - حاج محسن .\r\n\r\n- منابع\r\n1 - آثار الحجة 2 / 100 .\r\n2 - رجال قم 130 .\r\n3 - گنجينهء دانشمندان 2 / 122 .\r\n4 - مقدمهء قلائد الفرائد 10 ، به قلم استاد جعفر سبحانى .\r\n\r\nشيخ عز الدّين نجفى اصفهانى « مسجد شاهى » ( ح 1330 - 1399 ق )\r\nحاج شيخ عز الدّين فرزند آيت‌اللّه شيخ محمّد رضا و نوهء علامه شيخ محمّد حسين نجفى اصفهانى ، از خاندان معروف « مسجد شاهى » و از فضلا و معاريف اصفهان بود .\r\nوى در حدود سال 1330 ق در نجف اشرف تولد يافت .\r\nپدرش ( 1287 - 1362 ق ) از مشاهير علما و اساتيد حوزه‌ها بود . وى از جمله شاگردان برجسته : حاج آقا رضا همدانى ، سيد محمّد فشاركى اصفهانى ، ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى در فقه و\r\n\r\n","description":"","footnote":"","page_name":" 1010 ","page_number":330},
  {"content":"\r\n\r\nاصول و ميرزا حسين نورى ، سيد مرتضى كشميرى و شيخ الشريعهء اصفهانى در علم حديث و رجال در نجف اشرف به شمار مىرفت .\r\n\r\nاز آثار قلمىاش :\r\n1 - اداء المفروض فى شرح ارجوزة العروض 2 - الأمجدية فى أعمال شهر رمضان 3 - حلى الدهر العاطل فى من أدركته من الأفاضل 4 - ديوان شعر 5 - نقد فلسفة داروين 6 - وقاية الأذهان .\r\nشيخ عز الدّين در سال 1333 ق همراه پدر ارجمند خود به اصفهان رفت و مقدمات علوم و ادبيات فارسى و عربى را نزد شيخ امان اللّه گينكانى و ملا فرج اللّه درّى آموخت . سپس خدمت پدرش درس خواند .\r\nوى پس از فراغت از تحصيل به امور اجتماعى و رسيدگى و ادارهء دفتر ثبت‌اسناد اشتغال جست و در محلهء بيدآباد سكونت اختيار نمود . او فاضلى نيكونهاد و عالمى خوش‌اعتقاد و دائم الذكر و خليق و مهربان و خوش‌معاشرت بود .\r\n\r\nاز آثار قلمى او ، جزواتى مختصر به شرح زير مىباشند :\r\n1 - رساله در اصول .\r\n2 - رساله در درايه .\r\n3 - رساله در صرف .\r\n4 - رساله در فقه .\r\n5 - رساله در كلام .\r\n\r\n","description":"","footnote":"","page_name":" 1011 ","page_number":331},
  {"content":"\r\n\r\n6 - رساله در منطق .\r\n7 - رساله در نحو .\r\n8 - كشكول .\r\nشيخ عز الدّين نجفى شيخ محمد رضا نجفى اصفهانى شيخ مجد الدّين نجفى\r\nنامبرده در روز جمعه اوّل / شوال / 1399 ق مطابق با 2 / شهريور / 1358 ش در حدود سن 69 سالگى در اصفهان چشم از جهان فروبست . پيكرش به قم حمل و در قبرستان باغ رضوان - واقع در جنب قبرستان وادى السلام - به خاك سپرده شد .\r\nوى داماد حجة الاسلام شيخ محمّد على فرزند آيت‌اللّه شيخ جلال الدّين فرزند آيت‌اللّه شيخ محمّد تقى « آقا نجفى » اصفهانى و نيز همسر ديگرى انتخاب ، ولى داراى اولاد نشد .\r\n\r\n- منابع\r\n1 - اطلاعات متفرقه .\r\n2 - تاريخ علمى و اجتماعى اصفهان 2 / 416 .\r\n\r\n","description":"","footnote":"","page_name":" 1012 ","page_number":332},
  {"content":"\r\n\r\n\r\nشيخ عزيز اللّه علىمراديان نهاوندى ( 1325 - 1402 ق )\r\nحاج شيخ عزيز اللّه فرزند كريم علىمراديان نهاوندى ، از دانشمندان و بزرگان معروف و خدمتگزاران خطهء نهاوند بود .\r\nوى در سال 8 / شوال / 1325 ق در نهاوند ديده به جهان گشود .\r\nايشان پس از آموختن مقدمات در زادگاه خود ، در سال 1343 ق به حوزهء علميهء قم رهسپار شد و سطوح را نزد اساتيدى چون : ميرزا محمّد على اديب تهرانى ، شيخ حسن فاضل ، سيد مهدى كشفى ، سيد احمد خوانسارى ، شيخ محمّد على حائرى قمى ، سيد محمّد رضا گلپايگانى و شيخ محمّد على اراكى به پايان برد . و دروس خارج را نزد فقهايى چون : حاج شيخ عبد الكريم حائرى يزدى ( به مدت چهار سال ) ، سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر و ميرزا محمّد فيض قمى به انجام رساند .\r\nايشان جهت خدمت به همشهريان خود در سال 1362 ق به نهاوند بازگشت و به ارشاد و تدريس و تربيت شاگردان و اقامهء جماعت پرداخت . او با سير و سيرت ويژه‌اى ، محبوبيت خاصى نزد اهالى منطقه حاصل نمود و مورد توجه و تقدير علماى بلاد قرار گرفت كه از جملهء آنان مىتوان به اجازات علمى و روايى حضرات\r\n\r\n","description":"","footnote":"","page_name":" 1013 ","page_number":333},
  {"content":"\r\n\r\nآيات : سيد ابو الحسن اصفهانى ، ميرزا عبد الهادى شيرازى ، سيد محمّد حجت كوه‌كمرى ، سيد حسين طباطبائى بروجردى ، سيد احمد خوانسارى ، سيد شهاب الدّين مرعشى و سيد محمّد رضا گلپايگانى ، اشاره كرد .\r\nنامبرده در احداث و تعمير اماكن مذهبى و فرهنگى از پيشروان و خيرخواهان واقعى بود كه مىتوان به برخى از آنها اشاره كرد : تأسيس مدرسهء علميهء نهاوند ، تعمير چند مسجد قديمى و پل و حمّام و احداث جاده و تأسيس مسجد حضرت فاطمه عليها السّلام ، نيز انفاق و سرپرستى جمعى از ايتام و فقرا ، از كارهاى به‌يادماندنى ايشان است .\r\nشيخ عزيز اللّه علىمراديان نهاوندى ( در وسط متشخصين نهاوند )\r\nاز آثار او : ديوان اشعار .\r\nوى سرانجام در 3 / رجب / 1402 ق در سن 77 سالگى درگذشت . پيكرش در صحن حضرت معصومه عليها السّلام - اطاق دكتر مفتح - به خاك سپرده شد .\r\n\r\n- منابع\r\n1 - آثار الحجة 2 / 374 .\r\n2 - آينهء دانشوران 299 .\r\n3 - گنجينه دانشمندان 7 / 329 .\r\n\r\n","description":"","footnote":"","page_name":" 1014 ","page_number":334},
  {"content":"\r\n\r\n\r\nسيّد عزيز موسوى اردبيلى ( 1343 - 1413 ق )\r\nسيد عزيز فرزند سيد احمد موسوى اردبيلى ، از فضلاى معاصر بود .\r\nوى در سال 1343 ق در « ابربكوه » اردبيل متولد گرديد .\r\n\r\nتحصيلات\r\nنامبرده پس از طى دوران كودكى ، مقدمات را نزد اساتيدى چون : شيخ مهدى عالم ، سيد مسلم محدث خلخالى ، شيخ غفور عاملى و شيخ لطف‌على محقق ، آموخت . سپس به قم مهاجرت كرد و سطوح را نزد شيخ محمّد علمى و شيخ محمّد حسين نحوى اردبيلى به پايان رساند . دروس خارج را از محضر آيات : سيد محمّد حجت كوه‌كمرى و سيد حسين طباطبائى بروجردى بهره‌مند گرديد .\r\nسرانجام به عتبات عاليات مشرف شد و از محضر آيات : سيد محسن طباطبائى حكيم ، سيد محمود شاهرودى ، سيد ابو القاسم خوئى و سيد عبد الأعلى سبزوارى استفاده نمود . وى جهت تبليغ و ارشاد به شمال عراق - كردستان - رهسپار شد و به خدمات اجتماعى و مذهبى اشتغال ورزيد . سرانجام در اثر حوادث سياسى عراق به ايران بازگشت و در قم سكونت اختيار كرد و جهت تبليغ و ارشاد به استانهاى اردبيل و همدان مىرفت .\r\n\r\nاز آثار او\r\n1 - تقريرات اصول خوئى .\r\n2 - تقريرات شاهرودى .\r\nموسوى اردبيلى در روز 12 / ربيع الثانى / 1413 ق مطابق با 18 / مهر / 1371 ش در سن 70 سالگى در اثر سكتهء قلبى در قم درگذشت . پيكرش پس از\r\n\r\n","description":"","footnote":"","page_name":" 1015 ","page_number":335},
  {"content":"\r\n\r\nتشييع در قبرستان باغ بهشت - مقبرة العلماء - به خاك سپرده شد .\r\n\r\n- منابع\r\n1 - اطلاعات متفرقه .\r\n2 - مفاخر الاردبيل - خطى ، اثر سيد عبد اللّه مفتى الشيعة .\r\n\r\nشيخ عسكرى بروجردى ( - 1342 ق )\r\nحاج شيخ ميرزا عسكرى فرزند آيت‌اللّه ملا اسد اللّه « حجة الاسلام » و نوهء عبد اللّه بروجردى ، از دانشمندان و ادباى بروجرد بود .\r\nعلامه حاج آقا بزرگ تهرانى در « نقباء البشر » درباره‌اش چنين مىنويسد :\r\n( عالمى فاضل ، پدرش از بزرگان دين و معاريف بود كه در سال 1271 ق درگذشت . ميرزا عسكرى از فضلاى جليل ، و اهل دانش و خوش‌فكر بود . پس از پدر خود به وظايف تبليغ شريعت اشتغال ورزيد . وى از وجوه و معاريف شهر و در ميان اهالى و خاندان خود از مقام و موقعيت والايى برخوردار بود . . . ) .\r\nمرحوم حسين حزين در تذكرهء خود درباره‌اش چنين مىنگارد :\r\n( فاضل و عالم و اديب و شاعر بود . صاحب اخلاق نيكو و صفات پسنديده . او در سال 1342 ق درگذشت و پيكرش به قم حمل گرديد [ ظاهرا در شيخان دفن شده است 
  ] . در سال 1303 ق در طوس ، مخمسى عربى راجع به چهارده معصوم عليهم السّلام سروده و چاپ شده ، دوسه بند آورده مىشود :\r\n صل يا رب ، على مرسل ، من رب جليل * مصطفى الامجد و الصفوة ، من آل خليل\r\nكاشف الغمة عن امته ، هادى السبيل * خامد النّيران فى الرضوان ، من خير الدليل\r\nعروة الوثقى ، ذو الاحسان و المجد الاصيل * صل يا رب على المخصوص ، بالنص الجلى\r\nفهو المخصوص و المحصور ، فى الصدق الولى * سمىّ الملك العلام ، فى اسم العلى\r\nلا نرى بعد النبى ، غير العلى خير الوصى * اقتد آثاره بالقول و الفضل الجميل \r\n\r\n","description":"","footnote":"","page_name":" 1016 ","page_number":336},
  {"content":"\r\n\r\n\r\nبند تخلص\r\n و اكشف الذنب ، عن العبد الذليل العسكرى * واثق التوفيق بالتوقيف ، فى العرض العرى\r\nو على جنات عدن فى حسان العبقرى * هو بالذنب جرى ، انت بالعفو ، حرى\r\nفأقل « عثرته » يا رب ، يا خير المقيل \r\n\r\n- منابع\r\n1 - تاريخ بروجرد 2 / 326 ( سال مرگش را 1343 ق نوشته است ) .\r\n2 - تذكرهء حسين حزين 321 .\r\n3 - نقباء البشر 3 / 1271 .\r\n\r\nسيّد علاء الدّين علوى طالقانى ( 1331 - 1419 ق )\r\nسيد علاء الدّين فرزند آيت‌اللّه سيد محى الدّين علوى طالقانى ، از فضلا و معاريف تهران بود .\r\nآقا علاء الدّين در سال 1331 ق مطابق با 1290 ش در تهران متولد شد .\r\nوى در خانواده‌اى علمى پرورش يافت و جهت طى تحصيلات دينى در سال 1342 ق به حوزهء علميهء قم پيوست و ادبيات را نزد شيخ محمّد على اديب تهرانى تلمذ كرد . سپس سطح را نزد آيات : سيد محمّد تقى خوانسارى و آخوند ملا على همدانى و درس خارج را از محضر آيت‌اللّه سيد محمّد تقى خوانسارى استفاده نمود .\r\n\r\n","description":"","footnote":"","page_name":" 1017 ","page_number":337},
  {"content":"\r\n\r\n\r\nاز آثار او\r\n1 - پيام سالار شهيدان عليه السّلام .\r\n2 - تفسير جزء سىام قرآن مجيد .\r\n3 - سخنرانى راديو ، سخنرانيهاى ايشان كه از راديو تهران هنگام مسافرت مرحوم راشد تربتى پخش مىشد .\r\n4 - سفرنامهء حج به نام ( ديد آموزنده ) .\r\n5 - شرح دعاى ندبه ( شرح از پدر خود مىباشد كه به همت او ابتدا آن را پاورقى زده و سپس چاپ كرده است ) .\r\n6 - عيد مسلمين .\r\nوى در سال 1419 ق در تهران درگذشت و پيكرش به قم حمل و در ابتداى قبرستان ابو حسين - مقبرهء خانوادگىاش - به خاك سپرده شد .\r\n\r\n- منبع\r\n1 - شرح حال فوق از زبان ايشان در پائيز 1375 ش در مسجد مقدّس - واقع در نزديكى ميدان اعدام تهران - يادداشت نمودم .\r\n\r\nسيّد علم الهدى كابلى « ملايرى » ( 1288 - 1368 ق )\r\nحاج سيد علم الهدى ( نامش محمّد است ) فرزند سيد شمس الدّين محمّد و نوهء مير احمد نقوى كابلى ، از علماى ربّانى و نوابغ عصر خود بود .\r\nاو در حدود سال 1288 ق در روستاى « وزيرآباد » كابل متولد گرديد .\r\nدر همان سالى كه به دنيا آمد پدرش را از دست داد ، و به همين خاطر تحت تربيت و كفالت مادرش قرار گرفت ، و متأسفانه در سن 6 سالگى در اثر بيمارى ، بينائى خود را از دست داد .\r\n\r\n","description":"","footnote":"","page_name":" 1018 ","page_number":338},
  {"content":"\r\n\r\n\r\nهجرت به سامرا و نجف اشرف\r\nدر سن 12 سالگى همراه مادرش به سامرا هجرت كرد ، و آيت‌اللّه ميرزا محمّد حسن شيرازى اساتيدى توانا برايش معين فرمود ، و ساير دروسى را كه مىخواند حفظ مىكرد . و پس از فوت ميرزاى شيرازى ، در سال 1314 ق به نجف اشرف منتقل شد ، و از محضر آيات : ميرزا حسين نورى و سيد مرتضى كشميرى استفاده نمود و همواره ملازم آنان بود .\r\n\r\nمراجعت به ايران\r\nوى پس از انجام تحصيلات عالى خود در حدود سالهاى 1325 ق به ايران مراجعت و در اراك سكونت اختيار كرد ، و به خدمات دينى و وظايف الهى همت گماشت ، و پس از چند سالى از طرف آيت‌اللّه حاج شيخ عبد الكريم حائرى يزدى به شهر ملاير فرستاده شد ، و به اقامهء جماعت و وعظ و ارشاد و تدريس و تربيت طلّاب اشتغال ورزيد .\r\n\r\nسجاياى ايشان\r\nآيت‌اللّه سيد شهاب الدّين مرعشى درباره‌اش مىنويسد : « اين سيد بزرگوار يكى از نوابغ زمان و اعاجيب دوران در سرعت انتقال و قوت حافظه و در كثرت محفوظاتش ضرب المثل بود . وى حافظ تمام قرآن كريم و صحيفه سجاديه و اشعار زيادى ، و ده هزار حديث مسند به‌جز احاديث مرسل بود » .\r\nاو داراى اجازات زيادى بود ، كه از جمله آنها از حضرات آيات : ميرزا حسين نورى ، مير حامد حسين نقوى لكنهوى ، شيخ محمّد طه نجف تبريزى ، سيد مرتضى كشميرى ، شيخ الشريعهء اصفهانى ، حاج آقا رضا همدانى ، سيد عدنان غريفى خرمشهرى ، شيخ محمّد رضا معزى دزفولى ، سيد هبة الدّين شهرستانى ، سيد حسن صدر و سيد محمّد حسين مرعشى شهرستانى مىباشند .\r\n\r\n","description":"","footnote":"","page_name":" 1019 ","page_number":339},
  {"content":"\r\n\r\n\r\nآثار او\r\nآثارى كه از سيد به جاى مانده در حقيقت املاى ايشان بوده ، كه توسط شاگردانش به رشتهء تحرير درآمده ، و اغلب آنها در كتابخانهء فيضيه نگهدارى مىشوند كه عبارتند از :\r\n1 - الكشكول ( كتابى است بزرگ ) .\r\n2 - تجويد القرآن الكريم .\r\n3 - تعليقة على اقبال الأعمال ( از ابن طاوس ) .\r\n4 - تعليقة على منهج المقال ( از استرآبادى ) .\r\n5 - تنبيه الغافلات ، فى الأحاديث حول النساء .\r\n6 - دراية الحديث .\r\n7 - دستور العمل للنساء .\r\n8 - رسالة فى حقوق الاخوان .\r\n9 - محاسبة النفس .\r\n\r\nدرگذشت\r\nنامبرده در پى بيمارى از ملاير به تهران رفت و تحت معالجه قرار گرفت ، ولى معالجات سودى نبخشيد و در 4 / محرم / 1368 ق مطابق با آبان / 1327 ش در حدود 80 سالگى در تهران درگذشت ، و جسدش به قم حمل و در وسط قبرستان حاج شيخ به خاك سپرده شد . نامش فعلا بر روى سنگ جديد « اعلم الهدى اعلم التقوا » حك شده است .\r\n\r\n- منابع\r\n1 - الاجازة الكبيرة 96 .\r\n2 - المسلسلات فى الاجازات 2 / 215 ( تولدش را به سال 1284 ق نوشته است ) .\r\n3 - نقباء البشر 3 / 1275 .\r\n4 - هدية الرازى الى المجدد الشيرازى 124 .\r\n\r\n","description":"","footnote":"","page_name":" 1020 ","page_number":340},
  {"content":"\r\n\r\n\r\nشيخ على اخوان خراسانى ( 1319 - 1408 ق )\r\nشيخ على فرزند علامه شيخ محمّد حسين روشندل ( اخوان خراسانى ) ، از علماى معاصر بود .\r\nدر سال 1319 ق در مشهد مقدس متولد گرديد .\r\nوى پس از طى مقدمات و سطوح ، در سال 1344 ق همراه برادر خود شيخ مرتضى به نجف اشرف مهاجرت كرد ، و از محضر آيات : ميرزا حسين نائينى ، ميرزا على شيرازى فرزند مجدد شيرازى ، سيد ابو الحسن اصفهانى و ميرزا باقر زنجانى استفاده نمود .\r\nوى در مدرسهء آخوند خراسانى حجره داشت ، و در سال 1391 ق در پى فشارهاى دولت عراق به ايران بازگشت ، و در قم سكوت اختيار نمود .\r\nاز آثار او : تقريرات ميرزاى نائينى .\r\nاو در روز يكشنبه آخر / ربيع الاوّل / 1408 ق مطابق با اوّل / آذر / 1366 ش به سن 89 سالگى در قم درگذشت ، و در قبرستان باغ بهشت مدفون شد .\r\n\r\n- منابع\r\n1 - اطلاعات متفرقه .\r\n2 - تاريخ زنجان 271 .\r\n\r\n","description":"","footnote":"","page_name":" 1021 ","page_number":341},
  {"content":"\r\n\r\n3 - گنجينهء دانشمندان 2 / 58 .\r\n\r\nسيّد على اشكورى ( 1319 - 1398 ق )\r\nسيد على فرزند علامه سيد حسن حسينى اشكورى ، از فضلا و معاريف معاصر بود .\r\nاو در سال 1319 ق در نجف اشرف متولد گرديد .\r\nسيد على دورهء ابتدائى را در مدرسهء علوى ايرانى به سرپرستى پدرش ، كه از علما و معاريف نجف اشرف بود گذرانيد . سپس به تحصيل مقدمات و ادبيات پرداخت .\r\nسطوح عاليه را نزد آيت‌اللّه شيخ عبد الحسين رشتى تلمّذ نمود ، و در درس خارج آيات : شيخ شعبان گيلانى و شيخ ضياء الدّين عراقى حضور يافت و تا فوت عراقى ملازم درسش بود و مدارج عاليه را طى كرد .\r\nآن مرحوم شبها پس از نماز مغرب و عشاء در مقبرهء سيد حسين اشكورى به اتفاق فضلائى چون : شيخ محمّد مهدوى لاهيجى و حاج شيخ حسين كفائى خراسانى و سيد جواد اشكورى و سيد مهدى و سيد كاظم اخوان مرعشى اجتماع مىنمودند .\r\nآن مرحوم فردى : دائم الذكر ، متين و متدين بود ، و نسبت به خاندان عصمت عليهم السّلام عشق مىورزيد ، و در هنگام استماع مصيبت بىاختيار اشكش جارى مىشد .\r\n\r\n","description":"","footnote":"","page_name":" 1022 ","page_number":342},
  {"content":"\r\n\r\nشيخ محمّد حسن خاقانى / سيد احمد حسينى اشكورى / شيخ مصطفى نورانى اردبيلى\r\nاز آثار قلمىاش مىتوان به : تقريرات استادش عراقى - كه تاكنون خطى است - اشاره كرد .\r\nاشكورى در سال 1396 ق به قم مهاجرت كرد و در بعد از ظهر پنجشنبه 15 / ذىالحجه / 1398 ق مطابق با 25 / آبان / 1375 ش در سن 79 سالگى وفات كرد ، و در روز جمعه در قبرستان بقيع قم به خاك سپرده شد .\r\nايشان داراى سه پسر به نامهاى :\r\n1 - سيد احمد متولد ( 1350 ق ) 2 - سيد نور الدّين 3 - سيد محمّد رضا مىباشند كه اهل فضل و قلمند .\r\n\r\n- منابع\r\n1 - بزرگان تنكابن 157 .\r\n2 - تراجم الرجال\r\n3 - گنجينهء دانشمندان 7 / 289 .\r\nسيد احمد حسينى اشكورى\r\n\r\n","description":"","footnote":"","page_name":" 1023 ","page_number":343},
  {"content":"\r\n\r\n\r\nميرزا على اصغر اشعرى قمى ( 1318 - 1407 ق )\r\nحاج ميرزا على اصغر فرزند شيخ محمّد على و نوهء ملا محمّد طاهر اشعرى قمى ، از علماى قم بود .\r\nدر سال 1318 ق در قم ديده به جهان گشود .\r\nوى پس از طى مقدمات ، سطوح را نزد شيخ ابو القاسم قمى ( كبير ) ، سيد حسين كوچه حرمى ، و شيخ حسن فاضل به انجام رسانيد ، و در سال 1338 ق به اراك عزيمت نمود و دو سال از محضر آيت‌اللّه حاج شيخ عبد الكريم حائرى يزدى استفاده نمود ، و پس از مهاجرت استاد خود به قم مجددا به آنجا بازگشت و تا آخر عمر از وى بهره‌مند شد و خود به تدريس سطوح و پرورش طلاب و تأليف دست‌يازيد ، و پس از ورود آيت‌اللّه سيد حسين طباطبائى بروجردى به قم در درس ايشان نيز حاضر گرديد .\r\n\r\nاز آثار قلمى او\r\n1 - اللباس المشكوك .\r\n2 - المفاهيم من مباحث الالفاظ .\r\n3 - بحث اجتماع امر و النهى .\r\n4 - حاشية على الرسائل .\r\n5 - حاشية على المكاسب .\r\n6 - حاشية على شرح اللمعة .\r\n7 - حاشية على كفاية الاصول .\r\n8 - شرحى بر ارشاد قلوب ( ديلمى ) .\r\n\r\n","description":"","footnote":"","page_name":" 1024 ","page_number":344},
  {"content":"\r\n\r\n9 - قاعدة لا ضرر و لا ضرار .\r\nوى در روز پنجشنبه 18 / صفر / 1407 ق مطابق اوّل / آبان / 1365 ش به سن 89 سالگى در قم درگذشت ، و در حرم حضرت معصومه عليها السّلام به خاك سپرده شد .\r\n\r\nفرزندانش :\r\n1 - شيخ محمّد « جمال الدّين » اهل منبر . وى در سال 1354 ق در قم متولد شد و از محضر آيات : پدرش ، ميرزا محمّد باقر خازنى و ميرزا مصطفى صادقى استفاده نمود . از جمله آثار او : 1 - انسان بر سر دوراهى ، 2 - تسبيح موجودات يا راز آوازها ، 3 - اندرزهاى حضرت محمّد صلّى اللّه عليه و آله و سلم به ابو ذر غفارى ، 4 - اثر و شرائط دعا ، 5 - درس زندگى از قرآن .\r\n2 - محمّد اسماعيل ، دبير بازنشسته .\r\n3 - شيخ محمّد حسين ، متولد سال 1360 ق در قم ، پس از طى مقدمات و سطوح در سال 1382 ق به نجف اشرف مهاجرت كرد و از محضر آيت‌اللّه سيد روح اللّه خمينى مدت كوتاهى استفاده نمود ، و به زادگاهش بازگشت و از محضر آيات : سيد حسن فريد عراقى ، سيد محمّد داماد يزدى و شيخ مرتضى حائرى يزدى بهره‌مند گرديد ، و فعلا به خدمات دينى و اجتماعى اشتغال دارند .\r\n4 - شيخ ابو القاسم ، اهل فضل .\r\n5 - دكتر محمّد حسن ، متخصص قلب و عروق .\r\n6 - محمّد على ، مهندس رشتهء آبهاى زيرزمينى .\r\n\r\n- منابع\r\n1 - آثار الحجة 2 / 103 .\r\n2 - آينهء دانشوران 304 .\r\n3 - افادات فرزند دانشمندش آقاى شيخ محمّد حسين اشعرى .\r\n4 - گنجينهء دانشمندان 2 / 70 .\r\n\r\n","description":"","footnote":"","page_name":" 1025 ","page_number":345},
  {"content":"\r\n\r\n\r\nسيّد على اصغر جاپلقى ( - 1313 ق )\r\nحاج سيد على اصغر فرزند علامهء بزرگ حاج سيد شفيع جاپلقى نوهء سيد على اكبر موسوى بروجردى ، از بزرگان علماى اماميه در اوايل قرن چهاردهم هجرى به شمار رفته است .\r\nسيد على اصغر در سال 1231 ق در جابلق بروجرد متولد گرديد .\r\nاعتماد السلطنه در المآثر و الآثار مىنويسد : حاج سيد على اصغر جاپلقى بر پدرش حاج سيد شفيع ، ميرزا محمود طباطبائى ( صاحب مواهب السنيه ) و شيخ مرتضى انصارى تلمذ نموده و در علم رجال كتابى جامع مرتب بر طبقات نوشته است .\r\nسيد محسن عاملى در اعيان الشيعة مىنويسد : سيد على اصغر جاپلقى از پدرش به طرق مذكوره در روضة البهيّة روايت كرده و در سال 1313 ش درگذشت .\r\nاستاد علامه شيخ مرتضى انصارى در كتاب شخصيت شيخ انصارى مىنويسد :\r\nسيد على اصغر از اجلهء علماء و از جملهء شاگردان پدر خود و حجة الاسلام بروجردى و شيخ مرتضى انصارى بوده و از پدر و برادر اجازهء روايت داشته وى يكى از مراجع امور در عصر خود بود و در جوار حضرت معصومه عليها السّلام به خاك رفت .\r\nچنان كه در بالا اشاره رفت وى تحصيلات خود را نزد شيخ انصارى در نجف اشرف انجام داده و پس از نيل به مدارج عالى به بروجرد بازگشت و پس از چندى به قم رفت و در جوار حضرت معصومه عليها السّلام سكونت اختيار نمود .\r\nسيد على اصغر تأليفات و آثار علميه‌اش بسيار است ، از جملهء آنها :\r\n1 - حج استدلالى به زبان عربى كه نسخه‌اش ، اكنون در كتابخانهء آيت‌اللّه سيد شهاب الدّين مرعشى در قم موجود است .\r\n2 - جامع المقاصد در اصول فقه به زبان عربى ، از اول مباحث الفاظ تا آخر ادلهء\r\n\r\n","description":"","footnote":"","page_name":" 1026 ","page_number":346},
  {"content":"\r\n\r\nسمعيه عقليه در سه جلد موجود در كتابخانه مرعشى نجفى .\r\nدر اين كتاب بين كتاب قوانين و كتاب فصول محاكمه كرده و مطالب غامض به عنوان محاكمه عنوان شده است .\r\n3 - طبقات الرواة به زبان عربى در دو جزء است ، جزء اول مرتب است بر دوازده طبقه ، اول : مشايخ عصر تا مجلسى . دوم : تا شهيد اول . سوم : تا شيخ طوسى . چهارم : تا صدوق المحدثين . پنجم : تا دوازدهم اصحاب ائمه عليهم السّلام به ترتيب هر امام و اصحاب پيغمبر صلّى اللّه عليه و آله و سلم و القاب و نسب و كنى و تابعين و تابع تابعين .\r\nو اما جزء دو در فوائد رجاليه و تعيين جماعتى از رواة مختلف فهيم .\r\n4 - طرائف المقال فى معرفة طبقات معرفة طبقات الرجال ، كه در سال 1294 قمرى از تأليف آن فارغ شده ، و مقدارى از اين كتاب در هند چاپ شده است .\r\n5 - الفصول فى ترتيب مباحث الاصول ( اصول عربى ) .\r\n6 - المناسك الغروية ( مناسك حج - عربى )\r\n\r\n- منابع\r\n1 - اعيان الشيعة .\r\n2 - المآثر و الآثار .\r\n3 - تاريخ بروجرد 2 / 423 .\r\n4 - زندگانى و شخصيت شيخ انصارى .\r\n5 - فهرست نسخه‌هاى كتابخانهء مرعشى نجفى 1 / 395 ، 9 / 104 و 11 / 167 و 369 و 20 / 37 .\r\n6 - نقباء البشر 4 / 1576 .\r\n\r\nسيّد على اصغر خوئى « صادقى » ( 1312 - 1402 ق )\r\nحاج سيد على اصغر فرزند علامه سيد مجتبى و نوهء سيد صادق حسينى خوئى ( صادقى ) ، از علماى سرشناس و متقى تهران بود .\r\n\r\n","description":"","footnote":"","page_name":" 1027 ","page_number":347},
  {"content":"\r\n\r\nدر 13 / محرم / 1312 ق در خوى متولد گرديد .\r\nوى مقدمات و ادبيات را نزد ملا على مدد بدل‌آبادى خوئى آموخت ، و قسمتى از سطوح را نزد شيخ محمّد خوئى معروف به ( ساكن كوچه ) و پسر عموى خود سيد باقر خوئى استفاده كرد . در سال 1341 ق به نجف اشرف عزيمت نمود و باقى سطوح را نزد آيت‌اللّه شيخ عبد الحسين رشتى به انجام رسانيد . و دروس خارج را خدمت آيات : سيد محمّد حجت كوه‌كمرى ( خارج صلاة ) ، ميرزا على ايروانى ( متاجر ) ، ميرزا محمّد حسين نائينى ، شيخ ضياء الدّين عراقى ، شيخ محمّد حسين غروى اصفهانى و سيد ابو الحسن اصفهانى كمال استفاده را نمود و حكمت و فلسفه را از محضر علامه سيد حسين بادكوبه‌اى بهره‌مند گرديد .\r\nنامبرده در سال 1350 ق در پى دعوت اهالى خوى و امر آيت‌اللّه اصفهانى به شهرستان خوى مراجعت كرد ، و حدود پنج سال به وظايف دينى و روحى پرداخت . در حدود سال 1355 ق مجددا به نجف اشرف مراجعت و به تدريس و افاضه پرداخت ، و در سال 1358 ق مجددا به خوى مراجعت كرد و مشغول انجام خدمات دينى از قبيل : اقامهء جماعت در مسجد ملا حسن معروف و مسجد شعبان ، و تشكيل جلسات دينى و وعظ و ارشاد به‌ويژه تعمير ( مدرسهء نمازى ) كه مشرف به خرابى بود و تأسيس كتابخانه‌اى براى مدرسه ، و اصلاح وضع طلاب همت گماشت .\r\n\r\n","description":"","footnote":"","page_name":" 1028 ","page_number":348},
  {"content":"\r\n\r\nدر سال 1363 ق ( يا 1361 ق ) به لحاظ بعضى از محذورات از خوى به تهران مهاجرت و مستقر گرديد و به اقامهء جماعت و تدريس و ساير خدمات اشتغال ورزيد .\r\nدربارهء ايشان در ( ذخائر الاسفار ) آمده است : ( همهء رفقا و معاصرينش تجميد و توصيف زهد و ورع او را مىكردند ، و ايشان از اقوام آقاى مولاناى تبريزى بودند ) .\r\n\r\nاز آثار قلمى ايشان :\r\n1 - تقريظى بر منهاج البراعة فى شرح نهج البلاغة ، در پنج صفحه كه در چاپ اوّل سنگى آمده است .\r\n2 - تقريظى بر تحفة الاخوان ، از كاتبى خوئى كه در سال 1370 ق به طبع رسيد .\r\n3 - تقريرات فقه آيت‌اللّه حجت .\r\n4 - رسالهء علميه .\r\nوى در روز سه‌شنبه 14 / ربيع الثانى / 1402 ق مطابق با 20 / بهمن / 1360 در سن 90 سالگى در تهران درگذشت و جسدش به قم حمل و در مسجد موزه حرم حضرت معصومه عليها السّلام دفن شد .\r\n\r\nفرزندانش :\r\n1 - سيد عبد العلى 2 - سيد محمّد على و 4 دختر .\r\n\r\n- منابع\r\n1 - افادات داماد معظم‌له ، دانشمند محترم آقاى سيد جعفر مرقاتى .\r\n2 - تذكرة الفضلاء ( خطى - جابرى خوئى ) .\r\n3 - ذخاير الاسفار .\r\n4 - گنجينهء دانشمندان 4 / 446 و 5 / 67 .\r\n\r\n","description":"","footnote":"","page_name":" 1029 ","page_number":349},
  {"content":"\r\n\r\n\r\nسيّد على اصغر دربانى قمى ( حاجب التوليه ) ( ح 1290 - 1362 ق )\r\nحاج سيد على اصغر دربانى ملقب به ( حاجب التوليه ) فرزند سيد محمّد تقى نايب‌التوليه قمى ، از رجال و سياسيون معروف قم بود .\r\nتولدش در حدود سال 1290 ق در قم اتفاق افتاد . پس از رشد و نما به تحصيل پرداخت ، آنگاه به خدمت آستانهء حضرت معصومه عليها السّلام درآمد .\r\nوى در دورهء پهلوى حيات سياسى خود را آغاز كرد و همين‌طور مدت زمان بسيارى در سمت نمايندگى مجلس باقى ماند و خدمات اجتماعى ارزشمندى به يادگار گذاشت . چنان كه اشاره رفت او ابتدا به سمت نمايندهء مجلس مؤسسان ( 1304 ش ) انتخاب شد و بعدا در دوره‌هاى : هفتم ( 1307 ش مطابق با 1347 ق ) ، هشتم ( 1309 ش مطابق با 1349 ق ) ، نهم ( 1311 ش مطابق با 1351 ق ) و دهم ( 1314 ش مطابق با 1354 ق ) از سوى مردم قم به سمت نمايندگى مجلس شوراى ملّى انتخاب گرديد .\r\nمرحوم احمد رحيمى در كتاب خود « گنجينهء دانشوران » دربارهء دربانى چنين مىنويسد : ( حاجب التوليه ، از رجال متين و موقر و مهربان و طراز اوّل سادات جليل و بزرگ قم بوده است . معظم‌له از دورهء هفتم تا دورهء دهم قانون‌گذارى ، چهار دوره پىدرپى به نمايندگى مردم قم به مجلس شوراى ملّى اعزام گشت ) .\r\nايشان در محرم يا صفر / 1362 ق مطابق با بهمن / 1321 ش در سنى بيش از هفتادسالگى در قم درگذشت و در حرم حضرت معصومه عليها السّلام - ايوان طلا - به خاك سپرده شد . فرزندش آقا نظام دربانى از محترمين و بزرگان قم بود .\r\n\r\n- منابع\r\n1 - رجال قم 132 .\r\n2 - گنجينهء دانشوران 212 .\r\n3 - نمايندگان مجلس شوراى ملّى 323 .\r\n\r\n","description":"","footnote":"","page_name":" 1030 ","page_number":350},
  {"content":"\r\n\r\n\r\nشيخ على اصغر ذكاوتى قراگوزلو « همدانى » ( 1333 - 1371 ق )\r\nشيخ على اصغر متخلص به ( زمزم ) فرزند على ذكاوتى قراگوزلو همدانى ، متولد سال 1333 ق در همدان\r\nوى پس از طى مقدمات و سطوح به قم مهاجرت كرد و از محضر آيات : حاج شيخ عبد الكريم حائرى يزدى ( مدت كوتاهى ) ، سيد صدر الدّين صدر ، و شيخ محمّد فيض قمى در خارج فقه و اصول و از آيت‌اللّه سيد روح اللّه خمينى در حكمت و فلسفه استفاده نمود ، و به زادگاهش بازگشت و به ارشاد مردم پرداخت .\r\nاز جمله آثار او : مولوديهء حضرت امام زمان ( عج ) كه در سال 1364 ق به چاپ رسيده است .\r\nوى در شوال / 1371 ق مطابق با تير / 1331 ش به سن 38 سالگى در همدان درگذشت ، و در قبرستان حاج شيخ قم مدفون گرديد .\r\n\r\n- منابع\r\n1 - افادات فرزند معظم‌له نويسندهء محترم آقاى عليرضا ذكاوتى ( متولد 1362 ق ) ساكن همدان .\r\n2 - تاريخ مفصل همدان 1 / 168 .\r\n\r\nميرزا على اصغر زيبا قمى ( 1325 - 1408 ق )\r\nميرزا على اصغر فرزند حسين زيبا ، يكى از مرثيه‌سرايان تكيه گذر صادق بوده ، كه اغلب مداحان از نوحه‌هاى ايشان در مراسم مختلف مذهبى استفاده مىكنند .\r\nزبان حال حضرت زينب عليها السّلام از او كه فىالبداهه گفته :\r\n گفت به زينب شه خونين بدن * جان تو و جان عزيزان من \r\n\r\n","description":"","footnote":"","page_name":" 1031 ","page_number":351},
  {"content":"\r\n\r\n بعد حسين سوى سفر مىروى * سر به دم چوبهء محمل مزن \r\nدفتر اشعار آن مرحوم كه هميشه در چمدان مخصوص بوده و هنگام مسافرت همراه برمىداشته ، در اثر غفلت به سرقت مىرود يا تلف مىشود و ديگر هيچ‌گونه اثرى از آن بدست نمىآيد .\r\nاكنون دو نمونه از اشعار او در اختيار خوانندگان عزيز قرار مىدهيم :\r\n\r\nدر طليعهء عزاى حضرت امام حسين عليه السّلام\r\n اوّل به نام پاك خداوند ذوالجلال * آن خالق خلايق و معبود بىزوال\r\nجارى به هر زبان و بيان ذكر پاك اوست * او لايق پرستش و او ذات بىمثال\r\nذكرش كنند جن و ملك ، انس و وحش و طير * ليل و نهار و هفته و ايام و ماه و سال\r\nدوّم به نام سرور كل ختم انبيا * يعنى محمّد عرب آن سرو اعتدال\r\nسوّم به نام پاك على كشتى نجات * بحر كرم امام به حق معدن كمال\r\nايام سوگوارى سلطان كربلاست * شاهى كه شد به قوم عدو خون او حلال\r\nياران او شهيد ز ظلم عدو شدند * يك‌يك ز راه مهر و وفا در صف جدال\r\nشهزاده اكبرى كه به جدش شبيه بود * شد پاره پاره پيكرش از فرقهء ضلال\r\nليلا ز ديده اشك به رخسار غم روان * كى نوجوان ز داغ تو گشتم شكسته حال\r\nخواهم اگر ز داغ غمت نوحه سركنم * دشمن نمىدهد به من ناتوان مجال\r\nسر مىنهم به كوى و بيابان ز داغ تو * آخر كند چه چاره پريشان خسته حال\r\n« زيبا » به مرگ اكبر رعنا جوان خموش * كم گوى از مصيبت و رنج على و آل \r\n\r\nدر رثاى حضرت امام حسين عليه السّلام\r\n اى كشتهء غلطيده به خون پيرهنت كو * شهزاده على اكبر گلگون كفنت كو\r\nاى كشتهء اشرار چه شد قاسم داماد * اى پيكر صدپاره يتيم حسنت كو\r\nگرديده دوتا قامتت از داغ برادر * عباس علمدار يل صف‌شكنت كو \r\n\r\n","description":"","footnote":"","page_name":" 1032 ","page_number":352},
  {"content":"\r\n\r\n شهزادهء آزاده على اصغر بىشير * آن غنچهء پژمردهء شيرين سخنت كو\r\nياران فداكار به همراه تو بودند * اى حامى دين لاله‌رخان چمنت كو\r\nبردند سوى شام بلا اهل حرم را * آن دختر بىيار ، گل ياسمنت كو\r\nتا بر سر نى ديد سر پاك تو خواهر * گفت اى گل بستان پيمبر بدنت كو\r\nآمد به سر پيكر پاك تو سكينه * گفت اى بفداى تن پاكت كفنت كو\r\n« زيبا » به فغان كه اى خسرو خوبان * اطفال ستم‌ديدهء رنج و محنت كو \r\nسرانجام روز جمعه 15 / صفر / 1408 ق مطابق با 17 / مهر / 1366 ش در قم درگذشت ، و مدفنش در قبرستان باغ بهشت است .\r\n\r\n- منبع\r\n1 - تاريخ تكايا و عزادارى قم 185 .\r\n\r\nشيخ على اصغر شفيعيان همدانى ( 1327 - 1376 ق )\r\nحاج شيخ على اصغر شفيعيان فرزند علامه شيخ محمّد ربيع و نوهء شيخ شفيع همدانى ، و داماد عموى خود علامه شيخ محمّد شريف همدانى ، از فضلا و پارسايان همدان بود .\r\nوى در سال 1327 ق مطابق با 1288 ش در همدان ديده به جهان گشود .\r\nو تحصيلات مقدماتى خود را در همان‌جا سپرى كرد ، سپس در سال 1347 ق به قم مهاجرت كرد و دروس سطح را نزد حضرات آيات : ميرزا محمّد همدانى ، آخوند ملا على همدانى و سيد محمّد رضا گلپايگانى به پايان رساند . دروس خارج را از محضر آياتى چون حاج شيخ عبد الكريم حائرى يزدى ، سيد محمّد حجت كوه‌كمرى و شيخ محمّد على حائرى قمى و حكمت را از محضر ميرزا خليل\r\n\r\n","description":"","footnote":"","page_name":" 1033 ","page_number":353},
  {"content":"\r\n\r\nكمره‌اى استفاده نمود و دروس را با آيت‌اللّه شيخ محمّد على دامغانى همدانى مباحثه مىكرد .\r\nوى مردى فاضل ، زاهد و متقى و در اخلاق عملى ، نمونه‌اى كامل بود و پس از پايان تحصيلات خود ، در سال 1357 ق مطابق با 1317 ش به همدان بازگشت و در بحث آيت‌اللّه آخوند ملا على همدانى شركت جست و نماز جماعت را در مسجد ميرزا داود بر پا مىكرد و به وعظ و ارشاد اشتغال ورزيد .\r\nشفيعيان در اواخر / شوال / 1376 ق مطابق با اوايل / خرداد / 1336 ش در همدان درگذشت و پيكرش به قم حمل و از مسجد امام حسن عسكرى عليه السّلام تشييع و در قبرستان شيخان به خاك سپرده شد .\r\n\r\nفرزندانش :\r\n1 - مرحوم على شفيعيان 2 - آقا حسن شفيعيان 3 - آقا محمّد شفيعيان و دو دختر كه در قيد حيات هستند .\r\n\r\n- منابع\r\n1 - آثار الحجة 2 / 384 .\r\n2 - آينهء دانشوران 335 .\r\n3 - اطلاعاتى متفرقه از فرزندان مرحوم .\r\n4 - دايرةالمعارف اعلمى 28 / 268 .\r\n5 - گنجينهء دانشمندان 7 / 411 .\r\n\r\nشيخ على اصغر صالحى كرمانى ( 1314 - 1401 ق )\r\nحاج شيخ على اصغر فرزند شيخ غلامحسين و نوهء محمّد على صالحى كرمانى ، عالم فاضل و از بزرگان كرمان بود .\r\n\r\n","description":"","footnote":"","page_name":" 1034 ","page_number":354},
  {"content":"\r\n\r\nسيد محمّد رضا مدنى كرمانى و شيخ على اصغر صالحى كرمانى\r\nتولدش به سال 1314 ق مطابق با 1275 ش در كرمان اتفاق افتاد .\r\nپس از طى مقدمات ، سطوح و قسمتى از علوم اسلامى را از محضر آيات : شيخ ابو الحسن شيخ الرئيس قاجار ، شيخ حسين فقيه ، و ملا جمال الدّين محمّد كرمانى ( صاحب اسس الاصول ) بهره‌مند گرديد . در سال 1340 ق عازم اصفهان شد و از محضر بزرگانى همچون : سيد محمّد باقر درچه‌اى ، سيد على نجف‌آبادى ، سيد محمّد نجف‌آبادى ، سيد محمّد صادق خاتون‌آبادى ، و شيخ محمّد حسين فشاركى استفاده نمود .\r\nدر سال 1342 ق به حوزهء علميهء قم مهاجرت كرد و از محضر آيات : حاج شيخ عبد الكريم حائرى يزدى ، سيد على يثربى كاشانى ، سيد محمّد تقى خوانسارى و سيد احمد خوانسارى در خارج فقه و اصول و ميرزا خليل كمره‌اى در حكمت و فلسفه بهره‌ها برد .\r\nدر سال 1352 ق در پى درخواست مردم كرمان و امر حضرت آيت‌اللّه حائرى يزدى به كرمان عزيمت نمود ، و به انجام وظايف دينى و تدريس و تربيت طلاب پرداخت .\r\nايشان در زمان جنگ جهانى دوم ( انجمن خيريه ) را در كرمان جهت مساعدت مردم بىبضاعت و بينوا تأسيس كرد . و پس از شهريور / 1320 ش اقدام به داير\r\n\r\n","description":"","footnote":"","page_name":" 1035 ","page_number":355},
  {"content":"\r\n\r\nكردن حوزهء علميهء « معصوميه » نمود و عده‌اى از جوانان مهذب كرمان را تربيت و در سلك علوم دينى درآورد .\r\nآيت‌اللّه صالحى در كرمان مانند علماى سلف با فرقهء شيخيه مواجه شد ، و با آنان به مبارزه برخواست و از شيوع مرام آنان جلوگيرى كرد و از تبليغات آنها ، به وسيلهء دعوت از مبلغين و وعاظ چون : خطيب شهير شيخ محمّد تقى فلسفى ، شيخ مرتضى انصارى قمى و ديگران جلوگيرى نمود .\r\nاز آثار او : رساله‌اى در مبحث استصحاب .\r\nسرانجام ظهر روز چهارشنبه 5 / فروردين / 1360 ش مطابق با 18 / جمادى اول / 1401 ق به سن 87 سالگى در پى بيمارى در كرمان درگذشت .\r\nجسدش صبح روز پنجشنبه در كرمان تشييع شد ، و سپس به قم حمل و در صحن حضرت معصومه عليها السّلام به خاك سپرده شد .\r\n\r\n[ فرزندان 
  ]\r\n1 - دكتر شيخ محمّد رضا صالحى متوفاى محرم / 1414 ق فرزند ايشان مىباشد .\r\n2 - محمّد صادق .\r\n3 - محمّد حسين .\r\n4 - دكتر محمّد حسن پزشك .\r\n\r\n- منابع\r\n1 - آثار الحجة 2 / 335 .\r\n2 - آينهء دانشوران 225 ( تولدش را 1317 ق دانسته است ) .\r\n3 - روزنامهء كيهان شمارهء 11277 مورخ 17 / ارديبهشت / 1360 ش ص 2 .\r\n4 - گزيده‌اى از اسناد مرحوم حضرت آية اللّه صالحى كرمانى ( خطى ) .\r\n5 - گنجينهء دانشمندان 6 / 343 .\r\n\r\n[ از جمله خدمات ايشان : 
  ]\r\nدر جزوهء گزيده‌اى از اسناد مرحوم حضرت آية اللّه صالحى كرمانى ، به چند\r\n\r\n","description":"","footnote":"","page_name":" 1036 ","page_number":356},
  {"content":"\r\n\r\nمورد از خدمات ايشان كه نزديك به نيم قرن همچون چراغى منير بر تارك اين ديار درخشيد و منشأ خدمات ارزنده‌اى در جهت اهداف عاليهء اسلام و تنوير افكار عمومى گرديد اشاره مىكند ، به شرح زير است :\r\n\r\n1 - بازپس‌گيرى مدرسهء علميه معصوميه كرمان\r\nاين مدرسه در زمان دورهء رضاخانى به صورتى بسيار نامطلوب در اختيار دولت و دارالمساكين درآمده بود ، براثر تلاشهاى ايشان و ديگر مؤمنين از اختيار دولت خارج گرديد و با تعميراتى كه در آن صورت گرفت ، دوباره به صورت حوزهء علميه درآمد . و با تلاش بىوقفهء ايشان از اساتيد جهت تدريس دعوت نمود و با جذب طلاب و محصلين جديد ، مدرسهء معصوميه دوباره فعّال و مركز نشر اسلامى در كرمان شد . هرچند تا قبل از بازگشايى مجدد اين مدرسه ، افراد مستعد و علاقمند را جهت فراگيرى دروس عالى حوزه به قم گسيل مىداشت .\r\n\r\n2 - تدريس ايشان در حوزهء علميه\r\nايشان با اينكه داراى مدارج علمى بالايى بود ، اما به دليل نياز و تواضع و خشوع ذاتى خودشان ، شروع به تدريس ابتدايىترين دروس حوزه نمود ( حتى صرف و نحو ) ، و پس از تدريس چند دورهء مقدمات و دورهء سطح ، تدريس خارج را نيز شروع كرد ، به‌طورىكه نياز طلاب جهت تكميل دروس حوزه و عزيمت به حوزهء قم تا حدى مرتفع گرديد . از لحاظ مادى نيز طلاب را تأمين نموده و حتى براى محصلين كرمانى ساكن قم نيز شهريه داشتند .\r\n\r\n3 - احياى امور مسجد جامع كرمان\r\nيكى از اقدامات اساسى ايشان ، احياى امور مسجد جامع و موقوفات آن بود .\r\nزيراكه موقوفات قبل از اين معمولا جذب مسجد نمىشد ، و از طرفى ديگر مسجد\r\n\r\n","description":"","footnote":"","page_name":" 1037 ","page_number":357},
  {"content":"\r\n\r\nاحتياج به تعميرات اساسى داشت كه با پشتكار و جديّت نامبرده و ساير مؤمنين ، مسجد جامع به صورت آبرومندى و درخور مقام مسجديت درآمد و عوايد موقوفات آن نيز به مجراى اصلى خود برگشت . در ضمن اساس شبستان جديد نيز در مسجد پايه‌ريزى شد كه هم‌اكنون اين شبستان به نام ايشان معروف است .\r\nهمچنين از پايه‌گذارى كتابخانه مسجد كه اين امر با مساعدتهاى مرحوم شيخ ابو القاسم هرندى صورت گرفت و هم‌اكنون در وسط حياط مسجد جامع ، به عرضهء خدمات فرهنگى مورد استفاده مىباشد .\r\n\r\n4 - تأسيس مدرسهء صالحيهء كرمان\r\nچون بيم تعطيل شدن مدرسهء معصوميه از طرف دولت وقت مىرفت ، مرحوم صالحى با كمك افراد متدين و خيّر ، اقدام به تأسيس اين مكان نمودند و در كنار آن كتابخانه مستقلى نيز احداث گرديد .\r\n\r\nسيّد على اصغر طباطبائى بروجردى ( سلطان العلماء ) ( ح 1282 - 1342 ق )\r\nحاج سيد على اصغر فرزند علامه سيد مهدى و نوهء سيد ابو الحسن طباطبائى بروجردى ، ملقب به « سلطان العلماء » از رجال نامى و بزرگ و متنفذ بروجرد بود .\r\nوى در حدود سال 1282 ق در بروجرد متولد گرديد . و پس از نشو و نما ، به تحصيل علوم دينى روى آورد و در اثر اصالت خانوادگى و داشتن امكانات ، مردى بانفوذ و شخصيت مهمى به شمار رفت . به همين خاطر در دوره‌هاى سوم ( 1293 ش مطابق با 1333 ق ) و چهارم ( 1300 ش مطابق با 1339 ق ) از سوى مردم بروجرد به سمت نمايندگى مجلس شوراى ملّى انتخاب گرديد .\r\nنامبرده با حكومت و رژيم آن روز ، مخالفت و برخوردهاى زيادى نمود و سرانجام در حدود سن 60 سالگى در روز عاشوراى سال 1342 ق به طرزى\r\n\r\n","description":"","footnote":"","page_name":" 1038 ","page_number":358},
  {"content":"\r\n\r\nمشكوك درگذشت و پيكرش به قم حمل و در صحن حضرت معصومه عليها السّلام - مقبرهء خاندان طباطبائى بروجردى - به خاك سپرده شد .\r\n\r\nفرزندانش :\r\n1 - سيد محمّد طباطبائى سلطانى ، نمايندهء مجلس شوراى ملى 2 - آيت‌اللّه سيد محمّد باقر طباطبائى سلطانى ، از اساتيد به نام حوزهء علميهء قم بود .\r\n\r\nسيّد على اصغر عارف بروجردى ( 1284 - 1369 ق )\r\nحاج سيد على اصغر فرزند على اكبر طباطبائى بروجردى ، متخلص به « عارف » از فضلا و عرفا بود .\r\nوى در سال 1284 ق از دختر آيت‌اللّه شيخ ملا اسد اللّه بروجردى « حجة الاسلام » در بروجرد زاده شد .\r\nعلى اصغر مقدمات را در بروجرد آموخت ، سپس جهت ادامهء تحصيل رهسپار اصفهان شد و از سيد اسد اللّه پاقلعه‌اى طريقت اخذ نمود . آنگاه به زادگاهش مراجعت فرمود و خدمت مصطفى وفا على شاه از مشايخ عرفان رسيد . در اواخر عمر باصره‌اش كم ديد شده بود .\r\nابيات زير از اوست :\r\n يا رب امشب مه من باز به كاشانهء كيست * روشن از پرتو خورشيد رخش خانهء كيست\r\nآنكه شد خانهء دل مسكن مألوف غمش * باز پرسيد ز همسايه به كاشانهء كيست\r\nدل چو ويرانه و من مفلس شهرم ليكن * گنج مقصود ندانم كه به ويرانهء كيست\r\nدوش به گذشت خرامان ز برم جلوه‌كنان * كس ندانست كه سرمست ز پيمانهء كيست\r\nبازآ از در مهر و بنشين با « عارف » * تا نگويند به او جان تو جانانهء كيست \r\n*\r\n\r\n","description":"","footnote":"","page_name":" 1039 ","page_number":359},
  {"content":"\r\n\r\n منم كه ملك قناعت دل منير من است * منم كه شمس و قمر قرصى از خمير من است\r\nمنم كه زهره مرا مشترى شد و مريخ * به قوس برده پناه از كمان و تير من است\r\nچو هر دو كون به چشم حقير كرده خداى * فلك به اين عظمت پايهء سرير من است\r\nنيم فتاده ز پا چون پياله شد لبريز * و گر ز دشت شوم دوست دستگير من است\r\nفتاده بر سر « عارف » هواى حضرت عشق * كه در سلوك ره حق دليل و پير من است \r\n*\r\n اين باغ كه مىبينى ، گاه از تو و گاه از من * ناچار خزان گردد ، خواه از تو و خواه از من\r\nزاغى به زارى گفت ، پيوسته بهارى نيست * كم ناله نما ديگر ، گل از تو گياه از من\r\nچون خرمن عمر ما ، در معرض تاراج است * زارى نسزد ديگر ، گندم ز تو كاه از من\r\nزود است كه مىگويند ، وراث به يكديگر * او رفت تهىدست و شال از تو كلاه از من \r\nنامبرده در سال 1369 ق مطابق با 1329 ش در سن 85 سالگى درگذشت .\r\nپيكرش در قبرستان حاج شيخ قم مدفون گرديد .\r\nفرزندش سيد عطاء اللّه مصطفوى متخلص به « دلداده » ، متولد سال 1283 ش در بروجرد ( به تذكرهء حسين حزين ص 513 رجوع شود ) .\r\n\r\n- منبع\r\n1 - تذكرهء حسين حزين 584 .\r\n\r\nشيخ على اصغر فقيهى قزوينى ( 1321 - 1388 ق )\r\nشيخ على اصغر فرزند شيخ عبد العظيم فقيهى قزوينى ، از فضلا اساتيد حوزهء علميه قم بود .\r\nوى در سال 1321 ق در قزوين زاده شد .\r\n\r\n","description":"","footnote":"","page_name":" 1040 ","page_number":360},
  {"content":"\r\n\r\nفقيهى پس از فراگيرى مقدمات و بخشى از سطح در قزوين ، در سال 1344 ق به قم مهاجرت كرد و در مدرسهء حاجى سكونت اختيار نمود و از اساتيد گرانقدر حوزه ، چون : ميرزا محمّد همدانى ، شيخ محمّد على اديب تهرانى و سيد محمّد رضا گلپايگانى سطح را به پايان رساند . او در ايام تعطيل حوزه به اصفهان مىرفت و در مدرسهء جدّه مشغول تحصيل مىشد . در ضمن وى مدت كوتاهى به نجف اشرف مشرف شد و از محضر آيت‌اللّه سيد محمود شاهرودى استفاده كرد . او پس از بازگشت به قم از محضر آيات : ميرزا محمّد فيض قمى ، سيد محمّد حجت كوه‌كمرى ، سيد محمّد تقى خوانسارى و سيد حسين طباطبائى بروجردى بهره‌مند گرديد و خود به تدريس سطوح اشتغال ورزيد .\r\nفقيهى در روز سه‌شنبه 29 / ذىحجه / 1388 ق مطابق با 27 / اسفند / 1347 در سن 67 سالگى درگذشت . پيكرش در انتهاى قبرستان ابو حسين به خاك سپرده شد .\r\n\r\n- منابع\r\n1 - آثار الحجة 2 / 103 .\r\n2 - آينهء دانشوران 423 .\r\n\r\nميرزا على اصغر وثوق ( 1302 - 1378 ق )\r\nاز شاعران و ورزشكاران معروف قم بود .\r\nاستاد مهدى عباسى در تاريخ كشتى ايران ، نامبرده را چنين معرفى مىنمايد :\r\n« از كشتىگيران فوق‌العاده باهوش و فنى ، او شعر مىگفت و آواز خوبى داشت .\r\nشغلش حكاكى بود .\r\nدر سال 1300 ش كه كلاورى گرجى به قم آمده بود ، در ساعات فراغت با او تمرين مىكرد و كشتى ايرانى را به او آموزش مىداد . در اواخر كار به حلقهء\r\n\r\n","description":"","footnote":"","page_name":" 1041 ","page_number":361},
  {"content":"\r\n\r\nدراويش درآمد » .\r\nعاقبت در روز چهارشنبه 3 / ذىالحجه / 1378 ق مطابق با 19 / خرداد / 1338 ش در سن 76 سالگى درگذشت و در صحن حضرت معصومه عليه السّلام - صحن اتابكى - به خاك سپرده شد .\r\n\r\n- منبع\r\n1 - تاريخ كشتى ايران 2 / 256 .\r\n\r\nعلى اكبر ارداقى قزوينى ( 1300 - 1377 ق )\r\nعلى اكبر ارداقى فرزند شيخ محمّد تقى قزوينى ، از مجاهدان و مبارزان معروف مشروطيت بود .\r\nاو در سال 1300 ق مطابق با 1261 ش در « ارداق » قزوين به دنيا آمد .\r\nدر سن سه‌سالگى پدرش را از دست داد . و در 15 سالگى به قزوين و از آنجا به تهران رفت و وارد مدرسهء « افتتاحيه » گرديد و به تحصيل پرداخت .\r\nارداقى در جريان مشروطيت همراه با برادر خود « قاضى ارداقى » در سلك مشروطه‌خواهان درآمد . و پس از بمباران مجلس در واقعهء « باغ شاه » گرفتار شد .\r\nبرادرش قاضى ارداقى كشته شد و خودش را به « رشت » تبعيد كردند . در آنجا به علت پخش « شب‌نامه » مورد سوءظن واقع شده و به زندان افتاد . پس از مدتى او را به خارج ايران تبعيد كردند و خود به « بادكوبه » و « تركيه » رفت و پس از كشته شدن حاكم گيلان ، به ايران بازگشت .\r\nپس از بازگشت به ايران در تهران وارد « كميتهء مجازات » شد . دختر ارداقى در كتاب « اسرار كميتهء مجازات » در اين زمينه اين‌گونه مىنويسد :\r\n« براى اينكه به طرز فكر و روحيهء او ( ارداقى ) پى ببريم ، لازم مىدانم قسمتى از نامه‌اى را كه به يكى از نخست‌وزيران نوشته است ذيلا نقل كنم : . . . البتّه مسبوق\r\n\r\n","description":"","footnote":"","page_name":" 1042 ","page_number":362},
  {"content":"\r\n\r\nهستيد كه در كابينهء وثوق الدوله آثار شومى براى ايران باقى ماند ، كه تشكيل پليس جنوب و اشغال قسمتى از خاك ايران به وسيلهء قشون تزارى و توقف آنها در پشت دروازهء پايتخت ، يكى از آثار شوم كابينهء مذكور بود . و نيز مىدانيد كه اغلب سياست‌مداران آن دوره دانسته يا ندانسته ! ايرانى بدبخت را ، سوار بر اسب مهاجرت نموده و به يك نقطهء موهوم سوق مىدادند ، كه لازم نيست عواقب وخيم اين نهضت بچگانه را براى شما تشريح نمايم . و بنابراين ، كميتهء مجازات و انجمنهاى ديگر بنا به علل فوق تشكيل گرديد .\r\nپدرم نظرات و عقايد خود را دربارهء كميتهء مجازات و علت تشكيل آن بارها برايم اين‌طور تعريف و نقل مىكرد : . . . عمليات كميتهء مجازات به ظاهر يك امر جنايى بود و شكى نيست كه اصولا جنايت و آدم‌كشى يك عمل مذموم و عاملين آن بايد به كيفر اعمال غير انسانى خود رسيده و محكوم به مرگ مىشدند . در اين صورت با توجه به اينكه من به اين مسايل وقوف كامل داشته و از عواقب وخيم كار كميتهء مجازات آگاه بودم ، ولى چون مىدانستم دولت امپراطورى انگليس موجبات برقرارى يك حكومت مقتدر بىباكى را فراهم ساخته كه قرارداد 1919 م مقدمهء ايجاد چنين حكومتى بود ، كه كوركورانه دستورات اربابان خود را به مرحلهء اجرا مىگذارد ، لذا لازم ديدم با وجدانى پاك و فكرى بىآلايش و ايمانى راسخ در برانداختن اين ريشهء فساد و خيانت قدمى بردارم » .\r\nبه دليل فعاليت در اين كميته ، ارداقى در يكشنبه 21 / مرداد / 1296 ش دستگير شد . و پس از دستگيرى دفاعيه‌اى نوشت و طى آن اعتقادش به ترور را تكذيب كرد . او مدت چهار سال زندانى بود و پس از اين مدت به قم تبعيد شد .\r\nيك سال و نيم در آنجا بود ، سپس به تهران بازگشت . در بازگشت به تهران ابتدا به خدمت وزارت كشور درآمد ، و سپس به وزارت دادگسترى انتقال يافت .\r\nاز آثار او : دربار شاهى ، به چاپ رسيده است .\r\n\r\n","description":"","footnote":"","page_name":" 1043 ","page_number":363},
  {"content":"\r\n\r\nعلى اكبر ارداقى در روز شنبه 6 / جمادى الثانى / 1377 ق مطابق با 7 / دى / . 1336 ش در سن 77 سالگى بدرود حيات گفت و در جوار مزار على بن بابويه قم مدفون گرديد .\r\n\r\n- منابع\r\n1 - اسرار تاريخى كميتهء مجازات .\r\n2 - زندگينامهء رجال و مشاهير ايران 1 / 125 .\r\n3 - مؤلفين كتب چاپى 4 / 484 .\r\n\r\nشيخ على اكبر الهيان تنكابنى ( ح 1305 - 1380 ق )\r\nشيخ على اكبر فرزند ملا محمّد تقى و نوهء ملا محمّد سمامى تنكابنى ، مشهور به « الهيان » از معاريف و مشاهير بزرگان صاحب فضل و فضيلت و تقوا بود .\r\nالهيان در حدود سال 1305 ق در قزوين متولد گرديد .\r\nپدرش از جمله فقها و بزرگان معروف عصر خود بود . او در شهر رامسر مازندران متولد گرديد ، و تحصيلات عالى را در سامرا نزد آيت‌اللّه ميرزا حسن شيرازى و آيت‌اللّه سيد اسماعيل صدر به پايان برد و جهت انجام وظايف دينى به قزوين رهسپار شد و در آنجا اعتبار زيادى كسب نمود و موقعيت علمى خوبى به دست آورد و علاوه بر مشاغل اجتماعى به امر تدريس و اقامهء\r\n\r\n","description":"","footnote":"","page_name":" 1044 ","page_number":364},
  {"content":"\r\n\r\nجماعت و ارشاد اشتغال داشت . از جمله آثار قلمىاش به كتابهاى زير اشاره مىرود : 1 - حاشيه بر نجاة العباد ، 2 - الفوائد العسكرية ، در اصول فقه در دو جلد ، 3 - مصابيح در فقه ، در سه جلد ، 4 - حاشيه بر كتاب عين الاصول ( اثر ملا محمّد تقى برغانى ) ، 5 - تقريرات فقه ميرزاى شيرازى ، 6 - تقريرات اصول ميرزاى شيرازى . ملا محمّد تقى سمامى سرانجام در سال 1322 ق در قزوين درگذشت و در چهار پيغمبريه همان ديار به خاك سپرده شد . شرح حال ايشان مفصلا در كتاب بزرگان رامسر صفحهء 159 آمده است .\r\nآقا شيخ على اكبر الهيان مقدمات را در همان‌جا به سرپرستى پدرش فراگرفت ، و در سال 1323 ق يك سال بعد از فوت پدر خود عازم تهران شد ، و سطوح عاليه را در آن شهر تحصيل نمود و به نجف اشرف عزيمت كرد . مدتى كوتاه درس ملا محمّد كاظم خراسانى را درك كرد ، سپس در نزد سيد محمّد كاظم طباطبائى يزدى و ديگر بزرگان عصر تلمّذ نمود ، و به درجهء اجتهاد نايل شد .\r\nوى در حدود 1335 ق به قزوين مراجعت كرد ، و در آنجا به تدريس و تربيت طلاب علوم دينيه پرداخت . و در ضمن خدمت عارف و اصل علامه سيد موسى زرآبادى ( متوفى 1353 ق ) ، به تهذيب و تزكيهء نفس مشغول گرديد . در سال 1343 ق به قم رفت و از محضر شيخ عبد الكريم حائرى يزدى استفاده نمود ، و به تدريس سطح پرداخت . در سال 1345 ق به رامسر مهاجرت و چندى در آنجا اقامت گزيد ، و مجددا به قزوين بازگشت .\r\nوى پس از اين دائما در سفر بود و تا آخر عمر به : طالقان ، گيلان ، قزوين ، و رامسر رفت و آمد و در حال تردد بود ، و هرجا كه مىرفت به تدريس و تربيت و تهذيب طلاب مىپرداخت .\r\nدر طول دوران زندگى هيچ‌گاه دلبستگى به دنيا پيدا نكرد و هيچ‌گاه خانه و مسكن و يا اثاث خانه تهيه ننمود ، و با زندگى بسيار ساده و بىآلايش عمرى را سپرى ساخت . با وجودى كه مبالغ زيادى از وجوهات به دو داده مىشد ، هيچ‌وقت\r\n\r\n","description":"","footnote":"","page_name":" 1045 ","page_number":365},
  {"content":"\r\n\r\nدر آن حقوق تصرف نمىكرد ، و در دوران زعامت آيت‌اللّه بروجردى همهء وجوهات را به ايشان مىداد .\r\nاز دانشمند متقى شيخ عبد الحسين لاهيجى « معروف به حاج علامه » - ساكن مشهد مقدس - نقل است : از الهيان شنيدم كه فرمود : تمام هوا و هوسها را از خود دور كردم ، و هيچ آمالى در من وجود ندارد .\r\nو نيز نقل نموده است : در حدود 1370 ق نامبرده يك شب تابستان با عده‌اى از ارادتمندان آن جناب در منزل ما بودند ، آن شب در اطاق كك زياد بود به حدى كه همه را ناراحت مىكرد . يكى از دوستان ككى را با دست كشت ، الهيان متغير شد و فرمود : چرا اين حيوان را مىكشيد ؟ بگوئيد برود . لحظاتى نگذشت كه تمام ككها از اطاق خارج شدند ، و مدتها در آن اطاق كك مشاهده نگرديد .\r\nو همچنين نقل كرد كه : شيخ مجتبى قزوينى تنكابنى برايم بيان نمود : الهيان به زيارت حضرت على بن موسى الرضا عليه السّلام مشرف گرديد ، و به منزل من وارد شد ، موقع خواب برايش رختخواب گذاشتم و از اطاق خارج شدم ، پس از چند ساعتى جهت انجام كارى بدان اطاق رفتم ، ديدم الهيان نشسته و زانو را در بغل گرفته ، گفتم :\r\nآقا دائى فرش گذاشتم چرا نمىخوابيد ؟ فرمود : پا را كه براى خواب دراز كردم متوجه شدم به طرف حضرت است ، به اين طرف برگرداندم ديدم به‌سوى عكس آقاى بروجردى است ، كه يك‌مرتبه شمايلش در مقابلم مجسم شد . لذا به احترام حضرت رضا عليه السّلام و آقاى بروجردى كه سيد جليل القدرى است اين‌طور استراحت مىكنم ، من فورا جاى او را تغيير دادم .\r\nاجمالا نامبرده از افراد بزرگ عصر ما ، و داراى روحى بسيار قوى بوده ، و دهها كرامت از آن مرحوم نقل شده است .\r\n\r\nدرگذشت\r\nالهيان در چند سال اخير بيشتر اوقات را در يكى از روستاهاى طالقان\r\n\r\n","description":"","footnote":"","page_name":" 1046 ","page_number":366},
  {"content":"\r\n\r\nمىگذراند ، تا اينكه در اوائل زمستان 1339 ش مريض شد . مرض ايشان شدت گرفت و در بيمارستان هشترودى تهران بسترى گرديد ، در روز سه‌شنبه 13 / بهمن / 1339 ش مطابق با 15 / رجب / 1380 ق در بيمارستان مذكور بدرود حيات گفت .\r\nجنازه‌اش به قم حمل شد . آيت‌اللّه بروجردى بر ايشان نماز گذارد ( و گويا اين آخرين نماز ميتى بود كه بروجردى خوانده بود ) و در قبرستان وادى السلام - در مقبرهء خانوادگى مرحوم حاج على رضا احمدنژاد رامسرى - به خاك سپرده شد .\r\nشيخ محمّد تقى نحوى كه اكثر اوقات خدمت آن مرحوم مىرسيد ، از قول يكى از اخيار تهران كه در لحظات آخر حيات آن مرحوم نزدش بوده نقل نمود : چند لحظه قبل از فوت ، ايشان به من فرمود : زير بغلم را بگيريد تا بنشينم . او را نشانديم ، متوجه شديم آن مرحوم پاها را جمع كرد و مؤدب نشسته به يك نقطه معينى نگاه مىكند ، و لبان را تكان مىدهد . گويا با كسى صحبت مىكند ، سپس پا را دراز نموده و خوابيد ، و به رحمت ايزدى پيوست . در همين حال بوى عطرى بسيار عالى به مشاممان رسيد .\r\nوى داراى دو پسر شد : يكى به نام آقا محمّد ( داراى ليسانس ادبيات عرب ) و ديگرى آقا حسن ، كه هر دوى آنها دبير آموزش و پرورش و ساكن تهران مىباشند .\r\n\r\n- منبع\r\n1 - بزرگان رامسر 104 .\r\n\r\nميرزا على اكبر اهرى ( 1270 - 1355 ق )\r\nميرزا على اكبر فرزند شيخ ملا عبد اللّه اهرى ، از فقها و علماى برجسته تبريز بود .\r\nدر سال 1270 ق در اهر ديده به جهان گشود .\r\n\r\nدر حوزه تبريز\r\nپس از آموختن مقدمات به تبريز مهاجرت كرد ، و پس از طى دورهء سطح ،\r\n\r\n","description":"","footnote":"","page_name":" 1047 ","page_number":367},
  {"content":"\r\n\r\nدروس خارج را از محضر آيات : ميرزا موسى تبريزى ( صاحب اوثق الوسائل ) و ميرزا حسن مجتهد تبريزى استفاده نمود ، و خود اقدام به تشكيل حوزهء درسى كرد ، و عده‌اى از بزرگان را تربيت و پرورش داد ، كه از جملهء آنان حضرات آيات : 1 - ميرزا احمد اهرى ( برادرزاده‌اش ) 2 - ميرزا قاسم گرگرى 3 - شيخ على اكبر نحوى اهرى 4 - ميرزا على اصغر باغميشه‌اى 5 - ميرزا مهدى ششگلانى .\r\n\r\nآثار از بين رفته\r\nايشان داراى آثار قلمى بود كه همهء آنها در اختلافات مشروطه از ميان رفت ، از جمله آنها :\r\n1 - حاشيه بر فصول ، در اصول فقه .\r\n2 - حاشيه بر قوانين الاصول .\r\n3 - حاشيه بر مطول .\r\n\r\nنقل يك داستان\r\nنوادهء ارجمند ايشان آيت‌اللّه شيخ محمّد على اهرى ( مقيم تبريز ) از مرحوم آيت‌اللّه ميرزا احمد اهرى نقل كردند ، كه روزى از ايشان پرسيدم كه : مرحوم جدّ امجدم از لحاظ علم و عمل چطور بود ؟\r\nميرزا احمد ، چنين پاسخ دادند : از لحاظ عمل مردى خودساخته ، زاهد و عابد بود ، و بايد او را به فرشته تشبيه كرد .\r\nو اما از لحاظ علم : از حضرات آيات ميرزا فتاح شهيدى و ميرزا رضى زنوزى اعلم بود .\r\n\r\nدرگذشت و اعقاب\r\nوى در سال 1355 ق مطابق با 1315 ش در سن 85 سالگى در تبريز\r\n\r\n","description":"","footnote":"","page_name":" 1048 ","page_number":368},
  {"content":"\r\n\r\nدرگذشت ، و ابتدا در قبرستان شتربان مدفون شد ، و بعدا جنازه‌اش به قم مقدس انتقال داده شد و در شاهزاده ابراهيم عليه السّلام مدفون گرديد .\r\n\r\nفرزندانش :\r\n1 - ميرزا رضا كه از علماء بود 2 - ميرزا تقى 3 - ميرزا نقى .\r\nشايان ذكر است كه دائى آن مرحوم آيت‌اللّه ميرزا عبد الغنى اهرى ( قراچه‌داغى ) ، متوفاى 1316 ق ، از بزرگترين دانشمندان عصر خود بود ، كه در تبريز سكونت داشت ، و از وى ( حاشيه بر رياض المسائل ) بر جاى مانده و اكنون در دست نوادهء مرحوم اهرى مىباشد . به نقباء البشر 3 / 1150 رجوع شود .\r\n\r\n- منبع\r\n1 - افادات نوادهء معظم‌له ، آقاى شيخ محمّد على اهرى .\r\n\r\nسيّد على اكبر برقعى قمى ( 1317 - 1407 ق )\r\nحاج سيد على اكبر برقعى قمى فرزند سيد رضى الدّين رضوى ، متخلص به « كاشف » از فقها و دانشمندان روشنفكر و نويسندگان پركار حوزهء علميهء قم بود .\r\nاو در 11 / رمضان / 1317 ق مطابق با سال 1278 ش در شهر قم از مادر زاده شد ، آموزش مقدماتى را در مكتب فراگرفت و از همان كودكى به تحصيل دانش دل بست و در فراگرفتن\r\n\r\n","description":"","footnote":"","page_name":" 1049 ","page_number":369},
  {"content":"\r\n\r\nعلوم علاقهء وافرى از خود نشان داد ، چندانكه مايهء شگفتى گرديد . ازآن‌پس به تحصيل علوم دينى و ادبى پرداخت و با سرعت مراحل تحصيل را طى كرد و به مدارج عاليهء علمى دست‌يافت .\r\nبرقعى ، از حافظه‌اى نيرومند و سرشار برخوردار بود ، به‌همين‌جهت تحصيلاتش با سرعت پيش رفت . هنوز دوره بيستم از ساليان عمر را طى نكرده بود كه در علوم متداولهء زمان خود بارز گرديد و حلقهء درسى به وجود آورد و دانش پژوهان را بپرورانيد و با همان جديت ، پشتكار ، دانش‌پژوهى را دنبال كرد و در بيست‌سالگى پا به مرحلهء اجتهاد گذاشت و از مراجع مهم زمان اجازهء اجتهاد كسب كرد .\r\nاساتيدش در ادب : شيخ جعفر غفرانى و شيخ ابو القاسم نحوى و در منقول :\r\nميرزا محمّد ارباب و شيخ حسن فاضل و شيخ ابو القاسم قمى « كبير » و درس خارج را از محضر آيات : حاج شيخ عبد الكريم حائرى يزدى و ميرزا محمّد حسين نائينى ( در قم ) و سيد ابو الحسن اصفهانى ( در قم ) و معقول را از : ميرزا محمّد ارباب و ميرزا على اكبر حكمى يزدى « تجلّى » استفاده نمود ، سپس به تدريس فلسفه و كلام اشتغال ورزيد .\r\nپس از ورود آيت‌اللّه حاج شيخ عبد الكريم حائرى به قم و تأسيس حوزهء علميه ، برقعى يكى از مشاوران او بود و دربارهء مشكلات روحانيت و وضع تحصيلى طلاب با او تبادل نظر مىكرد . ايشان عقيده داشت كه تحصيلات طلاب بايد با برنامهء پيش رود و از طلاب بايد امتحان به عمل آيد تا آنان كه صلاحيت تحصيل دارند بمانند و در ضمن معتقد بود كه طلاب بايد با زمان پيش بروند و با علوم جديد آشنا شوند . به‌هرحال ، او از ياوران حاج شيخ عبد الكريم حائرى در سروسامان دادن به وضع حوزه بود و تا حد زيادى هم در بهبود وضع حوزهء علميه اصلاحات به عمل آمد . او نماز جماعت را در مسجد امام حسن عسكرى عليه السّلام بر پا مىنمود .\r\n\r\n","description":"","footnote":"","page_name":" 1050 ","page_number":370},
  {"content":"\r\n\r\nاما آنچه بيش از مقام دانشمندى در او نمودار بود ، روش مخصوصش در زندگى بود كه از ديگر روندگان ممتاز بود . او عارفى وارسته و عالمى آزادانديش و نويسنده‌اى محقق بود و در كارهاى خوب اجتماعى تا جايى كه توانايى داشت پيش رفت و در سال 1313 ش در قم دبستان حيات و در سال 1315 ش دبيرستانى تأسيس كرد كه سپس هر دو به نام « سنايى » موسوم گرديد .\r\nبرقعى ، در زمان جنگ بين الملل دوم كه آذوقه ناياب ، و مردم در تنگنا و سختى ، و فقرا و بينوايان از گرسنگى رنج مىبردند ، نتوانست بىتفاوت باشد . از اين روى به تشكيل انجمن خيريه همت گماشت و از متمكنين تهران و قم كمك گرفت و در منطقه‌اى كه سكونت داشت نانوايى ايجاد كرد . بدين‌طريق به بينوايان كمك و مساعدت نمود و خود اوقاتش بيشتر مصروف درماندگان مىشد و خانه‌اش پناهگاه بينوايان و فقيران بود و با كمال بردبارى و بلندنظرى مشكلاتشان را حل مىكرد .\r\nبرقعى در مسائل اجتماعى و سياسى نيز بىتفاوت نبود ، هر زمان كه لازم بود از دولتها انتقاد مىكرد و دردهاى اجتماعى را با مقامات مسئول در ميان مىگذاشت ، اما كمتر گوش شنوايى بود . او از كسانى بود كه عميقا با جنگ و خون‌ريزى مخالف بود و دولتهاى بزرگ را مسبب جنگها مىشمرد و جنگ را نمونهء توحّش انسان مىدانست . او نه تنها با جنگ مخالف بود ، بلكه با هر ستيزه‌جويى و اختلاف و كشمكش و منازعهء شخصى هم مخالف بود و در جنگ جهانى دوم كه آمريكا از سلاح اتمى استفاده كرد و دو شهر ژاپن را با مردمش به كام مرگ كشاند و در جنگ كره كه آمريكا آن‌همه فجائع را مرتكب گرديد ، نهضت جهانى صلح در اروپا به وجود آمد و فرانسه پايگاه نهضت جهانى صلح شد و در كشورهايى نهضت صلح گسترش يافت و در سال 1329 ش در ايران نيز « جمعيت هواداران صلح » به رياست استاد محمّد تقى ملك‌الشعرا « بهار » تشكيل گرديد و چون از منويات آيت‌اللّه برقعى در موضوع جنگ اطلاع داشتند ، از او خواستند كه به جمعيت صلح در ايران كمك كند و او نيز اولين سخنرانى خود را در مسجد شاه تهران تحت عنوان « صلح و\r\n\r\n","description":"","footnote":"","page_name":" 1051 ","page_number":371},
  {"content":"\r\n\r\nنيروى نگهبانى » ايراد كرد كه جمعى از روحانيون و نمايندگان مجلس و مقامات دولتى در آن شركت كردند و شعار « به عدل سوگند ، صلح پيروز است » از آن او بود كه شهرت يافت و به همين منظور دو سفر به كنگرهء جهانى صلح دعوت شد و به « پاريس » و « وين » در سال 1331 ش رفت و به عنوان يك پيشواى روحانى مسلمان ، نداى صلح را سرداد و سخنرانى كرد و پس از مراجعت از سفر اروپا هيئت حاكمه به دستور آمريكا او را از قم به شيراز و بعدا به يزد تبعيد كرد و مدت چهارده سال اين تبعيد طول كشيد و سپس به قم بازگشت .\r\nايشان در روز سه‌شنبه 8 / ذىالحجه / 1407 ق مطابق با 13 / مرداد / 1366 ش در قم در سن 90 سالگى چشم از جهان فروبست و روز بعد پس از تشييع در قبرستان باغ بهشت - مقبرهء خانوادگى - مدفون گرديد .\r\nبرقعى در ادب اطلاعات وسيعى داشت ، به‌خصوص دربارهء زبان فارسى . و معروف است كه مىگفت : زبان فارسى اسپرانتوى زبان‌هاست ، اما هنوز نظم درست آن را نجسته ، دستورها و فرهنگهاى پراكنده پيرامون آن پرداخته‌اند . ولى در شعر با آنكه از آغاز جوانى به آن دلبند و به حفظ آن اهتمام داشت تا بيست‌سالگى به نظم شعر نپرداخت و ازآن‌پس كه به نظم شعر پرداخت ، اهتمامى به ضبط آن نداشت .\r\nناظم الملك « ضيائى » كه مردى اديب و هم شاعر بود در يكى از روزها كه به ديدنش آمده ، دفترى با خود آورد و درخواست كرد كه سراييده‌هاى خود را در اين دفتر ثبت كنيد و ازاين‌پس به ضبط آنها اهتمام ورزيد . با اين وصف قسمتى از اشعارش از ميان رفت و اين مقدار كه مانده نزديك به دو هزار بيت كه در سال 1351 ش طبع و نشر گرديد .\r\n\r\nاز آثار او\r\n1 - بامداد روشن در صلح امام حسن عليه السّلام .\r\n2 - تذكرهء مبتكران .\r\n\r\n","description":"","footnote":"","page_name":" 1052 ","page_number":372},
  {"content":"\r\n\r\n3 - جلوهء حق در سيرت امام على عليه السّلام .\r\n4 - چرا از مرگ بترسيم ، ترجمه .\r\n5 - درج گهر در سخنان سيد البشر صلّى اللّه عليه و آله و سلم .\r\n6 - درر الكلم در كلمات قصار امام على عليه السّلام .\r\n7 - راهنماى دانشوران ، در سه جلد .\r\n8 - راهنماى دينداران .\r\n9 - راهنماى قم ( در تاريخ قم ) .\r\n10 - سياست‌نامهء حضرت على عليه السّلام .\r\n11 - شيعه يا پديدآورندگان متون اسلام ، ترجمه .\r\n12 - كاخ دلاويز يا تاريخ شريف رضى .\r\n13 - كانون احساسات در واقعهء كربلا .\r\n14 - كلمات قصار امام جعفر صادق عليه السّلام .\r\n15 - مهر تابان در سيرت على عليه السّلام .\r\n16 - هدايا العقول فى المأثور عن آل الرسول صلّى اللّه عليه و آله و سلم .\r\n17 - الروض المنى ، در حكمت و ادب ، در دو جلد .\r\n18 - السراج الوهاج فى أسرار المعراج .\r\n19 - الناهية عن الفحشاء ( فى اسرار الصلاة ) .\r\n20 - رهبر دانشوران ، در معروفين به القاب و كنيه‌ها .\r\n21 - شرح خطبهء حضرت فاطمه عليها السّلام .\r\n22 - لب اللباب در امر حجاب .\r\n23 - راه نو در جهان‌شناسى .\r\n24 - تبصرهء معلمان ، در نحو .\r\n25 - تذكرهء معلمان ، در صرف .\r\n\r\n","description":"","footnote":"","page_name":" 1053 ","page_number":373},
  {"content":"\r\n\r\n26 - شرح قصيدهء عينيهء سيد حميرى .\r\nاشعار زير اثر طبع ايشان است :\r\n اى پاى خرد به راه پويا باش * اى دست هنر به كار كوشا باش\r\nاى طاير عقل كز تو شد پيدا * اسرار نهفته سد ره‌پيما باش\r\nاى جلوهء علم كز تو حيرت زاد * پيوسته به دهر حيرت‌افزا باش\r\nاى طلعت داد كز تو دلها شاد * در حكم شهان همراه پيدا باش\r\nاى دست سخا كه از تو شد آباد * دنياى بشر بسان دريا باش\r\nاى پير جهان ز بعد فرتوتى * از فرّ فروغ علم برنا باش\r\nاى چشم به عيب خويشتن بنگر * و ز ديدن عيب مردم اعمى باش\r\nدر پيش حوادث توانفرسا * اى قلب چو كوه پاى برجا باش \r\n*\r\n در راه كمال نفس رفتن گير * وز تيرگى درون مصفّا باش\r\nاندر ره كسب كمترين دانش * چون ذرّه ز پاى تا به سرپا باش\r\nبر ذلّت مستمند رحمت آر * و ز حالت دردمند جويا باش\r\nبيرون ز جهان ملك منزل گير * برتر ز برين سپهر مينا باش\r\nمشهور به فضل و هوش و حكمت شو * معروف به نام نيك و تقوا باش\r\nدلشاد مشو به نام بىمعنى * خرسند به اسم با مسمّى باش\r\nمنظور عموم اهل دانش شو * محسود يهود و گبر و ترسا باش\r\nتوأم به عمل نماى دانش را * در علم و عمل حكيم و الا باش\r\nديباچهء دفتر سعادت شو * بر لوحهء كار نيك طغرا باش\r\nبا مردم اگرچه تندخو باشند * نيكوروش و گشاده‌سيما باش\r\nبا روى گشاده از دل و خاطر * اندوه‌زدا چو روى صحرا باش\r\nدر بزم كسان چو شمع روشن باش * در رزم خسان چو تيغ برّا باش\r\nز آلودگى جهان منزّه شو * برتر ز فضاى تنگ غبرا باش \r\n\r\n","description":"","footnote":"","page_name":" 1054 ","page_number":374},
  {"content":"\r\n\r\n امروز به كار خويشتن پرداز * فردا چو شود به كار فردا باش\r\nدر دادن پند و گفتن حكمت * « كاشف » به ادب هماره گويا باش \r\n\r\nسوز هجر\r\n گر بخت كند يارى بر زلف تو آويزم * اندر شكن زلفت صد شور برانگيزم\r\nبارد به تنم گر تير از تير نتابم سر * آيد به سرم گر سنگ از سنگ نپرهيزم\r\nدر كندن كوه جان چالاك چو فرهادم * در دادن نقد دل بىباك چو پرويزم\r\nآن روز كه من ديدم ، بىپرده رخت ، گفتم * سوگند بدان رويت با حور نياميزم\r\nخاك سر كويت را روبم به سر مژگان * گرد كف پايت را در ديده فروريزم . . . \r\n\r\nفرزندانش :\r\n1 - سيد محمّد باقر 2 - سيد محمّد 3 - دكتر هبة الدّين 4 - سيد محسن .\r\n\r\n- منابع\r\n1 - آينهء دانشوران 201 .\r\n2 - تاريخ تكايا و عزادارى قم 298 .\r\n3 - تاريخ قم 278 .\r\n4 - رجال قم 132 .\r\n5 - ريحانة الأدب 1 / 154 .\r\n6 - سخنوران نامى ايران 5 / 2924 .\r\n7 - سخنوران نامى معاصر 1 / 190 .\r\n8 - علماى معاصرين 288 .\r\n9 - فرهنگ شاعران زبان پارسى 468 .\r\n10 - فهرست كتابهاى چاپى فارسى طبى 1 / 291 .\r\n11 - گنجينهء دانشمندان 4 / 389 .\r\n12 - مؤلفين كتب چاپى 4 / 491 .\r\n13 - نگين سخن 5 / 491 .\r\n\r\n","description":"","footnote":"","page_name":" 1055 ","page_number":375},
  {"content":"\r\n\r\n\r\nسيّد على اكبر پيشوائى يزدى ( 1288 - 1374 ق )\r\nحاج سيد على اكبر فرزند سيد رضا حسينى عزآبادى يزدى ، ملقب به « پيشوائى » ، از علما و مدرسين حوزهء علميهء قم بود .\r\nوى در سال 1288 ق در روستاى ( عزآباد ) از توابع يزد متولد گرديد .\r\nايشان پس از فراگيرى مقدمات ، دروس سطح را نزد اساتيدى چون : سيد على مدرس طباطبائى ، سيد مرتضى مدرس طباطبائى ( معروف به شيخ مرتضى ) ، سيد يحيى مدرس ، ملا ابراهيم لارى ، سيد ابراهيم مهريزى و شيخ على مسگر يزدى به پايان رساند . و در سال 1317 ق به مشهد مقدس رهسپار و از محضر علامه سيد على حائرى يزدى و در سبزوار از محضر ميرزا حسين بزرگ سبزوارى و ميرزا محمّد اسماعيل تهرانى در علوم عقلى ، استفادهء شايان نمود .\r\nمرحوم پيشوائى در سال 1324 ق به عتبات عاليات رفت و در نجف اشرف از محضر آيات : آخوند ملا محمّد كاظم خراسانى و سيد محمّد كاظم طباطبائى يزدى بهره‌مند گرديد . در سال 1341 ق به قم عزيمت كرد و به تدريس و اقامهء جماعت در مسجد امام حسن عسكرى عليه السّلام و ديگر وظايف دينى اشتغال ورزيد .\r\nنامبرده در اواخر / شعبان / 1374 ق مطابق با اواخر / فروردين / 1334 ش در سن 86 سالگى در قم درگذشت و پيكرش در قبرستان شيخان مدفون شد .\r\n\r\n","description":"","footnote":"","page_name":" 1056 ","page_number":376},
  {"content":"\r\n\r\n\r\nفرزندانش :\r\n1 - علامه سيد محمّد حسن پيشوائى ، از علماى فعلى « اليشتر » خرم‌آباد 2 - سيد احمد 3 - سيد مهدى غريق كه در خوزستان غرق شد 4 - سيد حسين .\r\n\r\n- منابع\r\n1 - آثار الحجة 2 / 58 .\r\n2 - آينهء دانشوران 173 .\r\n3 - گنجينهء دانشمندان 2 / 97 .\r\n\r\nميرزا على اكبر تابش اصفهانى ( ح 1305 - 1370 ق )\r\nحاج ميرزا على اكبر تابش فرزند حاج ميرزا مهدى اصفهانى ، از فضلاى پارسا و از اعضاى قديمى « انجمن ادبى شيدا » اصفهان بود . اشعارش در « مجلهء دانشكده » دورهء اول به طبع مىرسيد .\r\nاو در شب سه‌شنبه 15 / شعبان / 1370 ق مطابق با 31 / ارديبهشت / 1330 ش در سن حدود 65 سالگى در تهران وفات يافت . پيكرش به قم حمل و در قبرستان حاج شيخ به شماره ( 13131 ) قم مدفون شد .\r\nديوانى دارد در حدود دوسه‌هزار بيت شامل انواع فنون سخن مىباشد ، از اشعار اوست :\r\n\r\nدر مديح حضرت ثامن الائمه عليه السّلام گويد\r\n سحرگاه است و صحرا و نسيمى مشكبار آيد * مرا اندر مشام جان شميم كوى يار آيد\r\nمگر بر زلف مشگين شانه زد در خلد حور العين * كه باد صبحدم با نكهت مشك تتار آيد \r\n\r\n","description":"","footnote":"","page_name":" 1057 ","page_number":377},
  {"content":"\r\n\r\n شبى روشن‌تر از روز است و نور از طارم اعلى * بقنديل فلك پيوسته از بهر نثار آيد\r\nشبى چون روز و ماه چارده در گنبد گردون * چو خورشيد جهان‌آرا به چشم اشكبار آيد\r\nشبى نورانى و باغ و چمن سرسبز و مينوفر * نواى قمرى و بلبل به گوش از شاخسار آيد\r\nمگر شد خيمه ليلى نمايان اندر اين صحرا * كه اندر چشم مجنون اين‌چنين ليلى ، نهار آيد\r\nهمانا خطه طوس است كز هر خطوه‌اش ما را * يكى جان گرامى اندر اين جسم نزار آيد\r\nكليم از لن‌ترانى گرچه شد مأيوس در سينا * بدين وادى بىديدار يار اميدوار آيد\r\nهمايون گنبد زرفام او از دور شد رخشان * و يا از طور سينا اين تجلى آشكار آيد\r\nفروزان كوكب درى عيان از شمسهء كاخش * از اين مصباح ظاهر نور لم تمسسه نار آيد\r\nهمانا بيت معمور است اين كز عالم بالا * مَلَك بهر طوافش بىحساب و بىشمار آيد . . . \r\n\r\n- منبع\r\n1 - تذكرهء شعراى معاصر اصفهان 122 .\r\n\r\nشيخ على اكبر تبريزى « واعظ » ( 1308 - 1375 ق )\r\nحاج شيخ على اكبر تبريزى غروى عزيزى ( واعظ ) در 23 / رمضان / 1308 ق\r\n\r\n","description":"","footnote":"","page_name":" 1058 ","page_number":378},
  {"content":"\r\n\r\nدر تبريز متولد شد .\r\nوى از وعّاظ و گويندگان شهير بود كه در اواخر عمر خود به تهران رفت و در پايتخت شهرت بسزائى يافت . وى مردى بلندبالا و داراى محاسن سفيد بود و به قدرى شيرين و جذّاب سخن مىگفت ، كه درست مصداق شعر حافظ مىشد :\r\n تركان پارسىگو بخشندگان جانند \r\nبنا بر فرمايش استاد معظم حضرت آية اللّه سيد ابو القاسم كوكبى تبريزى دام ظله كه محضر ايشان را نيز درك كرده :\r\nتحصيلات مرحوم واعظ در تبريز بود ، و در سالهاى آخر عمر چند ماه از سال را در نجف اشرف بسر مىبرد و در مسجد عمران به وعظ و ارشاد اشتغال داشت ، و منبر بسيار جالب و سودمندى داشت .\r\nبارى وى روز پنجشنبه 14 / رمضان / 1375 ق مطابق با 6 / ارديبهشت / 1335 ش به موقع افطار در تهران به سكتهء قلبى دچار و بدرود زندگى گفت ، و در روز جمعه با تشييع كم‌نظيرى او را به قم انتقال دادند ، و در قبرستان حاج شيخ مدفون شد .\r\nمخفى نماند كه حجة الاسلام شيخ رضا سقازادهء واعظ يكى از دست‌پروردگان ايشان بود .\r\n\r\n- منابع\r\n1 - آينهء دانشوران 70 آورده : جسدش به نجف اشرف حمل شد ، قطعا اشتباه است ) .\r\n2 - گنجينهء دانشمندان 2 / 385 .\r\n\r\n","description":"","footnote":"","page_name":" 1059 ","page_number":379},
  {"content":"\r\n\r\n\r\nميرزا على اكبر حكمى يزدى « تجلى » ( ح 1264 - 1344 ق )\r\nميرزا على اكبر يزدى متخلّص به ( تجلّى ) و معروف به « حكيم الهى » و « حكمى » فرزند حاج ميرزا ابو الحسن تاجر اردكانى - مقيم يزد - ، از حكما و فلاسفهء گرانقدر قرن چهاردهم قمرى به شمار مىرفت .\r\nاو در حدود سال 1264 ق در شهر يزد متولد شد .\r\nميرزا على اكبر تحصيلات مقدّماتى ، فارسى و صرف و نحو عربى و فقه را نزد اساتيد يزد فراگرفت ، بعدا راهى شهر اصفهان شد . يكى از شاگردان ايشان نقل كرده است كه ميرزا على اكبر گفته بود : « مدت چهار سال كه در اصفهان به تحصيل اشتغال داشتم ، جز مدرسه تا راه حمام جاى ديگرى را در اصفهان بلد نبودم » .\r\nاين مطلب مىرساند علاقهء ايشان به تحصيل تا آن اندازه‌اى بوده ، كه به خود اجازهء گردش و حتى ديدن شهر اصفهان را در مدّت چهل سال نداده است . در اصفهان از محضر حكمائى چون : شيخ محمّد رضا قمشه‌اى و ميرزا جهانگير خان قشقائى استفاده نمود .\r\nبعد از خاتمهء دورهء تحصيل اصفهان ، به تهران عزيمت نموده ، و در مدرسهء شيخ عبد الحسين اقامت داشته ، و از ارث پدرى خانه‌اى در تهران تهيه و از محضر\r\n\r\n","description":"","footnote":"","page_name":" 1060 ","page_number":380},
  {"content":"\r\n\r\nميرزا ابو الحسن جلوهء اصفهانى در حكمت و فلسفه بهره‌مند گرديد .\r\nنظر به اينكه خواهرى در قم داشته ( مادر علامه ميرزا على ناسوتى ) ، با وساطت اين خواهر عيال در قم اختيار كرده و از سال 1327 ق در قم سكونت گزيد ، و در اواخر سال 1344 ق در پى بيمارى وفات كرده . گفته شده : متجاوز از 80 سال زندگى كرده ، در قبرستان شيخان - جوار قبر ميرزاى قمى - مدفون شد .\r\nيكى از شاگردان ايشان بديع الملك ميرزا دولتشاه بود كه سالهاى زيادى را در درس و مصاحبت ايشان حضور يافته ، و تقرير دروس را تحرير مىكرده است . از جمله : كتاب « الدّرة الفاخرة » تأليف ملا عبد الرحمن جامى و كتاب « المشاعر » تأليف ملا صدرا كه در سالهاى اخير به طبع رسيده است ، در مقدّمهء كتاب الدرة الفاخرة دربارهء استاد خود - حكيم يزدى - چنين نوشته است :\r\n« اين بندهء محتاج به فضل ربّه الكريم را موجب اجرى و در عالم يادگارى باشد ، تا در سنهء 1307 ق موفق شد كه رسالهء موسومه به « الدرة الفاخرة » را كه تأليف مولانا المحقّق المدقّق العارف الكامل ، ملا عبد الرحمن جامى مىباشد ، و جامع اصول مطالب و عمدهء مقاصد در اين علم است ، در خدمت جناب عمدة الحكماء الالهيّين و قدوة الفضلاء المتألّهين ، الوحيد الموحد ، و الفريد المتفرد ، المدرّس فى المعقول و المنقول ، و الفروع و الأصول ، آقاى ميرزا على اكبر يزدى - دامت افاداته - استفاده نمود و شرح بر آن رساله مقرّر داشتند و به ملاحظهء صحت استاد رسانيده و در خاتمهء كتاب ، افادهء مختصرى در « مسألهء وجود » از عبد الرحمن جامى به نظر رسيد و شرحى بر آن نوشته اضافه نمودند . . . » .\r\nو نيز در مقدمهء كتاب المشاعر ملّا صدرا نوشته است :\r\n« اين بنده كتاب المشاعر را در خدمت استاد ، جناب مستطاب عمدة الحكماء و المتألهين ، و زبدة العلماء المتشرّعين ، المحقّق الكامل و العارف الواصل ، آقاى ميرزا على اكبر يزدى المدرّس - دام افضاله - استفاده نمود ، و بيانات ايشان را جمع و به رشتهء تحرير درآورد و به نظر استاد رسانيد ، و آن را كتابى نمود موسوم به عماد الحكمة » .\r\n\r\n","description":"","footnote":"","page_name":" 1061 ","page_number":381},
  {"content":"\r\n\r\nسيّد عليرضا مدرسى يزدى « ريحان » ، مؤلف كتاب آينهء دانشوران ، در شرح حال آن مرحوم چنين مىنويسد :\r\n« ابو محمود ميرزا على اكبر ابن ابو الحسن يزدى ، يكى از متألهين عاليقدر است كه در روزگار حائرى يزدى در حوزهء علميّهء قم به تدريس معقول مىپرداختند و بسيارى از فضلا و دانشمندان از مجلس درس حضرتش استفاده كرده‌اند » .\r\nوقتى شاهزاده بديع الملك ميرزا ملقب به « عماد الدوله » حكمران يزد بود ، از آن جناب خواهش كرد رساله‌اى به فارسى مشتمل بر مسائل مهمّهء حكمت الهى بنويسند . ايشان نيز اجابت كرد و به‌طور موجز خلاصهء مسائل را به پارسى روشن نگاشت ، و قسمتى از نسخهء شريفه را سيّد طه موسوى اصفهانى ، كه از طلّاب مدرسهء رضويهء قم بود ، به سال 1353 ق به خواهش من بنده ( ريحان ) از روى نسخهء خطى كه نزد ميرزا على ناسوتى يزدى ، خواهرزادهء حكيم نامبرده بود ، نوشته است .\r\nنام آن تأليف رسالهء عماديّه است » .\r\nاز جمله اساتيدى كه در سالهاى اخير در پژوهشها و تحقيقات فلسفى آثار حكماى اسلامى به معرفى شخصيت حكمى يزدى توجّه ، و در مقام شناساندن حكما و فلاسفه برآمده‌اند ، استاد محترم دانشگاه تهران آقاى دكتر على موسوى بهبهانى مىباشد كه در مقدّمهء كتاب الدّرة الفاخرة ، پس از نقل مآخذ معتبر در شرح حال حكيم يزدى چنين يادآور مىشود :\r\nدر آغاز مقدّمهء متذكّر شديم كه شرح و ترجمهء كتاب الدرة الفاخرة به قلم عماد الملك است ، ولى به واقع وى بيانات استاد خود ، يعنى فيلسوف متأخّر حوزهء علميهء قم ، آقاى ميرزا على اكبر يزدى ، معروف به « حكيم » را تحرير كرده است .\r\nدر باب ترجمهء حال فيلسوف يزدى ، متأسفانه نگارندهء اطّلاعات دقيق و مستندى در اختيار ندارد . ولى قدر مسلّم آن است كه وى از بزرگترين اساتيد فلسفهء اسلامى در قرن اخير ، در حوزهء علميّهء قم بوده است . و بنا بر آثارى كه به واسطه از ايشان باقى مانده و مورد مطالعهء نگارنده قرار گرفته است ، ايشان از مبرّزترين\r\n\r\n","description":"","footnote":"","page_name":" 1062 ","page_number":382},
  {"content":"\r\n\r\nمدرّسين قرن اخير براى فلسفهء صدر المتألهين بوده‌اند . شرح و ترجمهء كتاب المشاعر ملا صدرا كه به قلم عماد الدوله است و توسّط انجمن ايران و فرانسه تصحيح و طبع شده است ، در واقع و حقّا بيانات و تقرير دروس آقاى ميرزا على اكبر حكيم يزدى مىباشد . و از آن شرح المشاعر ، تضلّع و تبحّر استاد در مشرب فلسفى ملا صدرا به خوبى استنباط و درك مىشود ، و همچنين از مطالعهء شرح الدّرة الفاخرة ، جامعيّت استاد در شعب علوم عقلى ، يعنى ، كلام و فلسفه و تصوّف روشن و آشكار مىشود .\r\nاخيرا نسخهء خطّى از رساله‌اى به نام « حكمت عماديّه » مورد مطالعه قرار گرفت كه از مترجم همين كتاب است ، و آن نيز تحرير تقريرات استادش ، يعنى ، ميرزا على اكبر حكيم يزدى است . نكتهء قابل ذكر اينكه رسالهء مذكور شرحى ملخّص از حكمت اشراق است كه با بيان ساده نگارش يافته . اين موضوع نمايان‌گر اين است كه حكيم يزدى در حكمت اشراق نيز تبحّر داشته است » .\r\nدر كتاب تاريخ حكماى متأخّر بر صدر المتألهين ، حكمى يزدى را در زمرهء اوّلين طبقهء تلاميذ عارف كامل شيخ محمّد رضا قمشه‌اى ، معرّفى نموده‌اند . و در شرح احوال سيّد محمّد كاظم عصّار تهرانى ، متذكّر شده‌اند كه عصّار ، رياضيات قديم را در مدرسهء شيخ عبد الحسين تهران ، نزد ميرزا على اكبر مدرّس يزدى فراگرفته است .\r\nضمنا چون علامه حكمى طبع شعر نيز داشته‌اند ، از جهت حسن ختام ، چند بيت از اشعار ايشان را نقل مىنمايم :\r\n آنكه دل برد و ز من گشت نهان روى تو بود * وان كه كُشتم به دو شمشير ، هم ابروى تو بود\r\nخوش شميمى كه نه هرگز بزدايد ز مشام * نكهت لعل تو و رايحهء بوى تو بود\r\nلاله‌سان داغ نهادم به دل از آتش عشق * در گلستان قِدَم خال چو هندوى تو بود \r\n\r\n","description":"","footnote":"","page_name":" 1063 ","page_number":383},
  {"content":"\r\n\r\n آنكه مدهوش نمودم ز مى و سحر حلال * شهد آب دهن و ديدهء جادوى تو بود\r\nكشدم آنكه به زنجير و رسن سوى توام * تار گيسوى تو و سلسلهء موى تو بود\r\nخم گيسوى توام دور زده همچو كمند * خوش‌دل آن صيد كه در حلقهء گيسوى تو بود\r\nمىتوان يافت خلاصى ز كمندت ؟ هيهات * رو به هرجا كه نهاديم همه سوى تو بود\r\nشرط انصاف نباشد كه به خود ره ندهى * آنكه دائم به اميد تو سر كوى تو بود\r\nتشنهء آب حيات است « تجلّى » را دل * جرعه‌اى بخش كه دائم به لب جوى تو بود \r\n*\r\n اى دل‌افسرده تا كى در قفس مانى خموش * در گلستان اندر آ چون بلبلان با صد خروش\r\nگرچه سرّ عشق نتوان فاش كردن در جهان * مىتوان در پرده گفتن رازها با اهل هوش\r\nپخته گردانيد اين دلهاى خام از تاب عشق * كز فروزان آتش او سنگ مىآيد به جوش\r\nدر فنا گر چشم و گوشت رفت ، هوشت هست پاك * كو به عاريت دهد از خويشتن چشمى و گوش\r\nجام دل لبريز كن از مى كه ناگه بشنوى * هاتف غيبى كه مىگويد گوارايت بنوش\r\nكى به كوشش وصل يا بى گر نباشد لطف دوست * ليك بشتاب اند اين ره تا توانى و بكوش \r\n\r\n","description":"","footnote":"","page_name":" 1064 ","page_number":384},
  {"content":"\r\n\r\n پس به چشم يار بينى اين زمان اغيار را * وز درون پرده بينى پرده‌دار پرده‌پو\r\nگر غريق بحر عيبى اى دريغا غم مخور * كو رحيم است و كريم است و غفور و عيب‌پوش\r\nگرمى وحدت « تجلّى » نوشى از دست حبيب * تا ابد مدهوش مانى و نمىآيى به هوش \r\n\r\nاز آثار قلمىاش\r\n1 - حاشية على الاسفار .\r\n2 - حاشية على الفصوص .\r\n3 - حاشية على القوانين ( اثر ميرزاى قمى ) .\r\n4 - رسائل حكميه ( شامل چند رساله در حكمت ) .\r\n5 - رساله‌اى مختصر در هندسه .\r\n6 - رسالهء عماديه ( در حكمت الهى ) .\r\n7 - رسالة معرفة النفس و معرفة الرب .\r\n8 - شرحى بر رسالهء مسألة الوجود ( از جامى ) .\r\n\r\n- منابع\r\n1 - آثار الحجة 1 / 216 .\r\n2 - آينهء دانشوران 718 .\r\n3 - تاريخ حكماى متأخر بر صدر المتألهين 63 .\r\n4 - تاريخ قم 277 ( سال مرگش اشتباها 1354 ق آمده است ) .\r\n5 - تذكرهء شعراى يزد 388 .\r\n6 - خدمات متقابل اسلام و ايران 2 / 657 .\r\n7 - مقدمهء رسائل حكميه ، به قلم فرزندش جناب آقاى محمود حكمى يزدى است .\r\n8 - مؤلفين كتب چاپى 4 / 497 .\r\n\r\n","description":"","footnote":"","page_name":" 1065 ","page_number":385},
  {"content":"\r\n\r\n\r\nشيخ على اكبر حكيمى يزدى ( - 1322 ق )\r\nشيخ على اكبر فرزند محمّد مهدى يزدى معروف به « حكمى » ، از انديشمندان و حكماى مشهور بود .\r\nوى تحصيلات عالى خود را در حكمت و فلسفه نزد شيخ محمّد رضا قمشه‌اى براى مدت طولانى و منقول را از محضر آيات : ميرزا ابو القاسم كلانترى تهرانى و شيخ محمّد حسن آشتيانى در تهران استفاده نمود ، و در منقول از آشتيانى اجازهء اجتهاد دريافت كرد و در حكمت چنان ورزيده شد كه به « حكمى » شهرت يافت .\r\nنامبرده پس از نيل به مدارج عالى علم ، به قم مهاجرت كرد و به تدريس معقول و منقول پرداخت .\r\n\r\nاز آثار قلمى او\r\n1 - حاشية على الرسائل .\r\n2 - حاشية على الشواهد الربوبية .\r\n3 - حاشية على المكاسب .\r\n4 - حاشية على بدائع الاصول .\r\n5 - رضاعيات ، به زبان فارسى .\r\nحكمى يزدى در 22 / جمادى الثانى / 1322 ق در قم درگذشت و در قبرستان شيخان به خاك سپرده شد .\r\nفرزند ايشان ، آيت‌اللّه شيخ مهدى حكمى « پايين‌شهرى » يكى از علماى مشهور قم بود .\r\n\r\n- منابع\r\n1 - اثرآفرينان 2 / 302 .\r\n2 - أعيان الشيعة 8 / 176 .\r\n\r\n","description":"","footnote":"","page_name":" 1066 ","page_number":386},
  {"content":"\r\n\r\n3 - خدمات متقابل اسلام و ايران 611 .\r\n4 - نقباء البشر 4 / 1607 .\r\n\r\nدكتر على اكبر سياسى ( 1313 - 1410 ق )\r\nدكتر على اكبر سياسى فرزند محمّد حسن يزدى ، از دانشمندان و اساتيد به نام دانشگاه تهران بود .\r\nوى در سال 1313 ق مطابق با 1274 ش در تهران تولد يافت .\r\nسياسى پس از سپرى كردن دوره‌هاى مقدماتى در مدارس : خرد ، سلطانى و علوم سياسى تهران ، براى ادامهء تحصيلات به فرانسه رفت و در دانشگاه سوربن پاريس به تحصيل پرداخت و در سال 1310 ش مطابق با 1350 ق به اخذ دكتراى ادبيات با درجهء بسيار عالى از دانشگاه مذكور ، نائل شد و همچنين از دانشگاه شارل اول پراگ ( چك‌اسلواكى ) و دانشگاه استرازبورگ ( فرانسه ) دكتراى افتخارى بدست آورد و به ايران بازگشت .\r\nوى علاوه بر تحصيلات جديد در رشتهء حكمت قديم از محضر اساتيدى چون :\r\nميرزا طاهر تنكابنى و شيخ محمّد حسين فاضل تونى در تهران استفاده كرده بود .\r\nدكتر سياسى فعاليت فرهنگى خود را از استادى دار الفنون و دانشكده‌هاى حقوق و علوم سياسى و ادبيات آغاز نمود سپس سالها سمت « رياست دانشگاه تهران » را برعهده داشت .\r\nديگر مناصب و مشاغل ايشان عبارت است از : استاد دانشسراى عالى ، رياست ادارهء تعليمات عاليه وزارت فرهنگ ( 1312 ش ) ، وزير فرهنگ ( 1321 ش در كابينهء قوام السلطنه ) ، رياست دانشكدهء ادبيات ، رياست دانشسراى عالى ، رياست دانشگاه تهران ( از سال 1321 تا 1333 ش ) ، وزير فرهنگ ( 1322 ش در كابينهء على سهيلى ) ، وزير مشاور ( 1323 ش در كابينهء بيات ) ، وزير فرهنگ\r\n\r\n","description":"","footnote":"","page_name":" 1067 ","page_number":387},
  {"content":"\r\n\r\n( 1326 ش در كابينهء حكيمى ) ، وزير امور خارجه ( 1328 ش در كابينهء ساعد مراغه‌اى ) .\r\nو اما برخى مناصب فرهنگى ايشان ، به شرح زير است :\r\nرياست انجمن ايرانى فلسفه و علوم انسانى ، عضويت كميسيون بين المللى تأليف علمى و فرهنگى بشر ، عضويت هيئت‌مديرهء انجمن بين المللى دانشگاه‌ها ، عضويت فرهنگستان ايران ، عضويت شوراى عالى فرهنگ ، رياست جمعيت « ايران جوان » و يكى از مؤسسان اين انجمن ، رياست مؤسسهء روان‌شناسى دانشگاه تهران و صاحب امتياز مجلهء « روان‌شناسى » كه در سال 1349 ش در تهران آن را منتشر ساخت .\r\n\r\nاز آثار او\r\n1 - اصول روان‌شناسى .\r\n2 - ايران در تماس با مغرب‌زمين ( رسالهء دكترا - به زبان فرانسوى ) .\r\n3 - دو ماه در پاريس يا از يونسكو تا سوربن .\r\n4 - روان‌شناسى پرورشى .\r\n5 - روان‌شناسى جديد .\r\n6 - روان‌شناسى جنائى .\r\n7 - شخصيت .\r\n8 - شعر فارسى .\r\n9 - طريقهء تست ( روان‌شناسى - به زبان فرانسوى ) .\r\n10 - علم اخلاق نظرى و عملى .\r\n11 - علم النفس ابن سينا و تطبيق آن با روان‌شناسى جديد .\r\n12 - علم النفس يا روان‌شناسى از لحاظ تربيت .\r\n13 - فرانسه ، كتابهاى درسى فرانسه براى متوسطه ( همكارى ) .\r\n\r\n","description":"","footnote":"","page_name":" 1068 ","page_number":388},
  {"content":"\r\n\r\n14 - گزارش يك زندگى .\r\n15 - مبانى فلسفه .\r\n16 - منطق و روش‌شناسى .\r\n17 - هوش و خرد .\r\n\r\nو نمايشنامه‌هاى زير :\r\n18 - عشق و تجديد .\r\n19 - عشق وطن .\r\n20 - ماهيار .\r\n21 - يك قربانى ديگر .\r\nدكتر سياسى چند سال آخر عمر خود بيشتر در اروپا و آمريكا به سر مىبرد و متأسفانه به‌طور كامل بينائى خود را از دست داد . او در مدت تصدى مشاغل فرهنگى ، علاوه بر ويژگى صداقت و متانت شخصى بين همكاران و شاگردان خود ، از محبوبيت خاصى برخوردار بود ، و تا آخرين روزهاى حيات از تحقيق و راهنمايى دانش‌پژوهان دور نماند .\r\nايشان در روز جمعه اوّل / ذىالقعده / 1410 ق مطابق با 4 / خرداد / 1369 ش در سن 97 سالگى در پى بيمارى در بيمارستان جم تهران ، زندگى را وداع گفت . پيكرش روز سه‌شنبه در تهران و قم تشييع و در قبرستان حاج شيخ - مقبرهء خانوادگى - به خاك سپرده شد .\r\n\r\n- منابع\r\n1 - مجلهء راهنماى كتاب ، سال چهارم ، شمارهء 2 ، ص 166 .\r\n2 - مؤلفين كتب چاپى 4 / 518 .\r\n3 - چند پرده از زندگانى رجال معروف ايران 68 .\r\n4 - بازيگران سياست 140 .\r\n\r\n","description":"","footnote":"","page_name":" 1069 ","page_number":389},
  {"content":"\r\n\r\n5 - فهرست كتابهاى چاپى فارسى طبى 1 / 419 و 421 و 550 و 554 و 690 و 750 و 810 .\r\n6 - راهنماى مجله‌هاى ايران 360 .\r\n7 - نامداران اراك 102 ( ايشان را اراكى دانسته است ؟ ) .\r\n8 - چهره‌هاى آشنا 310 .\r\n\r\nشيخ على اكبر صبورى قمى ( 1346 - 141 ق )\r\nحاج شيخ على اكبر فرزند علامه شيخ محمّد صبورى قمى ، از فضلا و بزرگان معاصر تهران بود .\r\nتولدش در سال 1346 ق مطابق با 1306 ش در قم اتفاق افتاد .\r\nنامبرده پس از سپرى نمودن مقدمات ، در سال 1363 ق به نجف اشرف رهسپار شد و دروس سطح را از محضر آيات : سيد يحيى مدرسى يزدى ( مكاسب ) و ميرزا حسن يزدى ( كفايه ) و دروس خارج را از حضرات آيات : ميرزا عبد الهادى شيرازى ، شيخ محمّد كاظم شيرازى و سيد ابو القاسم خوئى استفاده نمود . وى در سال 1372 ق به قم بازگشت و تحصيلات خود را در محضر آيات : سيد حسين طباطبائى بروجردى و شيخ محمّد على اراكى ادامه داد .\r\nدر سال 1378 ق در پى درخواست اهالى محلهء ناصر خسرو - تهران - و امر آيت‌اللّه بروجردى به آن ديار عزيمت كرد و در مسجد « درب اندرون » به وظايف\r\n\r\n","description":"","footnote":"","page_name":" 1070 ","page_number":390},
  {"content":"\r\n\r\nدينى و روحى اشتغال ورزيد .\r\nدر ضمن مؤسسهء درمانى و كتابخانهء مسجد اندرون به همت ايشان تأسيس و كمك به فقرا و مستمندان از خدمات خيرى او به حساب مىرفت .\r\n\r\nاز آثار او\r\n1 - آيات توحيد .\r\n2 - تعقيبات نماز .\r\n3 - تقريرات الاصول ، درس السيد الخوئى .\r\n4 - خلاصهء مناسك حج .\r\n5 - دين حنيف در حرمت ريش‌تراشى .\r\n6 - مبارزه با نفس امّاره .\r\nمرحوم صبورى داراى اجازاتى در اجتهاد و نقل حديث و سمت نمايندگى از حضرات آيات : ميرزا عبد الهادى شيرازى ، شيخ محمّد حسين كاشف الغطاء ، شيخ آقا بزرگ تهرانى ، سيد محمّد هادى ميلانى و سيد ابو القاسم خوئى ، بود .\r\nوى در سال 141 ق در تهران درگذشت . و پيكرش به قم حمل و در قبرستان باغ بهشت - مقبرة العلماء - به خاك سپرده شد .\r\n\r\nعلى اكبر صفارى ( - 1373 ق )\r\nرئيس فرهنگ استان كرمانشاه بود . از زندگىنامهء ايشان اطلاعاتى فعلا در دست نداريم . ولى نحوهء مرگ او بدين تفصيل ثبت شده است :\r\nصفارى هنگام مسافرت به ايلام براى بازرسى ، در بين راه مورد اصابت تفنگ شكارى رفيق خود شد و فورا درگذشت . پيكرش به كرمانشاه حمل و از آنجا به تهران فرستاده شد و تا حرم حضرت عبد العظيم حسنى عليه السّلام تشييع و جهت\r\n\r\n","description":"","footnote":"","page_name":" 1071 ","page_number":391},
  {"content":"\r\n\r\nخاكسپارى به قم حمل گرديد .\r\nروز تشييع ايشان در قم به تاريخ 12 / مهر / 1332 ش بود .\r\n\r\n- منبع\r\n1 - روزنامهء اطلاعات ، به تاريخ 13 / مهر / 1332 ش ، ص 4 .\r\n\r\nشيخ على اكبر علمى تنكابنى ( 1294 - 1392 ق )\r\nشيخ على اكبر علمى فرزند ميرزا محمّد تقى « پيشنماز » و نوهء ميرزا محمّد تنكابنى « مؤلف قصص العلماء » ، از فضلا بود .\r\nوى در سال 1255 ش در تنكابن متولد شد .\r\nمقدمات را در نزد پدرش و ديگر مدرسين فراگرفت ، سپس به تهران عزيمت نمود و مدارج عاليه را طى كرد ، و به تنكابن بازگشت و به تبليغ و ارشاد پرداخت .\r\nدر نسبنامهء دودمان علامهء تنكابنى وفاتش را در سال 1350 ش دانسته ولى تاريخ فوتى كه از روى سنگ قبرش يادداشت كردم در روز سه‌شنبه اول / فروردين / 1351 ش مطابق با 5 / صفر / 1392 ق حك گرديده و در انتهاى قبرستان وادى السلام قم مدفون شده است .\r\n\r\n- منابع\r\n1 - بزرگان تنكابن 172 .\r\n2 - نسبنامهء دودمان علامهء تنكابنى 99 .\r\n\r\nميرزا على اكبر عماد تبريزى ( 1284 - 1380 ق )\r\nحاج ميرزا على اكبر عماد متخلص به « رمزى » فرزند ملا حسين و نوهء مختار تبريزى ، از فضلا و خطبا بود .\r\n\r\n","description":"","footnote":"","page_name":" 1072 ","page_number":392},
  {"content":"\r\n\r\nايشان در سال 1284 ق مطابق با 1247 ش در تبريز متولد گرديد .\r\n\r\nويژگيهاى علمى و اخلاقى\r\nميرزا عبد الرسول احقاقى اسكويى در مقدمهء « ديوان اشعار حجة الاسلام نيّر » دربارهء عماد مىنويسد :\r\nوى محدّثى بليغ و گوينده‌اى توانا بود ، كه زينت‌بخش مجالس مذهبى شهر تبريز به شمار مىرفت ، و اهل ايمان و معرفت با عشقى وافر و علاقه‌اى مفرط از بيانات حكيمانه و فرمايشات اديبانهء ايشان استفاده مىنمودند .\r\nگذشته از امر تبليغ و منبر ، اغلب اخبار و حكايات و لطايف و اشعارى را كه در كتب مختلف ديده ، در چند مجلد كتاب به نام « رنگارنگ » به طرز بديعى جمع‌آورى فرموده ، كه جلد اول آن در حيات خودش و جلد دومش پس از وفات ايشان به مباشرت آقازادهء گرامىاش جناب آقاى حاج محمّد آقا عماد به طبع رسيده ، و اميد است كه جلد سوم آن نيز زير طبع و مورد استفاده مشتاقان قرار گيرد .\r\nمرحوم عماد از خدمتگزاران صديق و صميمى آستان مقدس حضرت سيد الشهداء عليه السّلام ، مدت هفتاد سال افتخار خدمت در آن استان مقدس را داشته است .\r\n\r\nعلى اكبر قمى « افصحى » ( 1323 - 1406 ق )\r\nحاج على اكبر فرزند ملا باقر قمى ، متخلص به « افصحى » از شعرا و ادباى معاصر بود .\r\nوى در سال 1323 ق مطابق با 1284 ش در قم در خانوادهء معروف « افصحى » ، تولد يافت .\r\n\r\n","description":"","footnote":"","page_name":" 1073 ","page_number":393},
  {"content":"\r\n\r\nافصحى ، امتياز و مديرى روزنامهء « صداى قم » را در سال 1331 ش دريافت نمود و آن را در قم منتشر ساخت .\r\n\r\nاز آثار او\r\n1 - ديوان اشعار .\r\n2 - كنز يا گنجينهء ادب « اشعار » ، دو جلد .\r\nچند غزل زير را باهم از ايشان مىخوانيم :\r\n بخوانم من ز بسم اللّه رحمن الرحيم آن خالق اكبر * كه زينت‌بخش كنزم گشته هم در اوّل و آخر\r\nستايش از خداوندى كه موجودات در امرش * تمام كل ما فيهما به حكم حضرت داور\r\nغفور و رازق رزق است جمله مىدهد روزى * هرآن‌كس حق شناسد گفته‌ام را مىكند باور\r\nنريزد دانه برگى بجز ز امر خداوندى * نرويد سبزه‌اى اندر زمين جز ز امر او دربر\r\nتمام كرسى و لوح و قلم در تحت فرمانش * به باران امر گردد رو ببار بر كوه بحر و بر\r\nهرآن‌كس سر بپيچد روز وانفسا عجب از او * نخواهد ديد روى جنت و آن چشمهء كوثر\r\nخدا فرمود پيغمبر تو ختم مرسلين هستى * كتاب آسمانى گشت نازل بهر پيغمبر \r\n\r\n","description":"","footnote":"","page_name":" 1074 ","page_number":394},
  {"content":"\r\n\r\n پيمبر رهنما گرديد در دنيا بر اين مردم * نمونه از سليمانى چو سلمان آمد و بو ذر\r\nپيمبر در غدير خم وصيى خود بيان فرمود * گرفت اندر سر دست جانشين آن حيدر صفدر\r\nبگفتا مردمان دانيد اين مطلب عيان باشد * على داماد باشد جانشين من همين رهبر\r\nولى غصب خلافت شد ز فرزند ابو طالب * هزاران ظلم بنمودند بر شير خدا حيدر\r\nالا اى افصحى كوتاه كن الكن زبان باشد * ندانى جمله آرى مدح مولا را در اين دفتر \r\n\r\nعشق به حق\r\n عشق شيرين تو در هيچ سرى نيست كه هست * روى ناديدهء تو در نظرى نيست كه هست\r\nراه عشق است پرآشوب ببايد پيمود * بهر عشاق در اين ره خطرى نيست كه هست\r\nاز سر كوى تو رفتن بكجا هست پناه * ور نه اندر دل بىدل سفرى نيست كه هست\r\nهمچو موسى أرنىگو به رهِ عشق توايم * آتش شوق تو اندر شجرى نيست كه هست\r\nبخت يارى كندم تا كه رسد صبح مراد * اين ندامت همه‌شب تا سحرى نيست كه هست\r\nبه وجود آرى و راه عدمش بسپارى * اندرين آمد و شدها اثرى نيست كه هست \r\n\r\n","description":"","footnote":"","page_name":" 1075 ","page_number":395},
  {"content":"\r\n\r\n چشم اميد بداريم كه اندر ره عشق * بهر اين گمشدگان راهبرى نيست كه هست\r\nافصحى را نظرى گر بنمائى از لطف * بهر پرواز در او بال‌وپرى نيست كه هست \r\n\r\nنوروز و بهار\r\n گشت نوروز و بهار آمد و گلها به چمن * باز بلبل بسر شاخه بيامد به سخن\r\nدسته‌اى در طرب و عيش به هر دشت و دمن * مىرسد دورهء جمعى نگران دورهء من\r\nسال كهنه ز برم رفت بشد سالى نو * ( يادم از كِشتهء خويش آمد و هنگام درو )\r\nعيد نوروز كه يك مفخر جمشيد جم است * يا پرىروى زنى بوسه به هر قدر كم است\r\nبنشين سايهء نخلى كه چو باغ ارم است * خوش اگر سال بود بهر من و تو چو غم است\r\nسال كهنه ز برم رفت بشد سالى نو * ( يادم از كشته خويش آمد و هنگام درو )\r\nعيد نوروز به يك سال به پيرى افزود * درد پهلو و كمر درد به من روى نمود\r\nعمر بگذشته دگر روى به خوبى ننمود * گاه زنگ خطر مرگ برم خواند سرود\r\nسال كهنه ز برم رفت بشد سالى نو * ( يادم از كِشتهء خويش آمد و هنگام درو )\r\nافصحى خوش نگذشت است در اين دير خراب * گذرانديم همه عمر نه اجر و ثواب\r\nبه اميديم خدا داد رسد روز حساب * غافل از عاقبت كار دگر بوده به خواب\r\nسال كهنه ز برم رفت بشد سالى نو * ( يادم از كِشتهء خويش آمد و هنگام درو ) \r\n\r\n","description":"","footnote":"","page_name":" 1076 ","page_number":396},
  {"content":"\r\n\r\nوى در 16 / دى / 1364 ش درگذشت . پيكرش در قبرستان باغ بهشت - وسط حياط اوّل - مدفون گرديد .\r\n\r\n- منابع\r\n1 - چهرهء مطبوعات معاصر 296 .\r\n2 - فهرست روزنامه‌هاى فارسى 141 .\r\n\r\nسيّد على اكبر گلستانهء اصفهانى ( 1274 - 1319 ق )\r\nسيد على اكبر فرزند ميرزا محمّد ابراهيم گلستانهء اصفهانى ، از مشاهير خوشنويسان و هنرمندان عصر خود بود .\r\nاو به سال 1274 ق در اصفهان متولد گرديد .\r\nگلستانه پس از طى مقدمات به مشق خط پرداخت ، و به واسطهء كثرت نبوغ و استعداد در تحرير خط شكسته ، سرآمد خوشنويسان روزگار گرديد . وى ابتدا نستعليق مىنوشت ، ولى بعدها به شكسته‌نويسى علاقه‌مند شد و به جايى رسيد كه در اين خط استادى بىنظير شد ، و از شيوهء درويش عبد المجيد طالقانى پيروى مىكرد ، و خطش خيلى شبيه به دو مىباشد .\r\nاستاد علامه سيد جلال الدّين همائى در كتاب خود « تاريخ اصفهان » ايشان را چنين مىستايد : گلستانه ، بزرگترين استاد نامدار خط شكسته و شكستهء نستعليق در اوايل قرن چهاردهم هجرى است كه شيوهء درويش عبد المجيد معروف را در كتابت خفى و شش‌دانگ جلى شكسته ، هيچ‌كس به خوبى او تقليد نكرده و خطوطش در استحكام و پختگى و ملاحت با قطعات و مرقعات ممتاز درويش قابل اشتباه است چندان‌كه اگر امضا و تاريخ آن را نبينند به حساب آن مرقعات تصديق و خريدوفروش كنند .\r\nسيد على اكبر از سادات گلستانه‌يى است كه خاندانهاى بزرگ قديم سادات حسنى اصفهان مىباشند و اكثر در محلهء شهشهان كه قسمتى از محلهء در دشت قديم\r\n\r\n","description":"","footnote":"","page_name":" 1077 ","page_number":397},
  {"content":"\r\n\r\nمحسوبست مىنشينند . عده‌اى از اين خانواده به خوشنويسى و استادى در خط شكسته و شكستهء نستعليق ظهور كرده و عده‌اى از اعيان و اكابر رجال اصفهان بوده‌اند ، از جملهء آنها ميرزا عبد الوهاب گلستانه است از رجال قرن سيزدهم ، بانى مسجد شهشهان كه اشراف براى او قرآنى نفيس به سال 1256 ق تمام كرده كه در كتابخانهء سلطنتى است .\r\nسيد على اكبر گلستانه در دو نوع خط شكسته و نستعليق استاد بود و از تركيب آنها خطى كه به نام شكستهء نستعليق معروفست بىاندازه خوش و زيبا مىنوشت و در اين شيوه سبكى تازه داشت كه رسوم استادان كهن را بىرونق گذاشت .\r\nدر اواخر عهد ناصر الدّين شاه از اصفهان به تهران سفر كرده مدتى در بالاخانه‌هاى اكابر رجال فرزندان خود را براى مشق خط به نزد او مىفرستادند ، اما از اين راه چندان نفعى عايد او نمىگرديد . قسمت عمدهء گذرانش از اين ممرّ بود كه مرقعهاى عالى به خط خود تذهيب و تجليد زيبا ساخته ، تقديم بزرگان وقت مىكرد و در مقابل انعامى مىگرفت .\r\nراقم سطور ( يعنى استاد همائى ) بعض مرقعهاى او را كه تاريخش 1315 و 1316 ق است ، زيارت كرده كه حقيقة تالى خط درويش است . وى در تعليم خط و خوشنويسى معتقد بود كه بايد از خط نسخ ابتدا و دست را به اين وسيله تقويت كنند ، آنگاه به مشق نستعليق بپردازند و چون در اين خط كامل شدند ، شكسته‌نويسى و بعد از آن شكستهء نستعليق را شروع كنند . خود او هم به اين ترتيب خوشنويس شده بود كه از طفوليت به خط نسخ پرداخته ، در جوانى خوشنويس نستعليق بود و آخر كار شكسته‌نويس شد .\r\nاين هنرمند كم‌نظير جهت اشاعهء هنر خويش سفرهاى زيادى نمود و مدتى چند در استان‌هاى فارس و خراسان و كشور عراق و آخر عمر چندى در تهران اقامت كرد و جمع كثيرى از بزرگ‌زادگان نزد وى به تعليم خط مىرفتند . متأسفانه وقتى كه شهرت و اعتبارى يافته ، زندگانيش سروسامانى پيدا كرده بود ، رشتهء\r\n\r\n","description":"","footnote":"","page_name":" 1078 ","page_number":398},
  {"content":"\r\n\r\nحياتش قطع شد . او مبتلا به بيمارى گرديد و در سال 1319 ق در سن 45 سالگى در پى عمل جراحى درگذشت ، و برحسب وصيت خود در جوار مزار على بن بابويه در قم مدفون گرديد .\r\n\r\n- منابع\r\n1 - تاريخ اصفهان ( مجلد هنر و هنرمندان ) 179 .\r\n2 - تذكرهء خوشنويسان معاصر 1 / 65 .\r\n\r\nميرزا على اكبر مجتهدى تبريزى ( ح 1275 - 1367 ق )\r\nحاج ميرزا على اكبر فرزند شيخ على و نوهء حاج امين تبريزى ملقب به ( مجتهدى ) ، از علما و بزرگان تبريز و سراب بود .\r\nدر حدود سال 1275 ق در تبريز متولد گرديد .\r\nپدرش از علماى تبريز كه زنجانى الأصل و داماد آيت‌اللّه ميرزا باقر مجتهد تبريزى بود .\r\nتحصيلاتش را نزد آيت‌اللّه ميرزا حسن مجتهد تبريزى ( دائى خود ) به انجام رسانيد و همواره ملازم وى بود ، ولى متأسفانه ساير اساتيدش را بدست نياورديم .\r\nاو در صدر مشروطيت جزو صف مخالفين مشروطه درآمد ، و از طرف انجمن ايالتى همراه دائى خود ميرزا حسن مجتهد به ( كندرود ) تبعيد گرديد ، و پس از يك سال اقامت ، خود ايشان به ( سراب ) و دائىاش به ( ميانه ) رفتند . وى مدت 30 سال در آنجا اقامت نمود و به انجام وظايف دينى و روحى پرداخت ، و از طرف آيت‌اللّه ميرزا صادق تبريزى نمايندهء تام الاختيار بود . آنگاه به تبريز مراجعت كرد .\r\n\r\nاز آثار او\r\n1 - تقريرات دورهء اصول استادش ميرزا حسن مجتهد .\r\n\r\n","description":"","footnote":"","page_name":" 1079 ","page_number":399},
  {"content":"\r\n\r\n2 - حاشيه بر رسائل ( نيز از تقريرات استادش مىباشد ) .\r\nوى در روز يكشنبه 13 / رجب / 1367 ق مطابق با 2 / خرداد / 1327 ش به سن حدود 92 سالگى در تبريز درگذشت ، و جسدش به قم حمل و در قبرستان شيخان مدفون گرديد ، و از طرف آيت‌اللّه سيد حسين طباطبائى بروجردى نسبت به ايشان تجليل شايانى به عمل آمد .\r\n\r\nفرزندانش :\r\n1 - ميرزا عنايت 2 - ميرزا محمّد تقى 3 - ميرزا عبد العلى 4 - ميرزا رضا 5 - آيت‌اللّه ميرزا عبد اللّه مجتهدى سرابى و سه دختر .\r\nمرحوم شيخ على اكبر ، برادرى داشت به نام ميرزا ابراهيم تبريزى از روحانيون روشنفكر تبريز بود كه در حادثهء بمباران مجلس شوراى ملى در تاريخ 23 / جمادى الاول / 1326 ق در باغ امين الدوله مقتول شد . جهت اطلاعات بيشتر به كتاب رجال آذربايجان در عصر مشروطيت ص 8 رجوع شود .\r\n\r\n- منبع\r\n1 - افادات آقاى شيخ سلمان طاهرزاده سرابى ( كه داماد ميرزا عبد اللّه مجتهدى مىباشد ) .\r\n\r\nدكتر على اكبر مجتهدى تبريزى ( 1322 - 1389 ق )\r\nدكتر على اكبر مجتهدى فرزند آية اللّه ميرزا مصطفى و نوهء آية اللّه ميرزا حسن مجتهد تبريزى ، پزشك و استاد دانشگاه تبريز بود .\r\nاو به سال 1322 ق در تبريز ديده به جهان گشود .\r\n\r\nتحصيلات دانشگاهى\r\nوى تحصيلات عالى خود را در دار الفنون بروكسل آلمان به انجام رسانيد ، و موفق به\r\n\r\n","description":"","footnote":"","page_name":" 1080 ","page_number":400},
  {"content":"\r\n\r\nدريافت دانشنامهء پزشكى گرديد ، و سپس به ايران مراجعت و به طبابت پرداخت ، ايشان در ادبيات فارسى و عربى رنجها كشيد و در مسائل اجتماعى صاحب‌نظر بود .\r\n\r\nاز آثار او\r\n1 - اثبات وجود خدا ( ترجمه - همكارى ) .\r\n2 - اسلام صراط مستقيم ( ترجمه - همكارى ) .\r\n3 - اصول اخلاق پزشكى ( ترجمه ) .\r\n4 - تاريخ پزشكى ( ترجمه ) .\r\nاز ديگر كارهاى فرهنگى او منتشر ساختن روزنامهء « توحيد افكار » كه آن را در تبريز منتشر ساخت .\r\nايشان در شب يكشنبه 16 / صفر / 1389 ق مطابق با 13 / ارديبهشت / 1348 ش به سن 67 سالگى درگذشت ، و در قبرستان وادى السلام قم به خاك سپرده شد .\r\n\r\n- منابع\r\n1 - چهرهء مطبوعات معاصر 196 .\r\n2 - رجال آذربايجان در عصر مشروطيت 147 .\r\n3 - فراموشخانه و فراماسونرى در ايران 3 / 38 .\r\n4 - فهرست كتابهاى چاپى فارسى 1 / 159 و 310 و 355 .\r\n5 - مؤلفين كتب چاپى 4 / 538 .\r\n\r\nميرزا على اكبر مظهر همدانى ( 1272 - 1344 ق )\r\nميرزا على اكبر مظهر فرزند عبد الرسول همدانى ، از شعراى مسلم و مفاخر همدان بود .\r\n\r\n","description":"","footnote":"","page_name":" 1081 ","page_number":401},
  {"content":"\r\n\r\nاو در سال 1232 ش مطابق با 1272 ق در شهر همدان از مادر زاده شد و پس از فراگرفتن تحصيلات مقدماتى در رشتهء علوم عربى و ادبى به تحصيلات خود ادامه داد ، و در مدرسهء « زنگنه » به تحصيل فقه و اصول و منطق و فلسفه و عروض اشتغال ورزيد ، تا جايى پيش رفت كه از زمرهء اساتيد زمان به شمار آمد ، و برخى از رشته‌هاى تحصيلى را تدريس مىكرد و در تدريس منظومهء سبزوارى كه در زمرهء كتب فلسفه به شمار مىرود ، تسلط زيادى داشته است .\r\nمظهر ، پس از تكميل تحصيلات تأهل اختيار كرد و براى اعاشهء زندگى در دستگاه امير افخم قراگزلو همدانى به سمت منشىگرى به كار پرداخت ، و تا آخر عمر در اين سمت باقى بود . اما از خلال اشعار مظهر ، چنين استنباط مىشود كه زندگى را در عسرت و تنگ‌دستى مىگذرانيده ، و مكرر از فقر شگرف و تنگ‌دستى خود سخن به ميان آورده ، آنجا كه گفته است :\r\n گر ز فقر و فاقه ، گمنام نخستين زمينم * مظهرم در شعر و دانش شهرهء آخر زمانم \r\nيا آنجا كه گويد :\r\n مظهر از خوارى كه ما در زندگيها ديده‌ايم * كس نيفزايد به غير از مرگ بر مقدار ما \r\nمظهر از اساتيد مسلم شعر زمان خود و از مفاخر همدان بود . اشعارش توانايى و قدرت و طبع بلند او را در شعر مىرساند . به خصوص در فن قصيده‌سرايى و مسمط مهارت و استادى او آشكار مىشود .\r\n\r\nآثار قلمى\r\n1 - ديوان اشعار ، كه متجاوز از ده هزار بيت در انواع شعر مىباشد ، و بيش از چهار هزار بيت آن در مدح و منقبت و مراثى اهل بيت و ائمهء اطهار عليهم السّلام سروده شده است .\r\n2 - خستوى ، كه به طرز مثنوى سروده است .\r\n\r\n","description":"","footnote":"","page_name":" 1082 ","page_number":402},
  {"content":"\r\n\r\n3 - بضاعت مزجات ، كه به نثر نوشته گرديده و مشتمل بر دو قسمت مىباشد ، يك قسمت آن به طريق سؤال و جواب در موضوعات فلسفى ، و قسمت ديگر دربارهء عرفان و سير و سلوك تأليف شده است .\r\nمظهر در دى / 1304 شمسى مطابق با 1344 ق در سن هفتاد و دوسالگى بدورد حيات گفت . پيكرش را به قم منتقل كردند و در صحن مطهر حضرت معصومه عليها السّلام به خاك سپرده شد .\r\nاز اوست :\r\n\r\nدر كوى دوست\r\n گفتم كمان كشيدى و تيرت ز جان گذشت * گفتا به راه دوست ز جان مىتوان گذشت\r\nآن مو ميان به موى و ميانم اسير كرد * عمرم به مويهء موى ز موى و ميان گذشت\r\nاى يار سنگدل به دلم از تو آن رسيد * كز تير آه من به دل سنگ آن گذشت\r\nگلگون به سنگ جور پروبال طايرى * كاندر هواى وصل تو از آشيان گذشت\r\nدانى دهان نافه چرا پر ز مشك شد * گويا حديث وصف تواش بر زبان گذشت\r\nدست از كمان بدار كه پيكان غمزه‌ات * ازبس‌كه بود كارگر از استخوان گذشت\r\nيا رب چه عشق بود كه تا مبتلا شدم * فرياد يا ربم همه‌شب از آسمان گذشت\r\nاى چرخ ، از شكستن دل ماند برقرار * بدنامى تو ور نه به پير و جوان گذشت\r\nدر دور مىدرآى به دور سبوكشان * دور پياله گير كه دور زمان گذشت\r\n« مظهر » ز كوى دوست به جايى نمىرود * لغزيد پاى هركه از آن آستان گذشت \r\n\r\nدل‌خسته\r\n دل من ، چشم تو ، اين هر دو گرفتارانند * خسته و بسته و بشكسته و بيمارانند\r\nتن به غفلت زده و خون دل ما خورده * بخت ما و سر زلف تو ، سيه‌كارانند\r\nخواب جمعى بربوده ، دل خلقى برده * نالهء من ، رخ خوب تو ، دل‌آزارانند \r\n\r\n","description":"","footnote":"","page_name":" 1083 ","page_number":403},
  {"content":"\r\n\r\n رخنه در سنگ نمايد ، جگر شير درد * آه من ، چشم سياه تو ، كماندارانند\r\nبوسه بر نقطهء خال تو كه نقشيست بر آب * لب ما و خم گيسوى تو ، پرنارانند\r\nنرگس مست تو بيمار و دل خستهء من * ديدهء من ، غم روى تو پرستارانند\r\n« مظهر » اين طرفه غزل بست و به شوخى مىگفت : * طبع من ، لعل لب يار شكر بارانند \r\n\r\n- منبع\r\n1 - سخنوران نامى معاصر ايران 5 / 3342 .\r\n\r\nميرزا على اكبر ملك‌زاده آملى ( 1303 - 1372 ق )\r\nميرزا على اكبر فرزند حاج يوسف ملك التجار آملى ، ملقب به « ملك‌زاده » از نمايندگان مجلس شوراى ملى بود .\r\nوى در سال 1264 ش تولد يافت .\r\nپدرش در اوايل مرداد / 1315 ش درگذشت .\r\nملك‌زاده در خيابان صفىعلى شاه - تهران سكونت داشت و از رجال سياسى مهم به شمار مىرفت . او سمت نمايندگى مجلس شوراى ملى از بابل مازندران در دوره‌هاى ، هشتم ، نهم ، دهم ، يازدهم ، دوازدهم و سيزدهم را برعهده داشت .\r\nنامبرده در شب جمعه 30 / ذىالحجه / 1372 ق برابر با 19 / شهريور / 1332 ش در تهران بدرود حيات گفت . پيكرش در صحن حضرت معصومه عليها السّلام به خاك سپرده شد .\r\n\r\n- منابع\r\n1 - روزنامهء اطلاعات ، مورخ شهريور / 1332 ش .\r\n2 - نمايندگان مجلس شوراى ملى 370 ، ( نام پدرش را على ثبت كرده كه اشتباه است ) .\r\n\r\n","description":"","footnote":"","page_name":" 1084 ","page_number":404},
  {"content":"\r\n\r\n\r\nشيخ على انصارى همدانى ( 1333 - 1412 ق )\r\nحاج شيخ على فرزند مراد على انصارى از علماى معاصر همدان بود . متولد سال 1333 ق در قريهء « قره‌گول » از توابع همدان است .\r\nمقدمات را نزد عموى خود آموخت ، در سن 14 سالگى به همدان رفت و در مدرسهء زنگنه سكونت گزيد و هفت سال از محضر آيت‌الله‌زاده خليلى ، و شيخ الاسلامى سطوح را تلمذ كرد ، و خود به تدريس مقدمات اشتغال داشت .\r\nدر سال 1354 ق به قم مهاجرت كرد و بقيهء سطوح را نزد ميرزا محمّد همدانى و سيد شهاب الدّين مرعشى نجفى به انجام رسانيد ، و از محضر آيات : سيد محمّد حجت كوه‌كمرى ، سيد محمّد تقى خوانسارى ، و سيد صدر الدّين صدر خارج فقه و اصول را استفاده نمود .\r\nدر سال 1363 ق به درخواست آيت‌اللّه آخوند ملا على همدانى ( معصومى ) به همدان بازگشت ، و به اقامهء جماعت و تدريس سطوح در مدرسهء آخوند پرداخت ، و در ضمن از محضر آيت‌اللّه معصومى نيز استفاده مىنمود .\r\nوى علاوه بر تدريس و تدرّس ، مساجد زيادى در اطراف همدان به همت عالىاش ساخته شد ، و عدهء كثيرى از فرقهء ضالهء بهائيت را به راه حق ، اسلام و تشيع هدايت نمود .\r\n\r\nاز آثار او :\r\n1 - تقريرات آيت‌اللّه حجت .\r\n2 - جزواتى در مواعظ و توحيد .\r\nسرانجام در اويل / محرم / 1412 ق مطابق با اواخر / تير / 1370 ش در سن 79\r\n\r\n","description":"","footnote":"","page_name":" 1085 ","page_number":405},
  {"content":"\r\n\r\nسالگى در همدان درگذشت ، و در صحن حضرت معصومه عليها السّلام قم مدفون گشت .\r\n\r\n- منابع\r\n1 - آثار الحجة 2 / 385 .\r\n2 - گنجينهء دانشمندان 7 / 392 .\r\n\r\nسيّد على بدرى ( - 1419 ق )\r\nاز فضلا و مبلغان اسلام و مذهب تشيّع بود .\r\nوى در شهر بغداد ( عراق ) متولد شد . پس از رشد و نما جهت تحصيل علوم دينى به نجف اشرف عزيمت كرد و از محضر آيت‌اللّه سيد ابو القاسم خوئى استفاده نمود . سپس به وعظ و ارشاد روى آورد و در كشورهاى : سوريه ، لبنان ، مصر ، سودان ، تانزانيا و كينيا مشغول تبليغ و دفاع از حريم مقدس اهل بيت عليهم السّلام بود . در اواخر عمر خود هم مدرسه‌اى جهت تدريس عقايد شيعى در لبنان تأسيس كرد .\r\nبدرى در اوايل / جمادى الثانى / 1419 ق مطابق با اوايل / مهر / 1377 ش در حدود سن 70 سالگى براثر سكتهء قلبى در تهران عالم خاكى را وداع گفت . پيكرش به قم حمل و در قبرستان بقيع مدفون شد .\r\n\r\nسيّد على برقعى قمى ( ح 1298 - 1394 ق )\r\nحاج مير سيّد على فرزند علامه سيد عبد اللّه رضوى قمى ، از خاندان معروف برقعى قم مىباشد و خود از دانشمندان و اساتيد تواناى حوزه بود .\r\nاو در حدود سال 1298 ق در قم ديده به جهان گشود .\r\nبرقعى ، آن مرد يكه‌تاز ميدان فضل و ادب و سخنورى بود ، و سالهاى متمادى خصوصا در ايام ممنوعيت عزادارى در زمان رضا شاه در منزل مسكونى بساط\r\n\r\n","description":"","footnote":"","page_name":" 1086 ","page_number":406},
  {"content":"\r\n\r\nروضه‌خوانى پنهانى باشكوهى داشت ، و علاقه‌مندان خامس آل عبا عليه السّلام را به مجلس خويش فرامىخواند .\r\nوى پس از طى سطوح ، خارج را از محضر آيات : ميرزا محمّد ارباب قمى ، شيخ ابو القاسم قمى « كبير » و حاج شيخ عبد الكريم حائرى يزدى استفاده نمود و حكمت را از ميرزا على اكبر حكمى يزدى « تجلّى » آموخت . در ضمن دانشمندان بزرگ قم و تهران به خدمتش مىرسيدند ، و از محضر پرفيضش مستفيض مىگشتند . ايشان در اواخر عمر استادش حائرى يزدى به تهران مهاجرت كرد و در آن ديار به خدمات مذهبى و اجتماعى اشتغال ورزيد .\r\nبرقعى آثار پراكندهء بسيارى از او در كتب مختلف باقى مانده ، امّا كتابهاى چاپى نامبرده تا آنجا كه در منابع ثبت شده ، عبارتند از :\r\n1 - الهىنامه .\r\n2 - بطون خمسه در خداشناسى .\r\n3 - بطون سته ( اشعار ) .\r\n4 - شرحى بر منازل السائرين .\r\n5 - فلسفهء شهادت .\r\n6 - كتاب خود و خدا ( يا لب البطون ) .\r\n7 - كمال الانسان و ميزان الايمان .\r\n8 - مثالىنامه .\r\n\r\nنقل يك مطلب\r\nاو در صفحهء 14 « فلسفهء شهادت » چنين مىنويسد : اين عزادارى و سوگوارى و گريه و زارى كه از براى حضرت سيّد الشهداء عليه السّلام مىشود ، نه از براى يك شخص عادى است كه براى منافع مادى شخص خود كشته شده باشد ، بلكه از براى كسى است كه از براى احياى دين شهيد شده كه وسيلهء تكميل نفوس و رسانيدن بشر\r\n\r\n","description":"","footnote":"","page_name":" 1087 ","page_number":407},
  {"content":"\r\n\r\nاست به كمال انسانيّت ، كه كمالى بالاتر و مهمتر از آن نيست ، يعنى مقام خلافت الهى كه سلطنت بر كلّ موجودات حتّى بر ماه و خورشيد است ، و پس از مرتبهء الوهيت مقامى بالاتر از آن نيست ، پس در حقيقت گريه و زارى كه ما و كليهء بشر در مصيبت آن شخص مقدّس كه كليهء موجودات از ذوى العقول و غير ذوى العقول از وجود آن يگانه خلقت معبود ، بايستى كسب فيض نموده به كمال لائق خود نايل شوند ، يتيم و بىسرپرست و بدون مربى و مكمل شده همه بلاتكليف و سرگردان زندگى مىكنند ، در صورتى كه بايستى هريك از نفوس بشرى در تحت تربيت آن بزرگواران به مرتبه‌اى نايل شوند كه رشك انبياء شده و در هر سال هزاران مانند عيسى پيدا شود كه قادر بر اماته و احياء و تصرف در ماده و صورت اشياء باشند ، من از مفصل اين نكته مجملى گفتم - تو خود حديث مفصل بخوان از اين مجمل .\r\nاشعار زير اثر طبع اوست :\r\n\r\nحضرت على اكبر عليه السّلام\r\n روز عاشوراى شاه سرمدى * ليلة المعراج سبط احمدى\r\nديد ناگه بىكسى شاه را * تيره كرد از آه روى ماه را\r\nبس‌كه سفت از ناوك مژگانش دُر * گشت خورشيد رخش از زهره پرآتش\r\nغيرت برآوردش خروش * راست گويم خون حق آمد به جوش\r\nجست از جا همچو كز آتش سپند * از زمين شد آسمان‌آسا بلند\r\nشد خرامان بنده‌آسا سوى باب * ماه شد تحت الشعاع آفتاب\r\nسجده كرد آن‌سان كه آدم را ملك * بر زمين روئى و روئى بر فلك\r\nاز سلوك چند گامى شد فناء * در صفات و ذات شاه اولياء\r\nفانى ذات و صفات شاه شد * فاش گويم فانى فى اللّه شد\r\nگفت اى خورشيد عالم تاب من * اى به معنى و به صورت باب من\r\nظلمت كفر جهان بالا گرفت * لا عنان از دست جمع ما گرفت \r\n\r\n","description":"","footnote":"","page_name":" 1088 ","page_number":408},
  {"content":"\r\n\r\n گر دهى فرمانم اى گيتىفروز * آن كنم با او كه با شب كرد روز\r\nظلمت شب چيست پيش ماهتاب * موش كورى كيست پيش آفتاب \r\n\r\nجواب شاه دين آن حضرت را\r\n در جواب شاهزاده گفت شاه * كى ز روزى تو فروغ مهر و ماه\r\nگرچه بىروى تو روز من شب است * جسم و جانم بىتو در تاب‌وتب است\r\nطاقت و تاب‌وتوان من تويى * مونس و آرام جان من تويى\r\nنور چشم و روشنايى دلى * طالع پيروز و بخت مقبلى\r\nمىروى تا يك‌نفس از نزد من * مىرود گويى كه جان من ز تن\r\nبعد جد و بابم از دل خستگى * نيستم با غير تو دل‌بستگى\r\nبعد آن دو مونس جانم تويى * زان كه با آن دو ندارى تو دويى\r\nهم على هم احمدى از جان و تن * اى دوعالم درج در يك پيرهن\r\nليك مقصود از وجودت از الست * اى تو مقصود وجود هرچه هست\r\nزنگ از آينهء دل شستن است * و اندرون كعبه بت بشكستن است\r\nكعبهء دلها ز بتها پاك كن * كارهاى شاهد لو لاك كن . . . \r\nآيت‌اللّه برقعى روز چهارشنبه 25 / صفر / 1394 ق مطابق با 29 / اسفند / 1352 ش در قم درگذشت و در صحن حضرت معصومه عليها السّلام - صحن بزرگ - مدفون گرديد .\r\n\r\n- منابع\r\n1 - تاريخ تكايا و عزادارى قم 288 .\r\n2 - زندگانى شمس العرفاء 24 .\r\n3 - زندگينامهء رجال و مشاهير ايران 2 / 56 .\r\n4 - گنجينهء دانشمندان 4 / 385 .\r\n5 - مرآة الحجة 167 ( سال مرگش را 1388 ق نوشته كه اشتباه است ) .\r\n6 - مؤلفين كتب چاپى 4 / 141 .\r\n\r\n","description":"","footnote":"","page_name":" 1089 ","page_number":409},
  {"content":"\r\n\r\n\r\nسيّد على بطحائى گلپايگانى ( 1346 - 1400 ق )\r\nحاج سيد على بطحائى فرزند مير اسماعيل گلپايگانى ، از دانشمندان و معاريف شرق تهران بود .\r\nوى در سال 1346 ق در گلپايگان متولد گرديد .\r\nنامبرده پس از آموختن مقدمات به حوزهء علميهء قم رهسپار شد و دروس عالى فقه و اصول را از محضر آيات : سيد حسين طباطبائى بروجردى ، سيد روح اللّه خمينى و سيد محمّد رضا گلپايگانى بهره‌مند شد . آنگاه مدتى چند به نجف اشرف عزيمت و از محضر آيات : سيد محمّد شاهرودى و سيد ابو القاسم خوئى استفاده كرد و به ايران مراجعت و در شرق تهران به فعاليت‌هاى مذهبى و اجتماعى اهتمام ورزيد .\r\nمرحوم بطحائى معارف اسلامى و آراى مذهب تشيّع را به وسيلهء بيان و قلم و مباحثات با انديشمندان در داخل و خارج كشور ترويج كرد و توانست بسيارى از مسلمانان را با مذهب حقّهء جعفرى آشنا كند . وى مدتى به خاطر مبارزات سياسى با رژيم شاهى به زندان رفت و شكنجه‌ها را تحمل كرد و پس از پيروزى انقلاب و فقط چند روز قبل از ارتحال ، خود را كانديداى نمايندگى مجلس شورا نمود . ايشان خدمات ارزنده‌اى در جهت احيا و ساختن مساجد و مؤسسات عام‌المنفعه در مناطق بسيارى از خود ، به يادگار گذاشت .\r\n\r\nاز آثار او\r\n1 - آداب الحرمين ( ادعيه و زيارات مكّه و مدينه ) ، 1382 ق ، تهران ، جيبى ، 74 ص .\r\n2 - اصول بطحائى .\r\n\r\n","description":"","footnote":"","page_name":" 1090 ","page_number":410},
  {"content":"\r\n\r\n3 - المناظرات فى الحرمين .\r\nبطحائى در روز چهارشنبه 9 / جمادى الاول / 1400 ق مطابق با 6 / فروردين / 1359 ش در سن 54 سالگى در اثر حادثه تصادف در جاده خمين به ديدار حق شتافت . پيكرش به قم حمل و در قبرستان شيخان به خاك سپرده شد .\r\n\r\n- منابع\r\n1 - روزنامهء كيهان ، به تاريخ 9 / فروردين / 1359 ش ، ص 9 .\r\n2 - مؤلفين كتب چاپى 4 / 142 .\r\n\r\nشيخ على بوستانى بلتستانى ( - 1416 ق )\r\nاز دانشمندان و مدرسان حوزهء علميهء قم بود .\r\nاو در منطقهء « شگرباشه » ايالت بلتستان پاكستان ، تولد يافت .\r\nپس از طى مقدمات در زادگاه خود ، به حوزهء علميهء نجف اشرف رهسپار شد و مدت شش سال در آن سامان به تحصيل علوم دينى اشتغال داشت . آنگاه جهت زيارت اماكن متبركه در ايران ، به آن‌سوى رفت و در قم توقف كرد و از محضر آيات ، سيّد حسين طباطبايى بروجردى ، سيّد روح اللّه خمينى و سيّد محمّد رضا گلپايگانى استفاده نمود و تا آخر عمر خود آنجا زيست و خود حوزهء درسى تشكيل داد ، و عده‌اى از فضلا از محضرش كسب فيض كردند .\r\nنامبرده در سال 1416 ق در حدود سن 75 سالگى در قم درگذشت و در قبرستان باغ بهشت به خاك سپرده شد .\r\n\r\n- منابع\r\n1 - افادات حاج آقاى دولت .\r\n2 - تذكرهء علماى اماميهء پاكستان ( شمالى علاقجات ) ، ص 82 .\r\n\r\n","description":"","footnote":"","page_name":" 1091 ","page_number":411},
  {"content":"\r\n\r\n\r\nشيخ على بيانى گيلانى ( 1306 - 1395 ق )\r\nشيخ على بيانى فرزند ملا بابا گيلانى ، از علما و بزرگان معاصر بود .\r\nمتولد سال 1306 ق مطابق با 1267 ش .\r\n\r\nمدرس فرزانه\r\nاستاد شيخ حسن شمس گيلانى درباره مرحوم بيانى مىنويسد :\r\n« مولانا از اكابر علماى گيلان و از فضلاى آن ديار است . در ادبيات و مقدمات مردى خوش‌ذوق و خوش‌محضر است .\r\nشمس گويد : در قسمت ادبيات در شهر رشت كم‌نظير است . و مقدارى از مطول را در گيلان خدمت آن جناب تلمذ كردم و در معانى و بيان او را ممتاز يافتم ، و از محضرش استفاده‌ها كردم .\r\nمولانا نيز با كمال آرامش زندگى مىنمايد ، و هنوز هم تدريس ادبيات و مقدمات در رشت منحصر به اوست ، و مشغول به ترويج احكام الهى است » .\r\nايشان در روز سه‌شنبه 25 / ربيع اول / 1395 ق مطابق با 19 / فروردين / 1354 ش درگذشت ، و در قبرستان شيخان قم به خاك سپرده شد .\r\n\r\n- منبع\r\n1 - تاريخ علما و شعراى گيلان 126 .\r\n\r\nسيّد على تهجدى ساوه‌اى ( 1304 - 1378 ق )\r\nحاج سيد على فرزند علامه سيد ابو محمّد و نوهء سيد اسماعيل حسينى ساوجى\r\n\r\n","description":"","footnote":"","page_name":" 1092 ","page_number":412},
  {"content":"\r\n\r\nملقب به ( تهجدى ) ، عالمى زاهد و دانشمندى متعبد و از بزرگان شهر ساوه بود .\r\nتولدش به سال 1304 ق مطابق با 1265 ش در ساوه اتفاق افتاد ، و پس از پرورش در بيت علم و تقوى به نجف اشرف مهاجرت نمود ، و سطوح را به انجام رسانيد ، خارج فقه و اصول را از محضر آيات : ميرزا محمّد حسين نائينى ، شيخ ضياء الدّين عراقى ، و سيد ابو الحسن اصفهانى استفاده نمود ، و به ايران بازگشت و در قم جهت تأسيس حوزه با آيت‌اللّه حاج شيخ عبد الكريم حائرى يزدى همكارى نمود .\r\nو بالاخره در پى درخواست مكرر اهالى ساوه به آن سامان عزيمت كرد و به رتق و فتق امور پرداخت ، و ادارهء حوزهء علميهء آن شهر را برعهده گرفت . و در سال 1369 ق به مدت دو سال در نجف اشرف بسر برد و مجددا به ساوه بازگشت ، و در پى بيمارى در سال 1378 ق مطابق با 1337 ش به سن 74 سالگى در ساوه درگذشت ، و در مقبرهء على بن بابويه قمى در قم به خاك سپرده شد .\r\nاز آثار او : تقريرات درس نائينى .\r\nفرزندش حجة الاسلام و المسلمين سيد محمّد صالح تهجدى ( دام بقاؤه ) كه فعلا از بزرگان شهر ساوه محسوب مىشود .\r\n\r\n- منابع\r\n1 - افادات فرزند معظم‌له .\r\n2 - گنجينهء دانشمندان 5 / 294 .\r\n\r\n","description":"","footnote":"","page_name":" 1093 ","page_number":413},
  {"content":"\r\n\r\n\r\nسيّد على جزائرى شوشترى ( 1265 - 1353 ق )\r\nحاج سيد على فرزند علامه سيد محمّد على و نوهء سيد عبد اللّه موسوى جزائرى شوشترى ، از علماى برجستهء تهران بود .\r\nدر سال 1265 ق در نجف اشرف متولد گرديد .\r\n\r\nدر حوزه‌هاى تهران و نجف اشرف\r\nوى در سن كودكى همراه پدرش به تهران رفت و پس از طى مقدمات ، سطوح را نزد پدر خود و شيخ محمّد حسن آشتيانى تلمذ كرد ، آنگاه به نجف اشرف مراجعت و از محضر آيات : سيد حسين كوه‌كمرى ، ملا محمّد فاضل ايروانى ، ملا لطف اللّه اسكى لاريجانى ، ميرزا حبيب اللّه رشتى ، ميرزا حسين خليلى تهرانى و شيخ محمّد حسن مامقانى استفادهء شايان نمود ، و به درجات عالى علم رسيد و اجازات علمى از اساتيد خود دريافت داشت .\r\n\r\nمراجعت به تهران\r\nجزائرى پس از سالها استفاده از محضر اساتيد فوق به تهران مراجعت كرد ، و در محلهء « پاى قاپوق » به ترويج مذهب و اقامهء شعائر و جماعت و نشر احكام الهى و وعظ و ارشاد پرداخت . و يكى از اصحاب رأى در امور سياسى شد و به همين خاطر يكى از مخالفين سرسخت مشروطه به حساب مىرفت ، و در مسأله جمهوريت رضا خان نيز مخالفت شديدى نمود .\r\n\r\nدرگذشت و اعقاب\r\nايشان سرانجام در روز سه‌شنبه 16 / جمادى اول / 1353 ق مطابق با 6 / شهريور / 1313 ش در تهران درگذشت ، و جسدش به قم حمل و در حرم حضرت\r\n\r\n","description":"","footnote":"","page_name":" 1094 ","page_number":414},
  {"content":"\r\n\r\nمعصومه عليها السّلام - در كنار آيت‌اللّه ميرزا صادق آقا تبريزى - به خاك سپرده شد .\r\nفرزندانش : 1 - علامه ميرزا فخر الدّين جزايرى ، از علماى تهران بود ( 1305 - رجب / 1394 ق ) .\r\n2 - سيد جلال الدّين ( 1312 - 1380 ق ) . شاگرد سيد محمّد تنكابنى در تهران بود ، و مدفون در وادى السلام قم است .\r\n3 - سيد نور الدّين .\r\n4 - سيد جمال الدّين .\r\n5 - دكتر سيد غياث الدّين ( 1332 - 1404 ق ) نويسندهء كتابهاى علمى و طبى .\r\n6 - دكتر سيد سراج الدّين .\r\n7 - سيد ضياء الدّين ، متوفاى 19 / رمضان / 1386 ق ، و در كنار مزار پدر خود در حرم حضرت معصومه عليها السّلام به خاك سپرده شد . وى رئيس دبيرستان امير كبير در سال 1331 ش بود ، و كتابى به نام « حساب مصور » به چاپ رسانده است .\r\n8 - سيد علاء الدّين .\r\n\r\n- منابع\r\n1 - الاجازة الكبيرة 111 .\r\n2 - المسلسلات فى الاجازات 2 / 345 ( سال مرگش را به سال 1354 ق نوشته است ) .\r\n3 - شجرهء مباركه يا برگى در تاريخ خوزستان 1 / 275 ( سال مرگش را در سال 1354 ق نوشته است ) .\r\n4 - نقباء البشر 4 / 1485 .\r\n\r\nسيّد على حسينى قمى « دشتى » ( 1335 - 1400 ق )\r\nسيد على فرزند علامه سيد عباس و نوهء محمّد حسينى دشتى ، وى نظر به اينكه مدتى در بهبهان بود به « بهبهانى » ملقب گرديد ، و مهمترين لقب ايشان\r\n\r\n","description":"","footnote":"","page_name":" 1095 ","page_number":415},
  {"content":"\r\n\r\n« قمى » ، و آن هم به اين دليل كه در قم تحصيلاتى داشته است . و اصالتا از سادات « حسينى دشتى » مىباشد .\r\n\r\nولادت و رشد\r\nوى به سال 1335 ق در روستاى ( گنخك ) منطقهء دشتى « استان بوشهر » ديده به جهان گشود .\r\nدر سن دوسالگى مادر خود را از دست داد ، و در دامان پرمهر مادربزرگش پرورش يافت ، در سن شش‌سالگى هنگام مراجعت پدرش از نجف اشرف و سكونت در شادگان به آن سامان رهسپار شد ، و تحصيلات مقدماتى را آغاز كرد .\r\n\r\nمهاجرت به نجف اشرف و قم\r\nايشان در حدود 18 سالگى به نجف اشرف جهت ادامهء تحصيل رفت ، و سطوح را نزد آية اللّه شيخ مجتبى لنكرانى و سايرين تلمذ كرد ، و پس از چند سال اقامت به ايران بازگشت و به حوزهء علميهء قم رفت و در درس آية اللّه سيد محمّد داماد يزدى در فقه و اصول حاضر گرديد .\r\n\r\nخدمات اجتماعى\r\nآن مرحوم پس از انجام تحصيلات در « كاكى » بوشهر به ارشاد و هدايت اشتغال ورزيد ، و در حدود سال 1382 ق رحل اقامت خود را در شادگان انداخت ، و رياست دينى و مردمى را برعهده گرفت . ايشان در آن منطقه به رتق و فتق امور و اقامهء جماعت و امر به معروف و نهى از منكر و تدريس برخى كتب مقدماتى اشتغال نمود .\r\nوى داراى نوشته‌هاى متفرق مىباشد ، و گاهى خود را به سرودن اشعار عربى و فارسى و مطالعات ادبى مشغول مىكرد .\r\n\r\n","description":"","footnote":"","page_name":" 1096 ","page_number":416},
  {"content":"\r\n\r\nاو در منطقهء مذكور نمايندهء آيات و علماى نجف اشرف بود ، و توانست اجازات امور حسبى از حضرات آيات : ميرزا عبد الهادى شيرازى ، ميرزا آقا اصطهباناتى ، سيد حسين حمامى ، سيد محسن طباطبائى حكيم و سيد ابو القاسم خوئى دريافت نمايد .\r\n\r\nدرگذشت و اعقاب\r\nايشان در روز پنج‌شنبه 11 / ربيع ثانى / 1400 ق مطابق با 9 / اسفند / 1358 ش به سن 65 سالگى در شادگان درگذشت ، و جسدش به قم حمل و در يكى از سالن‌هاى قبرستان باغ بهشت مدفون شد .\r\nفرزندش : سيد حسين قمى ، متولد سال 1363 ق در شادگان . در حدود سن 14 سالگى به نجف اشرف رفت و سطوح را نزد آقايان : شيخ محمّد مظفرى قزوينى ، سيد محمّد رجائى اصفهانى و شيخ حسين راستى كاشانى تلمذ كرد ، و مدت دو سال از درس خارج آية اللّه سيد ابو القاسم خوئى ، و يك سال هم از آيت‌اللّه سيد روح اللّه خمينى ( خارج مكاسب ) استفاده نمود ، و پس از حدود 6 سال اقامت به زادگاهش بازگشت ، و هم‌اكنون مورد توجه مردم آن سامان است .\r\n\r\nاز آثار او\r\n1 - المثنيات فى اللغة .\r\n2 - شرح الخيارات من المكاسب .\r\n3 - شرح القطع من الرسائل .\r\n4 - شرح كتاب الميراث من اللمعة .\r\n\r\n- منابع\r\n1 - اظهارات آية اللّه ميرزا احمد دشتى ( دائى سيد على حسينى قمى ) .\r\n2 - اظهارات فرزندش حجة الاسلام سيد حسين قمى .\r\n3 - الياقوت الأزرق فى تاريخ الحويزة و الدورق ( خطى - آقاى شبّرى ) .\r\n\r\n","description":"","footnote":"","page_name":" 1097 ","page_number":417},
  {"content":"\r\n\r\n\r\nميرزا على حق‌نويس قمى ( 1291 - 1377 ق )\r\nميرزا على فرزند ميرزا جواد قمى ، ملقب به « حق‌نويس » ، از رجال سياسى معروف دورهء پهلوى بود .\r\nوى در سال 1291 ق در قم ديده به جهان گشود .\r\nنامبرده پس از رشد و نما ، روى به تحصيل علوم دينى آورد ، آن‌گاه به تهران رفت و به تحصيلات خود خاتمه داد . او در تهران ادارهء امور داخلى روزنامهء « رعد » به مديرى و صاحب امتيازى سيد ضياء الدّين طباطبائى ، را برعهده گرفت .\r\nحق‌نويس در كنار سيد ضياء در كابينه‌اش به كفالت وزارت عدليه انتخاب شد و پس از آن در وزارت دارايى متصدى ديوان عالى محاسبان گرديد . وى مدتى هم سرپرستى ادارهء راه كرمانشاه را برعهده داشت .\r\nايشان در سال 1305 ش به فكر انتشار روزنامه‌اى به نام « رعد امروز » در تهران افتاد و امتياز آن را در 15 / تير / 1305 ش از شوراى عالى معارف دريافت نمود ، ولى اين روزنامه منتشر نشد .\r\nاز كارهاى مهم سياسى او مىتوان به سمت نمايندگىاش در مجلس شوراى ملّى دورهء ششم ( 1305 ش مطابق با 1344 ق ) از قم و نيز نمايندگى مجلس سنا به صورت انتصابى از تهران در دوره‌هاى اوّل ( 1328 ش مطابق با 1369 ق ) و دورهء دوّم ( 1312 ش مطابق با 1373 ق ) ، اشاره كرد .\r\nحق‌نويس در اواخر / شعبان / 1377 ق مطابق با اواخر / اسفند / 1336 ش در پى بيمارى طولانى در سن 86 سالگى در تهران دار فانى را وداع گفت و در قم به خاك سپرده شد .\r\n\r\n- منابع\r\n1 - تاريخ جرايد و مجلات ايران 2 / 321 .\r\n\r\n","description":"","footnote":"","page_name":" 1098 ","page_number":418},
  {"content":"\r\n\r\n2 - رجال قم 136 .\r\n3 - گنجينهء دانشوران 211 .\r\n4 - نمايندگان مجلس شوراى ملّى 319 .\r\n\r\nشيخ على حيدرى كاشانى ( 1345 - 1410 ق )\r\nحاج شيخ على فرزند علامه شيخ محمّد حيدرى كاشانى ، متولد سال 1345 ق در كاشان پس از طى ادبيات و مقدمات به اصفهان رفت و از محضر شيخ محمّد باقر زند كرمانى تفسير و درايه و هيئت و از صدر كوپائى كلام و فلسفه و از ميرزا على آقا شيرازى تفسير و اخلاق آموخت .\r\nقسمتى از ادبيات و شوارق را از سيد حسين اديب بجنوردى آموخته ، سپس به قم عزيمت نموده و فلسفه و حكمت و تفسير را از آيت‌اللّه حاج شيخ مهدى مازندرانى و آيت‌اللّه خمينى و علامهء طباطبائى استفاده نموده ، و مكاسب و كفايه را از محضر آيات : سيد شهاب الدّين مرعشى نجفى و شيخ عبد الجواد سدهى اصفهانى بهره‌مند شد ، و به درس آيت‌اللّه سيد حسين طباطبائى بروجردى شركت نموده بعد از آن مرحوم به درس خارج آيت‌اللّه حاج سيد محمّد محقق داماد حاضر و مورد توجه مخصوص آن مرحوم واقع شده و ضمنا به تدريس فقه و اصول و معقول و تفسير پرداخته است .\r\nدر سال 1351 ق بنا بر اصرار مردم ( راوند كاشان ) احساس وظيفهء شرعى نموده ، و به راوند عزيمت و در آنجا به اقامهء جماعت و تبليغ اشتغال پيدا كرده ، و از همان اوان مورد نظر دانشمندان معاصر كاشان شده و بنا بر دعوت آنان براى تدريس و تفسير قرآن مجيد همه‌روزه به كاشان رفت و آمد و در مدرسهء علميهء يثربى كاشان تدريس متون فقه و اصول و تفسير براى محصلين و غيره مىنمود .\r\nايشان داراى نوشتجاتى در فقه و اصول مىباشند كه هنوز به چاپ نرسيده است .\r\nوى نيز طبعى روان و ذوقى سرشار داشت و اشعار عربى و فارسى بسيارى در\r\n\r\n","description":"","footnote":"","page_name":" 1099 ","page_number":419},
  {"content":"\r\n\r\nمدح ائمهء عليهم السّلام به‌خصوص حضرت ولى عصر ( عجل اللّه فرجه ) دارند ، كه نمونه‌اى از آن را از نظر ارباب دانش و ذوق مىگذرانم :\r\n قال نبينا على ما فى الاثر * ائمة السلام هم اثنى عشر\r\nاولهم كان امير البررة * على العالى المسمى حيدره\r\nثانيهم الحسن مام الممتحن * و الثالث الحسين تصغير الحسن\r\nهم المنزهون عن كل دنس * طهرهم الإله عن كل رجس . . . \r\nوى در شب جمعه 13 / صفر / 1410 ق مطابق با 23 / شهريور / 1368 ش درگذشت ، و پس از تشييع در قم در مقبرهء باغ بهشت مدفون شد .\r\nاز تأليفات ايشان كه نزد فرزند كوچكش رؤيت شد عبارتند از :\r\n1 - مسائل فى الطهارة .\r\n2 - مسائل فى بعض أحكام الصلاة .\r\n3 - مسائل فى التوفيق بين قاعدة التجاوز و قاعدة الفراغ .\r\n4 - مسائل فى الوقف .\r\n5 - رسالة فى الخمس .\r\n6 - رسالة فى الرهن ، ( كه در حياة آية اللّه ملا محمّد كاظم خراسانى نوشته است ) .\r\n7 - مسائل فى أحكام القضاء .\r\n8 - مسائل فى الرضاع ( تقريرا لبحث استاذه الخراسانى ) .\r\n9 - رسالة فى المفاهيم .\r\n10 - مسائل فى اجتماع الأمر و النهى .\r\n11 - منجزات المريض .\r\n12 - تعليقة على الرسائل ( تعاليق مختصرة ) .\r\n\r\n- منبع\r\n1 - گنجينهء دانشمندان 6 / 267 .\r\n\r\n","description":"","footnote":"","page_name":" 1100 ","page_number":420},
  {"content":"\r\n\r\n\r\nشيخ على خوانسارى « متفقّهى » ( 1312 - 1396 ق )\r\nحاج شيخ على غفارى ملقب به « متفقّهى » فرزند محمّد مهدى و نوهء على اكبر خوانسارى ، از فضلا و مدرسان بود .\r\nوى در صبح روز شنبه 18 / ذىالحجه / 1312 ق در شهر خوانسار زاده شد .\r\nابتدا مقدمات و قسمتى از سطوح را نزد علامه ميرزا محمود ابن الرضا و فرزند ايشان ميرزا رضا ابن الرضا و آخوند ملا محمّد حسن شاكريان آموخت . دروس اخلاقى را از محضر ميرزا محمود ابن رضا استفاده نمود . سپس به اراك رفت و از محضر بزرگان آن ديار بهره‌ها جست . و سرانجام به تهران عزيمت كرد و در مجلس درس آيت‌اللّه سيد احمد خوانسارى شركت مىنمود و خود رسما به تدريس كتب مقدمات و برخى از سطوح و اقامه جماعت اشتغال داشت .\r\nمتفقهى ، شخصى خدوم ، كوشا و در برآوردن حوايج مؤمنين از پيشتازان بود .\r\nدر امر ارشاد و هدايت و امور دينى اصرار داشت . مكررا به زيارت عتبات عاليه و بيت اللّه الحرام مشرف مىشد و پيوسته با مراجع دين از ابتداى جوانى مكاتبات فراوانى دارد ، از جملهء آنان حضرات آيات : سيد محمّد كاظم طباطبائى يزدى ، ميرزا محمّد حسين نائينى ، سيد ابو الحسن اصفهانى ، حاج شيخ عبد الكريم حائرى يزدى ، سيد محمّد تقى خوانسارى ، سيد احمد خوانسارى ، سيد محمّد حجت كوه‌كمرى ، سيد صدر الدّين صدر ، شيخ موسى خوانسارى ، سيد ابو القاسم خوئى ، سيد محمّد رضا گلپايگانى ، سيد روح اللّه خمينى و ديگران ، همچنين از برخى آنان مجاز بود .\r\nايشان زندگى زاهدانه‌اى داشت و در كمال ورع و تقوا عمر خود را تا پايان سپرى نمود ، و در 19 / شعبان / 1396 ق برابر با 25 / مرداد / 1355 ش در سن 84 سالگى در تهران وفات يافت . پيكرش به قم حمل و در قبرستان وادى السلام به خاك سپرده شد .\r\n\r\n","description":"","footnote":"","page_name":" 1101 ","page_number":421},
  {"content":"\r\n\r\n\r\nفرزندانش :\r\n1 - آقا على اكبر 2 - آقا احمد و دو دختر كه حجة الاسلام آقاى سيد محمّد مير شاه ولد ( فعلا ساكن ملاير است ) دامادش بود .\r\n\r\n- منبع\r\n1 - اطلاعاتى از منسوبان صاحب شرح حال .\r\n\r\nسيّد على دعوتى همدانى « داعى » ( 1319 - 1415 ق )\r\nسيد على دعوتى متخلص به ( داعى ) فرزند علامه عباس داعى الاسلام همدانى و نوهء سيد حسين فرزند سيد محسن فرزند سيد اشرف الدّين بهبهانى استاد دعوتى يكى از چهره‌هاى شاخص ادبى و فرهنگى معاصر زمان ما و يكى از پركارترين فرهنگيان ادارهء فرهنگ بود . اينجانب سه چهار سال محضر پرفيض ايشان را درك نموده و تا آخرين روزهاى زندگىاش ملازم ايشان بودم . به حق مىتوان گفت كه نامبرده : مردى اخلاقى و بسيار باكمال بود . ايشان يكى از شاگردان مكتب علمى و ادبى اساتيد به نام همدان همچون : شيخ موسى نثرى ، شيخ حسنعلى سحاب و على محمّد آزاد بودند . زندگينامه زير به خامهء خود ايشان به رشته تحرير درآمده كه با اندكى تصرف آن را تقديم مىداريم :\r\n\r\n","description":"","footnote":"","page_name":" 1102 ","page_number":422},
  {"content":"\r\n\r\nسيد على دعوتى متخلص به ( داعى ) فرزند مرحوم حاج سيد عباس دعوتى ( داعى الاسلام ) متولد 16 / مهر / 1280 شمسى در همدان ، تحصيلات قديمه و جديده تا دورهء اول متوسطه را در همدان ديده ، و در تاريخ 1301 ش وارد خدمت فرهنگ شده ، به شغل آموزگارى در همدان و اسدآباد و بروجرد و ملاير اشتغال به تدريس داشته ، و بعدا به شغل دبيرى و رياست ( دبيرستان پهلوى ) خرم‌آباد تعيين گرديد ، و سپس به رياست اوقاف : بروجرد و كاشان و قم منصوب گرديده و انجام‌وظيفه نموده ، و در سال 1341 ش بازنشسته شده است .\r\nداعى ، طبع شعرى روان و ساده دارد اشعار او شامل قصائد و غزليات و مناظرات و حكايات و رباعيات و مفردات است ، كه در عين روانى عبارت ، آموزنده و اخلاقى مىباشد و اشعار زيادى هم در مصائب حضرت سيد الشهداء عليه السّلام سروده است .\r\n\r\nتأليفات او عبارت است از :\r\n1 - ديوان اشعار ، 2 - تاريخ منظوم زندگانى رسول خدا كه بالغ بر 4466 بيت است ، 3 - رساله در وقف و موقوفات ، 4 - رسالهء آدميت ، 5 - رساله در پيدايش موسيقى و تعريف آن ، 6 - شرح زندگانى مرحوم داعى الاسلام همدانى كه به استثناى ديوان اشعار ، و زندگانى رسول خدا بقيه هنوز به چاپ نرسيده 7 - تاريخ همدان در دو جلد .\r\nاشعار زير از اوست :\r\n از كوى تو اى شوخ گذر كردم و رفتم * خاك قدمت كحل بصر كردم و رفتم\r\nاز كوى تو دلدار چو رنجيده گذشتم * آشفته شب هجر سحر كردم و رفتم\r\nجانان چنين سخت و فريبنده نديدم * با اندوه بسيار نظر كردم و رفتم\r\nاى آفت جان از چه كنى سخت كمانى * از تير نگاه تو حذر كردم و رفتم\r\nاز ناوك مژگان تو افتاده در اين ره * صد كشته من حصّه سفر كردم و رفتم\r\nبا باد صبا راز دل خونش بگفتم * گل را ز غم خويش خبر كردم و رفتم \r\n\r\n","description":"","footnote":"","page_name":" 1103 ","page_number":423},
  {"content":"\r\n\r\n « داعى » همه جا جز تو دگر هيچ نخواهد * دل پيش تو باشد چو گذر كردم و رفتم \r\nدر نوشته‌اى ديگر خود را چنين معرفى نموده است :\r\nتحصيلات نامبرده تا كلاس سوم متوسطه زير نظر والد محترمش انجام گرديد ، و ساير تحصيلات به شرح زير مىباشد : ابتدا در يكى از مكتب‌خانه‌ها به نام مكتب آميرزا صادق و بعد از يك سال در مدرسهء متوسطه و ابتدائى دولتى ( نصرت ) همدان تا كلاس سوم متوسطه تحصيلات خود را ادامه داده ، و بعدا براى خواندن دورهء مقدمات علوم قديمه در يكى از مدارس قديم طلاب به نام ( مدرسهء كوچك ) همدان چند سالى مشغول تحصيل علوم قديم بوده ، و بعدا از تاريخ 1301 شمسى وارد خدمت دولتى گرديده ، و به شغل معلمى در كلاس اول ابتدائى مدرسهء دولتى نصرت همدان مشغول تدريس شده ، و بعد از سه سال در تاريخ اول مهر ماه سال 1304 ش از طرف ادارهء فرهنگ همدان به سمت مديريت ( مدرسهء چهار كلاسهء اسدآباد ) منصوب مىشود ، و در تاريخ 17 ماه قوس سال 1302 ش امور اوقافى شهرستان اسدآباد نيز به ايشان محول مىگردد ، و بعدا در اول / شهريور / 1308 ش به فرهنگ ملاير انتقال يافته ، و بعد از دو سال از طرف ادارهء كل فرهنگ غرب به فرهنگ شهرستان خرّم‌آباد به سمت رياست ( دبيرستان سه كلاسهء پهلوى ) منصوب مىگردد .\r\nدر تاريخ شهريور 1320 به فرهنگ شهرستان بروجرد انتقال داده مىشود ، و در آنجا به شغل آموزگارى و دبيرى و كفالت رياست ( دانشسراى مقدماتى دختران ) انجام‌وظيفه مىنمايد ، و قبلا هم براى ديدن كلاس اوقاف و كلاس تراخم از طرف وزارت فرهنگ در محل دار الفنون ( تهران ) تشكيل شده بود شركت نموده ، موفق به اخذ دانشنامه مىگردد .\r\nدر تاريخ 25 / مهر ماه / 1324 به سمت رياست اوقاف بروجرد منصوب گرديده ، و چند سال بعد به رياست ناحيهء اوقاف قم و كاشان و اراك و ساوه و محلات نيز منصوب گرديده است . در اوقاف شهرستان خدمات ارزنده‌اى با\r\n\r\n","description":"","footnote":"","page_name":" 1104 ","page_number":424},
  {"content":"\r\n\r\nاستفاده از تبديل به احسن اراضى موقوفات با استيذان از حضرت آيت‌اللّه آقاى بروجردى براى ازدياد درآمد و تعميرات مراقبات موقوفات انجام داده است . و به قرار اطلاع درآمد موقوفات از رقم پانزده هزار تومان به مبلغ صد هزار تومان رسيده است .\r\n\r\nتأليفات مؤلف :\r\n1 - ديوان اشعار ، محتوى قصائد ، غزليات رباعيات و مناظرات ، و منظومهء تخت جمشيد در دو جلد ، جلد اول در 1352 ش به چاپ رسيده است .\r\n2 - رسالهء موقوفه و وقف در اسلام .\r\n3 - تاريخ منظوم زندگانى رسول خدا ، در چهار هزار بيت .\r\n4 - رسالهء آدميت .\r\n5 - اتحاد وحوش بر عليه آدميزاد در جنگل ( اشعار ) .\r\n6 - رسالهء پيدايش موسيقى و تعريف آن .\r\n7 - مجموعهء يك‌صد و سى و پنج پند .\r\n8 - مراسم تاج‌گذارى .\r\n9 - شرح زندگانى داعى الاسلام همدانى .\r\n10 - تاريخ مفصل همدان در 264 برگ .\r\n11 - شخصيت فردوسى .\r\n12 - شرح مشاهد مشرفه ( ناتمام ) .\r\n\r\nمصاحبه با استاد دعوتى\r\nاين مصاحبه به صورت دوستانه به تاريخ اول / فروردين / 1370 ش در منزل استاد دعوتى در قم ضبط و يادداشت گرديد .\r\n( عبد الحسين جواهر كلام )\r\n\r\n","description":"","footnote":"","page_name":" 1105 ","page_number":425},
  {"content":"\r\n\r\nس : لطفا دربارهء مؤلفات جناب‌عالى و اشعارى را كه سروده‌ايد مطالبى بفرمائيد ؟\r\nج : من خودم را جزو شعرا و عرفا نمىدانم ، ولى جزو خوشه‌چين‌هاى شعرا و عرفا مىدانم ، و از آنها پيروى مىكنم . اشعارى را كه فرموديد ، من اشعار زيادى گفتم كه جلد اول آن به چاپ رسيده و جلد دوم هنوز چاپ نشده است .\r\nاشعار من بيشتر مربوط به اخلاقيات و جنبه‌هاى عمومى و نصيحت و پند . و يك قسمت مهمش مربوط به مصائب حضرت سيد الشهداء عليه السّلام است . و يك قسمت هم مربوط به خانوادهء خودم ، دخترها كه براى هركدام از آنها اشعارى گفتم و در كتاب ضبط كردم .\r\nبله ! غير از ديوانى كه دارم اشعار زيادى هم راجع به زندگانى رسول خدا صلّى اللّه عليه و آله و سلّم قبل از تولد تا آخرين روز حيات آن حضرت سروده‌ام ، كه شامل چهار هزار بيت مىشود .\r\nعرض مىكنم كه زندگانى و سيرهء رسول خدا ، شامل جنگ‌ها ، سريه‌ها ، مسافرت‌ها ، اخلاق و صفات و سيماى حضرت به‌طور كامل در اشعار گفته شده است . اميدوارم مورد قبول واقع شود . اشعار ديگرى هم راجع به موضوع‌هاى مختلف گفتم كه در خارج از ديوان ضبط است .\r\nمؤلفاتى كه دارم عبارتند از :\r\nرسالهء موقوفات ( كه موقوفه چيست ؟ موقوفه قبل از اسلام به چه صورت بوده و بعد از اسلام به چه صورت درآمده ) ، رسالهء آدميت ، رساله در موسيقى ، شخصيت فردوسى .\r\nس : دربارهء تاريخ همدان چه ؟\r\nج : كتابى را اخيرا به نام ( تاريخ همدان ) نوشته و تمام كردم ، كه از طرف انتشارات امير كبير قرار است چاپ شود . اين كتاب مشتمل بر سابقهء تاريخى و باستانى شهر همدان از هزارهء دوم و سوم قبل از ميلاد است تا به حال .\r\nدر اين كتاب تمام اخبار ، حكايات ، اتفاقات ، جنگها ، آمدن سلاطين و تشكيل\r\n\r\n","description":"","footnote":"","page_name":" 1106 ","page_number":426},
  {"content":"\r\n\r\nسلسله‌هاى مهم در همدان را مفصلا شرح داده‌ام .\r\nس : لطفا دربارهء ( مجمع دعوت اسلام ) كه مرحوم پدرتان تأسيس كرده‌اند مطالبى بفرمائيد ؟\r\nج : به خاطر محترم عرضه مىدارم كه پدر اينجانب مرحوم حاج سيد عباس دعوتى ملقب به ( داعى السلام ) در تاريخ 1324 ق در همدان مجلسى به نام ( دعوت اسلام ) تأسيس نمود ، كه عدهء زيادى از علماى درجهء اول ، و آقايان و آزادىخواهان در آن انجمن شركت مىكردند . اين انجمن روزهاى شنبه و يكشنبه كه مصادف بود با تعطيلى دانش‌آموزان مسيحى و كليمى و بهائى باز بود . و همهء آقايان مىآمدند و مباحثهء علمى مىشد . در رد و قبول مذاهب صحبتهاى مفصل شده ، مخصوصا در ردّ فرقهء ضالهء بهائيت . خيلى مرحوم داعى الاسلام زحمت كشيد . تا آنجائى كه در زمان مرحوم سيد ضياء الدّين طباطبائى رئيس الوزراء وقت ، دستور صادر شد ( به فشار مرحوم داعى الاسلام و مجلس دعوت اسلام ) كه مدارس ابتدايى و متوسطهء دخترانه و پسرانهء تأييد تعطيل شد . و حتى مشرق الاذكار بهائىها در همدان بسته و برچيده شد . خدمات مفصلى پدر اينجانب عهده‌دار بود و مردم همدان از شر بهائىها راحت شدند .\r\nس : لطفا دربارهء ميرزادهء عشقى مطالبى بفرمائيد ؟\r\nج : مرحوم ميرزادهء عشقى فرزند حاج مير ابو القاسم عشقى از شعراى نامى وطن‌پرست ايران بود . در زمان رضا شاه چون مخالف با دستگاه بود ، از طرف دستگاه به وسيلهء دو نفر ناشناس ترور شد . و با اين ترور شاخه گل ادبى نورسيده از دست رفت و خزان شد .\r\nميرزاده دائى بچه‌هاى اينجانب مىباشد . و شخصا مكرر ايشان را ديدم ، ايشان طبعى بلند و اشعار شيوا داشت .\r\nس : لطفا بعضى از اشعارش را بخوانيد ؟\r\nج : از جمله اشعارش اين است كه :\r\n\r\n","description":"","footnote":"","page_name":" 1107 ","page_number":427},
  {"content":"\r\n\r\n من آن نيم كه به مرگ طبيعى بميرم اين * يك كاسه خون به بستر راحت هدر كنم \r\nدر واقع شهادت خودش را خبر داده بود . اشعار زيادى داشته كه در نظر اينجانب نيست . در ديوانش مضبوط است . يكى از شعراى نامى قرن بيستم ايران بود .\r\nس : دربارهء رضا شاه كه فرموديد در همدان بود ، چيزى به خاطر داريد ؟\r\nج : آنچه كه من به خاطر دارم ، رضا شاه به مدت سه سال رئيس آترياد قزاق همدان بود . و بعدا از همدان به شمال مسافرت كرد ، و بعد از رفتن احمد ميرزا يعنى احمد شاه به فكر تأسيس سلسلهء پهلوى افتاد . و با مقدمه‌چينى و دست انگليسيها موفق شد كه به سلطنت برسد .\r\nس : مطالبى دربارهء دورهء قاجاريه ، احمد شاه قاجار چيزى به ياد داريد ؟\r\nج : احمد شاه قاجار جوانى بود كه تجربيات زيادى نداشت . و نمىتوانست از عهدهء سلطنت بيرون آيد . در زمان او هرج و مرج زياد شد . او مورد توجه روسها بود .\r\nو انگليسيها براى جلوگيرى از توجه روسها به ايران ، رضا شاه را به سلطنت انتخاب كردند ، كه در مقابل روسها بايستد .\r\n( * ) خوب ، خيلى متشكريم .\r\n\r\nسيّد عليرضا سعيدى يزدى « ريحان » ( 1330 - 1408 ق )\r\nشرح حال زير به قلم خود ايشان كه در كتابشان « آينهء دانشوران » به چاپ رسيده و ما با اندك تغييرى اينجا نقل مىكنيم :\r\nريحان اللّه ( عليرضا ) بن محمّد بن هاشم بن محمّد على بن على نقى بن حسين بن محمّد سعيد بن محمّد امين بن محمّد كبير بن محمّد رضى بن محمّد محسن بن غياث الدّين حسينى حسنى .\r\nمحرم / يك هزار و سيصد و سى هجرى قمرى بود كه ، اينجانب عليرضا بن\r\n\r\n","description":"","footnote":"","page_name":" 1108 ","page_number":428},
  {"content":"\r\n\r\nمحمّد الحسينى الحسنى اليزدى در يك خانوادهء روحانى ( در يزد ) پاى به جهان گذاشتم . مادر مرا به نام جدش « ميرزا عليرضا » ناميد . در حجر تربيت پدر و مادر بار آمدم . قرآن مجيد و ادبيات عربى و پارسى را از پدر بزرگوارم آموختم . سپس در محضر درس اساتيد وقت ( كه از جملهء آنها : ملا حيدر ساكن مصلاى صفدر خان ، و حجة الاسلام سيد احمد مدرسى ) بعضى از كتب نحو و اصول و فقه را خواندم .\r\nچون سال 1347 ق و 48 رسيد ، براى اولين مرتبه جلسهء امتحانيه از طرف دولت تشكيل يافت ، و در طبقهء پايين مدرسهء مصلى هيئت ممتحنه كه از آنها بودند :\r\nفاضل محترم سيد حسين شهشهانى ، به كار آزمايش طلبهء علوم دينى پرداختند . من نيز در آن آزمايش موفق شده و اجازهء باقى بودن در لباس عبا و عمامه را دريافت داشتم .\r\nدر همان سال از پدرم رخصت طلبيده مسافرتى به كرمان و نواحى آن چون شهرستان بم و غيره كردم . مدتى كه در كرمان بودم رديف طلبهء علوم دينى در مدرسهء معصوميه توقف داشتم ، و در بم آقاى حسين پاپلى كه از بازرگانان نيكوكردار يزد بود به پذيرايى من اقدام كرده ، درباره‌ام مهربانىها نمود . سپس به مسقط الرأس مراجعت كرده و پس از مختصر توقفى با موافقت پدر عزيزم به كمك خرج حاج على اكبر ريسمانى كه از بازرگانان يزد بود و به پدرم فوق‌العاده علاقه داشت ، براى تكميل علوم دينى عازم شهرستان قم شدم .\r\nروز 6 / ربيع الثانى / 1350 ق بود كه به اتّفاق آقاى امير محمّد فرزند امام جمعهء يزد از طريق اصفهان به قم وارد شديم . شب را در حجرهء حجة الاسلام سيد يحيى مدرسى كه فعلا از علماى نجف اشرفند بوديم و حضرت آيت‌اللّه حاج شيخ عبد الكريم يزدى حائرى چنان كه شيوهء ايشان بود از ما ديدن كردند . در همان مجلس من به خدمت آيت اللهى معرفى شدم ، و در حدود چهار سال مورد الطاف و مهربانىهاى ايشان بودم . در اين مدت به حوزهء درس بيشتر اساتيد دار العلم قم حاضر شده ، درخور استعداد خود استفاده كردم .\r\n\r\n","description":"","footnote":"","page_name":" 1109 ","page_number":429},
  {"content":"\r\n\r\nدر يكى از تعطيلىهاى تابستان به عزم ديدار يكى از دانشمندان دينى كه در نهاوند توقف داشت از قم عزم سفر كردم ، چون به بروجرد رسيدم شرف‌اندوز خدمت آيت‌اللّه حاج آقا حسين طباطبائى بروجردى شده ، از مجلس درس و طريق تدريس آن جناب فراوان استفاده كردم . چون توقف من در بروجرد نسبتا به طول انجاميد تنها تا خرم‌آباد رفتم و در آن سرزمين با ديدار علما و روحانيون آنجا سفر خود را خاتمه داده ، از رفتن به نهاوند صرف‌نظر كرده و به قم مراجعت كردم . عالمى را هم كه مىخواستم در نهاوند زيارت كنم بعدها در تهران و يزد و كاظمين در مجالس متعدد از خدمتشان بهره‌مند شدم . پس از فوت آيت‌اللّه حائرى به يزد مراجعت كرده و چندى در آن سرزمين زندگى گذاشتم . متن پايان يافت .\r\nشايان ذكر است كه ايشان نوادهء دخترى آيت‌اللّه سيد مرتضى مدرس طباطبائى يزدى متوفاى 1333 ق كه به « شيخ مرتضى » معروف بوده ، و پس از مهاجرت به قم در سال 1350 ق ، سطح را نزد ميرزا محمّد همدانى تلمّذ نموده و پس از مهاجرت آيت‌اللّه بروجردى به قم جزو شاگردان ايشان درآمده است .\r\n\r\nاز آثار قلمىاش\r\nخود ايشان دوران جوانى و آثار خود را چنين معرفى نموده است :\r\nچه شبهايى كه تا سحر بيدار بودم و همواره به خواندن ليلى و مجنون نظامى ، زمزمه‌سرايى داشتم و همى اشك مىريختم . آتش عشق در كانون سينه شعله مىزد و فشار آرزو و اشتياق كالبد تن را منفجر مىخواست ، تنها ريسمان عقيده و ايمان بود كه پاى نفس ديوانه را بسته بود ، و نمىگذاشت خودسر باشد . اين بود كه چون آغاز شباب در رسيد نيروى عشق به صورتهاى مختلف جلوه‌گر شد . روزى اوراقى را جمع‌آورى نمودم و به نام :\r\n1 - « بازرگانى محمّد صلّى اللّه عليه و آله و سلم در جهان » منتشر ساختم .\r\n2 - روزى ديگر : « درس انشاء يا علم بيان » نوشتم .\r\n\r\n","description":"","footnote":"","page_name":" 1110 ","page_number":430},
  {"content":"\r\n\r\n3 - روز ديگر : ترجمهء فارسى سرهء « بلوهر » نگاشتم .\r\nاين‌ها همه بهانهء آن بود كه جان آرام شود و راه خودسرى پيش نگيرد . طولى نكشيد كه دل از اين روشها پشيمان شد ، و با سوز و گداز همهء اين اوراق را به آتش ندامت سوزانيد ، و كتاب مقدس قرآن را در آغوش كشيده ، گفت : تنها تويى كه در هر حال انيس و مونس منى ، من تو را دوست مىدارم و بس .\r\nساير آثار وى به شرح زير است :\r\n4 - كتابهائى كه خواندم .\r\n5 - داماد كربلا ، حضرت قاسم بن الحسن عليه السّلام .\r\n6 - تفسير ريحان .\r\n7 - آينهء دانشوران يا قصص العلماء ( گزارش حوزهء علميهء قم در اواخر زمان حاج شيخ عبد الكريم حائرى يزدى كه در زمينهء خود بسيار مفيد است و معروف‌ترين اثر قلمىشان محسوب مىشود . چاپ مجدد اين كتاب در سال 1372 ش به كوشش استاد محترم جناب آقاى ناصر باقرى بيدهندى از سوى انتشارات كتابخانهء آيت‌اللّه مرعشى در قم به انجام رسيد ) .\r\nدو غزل زير نمونهء اشعار وى مىباشد كه آنها را نقل مىكنيم :\r\n\r\nنمونهء اول :\r\n آگه ار نيست ز حال دل زارم صياد * از نفس شعله زنم بر قفس و بدهم باد\r\nقفسم تنگ و دلم تنگ و پروبال ببند * مرغ پر بسته و در كنج قفس اى بيداد\r\nآسمان تا به زمين سايه فكنده است كسى * تيره‌اقبال‌تر از من ندهد هرگز ياد\r\nروز اول كه من زار به دام افتادم * چشم بىرحم تو را ديدم و گفتم فرياد\r\nضامنى خواستم از بهر خلاصى ز خدا * هاتفى گفت مُحال است خدا صبر دهاد\r\nاز پريشانى دل گر سخنى ياد كنم * شهر ويرانهء غم مىشود از آن آباد\r\nصورتم درد و دلم درد و پروبالم درد * دردمندى به همه دهر چو منِ زار مباد \r\n\r\n","description":"","footnote":"","page_name":" 1111 ","page_number":431},
  {"content":"\r\n\r\n در و ديوار به تنگ آمده از نالهء من * آه از آن ناله كه تأثير نمايد به جماد\r\nروز « ريحان » ز شب تيره سيه‌تر بادا * كه شده سخت‌تر از سنگ دلت اى صيّاد \r\n\r\nنمونهء دوم :\r\n پيش ناز نازنينان بىنيازى پيشه كن * ريشهء نازبتان از بىنيازى تيشه كن\r\nگر بخواهد ماهرويى عشوه در كارت كند * اى تو خورشيد جهان در حُسن خود انديشه كن\r\nچند تنها مىنشينى اى اميد اهل جمع * روزگارى هم بيا اى شير ، ترك بيشه كن\r\nباغبانان مزرع دل خشك شد از جور عشق * اى گياه زهرآگين زين گلستان ريشه كن\r\nتا بكى « ريحان » به چشم گلرخان باشى تو خار * زين سپس از سروقدان بىنيازى پيشه كن \r\nاستاد ريحان يزدى سرانجام شب جمعه 16 / ذىالقعده / 1408 ق مطابق با 10 / تير / 1367 ش در سن 78 سالگى در تهران بدرود حيات گفت و در انتهاى قبرستان ابو حسين قم مدفون گرديد .\r\n\r\n- منابع\r\n1 - آثار الحجة 2 / 262 .\r\n2 - آينهء دانشوران 429 و 645 .\r\n3 - تذكرهء شعراى يزد 338 .\r\n4 - مستدرك أعيان الشيعة 5 / 317 ( تحت عنوان « شيخ ؟ » ) .\r\n5 - مؤلفين كتب چاپى 4 / 565 .\r\n\r\n","description":"","footnote":"","page_name":" 1112 ","page_number":432},
  {"content":"\r\n\r\n\r\nعليرضا كاشفى قمى ( 1323 - 1400 ق )\r\nعليرضا كاشفى از شعراى قم بود . پدرش شيخ حسينعلى جاسبى از معاريف احرار و رجال به نام صدر مشروطيت به حساب مىآمد ، و جدّ اعلاى آن مرحوم ملا حسين كاشفى ( صاحب كتاب انوار سهيلى ) است .\r\nكاشفى در سال 1323 ق مطابق با 1284 ش در قم ديده به جهان گشود . پس از طى تحصيلات ابتدايى در زمان مرجعيت عامه آيت‌اللّه حاج شيخ عبد الكريم حائرى يزدى مدتها در حوزهء علميه به فراگيرى فنون عربى و ادبى پرداخته ، سپس ادامهء تحصيلات را در مدرسهء « ثروت » تهران گذرانيده ، و آنگاه وارد وزارت فرهنگ گرديده كه در اين راه منشأ خدمات بزرگى مىگردد .\r\nاو غالبا در جلسات انجمن ادبى قم شركت داشت و مورد احترام همگان بود . و به عنوان : شاعرى حساس ، مهربان ، سليم النفس و بااخلاص كه به خاندان اهل بيت عصمت و طهارت عليهم السّلام خصوصا مولاى متّقيان على بن ابى طالب عليه السّلام عشق مىورزيد ، مىشناختند .\r\nاستاد كاشفى در روز چهارشنبه 13 / رجب / 1400 ق مطابق با 7 / خرداد / 1359 ش روز ميلاد امام بزرگ شيعيان در قم چهره در نقاب خاك كشيد . مدفنش در بهشت معصومه است .\r\nاشعارش شامل : قصايد ، غزليات ، قطعات ادبى و فكاهى است . و به عنوان نمونه اشعار زير تقديم مىگردد :\r\n\r\nخرابهء شام\r\n چو اهل بيت به فرمان خصم خون‌آشام * شدند وارد در منزل خرابهء شام\r\nخرابه‌اى شده ويرانه بىدر و بىبام * نه بسترى كه در آن لحظه‌اى كنند آرام\r\nبه روى خاك نشستند گرد يكديگر \r\n\r\n","description":"","footnote":"","page_name":" 1113 ","page_number":433},
  {"content":"\r\n\r\n فكار و خسته دل از جور و رنج راه و سفر * چو مرغ شب ، شب خود را به ناله كرده سحر\r\nگرفته دست دعا سوى خالق اكبر * كه اى خداى ستمديدگان بىياور\r\nتو داد ما بستان زين گروه بداختر * ز مرگ اكبر ، ليلاى داغ‌ديده كباب\r\nبراى اصغر خود گرم ناله بود ، رباب * سكينه بود ، ز هجران باب در تب‌وتاب\r\nز غصّه ديدهء زينب دمى نرفته به خواب * همه ز داغ شهيدان به درد و غم اندر\r\nميان اهل حرم دخترى رقيه‌اش نام * چهارساله كه از غم نمىگرفت آرام\r\nرخش چون مهر درخشنده بود و ماه تمام * ز دورى پدرش داشت آه و ناله مدام\r\nروان ز ديدهء او جاى اشك ، خون جگر * شبى به ياد پدر خفت در خرابهء شام\r\nبه خواب ديد كه آمده ز ره امام همام * ورا نشاند به دامان خويش با اكرام\r\nدمى ز بوى پدر كرد باز استشمام * ز لطف دست نوازش كشيدش بر سر\r\nبه باب گفت كه از ما مگر چه بد ديدى * كه رفتى از بر اطفال خويش و رنجيدى\r\nچه شد كه بازنگشتى مگر چه بشنيدى * كه چون گذشته ز احوال ما نپرسيدى\r\nكه چون شديم و چه بر ما رسيد زين لشكر * چرا كه هست پدر جان خرابه منزل ما\r\nز چيست اين همه اندوه و غصه در دل ما * چرا نه شمع و چراغى بود به محفل ما\r\nمگو كه نيست به دست تو حل مشكل ما * بده جواب و ز نزدم دگر مرو به سفر\r\nز عشق روى پدر ناگهان ز خواب پريد * نظر نمود به اطراف و باب خويش نديد\r\nز سينه نالهء سوزان و دردناك كشيد * فغان نمود و به تن پيرهن ز غم بدريد\r\nدويد و دامن زينب گرفت آن مضطر . . . \r\n\r\n- منبع\r\n1 - تاريخ تكايا و عزادارى قم 295 .\r\n\r\n","description":"","footnote":"","page_name":" 1114 ","page_number":434},
  {"content":"\r\n\r\n\r\nسيّد على رضا مدرسى يزدى ( 1329 - 1393 ق )\r\nحاج سيد على رضا فرزند ميرزا محمّد على و نوهء سيد محمّد صادق طباطبائى مدرسى يزدى ، از دانشمندان و اساتيد مبرّز حوزهء علميهء يزد بود .\r\nوى در سال 1329 ق مطابق با 1290 ش در يزد ديده به جهان گشود .\r\nمدرسى ادبيات و بخشى از سطوح را نزد : پدر ارجمند خود ، ملا حيدر ، ميرزا حسن محمودآبادى يزدى ، ميرزا آقا مدرسى و سيد احمد مدرسى فرزند سيد محمّد طباطبائى فراگرفت و در سال 1349 ق به قم مهاجرت كرد و سطح را نزد ميرزا محمّد همدانى به پايان رساند . دروس خارج را هم از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى و سيد محمّد تقى خوانسارى در قم و در نجف اشرف از محضر شيخ ضياء الدّين عراقى و سيد ابو الحسن اصفهانى بهره‌مند شد . آن‌گاه به زادگاهش بازگشت و در مدرسهء مصلى به تدريس و در مسجد آنجا به اقامهء جماعت اشتغال پيدا كرد .\r\nوى مردى دانشمند ، فاضل ، زاهد و متقى و با اخلاق عالى بود و به اهل علم و طلاب يزد خدمت زيادى نمود و برخى از امور آنان را متكفل مىشد . تعمير مدرسه و مسجد مصلى به همت ايشان انجام گرفت .\r\nمدرسى از حضرات آيات : حائرى يزدى ، حجت كوه‌كمرى و عراقى اجازات علمى و روايى دريافت كرده بود .\r\nسرانجام در روز دوشنبه 24 / رمضان / 1393 ق مطابق با 29 / مهر / 1352 ش در سن 64 سالگى در يزد دار فانى را وداع گفت . پيكرش به قم حمل و پس از تشييعى باشكوه ، در قبرستان شيخان به خاك سپرده شد .\r\n\r\n","description":"","footnote":"","page_name":" 1115 ","page_number":435},
  {"content":"\r\n\r\n\r\nفرزندانش :\r\n1 - سيد محمّد على مدرسى 2 - حجة الاسلام سيد ابو الحسن مدرسى و دو دختر .\r\n\r\n- منابع\r\n1 - آثار الحجة 2 / 390 .\r\n2 - آينهء دانشوران 252 .\r\n3 - النجوم السّرد بذكر علماء يزد ( خطى - سيد جواد مدرسى ) .\r\n4 - حوادث الأيام .\r\n5 - گنجينهء دانشمندان 7 / 451 .\r\n\r\nعليرضا هدايتى قمى « خاموش » ( 1331 - 1367 ق )\r\nميرزا على رضا هدايتى ، كه در شعر تخلص ( خاموش ) را برگزيد ، فرزند ميرزا حسن كفاش قمى ، از شعراى توانا و با ذوق و سليقه بود .\r\nهدايتى در سال 1331 ق مطابق با 1292 ش در شهر قم در ميان خاندانى معروف و سرشناس قدم به عرصهء وجود نهاد .\r\nخاموش ، تحصيلات مقدماتى را در يكى از مكاتب زادگاه خود فراگرفت ، و چندى نيز به تحصيل صرف و نحو پرداخت ، و چون داراى استعداد و قريحهء شاعرى بود به انجمن ادبى قم كه به رياست شادروان محمود تندرى تشكيل مىشود ، راه يافت . و با فنون شعر و رموز آن آشنا گرديد و به تدريج شعرش شكوفايى پيدا كرد و مورد توجه قرار گرفت ، و سروده‌هايش در روزنامهء محلى استوار ( در قم ) و توفيق ( در تهران ) به چاپ مىرسيد .\r\nخاموش ، از آغاز جوانى براى تحصيل معاش به كوشش پرداخت و به سوهان پزى روى آورد ، و در يكى از سوهان‌فروشان معروف قم مشغول كار شد ، و در كار\r\n\r\n","description":"","footnote":"","page_name":" 1116 ","page_number":436},
  {"content":"\r\n\r\nپختن سوهان بصيرت يافت . پس از چندى تصميم گرفت دكانى باز كند و چون سرمايهء كافى نداشت با يكى از بستگانش مشاركت كرد ، و در حوالى حرم مغازه‌اى داير نمود و به كار پرداخت . كارش رونق گرفت و سرمايه‌اى ذخيره ساخت ، و فكر عزيمت به تهران در سرش افتاد ، شركت خود را فسخ و به تهران كوچ نمود . در آغاز با يكى از سوهان‌فروشان قمى كه سالها در تهران در بازار مسجد جامع مغازه داشت شركت كرد ، و مدتى بدين منوال كار كرد ، تا اينكه خود در بازارچهء وزير دفتر ( شاهپور ) مغازه‌اى داير كرد و به‌طور مستقل مشغول كار شد ، كسبش رواج يافت و كارش رونق گرفت و صاحب‌خانه و زندگى شد ، و در غزلى كه سرود ماجراى تهران رفتن خود را بدين‌گونه شرح داده است :\r\n اهل قم صبح خود ار چيست به قم شام كنيد * چند اى مرده‌دلان زندگى خام كنيد\r\nبرويد از قمِ غم ، تا كه به تهران نشاط * تن پر از عشرت و جان خالى از آلام كنيد\r\nخوش حديثيست عليكم بسواد الأعظم * طلب فايده زين نكتهء ابهام كنيد \r\nمحمّد رضا هدايتى فرزند خاموش ، در نامه‌اى چنين مىنويسد : خاموش چند سالى به استخدام دولت درآمد و چندى در وزارت دارايى ، و مدتى نيز در پست و تلگراف به كار اشغال ورزيد . اما كار ادارى با روح آزادهء او سازگار نبود ، و شغل دولتى را رها كرد و به شغل آزاد روى آورد . تخلص « خاموش » را از آن روى برگزيد كه بسيار كم‌حرف مىزد ، و اگر سؤالى از او مىشد جوابى كوتاه مىداد ، و خود در شعرى گويد :\r\n چون نديدم زيان ز خاموشى * لفظ خاموش را لقب كردم \r\nاما خاموش عمرش چندان نپاييد و در روز پنجشنبه 19 / جمادى ثانى / 1367 ق مطابق با 9 / ارديبهشت / 1327 ش در سن سىوشش‌سالگى براثر سكتهء قلبى در تهران چشم از جهان فروبست و در زادگاهش به خاك سپرده شد .\r\nخاموش ، شاعرى خوش‌ذوق و بااستعداد و بلندپرواز و زودرنج و حساس\r\n\r\n","description":"","footnote":"","page_name":" 1117 ","page_number":437},
  {"content":"\r\n\r\nبود ، و در سرودن انواع شعر طبع‌آزمايى كرد . اما بيشتر به غزل‌سرايى پرداخت ، و غزل را هم خوب مىسرود .\r\nنمونهء زير از نظم اوست :\r\n از كوى تو من رفتم و ديوانه شدم باز * شمع رخ تو ديدم و پروانه شدم باز\r\nفارغ شد از غم چو به كويت گذرم شد * دور از تو شدم در غم و غمخانه شدم باز\r\nيك خال سيه كنج لب لعل تو ديدم * طاير صفت اندر طلب دانه شدم باز\r\nاز كعبه و هم مسجد و طاعات گذشتم * مايل به مى و شاهد و ميخانه شدم باز\r\n« خاموش » لبش آب حيات است كه چون خضر * يك جرعه بنوشيدم و مستانه شدم باز \r\n\r\n- منابع\r\n1 - سخنوران نامى معاصر ايران 2 / 1248 .\r\n2 - فرهنگ شاعران زبان پارسى 186 .\r\n3 - نگين سخن 6 / 161 و 179 و 192 .\r\n\r\nسيّد على رضوى قمى « قدرت » ( 1271 - 1316 ق )\r\nمير سيد على رضوى ، متخلص به « قدرت » شاعر توانا و عارف‌پيشه ، فرزند مير سيد عزيز اللّه و نوهء سيد حسن فرزند مير ابو الفتح قمى . قدرت برادر علامه سيد حسن رضوى كه از علماى معروف بود .\r\n\r\n","description":"","footnote":"","page_name":" 1118 ","page_number":438},
  {"content":"\r\n\r\nاو در سال 1271 ق ( 1234 ش ) در شهر قم ، در خانواده‌اى اصيل و سرشناس ديده به جهان گشود . وى از طايفهء مير ابو الفتح و از سادات رضوى است ، كه نسبش با 28 واسطه به موسى مبرقع فرزند بلافصل حضرت امام جواد عليه السّلام مىپيوندد .\r\nقدرت ، پس از فراگرفتن دانشهاى مقدماتى ، به تحصيل ادبيات عربى و فارسى پرداخت ، و در مدرسهء فيضيهء قم نزد اساتيد هر فن ، دانش اندوخت ، و در كسب معارف اسلامى مجاهدت كرد . و چون داراى ذوق سرشار و قريحهء شاعرى بود ، از مطالعهء دواوين اساتيد متقدم شعر فارسى غافل نماند ، تا جايى كه در نظم شعر مهارت يافت و در اندك زمانى شعرش توجه ادبا و شعراى زمان را به خود معطوف داشت .\r\nدر آغاز شاعرى « جاويد » و بعد « غيث » تخلّص كرد ، و چون قدر و منزلتش فزونى يافت و قدرت و توانايىاش بر نظم شعر بالا گرفت ، تخلّص « قدرت » را برگزيد ، تا آن حد كه بالبداهه به سرودن قصايد و غزليات پرداخت .\r\nو در سفرى كه به تهران رهسپار شد و در مجمع ادبا و شعراى آن شهر شركت جست ، قصيده‌اى بدين مطلع خواند ، كه مورد تحسين و تمجيد حاضران قرار گرفت :\r\n قم هله ساقيا فقم كامده‌ام ز قم به رى * پاى بزن به فرق غم ، دست بزن به جام مى \r\nبارى ، آوازهء مهارتش در شعر به دربار ناصر الدّين شاه رسيد و مورد عنايت واقع شد ، و كوته زمانى اشعارى در مدح شاه و اتابك و بعضى از درباريان سرود ، امّا به يكباره در احوالش تغييرى حاصل گرديد و از دربار شاه خود را كنار كشيد ، و در وادى عرفان و تصوّف قدم نهاد و به سير و سلوك در آفاق و انفس پرداخت ، و سفرى نيز به همين منظور به كردستان رفت و به خدمت يكى از مشايخ آن ديار رسيد ، و چون پدرش براى او عيال اختيار كرده بود ، پس از بازگشت به قم عيال خود را طلاق داد ، و همچنان گوشهء عزلت اختيار كرد ، و در مدرسهء فيضيه در حجرهء خود به عبادت و رياضت سرگرم شد ، و چندى نيز در يكى از امامزادگان قم معتكف\r\n\r\n","description":"","footnote":"","page_name":" 1119 ","page_number":439},
  {"content":"\r\n\r\nگرديد و اشعارى كه ازاين‌پس سرود ، جز در مدح و منقبت مولا على و رثاى ائمهء اطهار عليهم السّلام نبود .\r\nقدرت ، شاعرى وارسته و عارف‌پيشه بود ، خط را خوش مىنوشت ، از صوت دلپذيرى برخوردار بود و در ساختن مادهء تاريخ چيرگى داشت ، و مادهء تاريخهايى بر سردر ابنيه و آب‌انبارها در شهر قم از او باقى است .\r\nدر اواخر عمر از زادگاهش بيرون نرفت و سرانجام در پى بيمارى در سال 1316 ق ( 1275 ش ) چشم از جهان فروبست ، و در ايوان آينه ، صحن حضرت معصومه عليها السّلام - در مقبرهء آل ابو الفتح - مدفون گرديد .\r\nديوان اشعارش به كوشش برادرش سيد مهدى رضوى « شيوا » جزو انتشارات انجمن ادبى صائب و با همت خليل سامانى « موج » در سال 1348 ش طبع و نشر گرديد .\r\nسيد مهدى رضوى « شيوا » در مقدمهء « ديوان قدرت » تحصيلاتش و نيز برخى از ويژگيهايش را چنين معرفى مىنمايد :\r\nقدرت پس از طى تحصيل زبان وطن « پارسى » ميل به تحصيل زبان عرب كه زبان نحله و مذهبش بود نمود ، و در مدرسهء فيضيهء قم در محضر يكى از اجلهء سادات و علماء « سيد محمّد معروف به سرسر » كه در آن زمان متصدّى تدريس عربيت بود حاضر و اكتساب معارف نمود . چون طبع را مايل به شعر ديد در مقدماتش اقدام كرد و در حضور ايشان به كسب علم فصاحت و بلاغت و عروض و لغات عرب و عجم و اشعار آنها و مضامين بلاغت اسلوب و تواريخ شعرا و ادبا فصحاى آن و دواوين متعلقه به شعر سعى بليغ نمود .\r\nصوتش خوش بود ، و خط نستعليق را به شيوهء شكسته خوش مىنوشت و از هريك از مسطورات حظى وافر برد تا شخصى شد اديب ، خود را متخلص به « جاويد » نمود ، و در مجمع فضلا وارد گرديد ، چون طبعش را امتحان نمودند متخلص به « غيث » ، شد مشغول سرودن رباعيات و قصايد و غزليات با تفكر و بداهه گشت كه\r\n\r\n","description":"","footnote":"","page_name":" 1120 ","page_number":440},
  {"content":"\r\n\r\nادبا و شعراء معاصر او قدرش را در مجمع خود غنيمت مىشمردند و فرائد بحر طبعش را به ارمغان مىبردند ، چنان كه وقتى مضمون خبرى كه « يكى از درهاى بهشت در قم باز خواهد شد » در يكى از جلسات ادبى مطرح شده ، شاعر آن را به اين صورت ساخته است :\r\n گويند درى از خلد بگشوده شود در قم * ما فاتح‌الابوابيم اى بخت چه خسبى قم\r\nمهر من و قهر من هريك به مقام خود * آن نوش ز سرتاپا وين نيش زدم تا دم\r\nبا نان جوين سازم تا ديو لعين سوزم * من خود نيم آن آدم كز ره روم از گندم\r\nتا مردمك چشمم يك‌ذره خدابين شد * يك‌ذره نينديشم از سرزنش مردم\r\nتا رشحهء كلك من اى خواجه هويدا شد * شد آب خضر از شرم يكباره به ظلمت گم\r\nتا دور قدح‌نوشى افتاده به دست من * خورشيد لفلك شد مى افلاك برين شد خم\r\nاز چار طرف بر من بندد ره اگر گيتى * مريخ بكين خيزد اندر فلك پنجم\r\nطبيعت طرب‌انگيز است قدرت تو ز جا برخيز * دشمن اگرت باشد افزوده‌تر از انجم \r\nچكمهء زير از اوست :\r\n عشقبازى كه نظر با رخ دلبر دارد * بايد از هرچه بجز دوست نظر بردارد\r\nعشق عنقاى كمال است و وجودش ناياب * گرچه عالم همه در سايهء شهپر دارد\r\nمن كه دارم دل خود شاد يه ديدارى و بس * خاطرم را زچه‌رو دوست مكدّر دارد\r\nحبّذا مذهب عاشق كه به هر مذهب و دين * با تو مىآيد و خود مذهب ديگر دارد\r\nنسبت كفر به عاشق مده اى شيخ عبث * كه تميزى ز مسلمان و ز كافر دارد \r\n\r\n","description":"","footnote":"","page_name":" 1121 ","page_number":441},
  {"content":"\r\n\r\n شد اگر شيخ دماغم ز طرب خشك ، چه غم * اشك من كشتهء امّيد مرا تر دارد\r\nگفتم آن روز كه خوردم ز كفش خون جگر * با من اين لطف همه‌روزه مقرّر دارد\r\nظاهرا هرچه ببينى همه آيات خداست * كيست اين پرده‌نشين كاين همه مظهر دارد\r\nفارغ از شمس و قمر باشد و احكام نجوم * هركه از نور خدا ديده منوّر دارد\r\nنقش‌بنديست عجيب اينكه به هر صورت و شكل * روز و شب در نظرم چهرهء مصوّر دارد\r\nدوش در بزم شنيدم ز نسيم سحرى * خيز از غنچه پيام از لب دلبر دارد\r\nنستاند ز كف خواجهء خضر آب حيات * آنكه چشم كرم از ساقى كوثر دارد\r\nبزم ما جنگل مولاست چو آيى بر ما * باخبر باش كه اين بيشه غضنفر دارد . . . \r\n\r\n- منابع\r\n1 - تاريخ تكايا و عزادارى قم 263 .\r\n2 - سخنوران معاصر ايران 4 / 2783 .\r\n\r\nميرزا على روحانى نجف‌آبادى ( 1350 - 1415 ق )\r\nميرزا شيخ على فرزند رجب على و نوهء على اصغر نجف‌آبادى اصفهانى ، ملقب به « روحانى » از دانشمندان و نويسندگان معاصر بود .\r\n\r\n","description":"","footnote":"","page_name":" 1122 ","page_number":442},
  {"content":"\r\n\r\nوى در سال 1350 ق در « نجف‌آباد » اصفهان ديده به جهان گشود .\r\nمقدمات را در زادگاه خود و مدتى چند در مدرسهء جدّه اصفهان آموخت .\r\nسپس در سال 1367 ق رهسپار نجف اشرف شد سطح را خدمت علامه سيّد مرتضى فيروزآبادى به پايان برد . دروس خارج را از محضر آيات : ميرزا عبد الهادى شيرازى ، سيّد محسن طباطبائى حكيم ، ميرزا حسن يزدى ، سيّد محمود شاهرودى و سيّد ابو القاسم خويى استفاده نمود . سپس در « جامعة النجف الدينية » به تدريس و هدايت طالبان پرداخت . سرانجام در سال 1401 ق به ايران مراجعت نمود و در شهر قم سكونت اختيار كرد و به تأليف و تصنيف اهتمام ورزيد .\r\n\r\nاز آثار او :\r\n1 - اصول الاسلام و فروعه .\r\n2 - الامام الحسين عليه السّلام و مناوئوه .\r\n3 - الامام على عليه السّلام فى صفين .\r\n4 - البرهان فى اعجاز القرآن .\r\n5 - الحجاب فى الاسلام .\r\n6 - الحجة البالغة .\r\n7 - الخلفاء الراشدون ، در چهار جلد .\r\n8 - السيرة الاموية .\r\n9 - السيرة الوهابية .\r\n10 - الشيعة و اصولها .\r\n11 - العترة الطاهرة عليهم السّلام .\r\n12 - العقيلة الهاشمية عليهما السّلام .\r\n13 - الفرقان فى تفسير القرآن ، در بيست جلد .\r\n14 - القرآن و العترة عليهم السّلام .\r\n15 - المعارف الاسلامية .\r\n\r\n","description":"","footnote":"","page_name":" 1123 ","page_number":443},
  {"content":"\r\n\r\n16 - المواهب فى ايمان أبى طالب ( رض ) .\r\n17 - الوصول الى مناقب آل الرسول عليهم السّلام ، دو جلد .\r\n18 - ترجمهء قرآن كريم .\r\n19 - ترجمة أجوبة مسائل جار اللّه ( به فارسى - اثر شرف الدّين ) .\r\n20 - تعليقة على الرسائل .\r\n21 - تعليقة على المكاسب .\r\n22 - تعليقة على شرح اللمعة .\r\n23 - تنقيح المقال فى شرح وسيلة النجاة ( اثر سيّد ابو الحسن اصفهانى ) ، در چند جلد .\r\n24 - حقوق زن در اسلام .\r\n25 - روش خوش‌بختى .\r\n26 - شذرات الذهب ( فى الحديث المسند و الصحيح ) .\r\n27 - عبقرية الامام على عليه السّلام .\r\n28 - عرفان و فلسفه .\r\n29 - فاجعة كربلاء .\r\n30 - فرهنگ و علم و دانش .\r\n31 - قبسات العقول فى مختصر علم الاصول .\r\n32 - كنز العرفان فى كشف الأسرار .\r\n33 - گلستان معنويت .\r\n34 - مسلم بن عقيل عليه السّلام .\r\nروحانى ، در 16 / رجب / 1415 ق برابر با 29 / آذر / 1373 ش در سن 65 سالگى در شهر قم بدرود حيات گفت . پيكرش در قبرستان باغ بهشت - مقبرهء العلماء - به خاك سپرده شد .\r\n\r\n- منابع\r\n1 - اطلاعات متفرقه .\r\n\r\n","description":"","footnote":"","page_name":" 1124 ","page_number":444},
  {"content":"\r\n\r\n2 - معجم المؤلفين العراقيين 2 / 420 .\r\n3 - معجم رجال الفكر و الأدب فى النجف 2 / 619 .\r\n4 - مؤلفين كتب چاپى 4 / 250 .\r\n\r\nميرزا على رهامى زنجانى ( 1329 - 1410 ق )\r\nميرزا على رهامى فرزند آيت‌اللّه شيخ زلف على و نوهء عبد المناف قاضى زنجانى ، از فضلا و بزرگان معاصر بود .\r\nايشان به سال 1329 ق مطابق با 1290 ش در زنجان متولد شد .\r\nپدرش از علماى سرشناس زنجان بود ، كه تحصيلات عالى خود را در سامرا نزد آيت‌اللّه ميرزا محمّد حسن شيرازى و در نجف اشرف نزد آيت‌اللّه شيخ محمّد فاضل شربيانى به انجام رسانيد و به زنجان مراجعت كرد .\r\nميرزا على ، پس از طى تحصيلات مقدماتى به قم مهاجرت كرد و تحصيلات عالى خود را نزد آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى و سيد حسين طباطبائى بروجردى به انجام رسانيد . در ضمن دروس عقلى را از محضر سيد محمّد حسين تبريزى « علامهء طباطبائى » بهره‌مند شد .\r\nوى در 9 / محرم / 1410 ق مطابق با 21 / مرداد / 1368 ش در سن 81 سالگى در قم درگذشت و در يكى از اطاقهاى قبرستان بقيع قم به خاك سپرده شد .\r\n\r\nسيّد على سيّد صدر دزفولى ( 1301 - 1385 ق )\r\nسيد على فرزند علامه سيد شمس الدّين و نوهء سيد صالح موسوى دزفولى ، ملقب به ( سيّد صدر ) از فضلا و خادمان شريعت بود .\r\n\r\n","description":"","footnote":"","page_name":" 1125 ","page_number":445},
  {"content":"\r\n\r\nاو در سال 1301 ق در دزفول متولد گرديد .\r\n\r\nتحصيلات عالى\r\nوى مقدمات را نزد پدرش آموخت و در دوران جوانى جهت تكميل تحصيلات خود به نجف اشرف مشرف شد ، و به مدت سه سال از آن حوزهء كهن بهره گرفت و به زادگاه خود مراجعت نمود ، و در درس آيت‌اللّه شيخ محمّد رضا معزى حاضر گشت .\r\n\r\nاقامت در اهواز\r\nنامبرده در سنين سىسالگى در اهواز مقيم شد ، و مسجد بزرگى را بنياد نهاد كه هم‌اكنون به نام خود ايشان - واقع در خيابان شريعتى - معروف است . و در طول مدت اقامت اهواز به امامت جماعت و تعليم آداب و فرائض دينى مشغول بود .\r\n\r\nهجرت به تهران\r\nايشان در سال 1320 ش به تهران مهاجرت كرد ، و با داشتن سن بالا از جديت و تحرك ايشان نكاست ، و در منطقهء جواديه واقع در جنوب شهر تهران مسجدى بنا نمود كه قسمتى از هزينه آن را شخصا تأمين كرد ، و در همان مسجد به اقامهء جماعت و پاسخگويى به حوايج مذهبى و اجتماعى مردم مشغول شد .\r\nو در ضمن از دروس و ابحاث علمى غافل نشده ، و در درس خارج آيت‌اللّه سيد احمد خوانسارى شركت جست ، و خود را نيز مشغول تأليف كتاب « منهاج العارفين » نمود .\r\nاو علاوه بر فعاليت‌هاى مذهبى و علمى در زمينه‌هاى سياسى و اجتماعى فعاليت‌هاى چشمگيرى داشتند ، تا جايى كه يكى از اعضاى مؤثر و فعّال روحانيون مشهور به « اصحاب چهارشنبه » بودند ، كه اين مجموعه با موضع‌گيرى مردمى و ملّى\r\n\r\n","description":"","footnote":"","page_name":" 1126 ","page_number":446},
  {"content":"\r\n\r\nمخالفت خود را با حكومت وقت ابراز مىداشتند .\r\n\r\nدرگذشت و اعقاب\r\nوى در سال 1385 ق مطابق با 1344 ش در سن 84 سالگى درگذشت ، و در ايوان ورودى حضرت معصومه عليها السّلام قم به خاك سپرده شد .\r\n\r\nفرزندانش :\r\n1 - سيد محمّد 2 - سيد موسى 3 - سيد محمّد رضا 4 - سيد محمّد باقر 5 - سيد محمّد تقى 6 - سيد محمّد هادى 7 - سيد شمس الدّين .\r\n\r\n- منبع\r\n1 - خاندان سادات گوشه 517 .\r\n\r\nسيّد على شاه چراغى نهاوندى ( - 1340 ق )\r\nحاج سيد على شاه چراغى فرزند سيد حسين معروف به « گنج على » و نوادهء سيد حيدر موسوى نهاوندى و داماد علامهء فقيه شيخ على استرآبادى ( شريعتمدار ) بوده است .\r\nايشان در نهاوند متولد گرديد . و پس از تحصيل مقدمات و سطح رهسپار عتبات عاليات شد و در نجف اشرف از محضر آيات : ملا محمّد كاظم خراسانى و سيد محمّد كاظم طباطبائى يزدى دروس عالى را فراگرفت و پس از نيل مدارج بالا به ايران بازگشت .\r\nفرزندش در منظومهء سوانح خود در كتاب « مجمع السعادات » دربارهء پدرش چنين تعبير كرده است :\r\n كذا ابى كان أبا الكرامة * صلاته بالليل مستدامة \r\n\r\n","description":"","footnote":"","page_name":" 1127 ","page_number":447},
  {"content":"\r\n\r\n كان فقيها فاضلا محققا * فى غامض المسائل مدققا\r\nله كتاب ضاع بعد موته * و كان فوته بمحض فوته \r\nشاه چراغى در 20 / صفر / 1340 ق درگذشت ، و جنازه‌اش در قبرستان حاج شيخ قم با كد ( 36879 ) مدفون گرديد .\r\n\r\nفرزندان ايشان عبارتند از :\r\n1 - سيد محمّد كشفى 2 - سيد عبد اللّه 3 - سيد نور الدّين 4 - سيد محمّد حسين مؤلف « مجمع السعادات » ، متوفاى سال 1386 ق در تهران و در مقبرهء باغ طوطى كه مجاور صحن حضرت عبد العظيم حسنى شهر رى است به خاك سپرده شد 5 - سيد محمّد 6 - سيد احمد .\r\n\r\n- منابع\r\n1 - افادات علامه مير احمد روضاتى ( ساكن تهران ) .\r\n2 - مجمع السعادات يا فضائل السادات ، صفحه‌هاى 25 و 28 و 43 .\r\n\r\nسيّد على شمس الدينى قمى « پويان » ( 1306 - 1399 ق )\r\nاز شاعران و كشتىگيران معروف قم بود .\r\nاستاد مهدى عباسى در شرح حال ايشان مىنويسد : ( متولد 1267 ش ، از اهالى محلهء عشقعلى ، و سردستهء تكيهء معروف آنجا بود . در فنّ كشتى از هم دوره‌هاى پهلوان حاجى سيد تقى كمالى محسوب مىشد . هنگامى كه ميرزا محمّد على اسكويى پهلوان نامى ايران به قم آمد ، وى حاضر به كشتى با پهلوان مذكور گرديد ، كه اين كشتى انجام نگرفت .\r\nآقا سيد على در معركهء نظم نيز قوىبازو بود و « پويان » تخلص مىكرد .\r\n\r\n","description":"","footnote":"","page_name":" 1128 ","page_number":448},
  {"content":"\r\n\r\nاز اوست :\r\n شمس است رخت يا قمر اى سرو خرامان * لعل است لبت يا كه عقيق اى گل خندان\r\nچشم است به رخسار تو يا نرگس شهلا * ابروت كمان است و يا رهزن ايمان\r\nهستند دو تركان سيه جادوى چشمت * هستند دو بدمست چه خوش دست و گريبان\r\nمژگان تو فوجى است همه زنگى و جنگى * هستند يكايك به فضا سام نريمان\r\nخون‌ريز چو چنگيز نشد در همهء عالم * چنگيز دهد باز به اين هيئت مژگان\r\nدر پيش لب لعل تو جان تشنه سپردم * با آنكه بود لعل لبت چشمهء حيوان\r\nجانسوزتر از خال لبت نالهء ( پويان ) * يوسف صفت افتاده در آن چاه زنخدان \r\nپهلوان موصوف بيشتر ايام فراغت خود را صرف تشكيل عزادارى خامس آل عبا عليه السّلام مىكرد ) .\r\nوى در سال 1357 ش درگذشت و در قبرستان نو ( حاج شيخ ) قم به خاك سپرده شد .\r\nفرزند ارشد وى آقاى سيد عباس شمس الدينى ، از كشتىگيران با سابقهء قم است .\r\n\r\n- منبع\r\n1 - تاريخ كشتى ايران 2 / 265 .\r\n\r\n","description":"","footnote":"","page_name":" 1129 ","page_number":449},
  {"content":"\r\n\r\n\r\nشيخ على شمس گيلانى « حاج اعتماد » ( 1313 - 1389 ق )\r\nشرح حال شمس گيلانى كه به « اعتماد الواعظين » ملقب بود ، به قلم فرزند ايشان دانشمند محترم شيخ حسن شمس در كتاب « علماء و شعراى گيلان » آمده ، كه آن را تماما با اندكى تغيير در اينجا مىآوريم :\r\nخطيب شهير « حاج اعتماد » از اكابر اهل تحقيق و بيان و عارف و به زيور كمالات نفسانى آراستهء علم با عمل هم‌آغوش كرده ، و در عرفان و فلسفه يد طولائى داشت .\r\nولادت آن جناب در سنهء 1313 ق در شهر رشت اتفاق افتاد . چون به حد رشد رسيد خط و تجويد قرآن را نزد والد خود تعليم گرفت ، پس از آن مقدمات ادبى را تا حدود معالم و لمعه در مدرسهء حاج سميعى گيلانى نزد علامهء عصر شيخ حسن مخدوم و شيخ حسن كوچصفهانى تلمّذ كرد . پس از چند سالى مسافرت به خراسان كرده در مدرسهء ميرزا جعفر دو سال در نزد شيخ عبد الجواد اديب نيشابورى مقدارى تحصيل معقول نمود پس از دو سال سفرى ، مراجعت به گيلان نمود به جهت زيارت والد خود و صلهء ارحام پس از توقف كمى در گيلان قصد حركت به نجف اشرف نمود ، براى تكميل فقه و اصول . آن جناب چون به همدان رسيد مصادف شد با تبعيد حجج اسلام ، لذا از رفتن به نجف منصرف شد و تجّار آن سامان والد را چندى در همدان نگه داشتند براى ترويج احكام الهى ، پس از آن مهاجرت به تهران نمود .\r\nآن جناب مىگويد كه : در تهران نزد عارف ربانى و فيلسوف عصر ميرزا مهدى آشتيانى - كه در اكثر علوم يد داشت ، خصوصا در فلسفه و حكمت كه ما فوق آن بزرگوار در ايران نبود - مدت چهارده سال مشغول به تحصيل فلسفه و حكمت و فقه و اصول شدم .\r\n\r\n","description":"","footnote":"","page_name":" 1130 ","page_number":450},
  {"content":"\r\n\r\nوالد گويد : مولانا در نهايت زهد و تقوا بود پس از آن مهاجرت به قم نمود و آن زمان مدرس رسمى و محقق حتمى آن بلده طيبه دو نفر بودند : يكى مولانا حاج شيخ عبد الكريم حائرى يزدى و ديگرى مولانا سيد على كاشانى « يثربى » آن جناب دو سالى در محضر درس اين دو بزرگوار حاضر شد و مورد توجه سيدنا واقع شد ، پس از رفتن مولانا كاشانى به درخواست جمعى از تجّار كاشان به شهر كاشان والد ايضا مراجعت به تهران نزد ميرزا مهدى آشتيانى كرد .\r\n\r\nمسافرت به شهرها\r\nآن جناب مىگويد : در همان اوان كه در محضر مولانا بودم مسافرتى تصادف كرد به اتفاق استاد به بلدهء اصفهان و چون به آن سامان رسيدند از ايشان تجليل‌ها شد . والد در اصفهان منبرها رفتند و مدت سه ماه مشغول به ترويج و محبوب قلوب خواص و عوام گشتند و اكثر مردم اصفهان هنوز هم اسم آن بزرگوار را به خوبى و نيكى عمل ياد مىكنند . پس از آن براى ترويج احكام الهى به كرمانشاهان رفتند و مدتى در آن شهر بودند و علما و فضلاى آن بلده از والد تجليل‌ها كردند و مردم استقبال شايانى از ايشان كردند و در هريك از اين مسافرتها ، زحمات و لطمات شديدى به ايشان وارد آمد و در تمام اين صدمات صبور و بردبار بودند و در هر شهرى كه وارد مىشدند مردم آن سامان براى نيكى عمل و حقيقت آن به او مىگرويدند و از منبرشان استفاده‌ها مىكردند .\r\nوالد گويد : علت « رشت » آمدن من براى اين جهت بود چون : زمان حيات والد من بود و آرزوى ديدن مرا كرده بود ، و به جهت درخواست تجّار آن سامان ، والد به شهر رشت كه موطن اصلى آن جناب بود رهسپار گرديد . چون به رشت رسيد مردم آن شهر استقبال شايانى كردند دعوتهاى زيادى نمودند پس از چند سالى توقف در رشت والدش اين جهان را وداع گفت . آن بزرگوار پيوسته بعد از والد خود در صدمات بوده و رنج و اندوه زيادى كشيد و اغلب آن طايفه در فرمان آن جناب\r\n\r\n","description":"","footnote":"","page_name":" 1131 ","page_number":451},
  {"content":"\r\n\r\nبودند و در سنهء 1314 ش در زمان ديكتاتورى رضا شاه و غائلهء رفع حجاب چون دولت آن زمان وحشتى از والد داشت ، لذا به جرم مخالفت با دولت ، ايشان را در شب دوشنبه ايام فاطميه گرفته به زندان بردند . آن جناب مدت چهل و پنج روز در حبس بودند و مكرر صدمات از اين‌گونه به ايشان وارد آمد .\r\nبه ياد دارم آن ايام كه والد در حبس بود متكفل خوراك شبانه‌روزى او من بودم و در محبس براى آن جناب غذا مىبردم و هروقت به اطاق محبس مىرسيدم ايشان مشغول به ذكر و خواندن ادعيه بود .\r\nپس از نجات از حبس فوق‌العاده به نزد تمام اهل آن شهر از عوام و خواص و اركان دولت محبوب گرديد و در همان ايام ارادهء رفتن به عتبات عاليات را كرد و موفق شد و در آن سفر مشرف به حج بيت اللّه گرديد و من در خدمت والد بودم كه پس از مراجعت از حج ، علما و بزرگان نجف تجليل زيادى از ايشان كردند و با اكثر آنها ملاقات كرد و رئيس شيعه در آن زمان ، سيد جليل و عالم عظيم الشأن سيد ابو الحسن اصفهانى بود كه به والد لطف زيادى داشت و به درخواست بزرگان نجف چند روزى در آن مكان شريف منبر رفت و چون ايام عاشورا بود به حائر حسينى مشرف شد و من در تمام اين نقاط با والد خود همراه بودم .\r\nچون به كربلاى معلى رسيديم تجّار آن بلده طيبه درخواست منبر رفتن از ايشان كردند و دو ماه والد در آن مكان شريف منبر رفتند و از علماى بزرگ در آن سامان سيد الفقهاء حاج آقا حسين طباطبائى قمى بودند كه بيست روز در منزل ايشان منبر رفتند و مورد توجه و علاقهء مولانا گرديدند .\r\nپس از هشت ماه توقف در عتبات عاليات مراجعت به ايران و رأسا به رشت وارد شدند و مردم از ديدن ايشان خوشحال گرديدند و هديه‌ها آوردند و هنوز هم در آن شهر مشغول به ترويج هستند اكثر مشكلات آن شهر و تأسيس مؤسسات بزرگ به دست ايشان حل مىگردد و مورد اطمينان و علاقهء خواص و عوام آن شهرند و اركان دولت احترامات زيادى از ايشان به‌جا مىآوردند .\r\n\r\n","description":"","footnote":"","page_name":" 1132 ","page_number":452},
  {"content":"\r\n\r\nوالد غير از من چهار اولاد ديگر دارد كه سه‌تا از آنها ذكور و يكى اناث است .\r\n\r\nتأليفات :\r\n1 - رساله‌اى در معراج .\r\n2 - رساله‌اى در شق‌القمر .\r\n3 - رساله‌اى در توحيد و نبوت و امامت .\r\n4 - مجموعه‌اى كه حدود چهارصد صفحه است در قسمت منبر نوشته كه فوق‌العاده نيكو است .\r\nاين سخنور توانا و فاضل دانا سرانجام در روز شنبه 2 / جمادى الثانى / 1389 ق مطابق با 25 / مرداد / 1348 ش در سن 76 سالگى چشم از جهان فروبست و در قبرستان ابو حسين - مقبرة العلماء - به خاك سپرده شد .\r\n\r\n- منابع\r\n1 - تاريخ علماء و شعراى گيلان ص 69 .\r\n2 - گنجينهء دانشمندان 5 / 182 .\r\n\r\nميرزا على شيرازى « اصفهانى » ( 1294 - 1375 ق )\r\nحاج ميرزا على شيرازى فرزند حاج على اكبر و نوهء حاج قاسم شيرازى ، از دانشمندان پارسا و اساتيد گرانقدر حوزه‌ها بود .\r\nاو در شهر نجف اشرف به تاريخ شعبان / 1294 ق متولد شد .\r\nجدش يكى از تجّار معتبر و آبرومند شيراز بود كه در آن شهر از دنيا رفت .\r\nپدرش نيز از تجّار و فضلا بود كه در نجف اشرف از محضر آيت‌اللّه شيخ محمّد حسين كاظمى تحصيل نموده بود و كتابى در زمينهء چهل حديث - در فضيلت صلوات بر پيغمبر صلّى اللّه عليه و آله و سلم و آل او عليهم السّلام - نوشته ، و طبق آنچه شيخ آقا بزرگ تهرانى در\r\n\r\n","description":"","footnote":"","page_name":" 1133 ","page_number":453},
  {"content":"\r\n\r\nكتاب نقباء البشر آورده : پدر او در سال 1304 ق از دنيا رفته است .\r\nميرزا على آقا در زمانى كه بيش از بيست سال از عمرش گذشته بود ، ساكن اصفهان شد . حوزهء اصفهان چه از نظر فقهى و فلسفى در بين حوزه‌هاى علميهء شيعه موقعيت خاصى داشت . و اين در زمانى بود كه هنوز حوزهء علميهء قم رونق خاص خود را پيدا نكرده بود . مدارس بسيار فعال ، مدرسين مطلع و كاملا محيط بر بسيارى از علوم ، در عين حال متقى و پارسا قابل توجه بودند ، از جمله حكماى عارف و متألّهى چون : ملا محمّد كاشى و ميرزا جهانگير خان قشقائى و يا در فقه مانند : سيد محمّد باقر درچه‌اى كه واعظ و متعظ بود و ميرزا على آقا از آنان بهرهء كافى برد .\r\nوى همچنين از محضر آيت‌اللّه سيد حسين طباطبائى بروجردى در مدت توقف ايشان در اصفهان بخشى از سطح استفاده كرد و مدتها نيز از درس طب حاج ميرزا محمّد باقر حكيم‌باشى تلمّذ نمود ، چنان كه بعدها مدتى در اصفهان طبابت مىنمود .\r\nوى در نجف اشرف نيز تحصيل كرده و از حوزهء كهنسال و پربركت اين شهر در جوار آستان مبارك علوى بهره‌ها برد . از جمله در آنجا از محضر آيات : ملا محمّد كاظم خراسانى و سيد محمّد كاظم طباطبائى يزدى و شيخ الشريعهء اصفهانى استفاده برده است .\r\nاو در معرفت و دانش سرآمد بود و مورد وثوق و اعتماد همهء مردم اصفهان ، كه اوقات او صرف تربيت و ارشاد خلق مىشد . زندگى ساده و بىآلايشى داشت ، و اين موضوع در همهء ابعاد زندگى او به چشم مىخورد ، و ساده‌زيستى و قناعت او مشهور بود . به‌طورى كه حجره‌اى در مدرسهء صدر اصفهان داشت كه معمولا روزها در همان مدرسه مىماند و با غذاى اندك قناعت مىنمود ، و گاهى جلسهء درس را در ميان گلهاى باغچه تشكيل مىداد .\r\nنفوذ و تأثير كلام او بسيار بود و زمانى كه به منبر مىرفت و جهت ارشاد و تنبيه و تزكيه سخن مىگفت ، به مداواى روحى مردم پرداخته ، واعظى بود شيرين بيان و\r\n\r\n","description":"","footnote":"","page_name":" 1134 ","page_number":454},
  {"content":"\r\n\r\nمتكلمى فصيح اللسان . منابرش شامل مواعظ شافيه و نصايح كافيه از حديث و اخبار و تفسير و تاريخ بود . در مدرسهء صدر ادبيات و نهج البلاغة و تفسير مىفرمود و اين دروس مورد اقبال و توجه نه تنها طلاب و اهل علم ، بلكه همهء مردم و طبقات اين شهر قرار مىگرفت . گفتار او نه تنها صاحبان دل را دگرگون ، بلكه بر همه تأثير مىبخشيد .\r\nدر اين‌باره گوشه‌هايى از آنچه استاد مطهرى در باب ارتباط معنوى و تماسى كه او توانست با نهج البلاغة از طريق حاج ميرزا على آقا حاصل نمايد ، با استناد به مقدمهء گران‌بار كتاب « سيرى در نهج البلاغة » ذكر مىشود :\r\n« از كودكى با نام نهج البلاغة آشنا بودم ، و آن را ميان كتابهاى پدرم مىشناختم ، در همهء اين مدت نام « نهج البلاغة » بعد از قرآن بيش از هر كتاب ديگر به گوشم مىخورد . چند خطبهء زهدى تكرارى اهل منبر را آن‌قدر شنيده بودم كه تقريبا حفظ كرده بودم ، اما اعتراف مىكنم كه مانند همهء طلاب و هم‌قطارانم با دنياى نهج البلاغة بيگانه بودم . بيگانه‌وار با آن برخورد مىكردم ، بيگانه‌وار مىگذشتم تا آنكه در تابستان سال 1320 ش پس از پنج سال كه در قم اقامت داشتم ، براى فرار از گرماى قم به اصفهان رفتم ، تصادف كوچكى مرا با فردى آشنا با نهج البلاغة آشنا كرد . او دست مرا گرفت و اندكى وارد دنياى نهج البلاغة كرد ، آن وقت بود كه عميقا احساس كردم اين كتاب را نمىشناختم ، و بعدها مكرر آرزو كردم كه اى كاش كسى پيدا شود و مرا با دنياى قرآن نيز آشنا سازد . ازاين‌پس چهرهء نهج البلاغة در نظرم عوض شد ، مورد علاقه‌ام قرار گرفت و محبوبم شد . گويى كتاب ديگرى است غير از آن كتابى كه از دوران كودكى آن را مىشناختم . احساس كردم كه دنياى جديد كشف كرده‌ام » .\r\nاستاد آقاى شيخ محمّد كاشفى برايم نقل كرد كه : ايشان در اواخر عمر دچار فلج گرديد و هرچند گاهى به قم مىآمد و در مدرسهء حجتيه وارد مىشد ، درحالىكه علامه شيخ عبد الجواد سدهى او را همراهى مىكرد . در يكى از سفرهايش به قم تمايل پيدا كرد كه مدتى چند توقف نمايد ، به همين خاطر به من پيشنهاد شد\r\n\r\n","description":"","footnote":"","page_name":" 1135 ","page_number":455},
  {"content":"\r\n\r\nكه از ايشان در حجره‌ام در مدرسهء مذكور پذيرايى كنم ، ولى حجره‌ام در طبقهء دوم بود كه براى ايشان بالا رفتن سخت بود ، به همين علت خود ايشان هم امتناع ورزيد .\r\nالبتّه من در بعضى از مجالس‌اش كه در مدرسهء حجتيه برگزار مىشد حضور داشتم و از بيانات بسيار سودمند و سوزناك و عرفانىاش و نيز ساير طلاب بهره‌ها مىبرديم .\r\n\r\nاز آثار قلمىاش\r\n1 - تصحيح التبيان فى تفسير القرآن ، تصحيح و مقابلهء قسمتى از تفسير تبيان ( اثر شيخ طوسى ) كه در اصفهان براى اولين‌بار به هزينهء بازرگان خيّر اصفهانى ، آقا سيد عبد الرسول رحيم‌زاده روغنى به چاپ رسيد .\r\n2 - تحشيه زاد المعاد ، شيخ آقا بزرگ تهرانى از جمله اقدامات و تلاشهاى ميرزا على آقا در جمع‌آورى و طبع برخى كتب ارزنده سخن گفته ، و اظهار مىدارد :\r\nبعضى از اين قبيل كارها از جمله ، جمع‌آورى آن را از روى فروتنى و اخلاص به خود نسبت نداد . ولى مسلم است آن اقدامات از اوست ، زاد المعاد و حواشى و اضافات آن توسط وى صورت گرفته كه در سال 1364 ق واقع شده است .\r\nاو مبيّن و مفسر راستينى براى نهج البلاغة بود و چنانچه تقريرات وى در نهج البلاغة ، در يك جا جمع مىشد ، يكى از بهترين شروح آن مىشد كه متأسفانه اين‌گونه نشد .\r\nسرانجام آن عالم بزرگوار كه به درستى لقب « واعظ » گرفته بود ، در روز شنبه 23 / جمادى الاول / 1375 ق مطابق با 16 / دى / 1334 ش در اصفهان از دنيا رفت و پيكرش را با احترامات بسيارى به قم ( بنابه وصيت خودشان ) حمل نمودند و در قبرستان شيخان به خاك سپردند . فرزندش حجة الاسلام شيخ محمّد واعظ كه ساكن اصفهان بود و در شعبان / 1418 ق در همان‌جا درگذشت .\r\n\r\n- منابع\r\n1 - تذكرة القبور يا دانشمندان و بزرگان اصفهان 435 .\r\n\r\n","description":"","footnote":"","page_name":" 1136 ","page_number":456},
  {"content":"\r\n\r\n2 - روزنامهء اطلاعات ، مورخ شنبه 7 / آبان / 1373 ش ، شرح حال ايشان به قلم آقاى محمّد حسين رياحى نگارش يافته است .\r\n3 - سيرى در نهج البلاغة ( از استاد مطهرى ) 9 و 10 .\r\n4 - نقباء البشر 4 / 1305 و 1488 .\r\n5 - نويد اصفهان ، شمارهء 241 .\r\n\r\nشيخ على صفائى حائرى « قمى » ( 1370 - 1420 ق )\r\nحاج شيخ على فرزند علامه شيخ عباس و نوهء آيت‌اللّه شيخ محمّد على حائرى قمى ، معروف به « عين - صاد » از نويسندگان و فضلاى معاصر بود .\r\nاو در 2 / مرداد / 1320 ش در قم زاده شد . ادبيات و مقدمات را نزد پدر ارجمند خود و شيخ نصرت اللّه بناروانى ميانجى و بخشى از سطوح را از محضر آقايان : پدر خود ، شيخ محمّد فاضل لنكرانى ، و سيّد مهدى روحانى قمى فرا گرفت . سپس رو به تأليف و تربيت مشتاقان دانش پرداخت .\r\nروزش را به تأليف و پژوهش مىگذراند ، به همين خاطر آثار فراوانى را از خود به يادگار گذاشت ، فهرست آنها به شرح زير است :\r\n\r\n[ آثار 
  ]\r\n\r\nالف ) آثار چاپى :\r\n1 - آرامش ( مجموعهء شعر ) .\r\n\r\n","description":"","footnote":"","page_name":" 1137 ","page_number":457},
  {"content":"\r\n\r\n2 - از زلال ولايت ( 40 حديث امام حسين عليه السّلام ) .\r\n3 - استاد و درس ( روش تدريس ، ادبيات و هنر و نقد ) ، دو جلد .\r\n4 - انسان در دو فصل ( پيش و پس از بلوغ ) .\r\n5 - انفاق .\r\n6 - اى قامت بلند امامت ( خطاب به حضرت ولى عصر عجل اللّه فرجه ) .\r\n7 - بررسى ( نقد ماركسيسم ) .\r\n8 - بشنو از نى ( شرح دعاى ابو حمزه ثمالى ) .\r\n9 - پاسخ به پيام نهضت آزادى .\r\n10 - پيروز ( مجموعهء شعر ) .\r\n11 - تطهير با جارى قرآن ، در شش جلد ، و اجزاى ديگر آن مخطوط است .\r\n12 - درسهايى از انقلاب ( در 12 دفتر ) .\r\n13 - ديدارى تازه با قرآن ، دو جلد .\r\n14 - ذهنيت و زاويهء ديد ( نقد ادبيات داستانى ) .\r\n15 - روش برداشت از قرآن ( تفسير و توضيح سوره « ص » ) .\r\n16 - روش نقد ( نقد مكاتب ماركسيسم ، اگزيستانسياليسم و آزادى ) ، در پنج جزوه .\r\n17 - شعرهاى شهادت .\r\n18 - عاشورا .\r\n19 - غدير .\r\n20 - فقر .\r\n21 - مسئوليت و سازندگى ، دو جلد .\r\n22 - و با او نگاه فرياد مىكرديم ( مجموعهء شعر ) .\r\n23 - وداع ( مجموعهء شعر ) .\r\n\r\nب ) كتابهاى غير چاپىاش عبارتند از :\r\n24 - بحثهاى محرّم ( اضطرار به حجت ، احياى امر اهل بيت عليهم السّلام ، عظمت\r\n\r\n","description":"","footnote":"","page_name":" 1138 ","page_number":458},
  {"content":"\r\n\r\nمصائب امام حسين عليه السّلام ، شرح ادعيه حضرت زهرا عليها السّلام ، معرفت دينى و جامعه دينى و حكومت دينى ) . اين بحثها در شش سال ايراد گرديده و حدود 100 نوار را تشكيل مىدهد كه همگى پياده شده است .\r\n25 - پيام به فرزندان ، او به هنگام بلوغ فرزندانش نامه‌هايى به آنان نگاشته كه در آنها بر بينش‌ها و گرايش‌ها ( بينات ، كتاب و ميزان ) ، سلوك و اخلاق ، رضا و رضوان ، عمل و تماميت و سلامت و بحران عمل تكيه كرده و توضيح داده است . شمار اين‌ها 5 نامه است .\r\n26 - تفسير سورهء آل عمران ( ناتمام ) .\r\n27 - تفسير سورهء بقره .\r\n28 - تفسير سورهء علق و قدر .\r\n29 - تفسير سورهء مدثّر .\r\n\r\nدرگذشت\r\nسرانجام در سحرگاه روز سه‌شنبه 22 / تير / 1378 ش برابر با 29 / ربيع الاول / 1420 ق به همراه سه تن از دوستانش براثر سانحه تصادف در راه مشهد مقدس بدرود حيات گفت . پيكرش در عصر روز چهارشنبه پس از تشييع و اداى نماز ميت توسط استاد سيّد مهدى روحانى بر آن ، نزديك قبر فرزند شهيدش ، در گلزار شهداى قم ، به خاك سپرده شد .\r\n\r\nعلى عارفى قمى ( 1331 - 1387 ق )\r\nعلى متخلص به « عارفى » فرزند عليرضا قمى ، مردى فاضل و با ورع و انسان دوست از علاقمندان خاندان اهل بيت عصمت و طهارت عليهم السّلام بوده است .\r\nتولدش در سال 1331 ق مطابق با 1292 ش در قم اتفاق افتاد .\r\n\r\n","description":"","footnote":"","page_name":" 1139 ","page_number":459},
  {"content":"\r\n\r\nوى علاوه بر شعر و شاعرى ، از اعضاء برجستهء اولين انجمن ادبى شهرستان قم محسوب مىشد . نامبرده در مدت عمر كوتاه ، ولى پربركت خود در مقام آموزگارى به تربيت فرزندان كشور پرداخت و با وجود عدم بضاعت مالى ، به تأسيس دبستان « معرفت » قم همت گماشت ، و در اين راه زحمات طاقت‌فرسايى را متحمل گرديد ، و هم‌اكنون اغلب دست‌پروردگانش به مقامات عالى فرهنگى و كشورى رسيده‌اند .\r\nاشعارش بسيار سليس و مملو از پند و اندرز است .\r\nآن مرد بزرگ پس از يك بيمارى در روز چهارشنبه 13 / رجب / 1387 ق مطابق با 26 / مهر / 1346 ش از زندگى اين جهان دست شست ، و طغراى نيكونامى خويش را به ملك العرش سپرد . مدفنش در قبرستان ابو حسين است .\r\nاز اوست :\r\n\r\nمصباح الهدى\r\n اى حسين اى يادگار مصطفى * نور حق هستى و مصباح الهدى\r\nاى حسين اى شاه شاهان جهان * جسم پاك تو به از جان جهان\r\nبرتر و بالاترى از كاينات * در دودنياى تو كشتى نجات\r\nكوه را كى طاقت آلام توست * تا قيامت دهر پر از نام توست\r\nچون‌كه عزمت رفتن اين راه شد * زين سبب نام تو ثار اللّه شد\r\nما سوى اللّه گر همه قربان شوند * خونبهايت را كجا تاوان شوند\r\nعقلها تا حشر مات كار توست * همچو تو بىمثل اين پيكار توست \r\n* \r\n- منابع\r\n1 - تاريخ تكايا و عزادارى قم 333 ( تولدش را در سال 1298 ش دانسته است ) .\r\n2 - سخنوران نامى معاصر .\r\n3 - فرهنگ شاعران زبان پارسى 384 .\r\n\r\n","description":"","footnote":"","page_name":" 1140 ","page_number":460},
  {"content":"\r\n\r\n\r\nشيخ على عاملى « عليكم السلام » ( - قرن 14 ق )\r\nشيخ على عاملى معروف به « عليكم السلام » ، فرزند آيت‌اللّه شيخ مرتضى كاظمينى ملقب به « نظام الدّين » و نوه آيت‌اللّه شيخ جواد عاملى .\r\nجدّش از جمله شاگردان آيت‌اللّه سيد مهدى بحر العلوم بود و در شهر كاظمين مىزيست .\r\nو پدر شيخ على ، از جمله شاگردان آيت‌اللّه شيخ محمّد حسن نجفى ( صاحب جواهر ) بود ، و در وادى السلام نجف اشرف مدفون است .\r\n\r\nتحصيلات عالى\r\nشيخ على ، از جمله علماى متقى و زهاد عصر خود بود .\r\nتحصيلات عالى خود را نزد آيت‌اللّه ميرزا حبيب اللّه رشتى به انجام رسانيد ، و ظاهرا از محضر آيات : شيخ محمّد حسن مامقانى و ميرزا حسين خليلى تهرانى استفاده برده بود ، و در رشت گيلان سكونت اختيار نمود .\r\nشيخ محمّد حسين نجفى « عليكم السّلام »\r\nنواده‌اش علامه شيخ محمّد حسين نجفى كه از علماى معروف تهران بود ، دربارهء جدّ خود - صاحب شرح حال - چنين مىنويسد :\r\n« . . . علامه عالم متقى و زاهد زمان مرحوم حاج شيخ على عليكم السلام ، از معاصرين مرحوم آيت‌اللّه ميرزا حسن شيرازى - اعلى اللّه مقامه - مىباشند كه\r\n\r\n","description":"","footnote":"","page_name":" 1141 ","page_number":461},
  {"content":"\r\n\r\nايشان هم ساكن رشت بعد از تحصيلات خود بوده و زمان خود به جلالت شأن و كرامت نفس مشهور و معروف بوده‌اند . رحمت اللّه عليه » .\r\nاز آثار او : اصول اعتقادات .\r\nايشان در قبرستان شيخان قم مدفون است .\r\nفرزند وى آيت‌اللّه شيخ جواد عاملى ، و نواده او آيت‌اللّه شيخ محمّد حسين نجفى ( 1321 - رمضان / 1409 ق در تهران ) بود .\r\n\r\n- منابع\r\n1 - المسلسلات فى الاجازات 2 / 459 .\r\n2 - فروغ فقاهت در شرح حال شيخ محمّد حسين نجفى ص 16 .\r\n\r\nسيّد على علامهء فانى اصفهانى ( 1333 - 1409 ق )\r\nسيد على فرزند علامه سيد حسن و نوهء سيد حسين حسينى يزدى اصفهانى ، معروف به « علامهء فانى » ، از فقها و صاحب رسالهء عمليه و به حق جامع معقول و منقول و اساتيد به نام حوزه‌ها بود .\r\nايشان در روز پنجشنبه 26 / ربيع الاول / 1333 ق در اصفهان تولد يافت .\r\nپدر دانشمند خود را در سن پنج‌سالگى از دست داد و در سال 1342 ق\r\n\r\n","description":"","footnote":"","page_name":" 1142 ","page_number":462},
  {"content":"\r\n\r\n( يعنى در سن يازده‌سالگى ) شروع به درس عربى و تحصيلات دينى نمود . با گذراندن دورهء مقدماتى ، درس سطح و خارج را نزد عده‌اى از اجلهء علماى آن روز حاضر شدند . قوانين الاصول را نزد شيخ محمّد حكيم خراسانى ( متوفاى سال 1355 ق ) خوانده ، و رسائل شيخ انصارى را نزد سيد مرتضى خراسانى ، و مكاسب و كفايتين و بخشى از خارج فقه را از محضر سيد محمّد نجف‌آبادى ( متوفاى 1358 ق ) تلمذ نمودند .\r\nفانى پس از آن به مدت سيزده سال دروس خارج فقه و اصول و فلسفه و كلام و تفسير را ، در محضر عالم زاهد آيت‌اللّه سيد على نجف‌آبادى و علامه سيد عبد اللّه ثقةالاسلام حاضر شدند و پس از وفات نجف‌آبادى شهر اصفهان را رها كرده ، به‌سوى نجف اشرف و جوار تربت مطهر علوى عليه السّلام مهاجرت نموده ، و در ربيع الثانى / 1362 ق وارد نجف اشرف شدند . و ضمن استفاده از محضر آيات : سيد ابو الحسن اصفهانى ، شيخ محمّد كاظم شيرازى و سيد على بهبهانى رامهرمزى ، ميرزا عبد الهادى شيرازى و يكى از ملازمان و شاگردان خاص آيت‌اللّه سيد جمال الدّين گلپايگانى گرديد ، مشغول تدريس فقه و اصول و كلام و تفسير شد .\r\nشاگردانى ممتاز دورهء كامل مباحث اصول و فقه ايشان را تقرير نمودند ، كه مقدار زيادى از آن چاپ گرديده و فهرست كامل مؤلفات چاپ شده و چاپ نشدهء اين مرحوم در پايان همين سطور ذكر خواهد شد .\r\nايشان حوزهء علميهء نجف اشرف را در اثر فشار دولت عراق در رجب / 1393 ق حوزهء نجف را ترك گفته ، و به سمت حوزهء علميهء قم عزيمت نموده ، و از به دو ورود مشغول تدريس خارج فقه و اصول گرديد ، و ابواب مختلف فقهى را با تحقيق كامل كه شيوهء خاص استاد بود و تدريس فرمود . در اواخر عمر به واسطهء بيمارى تردد طلاب نزد ايشان كمتر شده ، ولى اشتغال ايشان به علميات كاسته نگشته بود . و با عشق مفرط به تأليف و تكميل كتب خود مىپرداخت .\r\nآن بزرگوار هنگامى كه در اثر فشارهاى زياد و ناراحتيهاى بسيار سكته نمود ،\r\n\r\n","description":"","footnote":"","page_name":" 1143 ","page_number":463},
  {"content":"\r\n\r\nبعد از آنكه دوران نقاهت پس از سكته را مىگذرانيد از حالش سؤال شد ، جواب داد كه : به حمد اللّه دكترها به من اجازهء مطالعه داده‌اند . عجب است از انسانى كه در بستر مرض اين‌گونه مژده از بهبودى خود مىدهد ، و عجيب‌تر آنكه در آخرين مرض كه منجر به بسترى شدن ايشان در بيمارستان شهريار تهران گشت ، نسخهء كتاب اصول فقه خود را همراه داشت و تصحيح مىنمود . دريغ و افسوس آن نسخهء تصحيح شده ، و كتاب به پايان نرسيده ، همراه جنازهء ايشان به قم بازگشت .\r\nدر وصيت‌نامهء خود به فرزندش جناب آقاى سيد مهدى علامه « حفظه اللّه » سفارش فرموده ، كه : سه كتاب از نوشته‌ها و تأليفاتش را در كفن‌اش همراه او بگذارند ، يكى « آراء حول القرآن » كه در آن عدم تحريف قرآن را اثبات نمود ، و يكى كتاب « عبد اللّه بن عباس » كه در دفاع از شخصيت عبد اللّه بن عباس و رد اتهامات وارده بر او نوشته بود ( و ايشان مىفرمودند كه من مزد اين كتاب را از مولاى متقيان امير مؤمنان على بن ابى طالب عليه السّلام مىخواهم ، زيرا عبد اللّه بن عباس را به خاطر امير المؤمنين عليه السّلام تهمت زدند . ديگرى كتاب « منظومهء چهارده معصوم عليهم السّلام » بود كه در مدح و مرثيهء ائمهء اطهار عليهم السّلام و با قريحهء خود سروده بود ، و همچنين فرموده بود كه يك خاتم عقيق به همراهش بگذارند و به حمد اللّه به وصيت‌اش عمل شد . درود بر تو كه تمامى لحظات عمرت را با توحيد و عشق به مذهب تشيع و علاقه به ائمهء معصومين عليهم السّلام سپرى كردى ، و حتى در گور سرد نيز نخواستى كه شعائرت از تو جدا باشند و با آنچه مأنوس بودى مدفون شدى .\r\n\r\n","description":"","footnote":"","page_name":" 1144 ","page_number":464},
  {"content":"\r\n\r\nآيت‌اللّه علامه فانى سرانجام در ساعت 5 / 11 روز دوشنبه 23 / شوال / 1409 ق مطابق با 8 / خرداد / 1368 ش در يكى از بيمارستان‌هاى شهريار تهران در اثر سكتهء قلبى درگذشت . جسدش صبح روز سه‌شنبه در قم تشييع گرديد ، و در صحن حضرت معصومه عليها السّلام مدفون شد .\r\nفهرست تأليفات ايشان در زمينه‌هاى : كلام ، تفسير ، حديث ، رجال ، فقه ، اصول ، امامت ، تاريخ تحليلى ، اجتماعيات و شعر از اين قرار است :\r\n\r\nكتب چاپ شده\r\n1 - شرح شرايع در طهارت ، در پنج جلد .\r\n2 - شرح شرايع در صلاة ، در پنج جلد .\r\n3 - آراء الاصول حول مباحث الالفاظ ، در دو جلد .\r\n4 - حاشية وسيلة النجاة .\r\n5 - حاشية العروة الوثقى ، در دو جلد .\r\n6 - ترجمهء تقويم المحسنين ( اثر فيض كاشانى ) .\r\n7 - ترجمهء نصائح الهدى ( اثر علامه شيخ محمّد جواد بلاغى ) .\r\n8 - رسالة فى البداء .\r\n9 - بدا ( ترجمهء فارسى البداء ) .\r\n10 - المختار فى الجبر و الاختيار ( تقريرات ) .\r\n11 - جبر و اختيار ( ترجمهء فارسى آن ) .\r\n12 - الامر بالمعروف و النهى عن المنكر .\r\n13 - رساله توضيح المسائل ، به پنج زبان .\r\n14 - قبسات العقول من الفروع و الاصول ، در پنج جلد .\r\n15 - شعائر حسينيه ، به دو زبان .\r\n16 - خمسون مسألة .\r\n\r\n","description":"","footnote":"","page_name":" 1145 ","page_number":465},
  {"content":"\r\n\r\n17 - منظومهء چهارده معصوم عليهم السّلام .\r\n18 - آراء حول الارادة .\r\n19 - حول القرآن .\r\n20 - بيان الخيانة .\r\n21 - مناسك حج ، به پنج زبان .\r\n22 - تنزيه الصفوة .\r\n23 - تحفة الجواهر .\r\n24 - ترجمهء خطبهء حضرت زهرا عليها السّلام .\r\n25 - زن از ديدگاه شريعت اسلام .\r\n26 - گناه و كيفر ، دو جلد .\r\n27 - بينش كلى امام .\r\n28 - عبد اللّه بن عباس .\r\n29 - حاشيه بر صراط النجاة .\r\n30 - آراء حول الاجارة .\r\n31 - المتعة مشروعة .\r\n\r\nكتب چاپ نشده\r\n1 - شرح شرايع در صلاة ، دو جلد .\r\n2 - آراء الاصول ( ادله عقليه ) ، در چهار جلد .\r\n3 - ديوان اشعار فانى ، دو جلد .\r\n4 - خمس استدلالى .\r\n5 - تفسير سورهء محمّد صلّى اللّه عليه و آله و سلم .\r\n6 - تفسير سورهء جمعه .\r\n7 - تفسير سورهء حمد .\r\n\r\n","description":"","footnote":"","page_name":" 1146 ","page_number":466},
  {"content":"\r\n\r\n8 - تفسير سورهء فتح .\r\n9 - فقه الرجال .\r\n10 - احكام بانكدارى و تحليل مسألهء ربا .\r\n11 - كتاب الذباحة .\r\n12 - مكاسب محرمه تا بيع فضولى .\r\n13 - كتاب القضاء .\r\n14 - كتاب الوصايا .\r\n15 - غاية البيان فى عدم تحريف القرآن .\r\n16 - المعارف العلوية ، در كلام .\r\n17 - الفوائد الرجالية .\r\n18 - قاعدة القرعة .\r\n19 - جوائز السلطان .\r\n20 - السير الى اللّه .\r\n21 - كتاب الزكاة .\r\n22 - كتاب الصوم .\r\n23 - كتاب الحج .\r\n24 - رساله علم امام .\r\n25 - كتاب الحدود .\r\n\r\n- منابع\r\n1 - در اواخر / ربيع الاول / 1407 ق به محضرشان رسيدم و قسمتى از زندگينامه‌اش را از زبان مباركشان شنيدم و يادداشت نمودم .\r\n2 - گنجينهء دانشمندان 2 / 210 .\r\n3 - معجم المؤلفين العراقيين 2 / 429 .\r\n4 - مؤلفين كتب چاپى 4 / 330 .\r\n\r\n","description":"","footnote":"","page_name":" 1147 ","page_number":467},
  {"content":"\r\n\r\n\r\nشيخ على علم الهدى فومنى ( - 1371 ق )\r\nمردى فقيه و دانشمند و اديب و سخن‌دان بود . آن بزرگوار مدتى در رشت گيلان به تدريس سطح اشتغال داشت ، در ادبيات تسلط و در مقدمات يد طولائى داشت ، خوش‌ذوق و خوش‌قريحه و از استعداد فكرى بسيار عالى برخوردار بود . در مدارس علمى رشت مشغول تدريس بود ، و اغلب طلاب گيلان در مقدمات و سطح نزد ايشان تلمّذ كردند .\r\nبنا بر اظهارات يكى از فضلاى لاهيجانى ، علم الهدى در تهران جزو شاگردان آيت‌اللّه شيخ فضل اللّه نورى ، و از دوستان و همدرسان علامه حكيم شيخ محمّد مهدى مازندرانى « امير كلائى » بود .\r\nسرانجام در روز شنبه 11 / محرم / 1371 ق مطابق با 20 / مهر / 1330 ش درگذشت ، و در انتهاى قبرستان حاج شيخ قم مدفون گرديد .\r\n\r\n- منبع\r\n1 - تاريخ علماء و شعراى گيلان 123 .\r\n\r\nشيخ على علما كرمانشاهى دامغانى « واعظ » ( ح 1285 - 1362 ق )\r\nشيخ على علما ملقب به « واعظ العلماء » فرزند علامه ملا محمّد باقر پيشنماز دامغانى ، از دانشمندان و حكماى نامى كرمانشاه بود .\r\nوى در حدود سالهاى 1285 ق در كرمانشاه پا به عرصهء گيتى نهاد .\r\nمقدمات را به خوبى آموخت و سطح را نزد پدر ارجمند خويش به انجام رساند . آنگاه به تهران رفت و دروس عالى فقه و اصول را از محضر آيت‌اللّه ميرزا محمّد حسن آشتيانى و حكمت و علوم عقلى را از محضر علامه سيّد ابو الحسن\r\n\r\n","description":"","footnote":"","page_name":" 1148 ","page_number":468},
  {"content":"\r\n\r\nجلوه اصفهانى استفاده نمود . سپس به زادگاه خود مراجعت كرد و هنگام بازگشت آيت‌اللّه شيخ هادى جليلى در سال 1316 ق از عتبات عاليات به كرمانشاه ، هر روز صبح به منزلش مىرفت و از محضرش دانش مىآموخت . تا حدى رسيد كه از صاحب‌نظران و انديشمندان بارز گرديد . تدريس را پيشهء خود ساخت و همواره فقه و اصول و معقول تدريس مىنمود ، ولى وعظ و خطابت را ترجيح داد و سخنرانىهاى علمى و شيوا مىخواند . در اين راه شهرت و حرمت ويژه‌اى بدست آورد .\r\n\r\nاز آثار او :\r\n1 - حاشية على شرح المنظومة ( اثر ملا هادى سبزوارى ) .\r\n2 - كشكول ( شامل يادداشت‌هاى متفرقهء علمى ) .\r\nواعظ ، در شب جمعه 14 / شوال / 1362 ق برابر با 21 / مهر / 1322 ش در كرمانشاه جهان خاكى را وداع گفت . پيكرش به قم حمل و در قبرستان حاج شيخ ( قسمت شرقى ) به خاك سپرده شد .\r\nجهت تفصيل بيشتر دربارهء زندگى اين عالم واعظ ، به كتاب « زندگانى سردار كابلى » اثر مرحوم غلامرضا كيوان سميعى ، رجوع كنيد .\r\n\r\nسيّد على علوى قزوينى ( 1322 - 1396 ق )\r\nحاج سيد على فرزند آيت‌اللّه سيد محمّد باقر و نوهء سيد ابو تراب حسينى قزوينى ، ملقب به « علوى » ، از دانشمندان و فضلاى معاصر بود .\r\nوى در 13 / رجب / 1322 ق در نجف اشرف ديده به جهان گشود .\r\nدوران كودكى خود را در آن سامان سپرى كرد ، سپس در سال 1332 ق همراه پدر ارجمند خود به قزوين رفت و به تحصيل علوم دينى اشتغال ورزيد ، آنگاه در سال 1342 ق نيز همراه پدر خود به حوزهء علميهء قم مهاجرت كرد و سطح را نزد علامه\r\n\r\n","description":"","footnote":"","page_name":" 1149 ","page_number":469},
  {"content":"\r\n\r\nآخوند ملا على همدانى به پايان برد و دروس خارج را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى و پدر خود استفاده نمود .\r\nوى در سال 1352 ق به قزوين بازگشت و به ترويج مذهب و قبول دفتر اسناد به خدمت اجتماعى پرداخت .\r\nسرانجام در سال 1366 ق قزوين را به‌سوى تهران ترك گفت و به فعاليت‌هاى مذهبى خود افزود و مشغول اقامهء نماز جماعت ، ترويج مذهب و ارشاد شد .\r\nعلوى در سال 1396 ق در سن 74 سالگى در تهران چشم از جهان فروبست .\r\nپيكرش به قم حمل و در قبرستان بهشت معصومه عليها السّلام به خاك سپرده شد . سيد مهدى علوى كه به كسوت اهل علم است فرزند او مىباشد .\r\n\r\n- منابع\r\n1 - آينهء دانشوران 407 .\r\n2 - افادات علامه سيد عباس ابو ترابى قزوينى ، ساكن تهران .\r\n3 - گنجينهء دانشمندان 6 / 147 .\r\n4 - يادداشتى از برادرش علامه آقاى سيد على اصغر علوى ، ساكن قزوين .\r\n\r\nسيّد على علوى قزوينى « آقا بزرگ » ( 1320 - 1394 ق )\r\nحاج سيد على معروف به ( آقا بزرگ ) علوى فرزند علامه سيد محمّد باقر و نوهء\r\n\r\n","description":"","footnote":"","page_name":" 1150 ","page_number":470},
  {"content":"\r\n\r\nآيت‌اللّه سيد على موسوى قزوينى ( صاحب حاشيه بر قوانين ) ، از علماى برجستهء قزوين بود .\r\nوى به سال 1320 ق مطابق با 1281 شمسى در قزوين متولد شده ، و در بيت علم و سيادت پرورش يافته و مقدمات علوم را در آنجا فراگرفته ، آنگاه در اوائل تأسيس حوزه علميه در سال 1353 ق به قم عزيمت و پس از تكميل سطوح نزد سيد شهاب الدّين مرعشى ، از محضر مرحوم آيت‌اللّه حاج شيخ عبد الكريم حائرى يزدى استفاده نموده ، و بعد از تكميل دراسات و مبانى علمى در سال 1353 ق مراجعت به قزوين كرده ، و به انجام وظائف دينى و روحى از قبيل اقامهء جماعت در مسجد سلطانى و مسجد شيشه‌گرها و تدريس و تربيت طلاب و محصلين علوم دينيه و ترويج دين پرداخته است .\r\nسيد جواد علوى قزوينى\r\nاز خصايص و مزاياى آن جناب اين بود كه از وجوه شرعيه مصرف و اعاشه نمىكرد و آن وجوه را در كارهاى خير مصرف مىنمود ، مانند ساختن مساجد و كمك به اهل علم و رفع حوائج آنان و صاحبان فضيلت ، و غير آنان از آنچه را كه رضاى امام عليه السّلام را در آن مىدانست . و براى خود و خاندان خود چيزى از اين وجوه نمىگذاشت ، حتى وقتى از دنيا رفت چيزى از مال براى ورثهء خود اندوخته نكرده و نداشت ، با اينكه مرجع اموال مردم بود .\r\nو كان رحمه اللّه حافظا لدينه فى حوادث دهره و داعيا الى اللّه بقوله و فعله ، و صائنا لنفسه عن بعض ما يفتخر به الناس حفظا اتقواه تقواه و مقويا لعقائد الناس و\r\n\r\n","description":"","footnote":"","page_name":" 1151 ","page_number":471},
  {"content":"\r\n\r\nكان موته ثلمة فى الاسلام .\r\nوى داراى اجازاتى از آيات : سيد ابو الحسن اصفهانى ، سيد حسين طباطبائى بروجردى ، سيد محسن حكيم ، سيد روح اللّه خمينى و سيد ابو القاسم خوئى .\r\nوى در روز جمعه اربعين حسينى / 1394 ق مطابق با 24 / اسفند / 1352 ش از دنيا رفته و در تشييع جنازه‌اش بسيارى از مردم قزوين از عموم طبقات شركت و حمل بقم نموده ، و در قبرستان ( حاج شيخ ) دفن نمودند .\r\nداراى آثارى در مواعظ و اخلاق بوده‌اند كه تاكنون به چاپ نرسيده است .\r\nاز باقيات الصالحات ايشان است فرزند ارجمندش جناب حجة الاسلام و المسلمين آقاى سيد جواد علوى كه در رشتهء اسلاف و نياكان خود و به‌جاى والد مبرورش در قزوين هم‌اكنون به خدمات دينى اشتغال دارند .\r\nدر رثاء آن مرحوم اشعارى سروده شده كه ما يكى از آن را مىنگاريم :\r\n فغان و آه كه از آسمان دانش و دين * غروب كرد درخشنده كوكب قزوين\r\nفقيه كامل عامل شجاع و زاهد و راد * خجسته خوى و شمايل نكوى و ماه جبين\r\nسليل ساقى كوثر كه نسبتش « علوى » است * دعامة الشرع طود العلم حامى الدّين\r\nز رحلتش همهء مردم نشسته در غم و حزن * چو رفت طاير روحش به‌سوى خلد برين\r\nز بوستان نياكان گلى ربود فلك * كه ارمغان برد آن را به خدمت شه دين\r\nاگر نبود چنان پس به اربعين چون شد * روان او به جنان و تنش به زير زمين \r\n\r\n","description":"","footnote":"","page_name":" 1152 ","page_number":472},
  {"content":"\r\n\r\n جوار حضرت معصومه شد به خاك نهان * مزار اوست محط رجال اهل يقين \r\n* \r\n- منابع\r\n1 - آينهء دانشوران 343 .\r\n2 - گنجينهء دانشمندان 6 / 164 .\r\n\r\nسيّد على علوى كاظمى ( 1346 - 1402 ق )\r\nحاج سيد على علوى فرزند سيد حسين و نوهء سيد ابو القاسم حسينى كاشانى ، از فضلا و نويسندگان معاصر بود .\r\nدر 2 / محرم / 1346 ق در شهر كاظمين « عراق » ديده به جهان گشود .\r\n\r\nتحصيل در كاظمين و نجف اشرف\r\nمقدمات را نزد آيت‌اللّه شيخ حامد واعظى سبزوارى و استاد احمد امين آموخت ، و برخى از سطح را نزد علامه سيد اسماعيل صدر تلمذ كرد ، و در سال 1386 ق به نجف اشرف عزيمت نمود و باقى دروس سطح را از محضر آيات : شيخ محى الدّين مامقانى و سيد جعفر مرعشى استفاده نمود ، و پس از يك سال و اندى از طرف آيت‌اللّه سيد محسن طباطبائى حكيم به نمايندگى ايشان در بغداد - حى الطارق - انتخاب و به آنجا عزيمت نمود ،\r\n\r\n","description":"","footnote":"","page_name":" 1153 ","page_number":473},
  {"content":"\r\n\r\nو چندين مسجد و هيئت حسينى و مدرسه تأسيس نمود .\r\n\r\nمهاجرت به قم\r\nايشان در سال 1391 ق در اثر فشارهاى دولت عراق به ايران مهاجرت و در قم سكونت اختيار نمود ، و به فعاليت‌هاى فرهنگى و اسلامى خود ادامه داد ، و در دروس آيات : سيد شهاب الدّين مرعشى و سيد محمّد رضا گلپايگانى شركت جست .\r\n\r\nاز آثار او\r\n1 - اختر لنفسك .\r\n2 - اشك و آه .\r\n3 - الجنسان .\r\n4 - الخير و السعادة .\r\n5 - الرافد .\r\n6 - العفاف على مذبح التبرج .\r\n7 - العمل الجهادى .\r\n8 - الكلمة الطيبة .\r\n9 - باء بسمله .\r\n10 - پاسخ انديشه‌هاى جوانان ، در دو جلد .\r\n11 - پيك رحمت .\r\n12 - تربيت از نظر قرآن و سنت .\r\n13 - تفسير الامام الصادق عليه السّلام .\r\n14 - دروس و حلول فى شرح كفاية الاصول ، در دو جلد .\r\n15 - دلبند نفس .\r\n16 - ديوان العلوى ، در سه جلد .\r\n\r\n","description":"","footnote":"","page_name":" 1154 ","page_number":474},
  {"content":"\r\n\r\n17 - راهنمائى قرآن كريم .\r\n18 - رستگاران .\r\n19 - زكات الفطرة .\r\n20 - سخنان ماه مبارك .\r\n21 - سوداگران .\r\n22 - كتابخانه .\r\n23 - لباب معالم الدّين .\r\n24 - محاضرات فى اصول الدّين .\r\n25 - مخطط فى كتاب الارث .\r\n26 - مقتطفات العلوى ( شعر ) .\r\n27 - منتخب حوادث الأيام فى الاسلام ، در چهار جلد .\r\n28 - نداى آسمان .\r\n29 - يادآورى .\r\n\r\nدرگذشت و اعقاب\r\nوى در روز دوشنبه 28 / شعبان / 1402 ق مطابق با 31 / خرداد / 1361 ش در اثر سكتهء قلبى در بيمارستان سيد مصطفى خمينى در تهران به سن 56 سالگى درگذشت ، و جسدش روز اول / رمضان در قم تشييع ، و پس از اقامهء نماز ميت توسط آيت‌اللّه مرعشى ، در راهروى مسجد علوى كه خود آن را در خيابان امام تأسيس نمود به خاك سپرده شد .\r\n\r\nفرزندانش :\r\n1 - حجة الاسلام سيد عادل علوى 2 - ثقةالاسلام سيد عماد الدّين 3 - سيد عامر 4 - سيد عارف 5 - سيد عقيل و چهار دختر .\r\n\r\n","description":"","footnote":"","page_name":" 1155 ","page_number":475},
  {"content":"\r\n\r\n\r\nميرزا على غروى عليارى ( 1319 - 1418 ق )\r\nمقالهء زير در روزنامهء « احرار » تبريز چاپ و منتشر شده ، و نظر به اينكه جامع و وافى بود آن را عينا اقتباس نموده ، تقديم خوانندگان گرامى مىكنيم :\r\nحيات و زندگانى طيبه اسلامى ، بدون شك مرهون فداكاريهاى و جانفشانىهاى مرزداران حريم مقدس اسلامى بوده است . و در عصر غيبت آخرين ستارهء درخشان سپهر بلند و رفعت امامت و ولايت ، حضرت قائم ( عج ) ، فقها و مراجع فرازپايهء شيعه از شيخ طوسى ، شيخ صدوق ، شيخ مفيد ، سيد رضى ، سيد مرتضى و ديگر بزرگان ، ( رضوان اللّه عليه اجمعين ) تا علماى فرهيخته معاصر در زمرهء اين دلاوران و پيش‌كسوتان عرصهء علم و فضيلت و جهاد بوده‌اند .\r\nآنان كه هريك روزگار خويش مشعل هدايتگر اسلام محمّدى بود ، شريعت را پرفروغ و تابان حفظ نموده به جانشينان خلف خود سپرده‌اند ، تا عرصهء گيتى\r\n\r\n","description":"","footnote":"","page_name":" 1156 ","page_number":476},
  {"content":"\r\n\r\nهيچ‌گاه از نعمت والاى حيات‌بخش اسلام تهى نگردد .\r\nآنان كه بر ذروهء قاف يقين خاضعانه تكيه زده ، هفت شهر عشق را مردانه پشت سر نهادند و ناظران شيفته سرشان به لفظ « فيا ليتنى » موكب به سرمنزل مقصود رسيده ، آنان را مشايعت نمودند و دين خود را به اسلام و مسلمين ادا نموده و كيان اسلام را از گزند خناسان و شياطين گمراه ، نجات بخشيدند .\r\nدر ميان سرزمينهاى اسلامى ، ايران يكى از درخشان‌ترين مهدهاى علم و دانش بوده و مىباشد . علما و دانشمندان ايرانى نقش بزرگ و حساس در تاريخ علم در سراسر جهان داشته‌اند ، به‌گونه‌اى كه هنوز از كتب اين بزرگواران در مجامع علمى جهان استفاده مىشود . و اما در سرزمين ايران نيز همه مناطق و بلاد از نظر علم و تمدن يكسان نبوده و نيستند . برخى از شهرها و مناطق ، محل پرورش علماى بزرگ و فقهاى سترگ بوده است . كه به عنوان نمونه مىتوانيم از تبريز نام ببريم ، كه از جمله عالم‌خيزترين شهرهاى ايران بوده است . فقهايى همچون : آيت‌اللّه انگجى ، آيت‌اللّه ميرزا صادق تبريزى ، آيت‌اللّه شهيدى ، آيت‌اللّه سيد محمّد مولانا ، علامه امينى ، علامه طباطبائى و پيوسته بر بلنداى آسمان علم و فقه و فقاهت نورافشانى مىكنند . در عصر حاضر از مهره‌هاى بارز اين قافله ، مىتوانيم از دانشمند بزرگوار ، فقيه اهل بيت ، عالم ربانى و فاضل صمدانى آيت‌اللّه عليارى نام ببريم .\r\n\r\nولادت و خاندان\r\nآيت‌اللّه عليارى در صبح جمعه 12 ماه مبارك رمضان سال 1319 قمرى هجرى در تبريز ديده به جهان گشود .\r\nدر سه‌سالگى والد خود ( مرحوم آقا ميرزا محسن ) را كه از علما و دانشمندان تبريز بود ، از دست داد و تحت تعليم جدّ امجدش ، آيت‌اللّه ميرزا محمّد حسن عليارى قرار گرفت .\r\nمعظم‌له پس از آموزشهاى ابتدايى و فراگيرى مقدمات در مكاتب قديمى ، به\r\n\r\n","description":"","footnote":"","page_name":" 1157 ","page_number":477},
  {"content":"\r\n\r\nتحصيل علوم ادبى و اسلامى پرداخت ، و كتب درسى متداول در شيوهء تحصيل طلبگى را از صرف و نحو و ديگر رشته‌هاى مربوط به ادب عربى و منطق و كلام و فقه و اصول فقه به نحو كامل و شايسته فراگرفت و سپس به محافل علمى و حلقات درسى بزرگان و اساطين علما راه يافت .\r\nپدران ايشان همگى از عالمان و بزرگان دين و دانش و منشأ خيرات و آثار جاويدانى مىباشند ، كه آن آثار اينك از ذخائر بزرگ شيعه محسوب مىگردد .\r\nسلسلهء جليلهء ايشان ، از خانواده‌اى اصيل و ريشه‌دار و مشهور به علم و تقوا است . خاندانى كه علماى بزرگوارى را به عالم اسلامى تحويل داده و در طول چند نسل همواره دانشمندان عاليقدرى را پرورش داده است .\r\nدر تكوين شخصيت انسان خانواده نقش بسزائى دارد ، چرا كه زمينه‌هاى رشد و تعالى شخصيت آيت‌اللّه عليارى نيز خانوادهء شريف او بود . او در خانواده‌اى ديده به جهان گشود كه همه اهل علم و دانش و تقوا و معنويت بودند . در اين گفتار ما به بحث پيرامون خاندان استاد مىپردازيم ، تا با زمينه‌هاى رشد و تعالى اين بزرگوار بيشتر آشنا شويم :\r\nالف : ميرزا محمّد حسن فرزند حاج مولى على عليارى تبريزى از علماى ربانى ، فقيه ، اديب ، جامع معقول و منقول ، باورع ، زاهد ، ( عمده تحصيلات آيت‌اللّه عليارى در تبريز در خدمت همين جدّ امجدش بوده است ) .\r\nوى در عليار در 22 جمادى الاولى 1266 ق تولد يافته و از والد خود بهرهء علمى برد . و مدتى هم نزد آقاى شيخ محمّد حسن انصارى دزفولى ( داماد مرحوم شيخ مرتضى انصارى ) در نجف اشرف شاگردى نموده و بعد نزد آخوند ملا محمّد كاظم خراسانى و سيد محمّد كاظم يزدى و شيخ محمّد فاضل شربيانى و شيخ محمّد حسن مامقانى و حاج مولى احمد شبسترى و حاج ميرزا ابو القاسم طباطبائى ( حفيد صاحب رياض ) و ديگر اعاظم تحصيلات خويش را به پايان رساند .\r\nنامبرده از جمعى از اعلام ، اجازه اجتهاد و روايت داشته و به بعضى از علما هم\r\n\r\n","description":"","footnote":"","page_name":" 1158 ","page_number":478},
  {"content":"\r\n\r\nاجازه داده و پس از بازگشت به تبريز به تدريس و اقامهء جماعت و ساير وظائف شرعيه قيام نمود و مورد احترام مردم آن ديار بود و كتابخانهء نفيسى داشته ، كه در درگيرىهاى مشروطه‌خواهان طعمهء حريق مخالفان شده و از بين رفته است .\r\nوفاتش شب سه‌شنبه 19 / ربيع الاوّل / 1358 در تبريز اتفاق و در وادى السلام نجف اشرف مدفون گرديد .\r\nاز وى تأليفات زيادى حدود 24 مجلد باقى مانده كه از آنهاست . 1 - حاشيه بر رسائل شيخ انصارى 2 - مشكاة الانوار 3 - مشكاة الاصول 4 - المحجة البيضاء ( مطبوع ) 5 - جامع السعادة 6 - زلال المقال 7 - اللئالى المخزونه 8 - المواهب السنية 9 - صراط النجاة 10 - كنز الغرائب .\r\nب : جدّ اعلاى آيت‌اللّه عليارى ، مرحوم حاج مولى على عليارى يكى از ستارگان فروزان مذهب شيعه كه در علوم فقه و اصول و حديث و هيئت و طب و حكت و شعر و رياضيات معروف بوده است .\r\nمرحوم حاج مولى عليارى در ماه رمضان 1236 ق در سردرود ( از نواحى تبريز ) متولد شد و در قريه « عليار » از قراء ديزمار كه از مضافات قراچه‌داغ ، از نواحى تبريز است اقامت گزيد و چون از مبادى علوم فارغ گشت ، رهسپار نجف اشرف گرديد و در حوزهء درس مرحوم شيخ مرتضى انصارى حاضر شد و پس از فوت استاد در نزد ميرزا محمّد حسن شيرازى و سيد حسين كوه‌كمرى و شيخ راضى نجفى و شيخ مهدى كاشف الغطاء تحصيلات خويش را به پايان رسانيد -\r\n\r\nاز تأليفات او\r\n1 - المطرز فى شرح اقسام اللغز 2 - الوافية فى شرح لغز الكافية ( للشيخ البهائى ) 3 - ايضاح الغوامض فى تفسير الفرائض 4 - بهجة الآمال فى شرح زبدة المقال 5 - تقويم 6 - حاشية الروضة البهية 7 - حاشية المعالم 8 - حاشية تشريح الافلاك 9 - حاشية رياض المسائل 10 - حاشية القوانين 11 - دلائل الاحكام فى\r\n\r\n","description":"","footnote":"","page_name":" 1159 ","page_number":479},
  {"content":"\r\n\r\nشرايع الاسلام 12 - رياض المقاصد فى شرح قصيدة الشيخ حسن بن راشد ( فى مدح صاحب الزمان ( عج ) 13 - شرح چغمينى 14 - مشكاة الوصول الى علم الاصول 15 - مناهج الاحكام فى اصول الفقه ، كه پنج مجلد و شرح مزجى معالم است 16 - منتهى الآمال فى علم الرجال ، كه منظومه‌اى است رجالى 17 - منهاج الملة فى تعيين الوقت و القبلة .\r\nوفات عليارى در روز پنجشنبه چهارم / رجب / سال هزار و سيصد و بيست هفتم هجرى واقع گرديد .\r\n\r\nعزيمت به نجف اشرف\r\nآيت‌اللّه عليارى ميرزا على بعد از تكميل دروس سطح در زادگاه خويش ، به سال 1341 ق عازم بلدهء طيبه نجف اشرف جوار رحمت حضرت امير المؤمنين عليه السّلام شدند .\r\nدر ميان چهره‌هاى علمى معاصر كمتر چهره‌اى را مىتوان سراغ گرفت كه چون ايشان استاد ديده باشند . استاد در خلال دوران تحصيل خود به محضر اساتيد بسيار راه يافت و به گفتهء خودش زانوى ادب زد و از انفاس قدسى آنها مدد گرفت . عشق و علاقهء شديد استاد به علم و دانش از يك‌سو و توجه به علوم گوناگون ازسوىديگر موجب شد تا به درك فيض محضر بزرگانى نائل شود كه به راستى برخى از آنها يگانهء عصر و زمان خود بودند اسامى آن بزرگواران زينت‌بخش اين سطور مىگردد .\r\n1 - مرحوم آيت‌اللّه شيخ ضياء الدّين عراقى ( 1278 - 1361 ه ) مجتهد و محقق كم‌نظير .\r\n2 - مرحوم آيت‌اللّه سيد ابو الحسن اصفهانى ( 1284 - 1365 ه ) بزرگ مرجع تقليد شيعيان جهان .\r\n3 - مرحوم آيت‌اللّه ميرزا محمّد حسين نائينى غروى ( 1273 - 1355 ه ) محقق و استاد بزرگ به مدت 6 سال .\r\n4 - مرحوم آيت‌اللّه آقا شيخ اسد اللّه زنجانى ( 1282 - 1354 ه ) .\r\n\r\n","description":"","footnote":"","page_name":" 1160 ","page_number":480},
  {"content":"\r\n\r\n5 - مرحوم آيت‌اللّه سيد ابراهيم ( ميرزا آقا ) اصطهباناتى شيرازى ( 1279 - 1378 ه ) از مجتهدين و مدرسين بزرگ حوزه نجف اشرف .\r\n6 - مرحوم آيت‌اللّه سيد محمّد حجت كوه‌كمرى ( موقعى كه در نجف اشرف و تبريز تشريف داشتند ) ( 1310 - 1372 ه ) بزرگ مرجع تقليد شيعيان و استاد بزرگ حوزه نجف و قم .\r\n7 - مرحوم آيت‌اللّه آقا شيخ ابو الحسن مشكينى ( 1305 - 1358 ق ) محقق و استاد بزرگ حوزه نجف اشرف .\r\n8 - مرحوم آيت‌اللّه ميرزا على ايروانى ( 1301 - 1354 ق ) از مدرسين بزرگ حوزهء نجف اشرف .\r\n9 - مرحوم آيت‌اللّه سيد ابو تراب خوانسارى ( 1281 - 1346 ق ) دانشمند بارز حوزه علميهء نجف اشرف .\r\n10 - مرحوم آيت‌اللّه آقا شيخ احمد آشتيانى ( در فلسفه ) فقيه و حكيم برجسته ( 1300 - 1395 ق ) .\r\n\r\nموقعيت علمى\r\nآيت‌اللّه عليارى در مدت اقامت خود در حوزه نجف اشرف از محضر اساتيد بزرگوار استفاده وافر كرد و در جوانى به درجهء رفيع اجتهاد ارتقاء يافت و از طرف آيات و مراجع و اساتيد خود به دريافت اجازه اجتهاد نايل شد و مبانى علمى و اجتهادى و استقامت رأى و خوش‌فكرى او ، مورد تحسين حضرات آيات واقع شد .\r\nو ملاحظهء تعابيرى كه از بزرگان در اجازات اجتهادى و روايتى آيت‌اللّه عليارى كه متجاوز از پنج فقره است ، حكايت از موقعيت عالى علمى و توجه آنان به ايشان در عهد كهن دارد .\r\nدر مقام شهادت دربارهء موقعيت علمى وى ، مرحوم آيت‌اللّه ضياء الدّين عراقى مىنويسد :\r\n\r\n","description":"","footnote":"","page_name":" 1161 ","page_number":481},
  {"content":"\r\n\r\nبسم اللّه الرحمن الرحيم . الحمد للّه على جزيل نعمائه و عظيم آلائه و الصلاة السلام على محمّد خاتم انبيائه و على خلفائه المرضين .\r\nو بعد فان جناب العالم العامل و الفاضل الكامل ، ظهير الملة و الدّين ملاذ الاسلام و المسلمين ، عمدة العلماء المحققين و زبدة الفقهاء و المجتهدين ، التّقىّ النّقىّ ، الميرزا على آقا تبريزى أدام اللّه معاليه و اصاب أيامه و لياليه ، ممن بذل نقد عمره و برهة من دهره فى تحصيل العلوم الشريعة أيامه و المعارف الدينيّة ، معتكفا بجوار امير المؤمنين عليه السّلام معتصما بحبل اللّه المتين ، حتى أضاء نور الاجتهاد فى قلبه ، فأصبح على بينة من ربه و افاد و استفاد حتى نال المراد و حاز ملكة الاجتهاد ، فهو الآن به حمد اللّه من العلماء العاملين و فى زمرة المجتهدين الاتقياء الكاملين و جاز له التصدى بوظايف المجتهدين الاتقياء الكاملين الجامعين للشرائط و يحرم عليه التقليد فى اجتهاد و له العمل بما استنبطه من احكام الدّين و قد اجزت له ان يروى عنّى جميع ما صحّت لى روايته من مشايخى الكرام باسانيد هم المعتبرة المنتهية الى ارباب جوامع العظام و الكتب و الاصول و منهم الى اهل بيت العصمة و معدن العلم و الرحمة و اوصيه بملازمة التقوى و الاحتياط فانه سبيل النجاة و ان لا ينسانى من صالح الدعوة فى مظان الاجابة .\r\nمن الاحقر ضياء الدّين عراقى\r\nمرحوم آيت‌اللّه شيخ محمّد حسين غروى نائينى ، ضمن توصيف و توفيق مشار اليه در مقام علم و عمل ، مىنويسد :\r\nبسم اللّه الرحمن الرحيم الحمد للّه رب العالمين و افضل صلواته و تحياته على من اصطفاه من الاولين و الآخرين و بعثه رحمة للعالمين ، محمّد و آله الطيبين الطاهرين و لعنة اللّه على اعدائهم اجمعين ابد الآبدين .\r\nو بعد فان جناب العالم العامل التقى و المهذب الصفى الميرزا على العليارى\r\n\r\n","description":"","footnote":"","page_name":" 1162 ","page_number":482},
  {"content":"\r\n\r\nالتبريزى دامت تأييداته و تسديداته ، قد بذل فى تحصيل العلوم الشرعية و تكميل المعارف الدينية برهة من عمره و اشتغل به شطرا من دهره ، معتكفا بجوار مولانا امير المؤمنين عليه السّلام و قد حضرت ابحاثى مدة مدينة و سنين عديدة ، حتى بلغ مرتبة سامية من الاجتهاد ، مقرونة بالصلاح و السداد و له العمل بما يستنبطه من الاحكام على النهج المتداول بين الاعلام ، و لقد اجزت له ان يروى عنى جميع ما صحت لى روايته من مصنفات اصحابنا و ما رووه عن غيرنا بالأسانيد المنتهية الى ارباب الجوامع العظام و الكتب و الاصول و منهم الى اهل بيت النبوة و مهبط الوحى و معدن العصمة « صلوات اللّه عليهم اجمعين » و ارجوه لا ينسانى من صالح دعواته و السلام عليه و رحمة اللّه و بركاته .\r\nحرر فى شهر شعبان المعظم 1349 الاحقر محمّد حسين الغروى النائينى\r\nمرحوم آيت‌اللّه آقا سيد ابراهيم اصطهباناتى پس از حمد و ثناى حضرت بارى اسمه و درود بر پيغمبر خاتم چنين مرقوم فرموده‌اند :\r\nو بعد فلا يخفى ان جناب العالم العامل و الفاضل الكامل ظهير الملة و الدّين ملاذ الاسلام و المسلمين عمدة العلماء المحققين و زبدة الفقهاء و المجتهدين ، التقى النقى و المهذب الصفىّ ، الميرزا على آقا التبريزى ادام اللّه تعالى معاليه . ممن صرف عمره و برهة من دهره فى تحصيل العلوم الشرعية و القواعد الدينية و جد و اجتهد و حاز ملكة الاجتهاد و يحرم عليه التقليد فيما اجتهد ، و له العمل بما استنبطه من احكام الدّين و له ان يروى عنى كلّما صحت لى روايته من الكتب المعتبرة التى الّفها علماء الامامية فى الاخبار و الآثار رضوان اللّه عليهم و اوصيه بملازمة التقوى و الاحتياط ، فانه سبيل النجاة و ان لا ينسانى من صالح الدعوة فى مظان الاجابة .\r\nالاحقر ابراهيم الحسينى الشيرازى المدعوّ بالميرزا آقا عفى عنه .\r\nهمچنين آيت‌اللّه سيد ابو الحسن اصفهانى در اجازهء خود ، به معظم‌له گويد :\r\n\r\n","description":"","footnote":"","page_name":" 1163 ","page_number":483},
  {"content":"\r\n\r\nبسم اللّه الرحمن الرحيم\r\nالحمد للّه رب العالمين و صلى اللّه على اشرف الانبياء و المرسلين محمّد و آله الطاهرين .\r\nو بعد فان جناب العالم الفاضل المهذب الكامل الصفى الزكى ولدنا الاعز التقى الميرزا على عليارى التبريزى ادام اللّه تأييده و تسديده ممن صرف عمره فى تحصيل العلوم الشريعة و تنقيح مبانيها النظرية و قد حضر عندى شطرا صالحا من الزمان فى أبحاثى الفقهية و الاصولية حضور فحص و تحقيق و تعمق و تدقيق و قد حقّق و دقق و تعب و كدّ واجد و اجتهد ، حتى صار به حمد اللّه تعالى من الافاضل الاعيان و ممن يشار اليه بالبنان و بلغ مرتبه الاجتهاد و به الثقة و عليه اعتماد الأعلام و له التصدى للوظائف الشرعية و التولى بما يتولاها المجتهدون من الامور الدينية و قد اجزت له ان يروى عنى ما صح لى روايته من كتب الاخبار و لا سيما الكتب الاربعة التى عليها المدار و الثلاثة المتأخرة المشتهرة غاية الاشتهار و اوصيه بملازمة الاحتياط .\r\nحرر ذلك فى غرة صفر المظفر سنه 1349 الاحقر ابو الحسن الموسوى الاصفهانى\r\nبا توجه به مضمون اين اجازه‌نامه‌ها علاوه بر گواهى به اجتهاد مطلق معظم‌له و\r\n\r\n","description":"","footnote":"","page_name":" 1164 ","page_number":484},
  {"content":"\r\n\r\nاينكه تقليد در احكام بر وى حرام است و اجتهاد و استنباط احكام بر او واجب مىباشد . كليه مقامات و مناصبى را كه در توقيع شريف حضرت ولى عصر و امام زمان ( عج ) دربارهء نواب عام ( مجتهدين جامع‌الشرائط ) است از اهل فتوى و قضاوت و نفوذ حكم ، همه را دربارهء وى تصريح نموده‌اند .\r\nعده‌اى از تلاميذ و بزرگان علم در حوزه‌هاى عمليه ، از معظم‌له نائل به اجازات فقهى و روايتى شده‌اند كه به علت اختصار از اسامى آنها خوددارى مىشود .\r\n\r\nاخلاق و فضائل انسانى معظم‌له\r\nمكارم اخلاق و فضائل انسانى و صفات پسنديدهء حضرت آيت‌اللّه عليارى زبانزد خاص و عام مىباشد . معظم‌له با تواضع اخلاقى ، سعهءصدر ، مدارا و خوش‌برخوردى ، احترام به كوچك و بزرگ ، احساس مسئوليت و وظيفه ، هميارى و دستگيرى از فقرا و محرومان ، حتى در بدترين شرايط اقتصادى ، مواسات با مردم ، تحمل مشكلات و رنجها در راه خدا و صبر و بردبارى در برابر حوادث ناگوار ، تلاش پىگير و فعاليت خستگىناپذير ، كثرت مطالعه و نوشتن و برخوردارى از حافظه قوى و ذوق سرشار ، علاقه به علم و عمل و ديگر صفات كريمه ، معروف مىباشند .\r\nمعظم‌له در طول دوران تحصيل در امر معاش به حداقل اكتفا مىنمودند و تنها به امر درس و بحث توجه داشتند و جز معيت همدرسان را اختيار نكردند تا بتوانند به‌طور دقيق به درس و تحقيق بپردازند و نتيجتا به شدت مورد توجه اساتيد خود ، مخصوصا آيت‌اللّه آقا ضياء الدّين عراقى قرار گرفتند .\r\n\r\nدر كتابها و تذكره‌ها\r\nصاحب كتاب ، زندگى و شخصيت مرحوم شيخ مرتضى انصارى ، ضمن شرح حال مرحوم آيت‌اللّه ميرزا حسن عليارى مىنويسد :\r\nحفيدش حاج ميرزا على بن ميرزا محسن عليارى غروى از شاگردان سيد\r\n\r\n","description":"","footnote":"","page_name":" 1165 ","page_number":485},
  {"content":"\r\n\r\nابو الحسن اصفهانى . ولى بيشترين استفاده‌اش از آقا ضياء الدّين عراقى بوده و هم‌اكنون از اجله علماى معروف و مقدس ساكن در تبريز و از مردم منزوى و به تدريس و تأليف اشتغال دارد و در سفرى كه سه سال قبل به اهواز داشتند ، گذشته از مراتب علمى ، وى را مردى زاهد و ورع كه به مكارم الاخلاق آراسته بود ، يافتم .\r\nصاحب گنجينهء دانشمندان مىنويسد :\r\n. . . آيت‌اللّه حاج ميرزا على غروى عليارى از علماى اعلام و مؤلفين كرام معاصر شهرستان تبريز است .\r\n. . . پس از فراغت از مبادى علوم ، در خدمت جدّ امجدش مرحوم آيت‌اللّه ميرزا محمّد حسن ، سطوح را خواند و بعد از تكميل آن مهاجرت به نجف اشرف نموده و از حضرات آيات چون : آيت‌اللّه اصفهانى و مرحوم آيت‌اللّه نائينى و آيت‌اللّه آقا ضياء الدّين عراقى و آيت‌اللّه آقا شيخ اسد اللّه زنجانى و آيت‌اللّه آقا سيد ابو تراب خوانسارى و آيت‌اللّه مشكينى و آيت‌اللّه حاج ميرزا على آقا ايروانى و آيت‌اللّه اصطهباناتى استفاده كامل نموده و دروس عقلى را از محضر آيت‌اللّه حاج ميرزا احمد آشتيانى فراگرفته و از آنان به دريافت اجازات اجتهادى و روايتى نائل شده ، آنگاه به تبريز مراجعت و تا حال حاضر به انجام وظايف دينى از اقامه جماعت و غيره اشتغال دارند . داراى تأليفات ارزنده عديده‌اى مىباشند .\r\nحضرت حجة الاسلام و المسلمين سيد هداية اللّه مسترحمى ، در شرح حال آيت‌اللّه عليارى در مقدمه كتاب منجزات المريض معظم‌له گويد :\r\nو كان من جملة من هاجر الى اللّه تعالى فى تحصيل هذا المعنى : الفاضل المحقق و الزاهد المدقق ، العلامة الفهّامة ، صاحب محامد الخصال و خصال المحامد ، و المترقى فى مدارج الكمال ، آيت‌اللّه الحاج الشيخ على الغروى العليارى ( مد ظله العالى ) .\r\nمعظم‌له در طول دوران تحصيل در امر معاش به حداقل اكتفا مىنمودند و تنها به امر درس و بحث توجه داشتند و جز معيت همدرسان را اختيار نكردند تا بتوانند بطور دقيق به درس و تحقيق بپردازند و نتيجتا به شدت مورد توجه اساتيد خود\r\n\r\n","description":"","footnote":"","page_name":" 1166 ","page_number":486},
  {"content":"\r\n\r\nمخصوصا آيت‌اللّه آقا ضياء الدّين عراقى قرار گرفتند .\r\nآرى ، ايشان پس از سالها تحصيل و تفقه در دين و سخت كوشش و پس از رسيدن به جايگاه رفيع اجتهاد و كسب اجازات علمى و فقهى از بزرگان و علماى دين نام و آوازه حوزوى را وانهاده و در ميان مردم بودن و براى مردم تلاش كردن و در هدايت خلق خدا كوشيدن را به اقامت در حوزهء علميه نجف و معروف شدن و كرسى درس و بحث تشكيل دادن ، درحالىكه شايستگى اين امر را دارا بودند ، ترجيح دادند و به ديار خويش بازگشتند تا به مصداق « زكات العلم نشره » چراغ علم و هدايت را در شهر خويش بيفروزد و مردم را از اندوخته‌هاى پربركت علمى و فقهى خويش بهره‌مند سازد .\r\nآيت‌اللّه عليارى در اين مورد مىفرمايند كه آن زمان بعد از رحلت پدرم ، جدّ امجد دستور مراجعت به تبريز را دادند و من مايل به مراجعه نبودم و حتى حضرات آيات : اصفهانى ، زنجانى ، عراقى اجازه بقاء مرا در نجف صادر فرمودند ، ولى جدّ امجد قبول ننمودند و استاد مجبور به عزيمت به وطن شدند .\r\nمعظم‌له با مراجعت به تبريز علاوه بر رسيدگى به امور مختلف مردم به توسعهء امور فرهنگى اهتمام ورزيده و با تشكيل حوزهء درس و بحث به تربيت محصلين علوم اسلامى پرداختند .\r\nو از آن سال تاكنون در تبريز به تأليفات و تربيت شاگردان علوم اسلامى مشغول هستند و اينك به علت كهولت سن مردم از فيض اقامه نماز جماعت توسط ايشان محروم شدند .\r\nاز باقيات صالحات ديگر معظم‌له ، فرزند ارجمندشان جناب حضرت آقاى شيخ جواد غروى عليارى است كه اكنون از علما و دانشمندان مقيم تهران است .\r\nوى در نجف متولد شده و پس از خواندن مقدمات و سطوح و استفاده از محضر آيات : خوئى و حكيم و ديگران به شهر رضوى مسافرت و در چندين سال اقامت از محضر آيت‌اللّه ميلانى استفاده ، آن‌گاه به قم منتقل و چندين سالى از ابحاث و\r\n\r\n","description":"","footnote":"","page_name":" 1167 ","page_number":487},
  {"content":"\r\n\r\nمحاضر آيات : مرعشى ، گلپايگانى و خمينى استفاده نموده و اكنون مقيم تهران و به تدريس و اقامه نماز جماعت و انجام وظايف دينى اشتغال دارند .\r\n\r\nتأليفات\r\nآيت‌اللّه عليارى در دوران پرثمر و پربركت عمر شريف خود از امر تأليف و تصنيف غافل نبوده و از همان زمان كه تازه در درس خارج شركت فرموده بودند ، به تأليف پرداختند .\r\nو دليلش آثار متعددى است كه در موضوعات فقه و اصول ، تفسير ، كلام ، تاريخ ، رجال ، دعا و حديث و اخلاق و . . . نوشته است .\r\n1 - الاجارة ، تقريرات درس آيت‌اللّه ضياء الدّين عراقى .\r\n2 - الاصول من مباحث الالفاظ ، تقريرات درس مرحوم آيت‌اللّه ميرزا محمّد حسين نائينى .\r\n3 - البيع ، تقريرات درس مرحوم آيت‌اللّه كوه‌كمرى .\r\n4 - البيع ، تقريرات درس مرحوم آيت‌اللّه ميرزا محمّد حسين نائينى .\r\n5 - الخيارات ، تقريرات درس آيت‌اللّه ضياء الدّين عراقى .\r\n6 - الخيارات ، تقريرات درس مرحوم آيت‌اللّه ميرزا محمّد حسن نائينى .\r\n7 - الرضاع ، تقريرات درس آيت‌اللّه ضياء الدّين عراقى .\r\n8 - الرهن ، تقريرات درس آيت‌اللّه ضياء الدّين عراقى .\r\n9 - الزكاة ، تقريرات درس آيت‌اللّه ضياء الدّين عراقى .\r\n\r\n","description":"","footnote":"","page_name":" 1168 ","page_number":488},
  {"content":"\r\n\r\n10 - الشروط ، تقريرات درس آيت‌اللّه ضياء الدّين عراقى .\r\n11 - الصلاة ، تقريرات درس آيت‌اللّه سيد ابو الحسن اصفهانى .\r\n12 - الصلاة ، تقريرات درس آيت‌اللّه ميرزا محمّد حسين نائينى .\r\n13 - الصلاة ( تماما ) ، تقريرات درس مرحوم آيت‌اللّه كوه‌كمرى .\r\n14 - الصلح ، تقريرات درس آيت‌اللّه ضياء الدّين عراقى .\r\n15 - الطهارة ، تقريرات درس مرحوم آيت‌اللّه سيد ابو الحسن اصفهانى .\r\n16 - الفقه ، تقريرات درس مرحوم آيت‌اللّه محقق ايروانى .\r\n17 - الفقه ، تقريرات درس مرحوم آيت‌اللّه شيخ اسد اللّه زنجانى .\r\n18 - القضاء ، تقريرات درس آيت‌اللّه ضياء الدّين عراقى .\r\n19 - منجزات المريض ، تقريرات درس آيت‌اللّه ضياء الدّين عراقى ( چاپ شده ) .\r\n20 - المهجة فى شرح حال الحجة ( عج ) .\r\n21 - النكاح ، تقريرات درس آيت‌اللّه ضياء الدّين عراقى .\r\n22 - الوقف ، تقريرات درس آيت‌اللّه ضياء الدّين عراقى .\r\n23 - الوصية ، تقريرات درس آيت‌اللّه ضياء الدّين عراقى .\r\n24 - الغصب ، تقريرات درس آيت‌اللّه ضياء الدّين عراقى .\r\n25 - تفسير قرآن مجيد ( در طول چهار سال نگاشته شده است ) .\r\n26 - تقريرات اصول ، بحث مرحوم آيت‌اللّه شيخ اسد اللّه زنجانى .\r\n27 - تقريرات اصول ، بحث مرحوم آيت‌اللّه ضياء الدّين عراقى .\r\n28 - تقريرات اصول ، بحث مرحوم آيت‌اللّه كوه‌كمرى ( فى القطع و ظن و اصالة البراءة و الاستصحاب و التعادل و التراجيح ) .\r\n29 - تقريرات اصول ، بحث مرحوم آيت‌اللّه محقق ايروانى ( رساله در اجتماع امر و نهى )\r\n30 - تقريرات رجال ، بحث مرحوم ابو تراب خوانسارى .\r\n31 - جواز نقل ميت يعد از دفن ، نظر به وصيت ميت .\r\n\r\n","description":"","footnote":"","page_name":" 1169 ","page_number":489},
  {"content":"\r\n\r\n32 - حاشيه بر تبصرة المتعلمين .\r\n33 - حاشيه بر رجال وحيد بهبهانى .\r\n34 - حل مشكلات الاخبار .\r\n35 - رساله در خلل ، مبسوط تقريرات بحث آيت‌اللّه محقق زنجانى .\r\n36 - رساله در تربت .\r\n37 - رساله در حرمان زوجه از عقار .\r\n38 - رساله در ربا .\r\n39 - رساله در صلح .\r\n40 - رساله در عدم شرطيه رجوع يوميه مسافر .\r\n41 - رساله در فروع سنيه .\r\n42 - رساله در فروع نقليه .\r\n43 - رساله در قاعده لا ضرر ، تقريرات درس مرحوم آيت‌اللّه عراقى .\r\n44 - رساله در قاعده من ملك و قواعد ديگر .\r\n45 - رساله در لباس مشكوك .\r\n46 - رساله در مجازات الرجل و المرأة .\r\n47 - رساله در ملازمه .\r\n48 - رساله در منجسية المتنجس .\r\n49 - رساله در مواعظ .\r\n50 - رساله در نماز جمعه در زمان غيبت .\r\n51 - رساله در وضع .\r\n52 - رساله عمليه .\r\n53 - رسالة فى الرجعة .\r\n54 - رسالة فى جريان الاستصحاب ، تقريرات آيت‌اللّه ضياء الدّين عراقى .\r\n55 - رساله مفردات قرآن ، حروف تهجى .\r\n\r\n","description":"","footnote":"","page_name":" 1170 ","page_number":490},
  {"content":"\r\n\r\n56 - شرح اربعين حديثا من الاحاديث المشكلة .\r\n57 - شرح استدلالى عروة الوثقى از : طهارت تا وصيت با اشاره به مدارك مسئله .\r\n58 - شرح استدلالى بر ملحقات عروة الوثقى .\r\n59 - شرح المكاسب ، مبسوط .\r\n60 - شرح تبصرة المتعلمين ، از طهارت تا حواله .\r\n61 - شرح حضرت امير المؤمنين در نهج البلاغة .\r\n62 - شرح دعاء الصباح .\r\n63 - شرح دعاى ابو حمزه ثمالى .\r\n64 - شرح دعاى افتتاح .\r\n65 - شرح دعاى السمات .\r\n66 - شرح دعاى كميل .\r\n67 - شرح رسائل ( شيخ مرتضى انصارى ) .\r\n68 - شرح زيارة الجامعة الكبيرة .\r\n69 - شرح على وسيلة النجاة ، مرحوم آيت‌اللّه اصفهانى در سه جلد .\r\n70 - شرح فرمايش حضرت ختمى مرتبت .\r\n71 - شرح كفايه مرحوم آخوند خراسانى .\r\n72 - علل الشرائع و الاحكام .\r\n73 - كتاب الحج .\r\n74 - كتاب الصوم .\r\n75 - كتاب الطهارة .\r\n76 - كواكب حسينيه .\r\n77 - مسقطات الخيار ، تقريرات درس آيت‌اللّه ضياء الدّين عراقى .\r\n78 - مناسك حج ، دو فقره .\r\n79 - منهاج الرشاد .\r\n\r\n","description":"","footnote":"","page_name":" 1171 ","page_number":491},
  {"content":"\r\n\r\nلازم بذكر است كه در كتب فوق بعضى از نظريات بديع و قابل ملاحظه‌اى به چشم مىخورد كه در اين مقوله فقط اكتفا به اسامى آنها نموديم .\r\n\r\nشيخ على قاضى زاهدى گلپايگانى ( 1346 - 1417 ق )\r\nحاج شيخ على فرزند علامه شيخ رضا و نوهء حجة الاسلام ميرزا ابو القاسم زاهدى گلپايگانى ، از فضلا و معاريف معاصر گلپايگان بود .\r\nوى در سال 1346 ق مطابق با 1306 ش در گلپايگان ديده به جهان گشود .\r\nاو ابتدا به تحصيلات جديد پرداخت ، سپس به تحصيل علوم دينى پرداخت . مقدمات و بخشى از سطح را از پدر ارجمند خود آموخت . آنگاه رهسپار قم شد و سطح را نزد آيات : سيد احمد خوانسارى ، سيد شهاب الدّين مرعشى و سيد محمّد رضا گلپايگانى به پايان برد .\r\nدروس خارج را از محضر آيات : سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر ، سيد حسين طباطبائى بروجردى و شيخ عباسعلى شاهرودى حاضر و بهره‌مند شد . در ضمن از محضر سيد محمّد حسين تبريزى « علامهء طباطبائى » دروس تفسير استفاده كرد .\r\nقاضى زاهدى در سال 1378 ق بنا به اصرار و خواهش اهالى گلپايگان در وطن خود اقامت نموده و به خدمات دينى از قبيل : اقامهء جماعت ، تدريس ، هدايت و ارشاد اشتغال ورزيد .\r\n\r\n","description":"","footnote":"","page_name":" 1172 ","page_number":492},
  {"content":"\r\n\r\n\r\nآثار قلمى او\r\n1 - ارجوزه يا جنگ زاهد .\r\n2 - الهداية الى تواريخ الهداة السادة ( اشعار - عربى ) .\r\n3 - بدر و هلال ( اشعار - سه جلد ) .\r\n4 - تفسير سورة المائدة .\r\n5 - تفسير سورهء الأعراف .\r\n6 - تفسير سورة سجده .\r\n7 - تفسير سورهء لقمان .\r\n8 - تقريرات اصول آيت‌اللّه بروجردى .\r\n9 - تقريرات فقه آيت‌اللّه بروجردى .\r\n10 - تلخيص الكلام فى تفسير سورة الأنعام .\r\n11 - چهل حديث .\r\n12 - راهنماى متوسلين و مستشفعين .\r\n13 - رساله‌اى در علوم غريبه .\r\n14 - رياض يا مجموعهء دل‌فريب ( كشكول مانند است ) .\r\n15 - زبدة التفاسير ، دو جلد .\r\n16 - زندگانى چهارده معصوم عليهم السّلام يا تتمة القصص ، دو جلد .\r\n17 - شرح لغات بديعى .\r\n18 - صيغ العقود .\r\n19 - قصص يا داستان‌هاى شگفت‌انگيز قرآن مجيد .\r\n20 - هزار مسأله در علوم رياضى ( مفقود شده ) .\r\nقاضى زاهدى در روز پنجشنبه 16 / رجب / 1417 ق مطابق با 8 / آذر / 1375 ش در سن 71 سالگى در گلپايگان بدرود حيات گفت . پيكرش به قم حمل و\r\n\r\n","description":"","footnote":"","page_name":" 1173 ","page_number":493},
  {"content":"\r\n\r\nدر روز جمعه در قبرستان شيخان مدفون شد .\r\n\r\nفرزندانش :\r\n1 - حجة الاسلام شيخ احمد 2 - شيخ ابراهيم 3 - شيخ مرتضى .\r\n\r\nميرزا على قاضى طباطبائى « تبريزى » ( - 1368 ق )\r\nحاج ميرزا على فرزند ميرزا مهدى فرزند ميرزا هاشم قاضى طباطبائى تبريزى ، از فضلا و اعيان تبريز بود . وى پس از تحصيل علم به املاك موروثى خود پرداخت .\r\nولى فرزندى دانشمند و دانا پرورش داد .\r\nايشان در شب 15 / دى / 1328 ش در اثر سكتهء قلبى در تبريز درگذشت .\r\nپيكرش به قم حمل و در يكى از اطاقهاى قبرستان حاج شيخ به خاك سپرده شد .\r\n\r\nفرزندانش :\r\n1 - سيّد عبد اللّه ترابى طباطبائى ، 2 - سيّد ابراهيم مهدوى فرح‌زاد ، 3 - سيّد يوسف معروف به « بيوك‌آقا » ، 4 - سيّد عبد الرحيم ، 5 - سرهنگ فتح اللّه ، 6 - سيّد حسن قاضى طباطبائى ، وى از اساتيد دانشگاه تبريز بود .\r\n\r\nاز آثار او :\r\n1 - تصحيح و تحشيه تجربة الاصرار و تسلية الابرار ، دو جلد .\r\n2 - حواشى بر تجارب السلف .\r\nاو در 18 / اسفند / 1364 ش در سن 74 سالگى در تبريز بدرود حيات گفت و در قبرستان وادى رحمت آن ديار مدفون گرديد .\r\n\r\n- منابع\r\n1 - رجال آذربايجان در عصر مشروطيت 40 .\r\n2 - نسب‌نامهء شاخه‌اى از طباطبائىهاى تبريز 349 .\r\n\r\n","description":"","footnote":"","page_name":" 1174 ","page_number":494},
  {"content":"\r\n\r\n\r\nشيخ على قدوسى نهاوندى ( 1346 - 1401 ق )\r\nشيخ على فرزند آيت‌اللّه شيخ احمد نهاوندى ، ملقب به « قدوسى » و داماد حكيم متأله سيد محمّد حسين تبريزى ( علامهء طباطبائى ) بود .\r\nوى در 5 / رجب / 1346 ق مطابق با 8 / دى / 1306 ش در شهرستان نهاوند در يك خانوادهء روحانى تولد يافت .\r\nقدوسى دوره‌هاى ابتدايى و متوسطه را در نهاوند گذراند و در سال 1321 ش رهسپار قم گرديد و با مشكلات فراوانى مواجه شد . خود او در اين‌باره چنين مىگويد :\r\nبعد از آمدن به قم مشقات زيادى را تحمل كردم ، در سن كم در غربت ، بسيار به من سخت مىگذشت به علت نبودن جا در حجره‌اى كوچك همراه با چندين نفر ديگر زندگى مىكردم و مدتى در يك اتاق كوچك كه مقدارى از آن فرش شده بود و مقدارى از آن جايى بود كه آب شستشوى ظرف و وضو در آن مىريختند و من چون از همه افرادى كه در آن اتاق بودند كوچك‌تر و تازه‌كارتر بودم و در پايين اتاق مىخوابيدم و هميشه لحاف و تشكم داخل آب مىرفت و خيس مىشد .\r\nبا همه اين‌ها با رنج و مشقت تمام درس را ادامه مىدادم و از خواب و غذاى خود مىزدم تا بتوانم بيشتر درس بخوانم . بسيارى از شبها آن‌قدر مطالعه مىكردم كه ديگر توان آماده كردن غذا نداشتم و همان گونه مىخوابيدم . جز دوران كمى در\r\n\r\n","description":"","footnote":"","page_name":" 1175 ","page_number":495},
  {"content":"\r\n\r\nسال تمام آن را به درس و مباحثه مىگذراندم و حتى در ايام ماه محرم غير از روزهاى تاسوعا و عاشورا تمام‌وقت خود را صرف درس مىكردم .\r\nبعدها كه يك مقدار گذشت تابستانها با مشقت و رنج بسيار براى زيارت به مشهد مشرف مىشدم و البتّه سختىهاى بسيار مىكشيدم و يك‌بار كه حدود حوالى سه ماه در آنجا بودم ، تنها وسيله‌اى كه داشتم يك جاجيم ( چيزى شبيه پتو ، ولى از آن زبرتر و خشن‌تر ) بود كه شبها در حرم روى آن مىخوابيدم و غذايم نان خالى و هلوى مشهدى بود . طورى كه بعد از مدتى يكى از دوستانم مرا ديد و گفت اگر وضعيت همين‌طور ادامه پيدا كند ، ديگر به قم برنخواهى گشت .\r\nقدوسى پس از آموختن سطوح به درس خارج راه يافت و از محضر آيات : سيد حسين طباطبائى بروجردى و سيد روح اللّه خمينى و حكمت را از سيد محمّد حسين تبريزى « علامهء طباطبائى » بهره‌مند گرديد ، و از سال 1344 ش در مدرسهء حقانى به تربيت و تهذيب طلاب اهتمام ورزيد .\r\nمبارزات پيگير او در دوران پهلوى ، سبب گرديد تا مأموران ساواك ايشان را دستگير و در زندان قزل قلعه زندانى كنند . بالاخره پس از مقاومت زياد آزاد گرديد .\r\nاو پس از پيروزى انقلاب به عنوان « دادستان كل انقلاب » منصوب گرديد .\r\n\r\nاز آثار او\r\n1 - تقريرات اصول آيت‌اللّه خمينى ، دو جلد .\r\n2 - تقريرات خمس آيت‌اللّه بروجردى .\r\n3 - تقريرات صلاة آيت‌اللّه بروجردى .\r\n4 - تقريرات مكاسب محرمه و بيع آيت‌اللّه خمينى .\r\n5 - تقريرات منجزات مريض آيت‌اللّه بروجردى .\r\nقدوسى سرانجام در 14 / شهريور / 1360 ش به ديدار معبود شتافت .\r\n\r\n","description":"","footnote":"","page_name":" 1176 ","page_number":496},
  {"content":"\r\n\r\n\r\nشيخ على قديرى اصفهانى ( - 1407 ق )\r\nشيخ على فرزند نصر اللّه و نوهء قاسم قديرى كفرانى اصفهانى ، از علماى اخيار و مدرسين ابرار بود كه سالها به خدمات روحى و دينى اشتغال داشت .\r\nوى در اصفهان ديده به جهان گشود .\r\nقديرى پس از طى مقدمات و سطوح دروس عالى ، فقه و اصول را از محضر آيات : شيخ محمّد رضا ( ابو المجد ) مسجد شاهى و سيد على نجف‌آبادى در اصفهان و آيت‌اللّه سيد روح اللّه خمينى در قم و مدتى چند از اساتيد حوزهء كهن نجف اشرف استفاده نمود . آنگاه به زادگاهش بازگشت و به وظايف روحى و دينى از قبيل : تدريس ، و تبليغ و وعظ در مسجد الهادى ، واقع در خيابان سيد على خان اشتغال ورزيد .\r\n\r\nاز آثار او\r\nحاشية على وقاية الاصول .\r\nنامبرده پس از بيمارى طولانى در 12 / جمادى الاول / 1407 ق مطابق با 16 / دى / 1365 ش در اصفهان درگذشت و جسدش جهت مراسم خاكسپارى به قم حمل و در صحن حضرت معصومه عليها السّلام به خاك سپرده شد .\r\n\r\n- منابع\r\n1 - تاريخ علمى و اجتماعى اصفهان 2 / 328 .\r\n2 - معجم القبور و وفيات الأعلام ( خطى - رازى ) .\r\n3 - نقباء البشر 3 / 1204 ( فى ذيل ترجمة الشيخ عبد اللّه الاصفهانى ) .\r\n*\r\n\r\n","description":"","footnote":"","page_name":" 1177 ","page_number":497},
  {"content":"\r\n\r\n\r\nميرزا على قلى شهيدى خوئى ( 1292 - 1376 )\r\nحاج ميرزا عليقلى فرزند عبد العلى و نوهء فتح اللّه بن عبد اللّه شهيد خوئى ، از جمله علماى طراز اوّل خوى بود .\r\nايشان در سال 1292 ق در شهر خوى ديده به جهان گشود .\r\nپس از طى دورهء مقدمات به نجف اشرف مهاجرت كرد و تحصيلات خود را به انجام رسانيد ، و پس از مراجعت به خوى مرجعيت حاصل نمود و در غالب امور اهالى به او مراجعه مىكردند ، و از وى بهره مىبردند .\r\nدر تذكرة الفضلاى جابرى خوئى درباره‌اش آمده است : ( قطع‌نظر از مقامات علمىاش ، در موضوعات اجتماعى و سياسى و اقتصادى هم ذىدخل و صاحب نظر بود . ادبيات كاملى داشت و املاك فوق‌العاده را دارا بود . منزلش فرودگاه علما ، غربا ، مسافرين و محترمين بود . كتابخانهء مفصّلى داشت ، و بعضا منبر رفته و خيلى مطالب قابل استفاده بيان مىنمود ، خلاصه دانشمند جامعى بود ) .\r\nوى در روز دوشنبه اوّل / ربيع الثانى / 1376 ق مطابق با 14 / آبان / 1335 ش جهت معالجه به تهران رفت و در سن 84 سالگى در آنجا وفات نمود ، و جسدش به قم حمل و در حرم حضرت معصومه عليها السّلام مقابل درب ورودى سه‌راه موزه به خاك سپرده شد .\r\n\r\n- منبع\r\n1 - تذكرة الفضلاء ( خطى ، جابرى خوئى ) .\r\n\r\nشيخ على قمى ( پايين شهرى ) ( - 1360 ق )\r\nحاج شيخ على فرزند شيخ محمّد قمى ملقب به ( پايين شهرى ) ، از علماى قم بود .\r\n\r\n","description":"","footnote":"","page_name":" 1178 ","page_number":498},
  {"content":"\r\n\r\nتولدش در قم اتفاق افتاد .\r\nوى پس از تحصيل مقدمات در قم ، به تهران مهاجرت كرد و سطوح را نزد آيات : ميرزا عبد الرحيم نهاوندى و ميرزا محمّد حسن آشتيانى تلمذ كرد .\r\nدر سال 1314 ق به نجف اشرف رهسپار و از محضر آيتين علمين : شيخ محمّد كاظم خراسانى و سيد محمّد كاظم طباطبائى يزدى بهره‌مند گرديد .\r\nوى در سال 1325 ق پس از يازده سال كسب علم و كمال به زادگاه خود مراجعت نمود و پس از ورود آيت‌اللّه حاج شيخ عبد الكريم حائرى يزدى به قم از حضار درس وى گرديد .\r\nايشان در سال 1360 ق در قم درگذشت .\r\n\r\n- منابع\r\n1 - آينهء دانشوران 193 و 295 .\r\n2 - رجال قم 136 .\r\n\r\nشيخ على قمى تهرانى ( - ح 1340 ق )\r\nشيخ على فرزند ملا محمّد تقى قمى ، از دانشمندان و حكماى ساكن تهران بود .\r\nوى تحصيلات عالى خود را در فقه و اصول نزد آيت‌اللّه ميرزا محمّد حسن آشتيانى و حكمت و فلسفه را نزد حكمايى چون : ميرزا ابو الحسن جلوهء اصفهانى و ميرزا هاشم اشكورى تلمذ كرد و خود به تدريس و تربيت طلاب همت گماشت .\r\nقمى در حدود سال 1340 ق در تهران درگذشت و جسدش به قم حمل و در صحن جديد حضرت معصومه عليها السّلام به خاك سپرده شد . از وى يك اولاد پسر و دو دختر كه يكى از دامادهايش علامه سيد محمّد مشكاة بيرجندى بود .\r\n\r\n- منبع\r\n1 - نقباء البشر 4 / 1358 .\r\n\r\n","description":"","footnote":"","page_name":" 1179 ","page_number":499},
  {"content":"\r\n\r\n\r\nشيخ على قوانينى بروجردى ( 1312 - 1364 ق )\r\nحاج شيخ على قوانينى فرزند آيت‌اللّه شيخ زين الدّين و نوهء مهدى بروجردى ، از فضلا و بزرگان بروجرد و از اعقاب دخترى ميرزاى قمى ( صاحب قوانين الاصول ) مىباشد .\r\nتولدش در سال 1312 ق در بروجرد اتفاق افتاد .\r\nشيخ زين الدّين بروجردى\r\nنامبرده پس از تحصيل مقدمات ، سطوح عالى را از محضر آيات : شيخ محمّد حسين غروى و سيد حسين طباطبائى بروجردى در بروجرد به انجام رسانيد و از ملازمان آيت‌اللّه بروجردى شد و در ساير امور به معظم‌له خدمت مىنمود .\r\nوى از موجهين و مورد وثوق عامهء مردم بروجرد و محل رجوع آنان بود . به همين خاطر دفتر ازدواج شمارهء يك بروجرد را در اواخر عمر قبول نمود .\r\nمرحوم قوانينى در اوايل / جمادى ثانى / 1364 ق مطابق با اواخر / ارديبهشت / 1324 ش در سن 52 سالگى براثر بيمارى در قم زندگى را وداع گفت و در قبرستان حاج شيخ با كد ( 42004 ) مدفون شد .\r\n\r\nفرزندانش :\r\n1 - شيخ محمّد رضا ، كه دفتر ازدواج و طلاق در بروجرد دارد 2 - علامه شيخ محمّد 3 - آقا اسماعيل و پنج دختر .\r\n\r\n","description":"","footnote":"","page_name":" 1180 ","page_number":500},
  {"content":"\r\n\r\n\r\nشيخ على كاشانى « فريدة الاسلام » ( 1349 - 1374 ق )\r\nشيخ على فريدة الاسلام فرزند محمّد حسين كاشانى ، از فضلا و پارسايان حوزهء علميهء قم بود .\r\nاو در روز يكشنبه 6 / ربيع الثانى / 1349 ق مطابق با 9 / شهريور / 1309 ش در كاشان ديده به جهان گشود .\r\nشيخ على در سال 1362 ق به اصفهان رفت و مقدمات علوم دينى را طى نمود و قسمتى از سطح را فراگرفت ، سپس به مشهد مقدس عزيمت و مدت چهار سال از محضر آيت‌اللّه شيخ هاشم قزوينى استفاده نمود .\r\nسرانجام رحل اقامت را در قم افكند ، و از محضر آيات : سيد حسين طباطبائى بروجردى ( در فقه و اصول ) و سيد روح اللّه خمينى ( در اصول ) استفاده نمود ، و به تدريس مقدمات و برخى از سطوح پرداخت .\r\n\r\nاز آثار او\r\n1 - منظومة فى النحو .\r\n2 - منظومة فى الاصول .\r\n3 - منظومة فى الكلام .\r\n4 - تعليقة على الرسائل .\r\n5 - رسالة فى اللباس المشكوك ( تقريرات بروجردى ) .\r\n6 - مجمع الفوائد فى الاصول ، دو جلد .\r\nنامبرده در شب دوشنبه 14 / محرم / 1374 ق مطابق با 22 / شهريور / 1333 ش در اثر سكتهء قلبى در هنگام مسافرت در ( رودسر ) گيلان درگذشت . پيكرش به\r\n\r\n","description":"","footnote":"","page_name":" 1181 ","page_number":501},
  {"content":"\r\n\r\nقم حمل و در انتهاى قبرستان حاج شيخ ( تقريبا مقابل پل حجتيه ) مدفون گرديد .\r\n\r\n- منابع\r\n1 - مقدمهء مجمع الفوائد فى الاصول ، به قلم سيد عبد الكريم هاشمى بهشهرى ( هاشمىنژاد ) .\r\n2 - مؤلفين كتب چاپى 4 / 339 .\r\n3 - فهرست كتابخانهء آستان قدس رضوى 6 / 141 .\r\n\r\nميرزا على كفائى خراسانى ( 1349 - 1406 ق )\r\nآخوند ملا محمّد كاظم خراسانى\r\nنوشتهء زير به قلم برادر فاضل و ارجمند ايشان جناب آقاى شيخ عبد الرضا كفائى كه به درخواست نگارنده ، قلمى گرديد ، تقديم مىشود :\r\nدانشمند عاليقدر و اديب و شاعر توانا ، شادروان مرحوم حاج ميرزا على كفائى خراسانى قدّس سرّه فرزند آيت‌اللّه ميرزا احمد كفائى خراسانى قدّس سرّه و نواده شيخ الفقهاء و الأصوليين المحقق الاقدم و الاستاذ الاعظم آخوند ملا محمّد كاظم خراسانى « اعلى اللّه مقامه العالى » ، در ماه شوال المكرم 1349 هجرى قمرى برابر با اسفندماه 1309 هجرى شمسى در مشهد مقدس در خاندان علم و فقاهت و تقوا و فضيلت ولادت يافت .\r\nمادر وى كريمهء خاندان شهيدى خراسانى و نوادهء سيد العلماء العاملين ، الشهيد السعيد سيد محمّد مهدى شهيد خراسانى است كه اين خاندان بيش از دو قرن در خراسان به فقاهت و سيادت\r\n\r\n","description":"","footnote":"","page_name":" 1182 ","page_number":502},
  {"content":"\r\n\r\nميرزا احمد كفائى خراسانى\r\nو فضل و ادب اشتهار داشته است .\r\nمرحوم حاج ميرزا على كفائى خراسانى پس از فراغ از مقدمات ، سطوح عاليه را در نزد مدرس نامدار مرحوم آيت‌اللّه حاج شيخ هاشم قزوينى قدّس سرّه آموخت و ازآن‌پس در درس خارج فقه والد معظم خويش شركت جست . پس از چندى براى ادامه تحصيل به نجف اشرف رفت و از محضر حضرت آيت‌اللّه سيد ابو القاسم خوئى و حضرت آيت‌اللّه ميرزا حسن بجنوردى بهره برد . آنگاه به قم هجرت كرد . و در محضر علمى زعيم عاليقدر حضرت آيت‌اللّه سيد حسين بروجردى « رفع اللّه مقامه الشريف » حضور يافت .\r\nجلسهء درس ميرزا احمد كفائى خراسانى\r\n\r\n","description":"","footnote":"","page_name":" 1183 ","page_number":503},
  {"content":"\r\n\r\nاو در نيمه‌راه زندگى ، در سن 55 سالگى ، به علت كسالت ريوى ، در شب جمعه اوّل / آذرماه / 1364 هجرى شمسى برابر با ربيع الاوّل / 1406 هجرى قمرى در شهر قم چشم از جهان فروبست .\r\nحدت ذهن و ذوق سرشار و بيان شيوا و رسا از ويژگيهاى بارز او بود . ذوق ادبى را از اجداد مادرى خود به ارث برده بود و در شعر طبى توانا و دستى قوى داشت .\r\nقصيده و غزل را شيوا و شيرين مىسرود . در قصيده از اساتيد متقدم خراسان پيروى مىكرد و در غزل به سبك عراقى گرايش داشت . او در شعر « صفا » تخلص مىكرد .\r\nاينك نمونه‌اى از شعر او :\r\n\r\nزندگى\r\n آب حيوان چند جويم از سراب زندگى * چون نجستم عمر و گم كردم حساب زندگى\r\nمنت از آب بقا با همتم سازش نداشت * تشنه جان دادن مرا خوش‌تر ز آب زندگى\r\nموسم گل بىنصيب از فيض گلشن گشته‌ام * طاير بشكسته‌بالم در شباب زندگى\r\nدفتر عمرم بجز غم ، برگ خرسندى نداشت * سربه‌سر خواندم من اوراق كتاب زندگى\r\nهمچون خضر تشنه‌لب سرگشته ماند هركه او * عمر جاويدان بجويد از سراب زندگى\r\nخواب شب‌رو كى گران باشد ز بيم محتسب * چند بايد سرگران بودن بخواب زندگى\r\nساغر گيتى بجز غم نشئه ديگر نداشت * مىشود افزون خمارى از شراب زندگى\r\nگوشهء عزلت گرفتم تا بياسايم ( صفا ) * رهرو افسرده حالم در شتاب زندگى \r\n\r\nدكتر على كنى تهرانى ( - 1395 ق )\r\nدكتر على فرزند عبد اللّه و نوهء شيخ محمّد فرزند آيت‌اللّه ملا على كنى تهرانى ، از اساتيد برجستهء دانشگاه تهران بود .\r\nوى در تهران متولد شد .\r\n\r\n","description":"","footnote":"","page_name":" 1184 ","page_number":504},
  {"content":"\r\n\r\n\r\nتحصيلات دانشگاهى\r\nكنى پس از طى دوره‌هاى ابتدايى و متوسطه ، در سال 1312 ش از دانشسراى عالى موفق به اخذ ليسانس در رشتهء ادبيات فارسى و تاريخ و جغرافيا گرديد . و در همان سال به آمريكا رهسپار شد ، و در آنجا پس از هفت سال تحصيل موفق به دريافت دكتراى  MA  ، و دكترا در فلسفه و تعليم و تربيت و تشكيلات فرهنگى گشت .\r\nوى پس از انجام تحصيلات به ايران بازگشت ، و پس از خدمت سربازى وارد خدمات دولتى شد ، و عهده‌دار مشاغل زير گرديد : دانشيار دانشگاه ، رياست ادارهء بازرسى وزارت فرهنگ ، معاونت دانشسراى عالى ، استادى دانشكده در رشتهء فلسفه و تشكيلات فرهنگى و زبان خارجه .\r\nآن مرحوم امتياز و مديريت مجلهء « تربيت بدنى و پيشاهنگى » را برعهده گرفت ، و آن را در سال 1337 ش در تهران منتشر ساخت .\r\n\r\nاز آثار او\r\n1 - ژاپن سومين دورهء مسابقات آسيايى توكيو .\r\n2 - سازمان فرهنگى ايران .\r\nايشان در روز شنبه 25 / جمادى الثانى / 1395 ق مطابق با 14 / تير / 1354 ش درگذشت ، و جسدش در يكى از حجرات غربى قبرستان حاج شيخ قم به خاك سپرده شد .\r\n\r\n- منابع\r\n1 - فهرست مجله‌هاى موجود در كتابخانهء ملى ايران 83 .\r\n2 - مؤلفين كتب چاپى 4 / 353 .\r\n\r\n","description":"","footnote":"","page_name":" 1185 ","page_number":505},
  {"content":"\r\n\r\n\r\nسيّد على كوه‌كمرى تبريزى ( - 1360 ق )\r\nسيد على فرزند سيد علينقى و نوهء سيد محمّد حسينى كوه‌كمرى تبريزى ، از علما و فقهاى بزرگ ساكن تبريز بود .\r\nوى برادرزاده آيت‌اللّه فقيه گرانقدر سيد حسين ترك كوه‌كمرى ( متوفّاى 1299 ق ) ، و پدر گرامى مرجع دوران ، استاد الاساتيد ، آيت‌اللّه سيد محمّد حجت كوه‌كمرى مىباشد .\r\n\r\nتحصيلات در حوزهء نجف اشرف\r\nايشان پس از طى مقدمات و سطوح در تبريز ، به نجف اشرف رهسپار شد ، و از محضر آيات : ملّا محمّد فاضل ايروانى ، و ملّا محمّد فاضل شربيانى و ميرزا حبيب اللّه رشتى كمال استفاده را نمود . او نزد ساير اساتيد خود محترم و معزز بود ، و از حضرات آيات : فاضل شربيانى ، شيخ زين العابدين مازندرانى ، سيد محمّد بحر العلوم ( صاحب بلغة الفقيه ) و شيخ محمّد حسن مامقانى اجازات علمى و روائى داشت .\r\n\r\nمراجعت به تبريز\r\nآن مرحوم پس از انجام تحصيلات خود قبل از سال 1322 ق به تبريز مراجعت كرد ، و به وظايف دينى از قبيل : اقامهء جماعت ، ارشاد ، وعظ و هدايت مردم اشتغال ورزيد .\r\n\r\nاز آثار او\r\n1 - حاشية على الرسائل .\r\n\r\n","description":"","footnote":"","page_name":" 1186 ","page_number":506},
  {"content":"\r\n\r\n2 - حاشية على المكاسب .\r\nسرانجام در روز چهارشنبه 29 / محرم / 1360 ق مطابق با 7 / اسفند / 1319 ش در حدود سن 80 سالگى در تبريز درگذشت ، و جسدش به قم حمل و در صحن حضرت معصومه عليها السّلام ( در بين صحن جديد و صحن عتيق ) به خاك سپرده شد .\r\n\r\n- منابع\r\n1 - آثار الحجة 1 / 94 .\r\n2 - الاجازة الكبيرة 109 .\r\n3 - المسلسلات فى الاجازات 2 / 425 .\r\n4 - رجال آذربايجان در عصر مشروطيت 187 .\r\n5 - ريحانة الأدب 4 / 25 .\r\n6 - علماء معاصرين 187 .\r\n7 - گنجينهء دانشمندان 1 / 307 .\r\n8 - نقباء البشر 4 / 1494 .\r\n\r\nشيخ على گنبدى « لطيفى » ( 1287 - 1369 ق )\r\nآيت‌اللّه حاج شيخ على گنبدى همدانى ، از مشاهير علما و از مفاخر دانشمندان عصر خود ، كه در فقاهت بىبديل و در زهد و تقوى بىنظير بود .\r\nايشان در نيمهء اول / شعبان / 1287 ق در قريهء ( گنبد ) از توابع همدان متولد شد .\r\nو در روز چهارشنبه 4 / جمادى اول / 1369 قمرى مطابق با 3 / اسفند / 1328 ش به سن 77 سالگى چشم از جهان فانى فروبست ، و با تشييع بىسابقه‌اى در منطقهء غرب روبروى گرديد ، و درحالىكه رحلت ايشان در اواخر زمستان و يخ‌بندان بود و سرتاسر زمين همدان و ملاير و اراك از برف پوشيده شده بود تشييع\r\n\r\n","description":"","footnote":"","page_name":" 1187 ","page_number":507},
  {"content":"\r\n\r\nشايانى شد ، جنازه‌اش حمل به ارض اقدس قم ، به امر مبارك حضرت آيت‌اللّه بروجردى ، در شيخان جنب قبر شريف ميرزاى قمى و ميرزا جواد ملكى تبريزى به خاك سپرده شد ، و بر جنازهء ايشان آيت‌اللّه بروجردى نماز خواندند ، و در هنگام تلقين مرحوم بروجردى كنار قبر نشسته بودند ، و درحالىكه انبوه علماء و فضلاء و طلاب حوزهء علميهء قم در يمين و يسار معظم‌له گرد آمده بودند ، حضرت آيت‌اللّه از ديدگان حق بين خود اشك مىريختند و گريه مىكردند .\r\n\r\nتحصيلات علمى\r\nايشان از خانوادهء علم و تقوى و فضيلت بودند ، و آباء و اجداد وى همه در سلك روحانيت بودند . پدر ايشان آخوند ملا محمّد على گنبدى از مشاهير علماى آن سامان بوده ، و مدفنش در قريهء گنبد مزار مردم متدين است . كتب و ادبيات را در نزد پدر خود تكميل و در سن 18 سالگى به اصفهان عزيمت ، و تحصيلات خود را در محضر آيات : آخوند ملا محمّد كاشى و آقا شيخ محمّد تقى اصفهانى ( آقا نجفى ) به پايان رسانيده .\r\nوى پس از 12 سال اقامت در اصفهان در سال 1317 ق به نجف اشرف عزيمت ، و از محضر آيات : ميرزا حسين خليلى تهرانى ، آخوند ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى كسب فيض و تلمذ نمودند ، و به دريافت درجهء اجتهاد نائل آمدند ، و از مبرزترين فضلاى حوزهء\r\n\r\n","description":"","footnote":"","page_name":" 1188 ","page_number":508},
  {"content":"\r\n\r\nدرسى آخوند خراسانى به شمار مىرفت ، و از اساتيد خود حاج شيخ محمّد بهارى همدانى ، و سيد مرتضى كشميرى در اخلاق بهره‌هاى فراوانى تحصيل نمودند .\r\nايشان در زهد و تقوا و ورع در عصر خود زبان‌زد خاص و عام بوده ، و در همدان و ملاير و اطراف آن به كرامات مشهور شده و در ايران و همچنين در خارج از ايران به‌طور متفرق مقلدينى داشته‌اند .\r\n\r\nاز آثار ايشان :\r\n1 - حاشيه بر تبصرة المتعلمين .\r\n2 - تقريرات درس آخوند خراسانى در اصول .\r\n3 - تقريرات يزدى در فقه .\r\n4 - شرح مشكلات ديوان سيد رضى .\r\n5 - شرح حال خود .\r\n6 - رسالهء عمليه حاشيه بر مجمع المسائل .\r\n7 - كتابى در علم اخلاق و تهذيب نفس .\r\nايشان در ادبيات يد طولائى داشته كه از شرح ديوان سيد رضى كه به خط شيواى خود و نستعليق و شكسته معلوم مىشود ، و در انواع خط آن‌چنان مهارت داشته و خط مىنوشته‌اند كه در اين عصر از عتائق به شمار مىرود .\r\n\r\nفرزندانش :\r\n1 - شيخ جلال ( احمد ) ساكن ملاير 2 - شيخ كمال الدّين ( ساكن ازندريان از توابع ملاير ) 3 - شيخ عظيم اللّه ( جمال الدّين ) ساكن ورامين 4 - شيخ ناصر الدّين لطيفى ( متولد 1319 ش در گنبد ) شاگرد شيخ نصرت اللّه بناروانى و ميرزا على مشكينى و سيد محمّد رضا گلپايگانى مىباشند . داراى تاليفاتى به نام رمز سعادت يا معارفى از اسلام ، الگوى حق‌پرستان ، خاطرات آيت‌اللّه گنبدى ( پدر خود ) ساكن قم\r\n\r\n","description":"","footnote":"","page_name":" 1189 ","page_number":509},
  {"content":"\r\n\r\n5 - شيخ محمّد جمال الدّين ساكن تهران داراى تاليفات است 6 - شيخ جميل ساكن قم 7 - آقا محمّد ساكن گنبد 8 - شيخ مسعود ساكن قم 9 - مهندس نور اللّه ساكن تهران 10 - حسين لطيفى استاد دانشگاه تهران 11 - مرحوم شيخ بهاء الدّين .\r\n\r\n- منابع\r\n1 - الاجازة الكبيرة 101 .\r\n2 - بزرگان و سخن‌سرايان همدان 2 / 228 و 241 .\r\n3 - دايرةالمعارف تشيّع 1 / 15 .\r\n4 - گنجينهء دانشمندان 7 / 384 .\r\n5 - هگمتانه تا همدان 162 .\r\n\r\nشيخ على لاهيجى حائرى ( 1280 - 1346 ق )\r\nحاج شيخ على فرزند مهدى لاهيجى حائرى ، از دانشمندان برجسته و علما و متكلمين شايسته بود .\r\nدر سال 1280 ق در لاهيجان گيلان متولد شد .\r\n\r\nتحصيل در كربلاى معلّى\r\nوى پس از آموختن مقدمات و طى دورهء سطح به عتبات عاليات مهاجرت كرد ، و در كربلاى مقدس از محضر آيات : سيد محمّد حسين شهرستانى ، شيخ على بفروئى يزدى ، سيد محمّد حسن كشميرى ، سيد جعفر طباطبائى حائرى و سيد هاشم قزوينى استفاده نمود ، و خود به تدريس و افاضه پرداخت ، سپس به ايران مراجعت و در تهران اقامت گزيد ، و در « مسجد اتابك » اقامهء جماعت نمود .\r\n\r\nآثار قلمى او\r\nوى در معقول و كلام يد طولايى داشت ، و آثارى ارزشمند در اين رشته‌ها\r\n\r\n","description":"","footnote":"","page_name":" 1190 ","page_number":510},
  {"content":"\r\n\r\nنوشت ، كه به گسترش دامنه معلومات و دقت تحقيقات ايشان دلالت دارد ، كه از جمله آنها :\r\n1 - ارشاد المسلمين فى أحكام الدّين .\r\n2 - رمز العرفان فى معرفة الحقوق .\r\n3 - مخزن الأشعار يا كنز المراثى .\r\n4 - مخزن الفوائد فى اصول العقائد ( فارسى ) .\r\n\r\nدرگذشت\r\nايشان در روز جمعه 14 / جمادى الثانى / 1346 ق مطابق با 17 / آذر / 1306 ش در تهران درگذشت ، و پس از اداى نماز ميت توسط آيت‌اللّه حاج شيخ عبد الكريم حائرى يزدى ، در جوار قبر علامه شيخ فضل اللّه نورى در صحن حضرت معصومه عليها السّلام به خاك سپرده شد .\r\n\r\n- منابع\r\n1 - أعلام كربلاء ( خطى خوشحالت ) .\r\n2 - فهرست كتابخانه آستان قدس رضوى 4 / 276 .\r\n3 - مؤلفين كتب چاپى 4 / 424 .\r\n4 - نقباء البشر 4 / 1545 .\r\n\r\nشيخ على محدث‌زاده قمى ( 1338 - 1396 ق )\r\nحاج شيخ على محدث‌زاده فرزند علامه و محدث متقى شيخ عباس و نوهء محمّد رضا قمى ، از فضلا و خطباى معروف معاصر بود .\r\nوى در سال 1338 ق در قم ديده به جهان گشود .\r\nدوران كودكىاش را همراه پدر ارجمند خود در مشهد مقدس گذراند و اوليات\r\n\r\n","description":"","footnote":"","page_name":" 1191 ","page_number":511},
  {"content":"\r\n\r\nرا همان‌جا آموخت . در سال 1350 ق نيز همراه پدر به نجف اشرف عزيمت كرد و سطوح را از محضر آيات : ميرزا ابو الحسن مشكينى ، سيد صدر الدّين جزائرى ، شيخ على محمّد بروجردى و سيد حسن طباطبائى قمى و ميرزا باقر زنجانى استفاده كرد و در سال 1360 ق به زادگاه خويش مراجعت نمود و سرانجام تهران را برگزيد .\r\nاستاد شيخ محمّد شريف رازى دربارهء سبك منبر ايشان مىنويسد :\r\n( سبك منبر جناب محدث‌زاده همان سبك مرحوم والدش مىباشد . از اخبار و احاديث اهل بيت عليهم السّلام خارج نمىشود . با بيانى مليح نشر معارف اسلامى نموده و مردم را به‌سوى اهل بيت و رسالت عليهم السّلام هدايت مىنمايد ) .\r\nشيخ عباس قمى\r\n\r\nاز آثار او\r\n1 - اصحاب امام صادق عليه السّلام .\r\n2 - زندگانى امام صادق عليه السّلام ، در چند جلد .\r\n3 - فوائد الرضويه ( اثر پدر خود ) ، تحشيه و اهتمام .\r\n\r\n","description":"","footnote":"","page_name":" 1192 ","page_number":512},
  {"content":"\r\n\r\n4 - كلام الملوك ( سخنان ائمهء اطهار عليهم السّلام ) .\r\nمحدث‌زاده در سحرگاه روز سه‌شنبه 11 / محرم / 1396 ق مطابق با 23 / دى / 1354 ش در سن 58 سالگى براثر سكتهء قلبى در تهران عالم خاكى را وداع گفت .\r\nپيكرش به قم حمل و قبرستان شيخان مدفون گرديد .\r\n\r\nفرزندانش :\r\n1 - آقا حسين 2 - آقا عباس 3 - آقا كاظم 4 - آقا حميد .\r\n\r\n- منابع\r\n1 - گنجينهء دانشمندان 2 / 397 .\r\n2 - معجم رجال الفكر و الأدب فى النجف 3 / 1158 .\r\n\r\nشيخ على محمّد خرم‌آبادى « بروجردى » ( 1322 - 1408 ق )\r\nحاج شيخ على محمّد فرزند علامه شيخ محمّد خرم‌آبادى بروجردى ، از فضلا و بزرگان معاصر بود .\r\nوى در سال 1322 ق در بروجرد متولد شد ، و تا سن 25 سالگى مقدمات و علوم ادبى را از والد ماجد خود ، و سطوح فقه و اصول را از شيخ محمّد ابراهيم مدرس و سيد اسماعيل گلپايگانى فراگرفت ، و سپس در محضر آيت‌اللّه شيخ محمّد حسين غروى حاضر و حداكثر استفاده را برد و ضمنا به شرف دامادى او مفتخر شد ، و پس از فوت ايشان مدت 9 سال در درس آيت‌اللّه سيد حسين طباطبائى بروجردى شركت و از ذخائر علمى وى بهره‌ور گرديد . و پس از مهاجرت آيت‌اللّه بروجردى به قم ، مدت 15 سال در مدرسهء علميهء نوربخش بروجرد به تدريس فقه و اصول و منطق و فلسفه مشغول ، و جمعى از طلاب از او استفاضه مىكردند .\r\nاو پس از فوت پدر خويش در سال 1345 ش به تهران مهاجرت كرد و در\r\n\r\n","description":"","footnote":"","page_name":" 1193 ","page_number":513},
  {"content":"\r\n\r\n« يوسف‌آباد » ساكن و در مسجد « خليل الرحمن » به اقامهء جماعت و تبليغ احكام اسلام مشغول شد . در ضمن در مدرسهء صدر جنب مسجد شاه تهران به تدريس فقه و اصول اشتغال ورزيد .\r\nاز آثار او : كتابى در اصول عقايد است .\r\nخرم‌آبادى در روز پنجشنبه 26 / ربيع الاول / 1408 ق مطابق با 28 / آبان / 1366 ش در سن 86 سالگى درگذشت و در قبرستان حاج شيخ قم - مقبرهء آيت‌اللّه غروى بروجردى ، ابوالزوجهء خود - مدفون شد .\r\n\r\nفرزندانش :\r\n1 - آقا هادى 2 - آقا مهدى . و يك دختر .\r\n\r\n- منبع\r\n1 - تاريخ بروجرد 2 / 575 .\r\n\r\nسيّد على محمّد مجد قزوينى ( 1324 - 1409 ق )\r\nحاج سيّد على محمّد فرزند حجة الاسلام سيّد رجب مجد العلماء و نوهء سيّد عبد العزيز حسينى خرقانى قزوينى ، ملقب به « مجد » از دانشمندان معاصر تهران بود .\r\nوى در 18 / صفر / 1324 ق در خرقان - قزوين - تولد يافت .\r\nمقدمات و ادبيات را در قزوين آموخت ، سپس به قم مهاجرت كرد و سطح را نزد ميرزا محمّد همدانى به پايان رساند . دروس خارج را از محضر آيات : حاج شيخ عبد الكريم حائرى يزدى ، سيّد محمّد حجت كوه‌كمرى ، سيّد محمّد تقى خوانسارى و سيّد صدر الدّين صدر استفاده نمود .\r\nآنگاه در سال 1364 ق به تهران رهسپار شد و در مسجد « همت العظيم » واقع\r\n\r\n","description":"","footnote":"","page_name":" 1194 ","page_number":514},
  {"content":"\r\n\r\nدر خيابان دخانيات به اقامهء جماعت و هدايت اهتمام ورزيد .\r\nمجد قزوينى ، در 18 / ربيع الاوّل / 1409 ق در سن 85 سالگى زندگى را وداع گفت . پيكرش در قبرستان ابو حسين قم مدفون گرديد . آيت‌اللّه سيّد موسى شبيرى زنجانى ، داماد ايشان است .\r\n\r\n- منابع\r\n1 - آثار الحجة 2 / 350 .\r\n2 - آينهء دانشوران 300 و 508 .\r\n3 - گنجينهء دانشمندان 4 / 558 .\r\n\r\nشيخ على محمّد موحد قمى ( 1322 - 1402 ق )\r\nحاج شيخ على محمّد فرزند اسد اللّه موحد قمى ، از فضلا و مبلغان راستين مذهب بود .\r\nوى در سال 1322 ق در قم ديده به جهان گشود .\r\nنامبرده پس از سپرى كردن مقدمات و سطح ، دروس عالى فقه و اصول را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، ميرزا محمّد فيض قمى ، سيد محمّد تقى خوانسارى و سيد حسين طباطبائى بروجردى بهره‌مند شد ، و خود به تدريس ادبيات و متون كتب درسى پرداخت .\r\nموحد قمى از طرف آيت‌اللّه بروجردى ابتدا به آبادهء شيراز و سپس به چالوس و سرانجام در سال 1370 ق به مسجد سليمان رفت ، مسجد بزرگى به همت مردم و\r\n\r\n","description":"","footnote":"","page_name":" 1195 ","page_number":515},
  {"content":"\r\n\r\nنظارت خود در مسجد سليمان بنا نمود . سپس به قم بازگشت و در يكى از مساجد به اقامهء جماعت و ارشاد و نيز شركت در درس آيت‌اللّه سيد محمّد رضا گلپايگانى اهتمام ورزيد .\r\nنامبرده در روز 21 / جمادى ثانى / 1402 ق در سن 80 سالگى در قم درگذشت . پيكرش در قبرستان باغ بهشت به خاك سپرده شد .\r\n\r\n- منابع\r\n1 - آثار الحجة 2 / 350 .\r\n2 - آينه دانشوران 271 .\r\n3 - گنجينهء دانشمندان 2 / 274 .\r\n\r\nعلى مخصوص « كاتب الخاقان » ( 1298 - 1380 ق )\r\nعلى مخصوص ملقب به « كاتب الخاقان » فرزند ميرزا حسين مستوفى ( كاتب السلطان ) ، از خوشنويسان و دانشمندان معروف بود .\r\nاو در سال 1298 ق مطابق با 1259 ش در تهران تولد يافت .\r\nوى در اوايل جوانى به تحصيل علوم قديمه پرداخت و در رشتهء ادبيات فارسى و عربى اطلاعات كافى به دست آورد ، و بنا بر سيرهء خانوادگى به حسن خط نيز علاقهء زياد نشان مىداد ، و اين هنر را از پدرش فراگرفت و آن را به كمال رساند .\r\nمخصوص ، مردى دانشمند بود و گنجينه‌اى از معلومات گوناگون محسوب مىشد ، و در تقوى و حسن خلق و اصابت رأى فردى شاخص بود . او ظرف مدت پنجاه و دو سال خدمت فرهنگى خود شاگردانى را تربيت كرد و به يادگار گذاشت .\r\n\r\nاز آثار او\r\n1 - الدرر المنثورة فى شرح العوامل المنظومة .\r\n\r\n","description":"","footnote":"","page_name":" 1196 ","page_number":516},
  {"content":"\r\n\r\n2 - دريچهء اخلاق يا مقالهء خصوص .\r\n3 - ديباجهء اخلاق .\r\n4 - سراجهء اخلاق .\r\n5 - فلسفهء مخصوص .\r\nاستاد مخصوص در روز سه‌شنبه غره / رجب / 1380 ق مطابق با 29 / آذر / 1339 ش در سن 83 سالگى در تهران دار فانى را وداع گفت . پيكرش به قم حمل و در قبرستان حاج شيخ مدفون گرديد .\r\n\r\n- منابع\r\n1 - تذكرهء خوشنويسان معاصر 1 / 101 ( تولدش را اشتباه ذكر نموده است ) .\r\n2 - مؤلفين كتب چاپى 4 / 394 .\r\n\r\nعلى منظورى حقيقى تفرشى ( 1303 - 1369 ق )\r\nعلى فرزند شاه اويس منظورى حقيقى تفرشى ، از اساتيد به نام خوشنويسى و هنر به شمار مىرفت .\r\nوى در سال 1303 ق مطابق با 1264 ش در تفرش واقع در استان مركزى متولد گرديد .\r\nشور و عشق خوشنويسى و استعداد و پشتكار اين استاد از همان اوان صباوت و دوران گذرانيدن مكتب ، مشهور خاص و عام بود . تا جايى كه از بين همگان فقط ايشان مورد توجه و لطف فراوان ميرزا سيد حسين خوشنويس تفرشى واقع گرديد .\r\nديرى نگذشت كه آوازهء حسن خط و مهارت ايشان در نوشتن خطوط جلى و خفى به اطراف و اكناف پيچيد و به همين مناسبت سالها در منزل بزرگان و اعيان و همچنين مدارس دولتى و ملّى تفرش ، اراك ، نجف‌آباد اصفهان ، شهريار ، ايوانكى و دماوند به تعليم خصوصى و عمومى كودكان و نوجوانان همت گماشت و بعدها در\r\n\r\n","description":"","footnote":"","page_name":" 1197 ","page_number":517},
  {"content":"\r\n\r\nتهران به شغل كتابت و قطعه‌نويسى و نگاشتن فرامين مشغول گرديد .\r\nسرانجام سرنوشت او را به مجلس شوراى ملّى كشانيد و مقارن تشكيل دورهء چهارم مجلس ( در سال 1300 ش ) به عنوان خوشنويس در ادارهء تقنينيه ( قانون‌گذارى ) مجلس ، رسما استخدام گرديد . در مجلس كارش اين بود كه قوانين مصوبه مجلس را با خط بسيار زيباى خود بنويسد و همين امر سبب شد تا به محضر مرحوم ميرزا محمّد حسين سيفى ( عماد الكتّاب ) - كه در آن هنگام در دربار سمت فرمان‌نگارى داشت - راه يابد و طورى مورد توجه و مكرمت استاد قرار گيرد كه ظرف دو سال از ذخاير هنرى او بهره گيرد و به تكميل خط و هنر خويش موفق شود . در نتيجه او توانست شيوهء خط خود را كه ابتدا به سبك خط ميرزا غلامرضا اصفهانى ( كتيبه‌نويس ) مىنوشت ، به شيوهء خط ميرزا محمّد رضا كلهر برگرداند .\r\nمرحوم منظورى علاوه بر هنر خوشنويسى از فضل و كمال هم سرشار و خطى وافر داشت ، چنان كه ذوق ادبى و مشرب عرفانىاش در اولين برخورد نمايان و محسوس بود . در ادبيات پارسى رنج فراوان برد و در علوم قديم و غريبه و منشآت و ادبيات عرب كار كرده ، اشعار نيز مىسرود و با بيشتر علماى ذوفنون حشر و نشر داشت و كاملا مأنوس بود . در محفل ادبى و عرفانى ادبا و عرفا شركت مىنمود و رسما در سلسلهء فقر پيوسته بود . قلبش آئينهء صفاى باطن و قناعت نفس و مظهر اخلاق نيك و سجاياى معنوى بود . در هر مجلسى با سخنان شيرين و نغز و كلمات رنگين حاضران در مجلس را محظوظ و مسرور مىنمود ، و غبار ملالت و كدورت را از صفحهء تلخ زندگى آنان مىزدود .\r\n\r\nآثارى كه به خط او يادگار مانده ، از اين قرار است :\r\n1 - بوستان ، اثر سعدى .\r\n2 - چند لوحهء زيارتنامه در حرم مطهر امام رضا عليه السّلام .\r\n3 - رباعيات ، از خيام .\r\n\r\n","description":"","footnote":"","page_name":" 1198 ","page_number":518},
  {"content":"\r\n\r\n4 - رسالهء صفوت ، اثر ميرزا حسن صفىعلى شاه .\r\n5 - رسم المشق .\r\n6 - سياه مشق‌ها .\r\n7 - گلستان ، اثر سعدى .\r\n8 - ليلى و مجنون ، اثر طبع نظامى .\r\n9 - ملخص خمسه ، اثر نظامى .\r\n10 - منتخب تفسير منظوم صفىعلى شاه .\r\nاين استاد نامى سرانجام در شعبان / 1369 ق مطابق با خرداد / 1329 ش در سن 67 سالگى در تهران درگذشت . پيكرش به قم حمل و به خاك سپرده شد .\r\n\r\n- منابع\r\n1 - احوال و آثار خوشنويسان 2 / 480 .\r\n2 - تذكرهء خوشنويسان معاصر 1 / 105 .\r\n3 - دايرةالمعارف تشيّع 4 / 467 .\r\n4 - گلزار معانى .\r\n5 - نامداران اراك 64 .\r\n\r\nسيّد على مولانا تبريزى ( 1320 - 1392 ق )\r\nحاج سيد على مولانا فرزند ارشد حضرت آيت‌اللّه سيد محمّد آقا مولانا قدّس سرّه كه سلسله نسب‌شان به حضرت موسى ابن جعفر عليه التحية و الثناء مىرسد .\r\nمعظم‌له در شب شانزدهم / ربيع الاول / سال 1320 هجرى قمرى در بلده طيبه نجف اشرف ( ايام اقامت والد ماجدش در آن شهر مقدس ) ديده به جهان گشود .\r\nدر سن كودكى به تبريز رفت و در مدرسهء فيوضات تبريز جهت آغاز تحصيل\r\n\r\n","description":"","footnote":"","page_name":" 1199 ","page_number":519},
  {"content":"\r\n\r\nوارد شد . تحصيلات مقدماتى و ادبيات متداول و سطوح را نزد پدرش و ميرزا محمود دوزدوزانى ( كفايه ) فراگرفت . در سال 1341 ق جهت ادامه تحصيل به دار العلم نجف اشرف عازم گشت و از محضر اساتيد عاليقدر ، حضرات آيات : 1 - شيخ احمد كاشف الغطاء 2 - سيد محمّد حجت كوه‌كمرى ، موقع اقامت معظم‌له در نجف 3 - شيخ محمّد حسين كاشف الغطاء 4 - شيخ ضياء الدّين عراقى 5 - شيخ محمّد حسين غروى اصفهانى 6 - سيد ابو الحسن اصفهانى ، استفادهء وافر نمودند .\r\nمعظم‌له در سال 1346 ق به وطن خود تبريز مراجعت نمود ، و از همان وقت به تدريس علوم دينى و تبليغ احكام نبوى و تأليف كتب اسلامى با جديت خستگىناپذير اشتغال نمود .\r\n\r\nتأليفات\r\n1 - آثار المعاصى - در بيان آثار دنيوى گناهان .\r\n2 - البركات ، اخبارى كه حكم بركات در آنها ذكر شده است .\r\n3 - الفروق بين المرء و المرأة فى الاحكام ، بيان احكامى كه ميان زن و مرد متفاوت است .\r\n4 - الملاحم ، در پيشگويىهاى حضرات معصومين عليهم السّلام .\r\n5 - درّ منظوم ، در حالات پنج‌تن آل عبا عليهم السّلام ، دو جزوه .\r\n6 - تعديل الميزان ، بيان اوزان و اندازه‌هاى معمول .\r\n7 - چهل حديث ، احاديث و بحث اجمالى در امامت .\r\n8 - حج‌نامه ، ( منظوم - در اعمال حج و سفرنامه ) .\r\n9 - حكايت المعصومين عليهم السّلام .\r\n10 - خدا نه طبيعت ، ( منظوم - در اثبات صانع ) .\r\n11 - سيرهء حسنه ، ذكر فوائدى در موضوعات مختلفه .\r\n12 - شرط و جزاء ، بيان احاديث وارده در نتيجه بعضى اعمال .\r\n\r\n","description":"","footnote":"","page_name":" 1200 ","page_number":520},
  {"content":"\r\n\r\n13 - صحت و سعادت ، اخبار وارده در موضوع بهداشت و سعادت بشر .\r\n14 - كيف اصبحت ، اخبار و احاديث .\r\n15 - لطائف الاخبار - برگزيدهء اخبار واصله از حضرات معصومين عليهم السّلام .\r\n16 - مرآة الحج ، بيان احكام و مناسك حج .\r\n17 - نصائح المعصومين ، اندرزهاى منتخبه از حضرات معصومين عليهم السّلام .\r\n18 - منجزات مريض ( تقريرات درس آيت‌اللّه حجت ) .\r\nسيد ابو القاسم مولانا تبريزى\r\nاز نكات مورد توجه در رابطه با تأليف كتابها توسط ايشان ، اين است كه :\r\nحضرت ايشان علىرغم كهولت سن و كثرت مشاغل اجتماعى ، با جديت اهتمام بسيار زيادى تا اواخر عمر شريفشان به كار تأليف و تدوين كتاب و تحقيق و مطالعه در مسائل مختلفهء علمى و فقهى مشغول و لحظه‌اى از اين امر در طول زندگانى پربركت خويش غافل نگشتند .\r\n\r\nوفات\r\nروز چهارشنبه 22 / شوال / 1392 ق برابر با 8 / آذر / 1351 ش در سن 72 سالگى در تهران « در حين معالجه » داعى حق را لبيك گفت . و پيكرش در يكى از اطاقهاى قبرستان ابو حسين مدفون گرديد .\r\n آفتاب دين غرّا كرد از عالم افول * بيست دو شوال نزديك زوال آفتاب\r\nچون تراب شد آرامگاه و مضجعش * عرش گفتا آن زمان يا ليتنى كنت تراب \r\n\r\n","description":"","footnote":"","page_name":" 1201 ","page_number":521},
  {"content":"\r\n\r\n\r\nعشق به خدا و قرآن\r\nبزرگ‌ترين ويژگى اخلاقى مرحوم آيت‌اللّه مولانا حبّ الهى او بود . او مانند واصلان راه كمال وجودش لبريز از عشق به حضرت احديت بود . تجلى اين عشق الهى را ما در آثار او به خوبى مىبينيم .\r\nهركس كه به مقدمه كتابهاى او رجوع كند ، مشاهده مىكند كه او با نام خدا و مناجات او سخن را آغاز مىنمايد . در بسيارى از موارد هم با نيايش‌هاى معصومين عليهم السّلام سخن را آغاز مىكند .\r\n بنام پاك يزدان مىكنم باز * در صندوق طبعم را در آغاز\r\nسپاس بىعدد مر آن خدا را * زمين و آسمان را اوست دارا\r\nبه هر چيزى قدير است و تواناست * به هر سرّى نهان آگاه و داناست\r\nدرود بىعدد بر آن كسى باد * جهان علم با او گشت آباد\r\nبه دامادش على مير هدايت * سلام بىشمار و بىنهايت\r\nسلام از ما به هريك از امامان * اولو الامر و خداوندان فرمان\r\nسماوات و زمين تا هست قائم * به دشمن‌هاى ايشان لعن دائم\r\nخدايا گر نباشد از تو يارى * رسد از ما بما هرگونه خوارى\r\nز ما سعى و هدايت از تو باشد * عمل از ما ، عنايت از تو باشد\r\nنبودى از تو يا رب گر عنايت * ميسّر كى شدى ما را هدايت\r\nفرستادى ز لطفت انبيا را * معين بر خلافت اوصيا را\r\nنشان دادى طريق و راه جنت * به اين نعمت خدايا از تو منت\r\nكرامت كن بما توفيق تقوى * عنايت كن بما اميد و پروا \r\n\r\nفرزندانش :\r\n1 - سيد ابو الحسن 2 - سيد ابو القاسم 3 - سيد ابو الفضل و دو دختر .\r\n\r\n","description":"","footnote":"","page_name":" 1202 ","page_number":522},
  {"content":"\r\n\r\n\r\nسيّد على مهدوى قائينى ( ح 1314 - 1384 ق )\r\nسيد على فرزند سيد حسين حسينى مهدوى قائينى ، از علماى برجستهء قائن بود . نياكانش غالبا از علما و بزرگان قائن بودند و در آن سامان آثار و خدمات و نيز حكومت مردمى داشتند .\r\nتولدش در حدود سال 1314 ق در قائن اتفاق افتاد .\r\nوى پس از تحصيل مقدمات و سطوح ، به قم مهاجرت كرد و از محضر آيت‌اللّه حاج شيخ عبد الكريم حائرى يزدى استفاده نمود . آنگاه به نجف اشرف رفت و محضر آيتين علمين : شيخ ضياء الدّين عراقى و سيد ابو الحسن اصفهانى را درك نمود و از دانش سرشار آنان بهره‌مند گرديد . سپس به زادگاهش بازگشت و به تدريس فقه و اصول و گفتن تفسير قرآن مجيد و پرورش طلاب علوم دينى در مدرسهء جعفريه و اقامهء نماز جماعت در مسجد جامع قائن پرداخت . منزلش نيز پايگاهى و پناهگاهى براى ارباب حوايج و نيازمندان بود .\r\nاز جمله قضاياى مهم زندگانيش كه قابل ثبت است ، اين قضيه است : در سالى از سالها قحطى منطقه را فراگرفت و مردم از همهء علما تقاضاى نماز باران خواندن نمودند ولى ساير آقايان امتناع كردند . از مرحوم مهدوى كه تقاضا شد با كمال رغبت پذيرفتند و مردم را براى اداى اين فريضه آماده ساختند . سپس به خارج شهر رفتند و نماز استسقا را به‌جاى آوردند . در هنگام برگشت و در وسط راه باران نازل مىشود و مدت زيادى ادامه پيدا مىكند .\r\n\r\n","description":"","footnote":"","page_name":" 1203 ","page_number":523},
  {"content":"\r\n\r\nعلامه مهدوى سرانجام در اثر سرطان گلو جهت معالجه به تهران رفت و آنجا در روز پنجشنبه 17 / جمادى الاول / 1384 ق مطابق با 2 / مهر / 1343 ش درگذشت و پيكرش در قبرستان حاج شيخ قم به شمارهء ( 33218 ) مدفون گرديد .\r\n\r\nفرزندانش :\r\n1 - سيد حسين ( رضا ) ، كه فعلا دانشجو مىباشد 2 - سيد محمّد ، كارمند مخابرات مشهد مقدس 3 - سيد محمّد جعفر ، كه دبير است 4 - حجة الاسلام سيد على ، از طلاب كوشاى حوزهء علميهء قم مىباشد و به خاطر اينكه تولدش بعد از رحلت پدر خود بود نامش را على گذاشتند .\r\n\r\n- منابع\r\n1 - افادات دانشمند معظم استاد محترم حوزهء جعفريه آقاى سيد حسين حائرى ( دام ظله ) .\r\n2 - افادات فرزندش سيد على مهدوى .\r\n\r\nشيخ على ميرزا جاپلقى ( ح 1323 - 1383 ق )\r\nشيخ على ميرزا فرزند نوروز على رمضانى جاپلقى اراكى ، از فضلا بود .\r\nوى در حدود سال 1323 ق در روستاى « گاوار » جاپلق ، ديده به جهان گشود .\r\nپس از رشد و نما و تعلم مبادى ، به قم رفت و سطح را به پايان رساند .\r\nدروس خارج را از محضر آيت‌اللّه سيّد محمّد تقى خوانسارى و آيت‌اللّه سيّد\r\n\r\n","description":"","footnote":"","page_name":" 1204 ","page_number":524},
  {"content":"\r\n\r\nحسين طباطبايى بروجردى استفاده نمود . وى به فضل و فضيلت معروف بود .\r\nنامبرده در 20 / محرم / 1383 ق در حدود سن 60 سالگى در قم بدرود حيات گفت . پيكرش در قبرستان ابو حسين مدفون شد .\r\n\r\n- منبع\r\n1 - اطلاعات متفرقه .\r\n\r\nميرزا على ناسوتى يزدى ( 1316 - 1392 ق )\r\nميرزا على ناسوتى فرزند محمّد حسن يزدى ، و خواهرزادهء حكيم الهى ميرزا على اكبر حكمى يزدى « تجلّى » است .\r\nناسوتى در سال 1316 ق در قم تولد يافت .\r\nوى مقدمات و سطوح را نزد : غلامحسين يزدى ، سيد محمّد هاشم ذاكر ، فخر الدّين فرزند صادق علوى ، شيخ ابو القاسم نحوى ، شيخ محمّد حسين علامه اردستانى و دائى خود حكمى آموخت .\r\nاو در سال 1337 ق به مشهد مقدس رفت ، و بخشى ديگر از ادبيات را نزد شيخ عبد الجواد اديب نيشابورى و فقه و اصول را نزد شيخ محمّد آقازاده خراسانى و سيد حسين طباطبائى قمى ، و حكمت و فلسفه را نزد : شيخ محمّد على فاضل خراسانى ، سيد آقا مروج خراسانى ، و شيخ اسد اللّه يزدى تلمّذ نمود .\r\nناسوتى در سال 1342 ق به قم بازگشت و از محضر سيد فخر الدّين قمى ( شيخ الاسلام ) ، ميرزا مهدى حكمى « پائين شهرى » و دائى خود استفاده نمود ، و خود اقدام به تدريس كتابهاى حكمت و فلسفه در مدرسهء رضويه پرداخت .\r\nاز آثار او : شرح عقايد شيخ بهائى ( چاپ شده است ) .\r\n\r\n","description":"","footnote":"","page_name":" 1205 ","page_number":525},
  {"content":"\r\n\r\nنامبرده پس از سالهاى متمادى و رنج بردن از فلج شدن بدن خويش و صبر و شكيبائى سرانجام در روز چهارشنبه 12 / ذىالحجه / 1392 ق مطابق با 27 / دى / 1351 ش در قم بدرود حيات گفت و در ابتداى قبرستان ابو حسين به خاك سپرده شد .\r\n\r\n- منابع\r\n1 - آينهء دانشوران 95 .\r\n2 - تذكرة الحكماء ( از مدرس گيلانى - خطى ) .\r\n\r\nشيخ على نحوى رامسرى ( - ح 1320 ق )\r\nملا على فرزند عبد الرزاق و نوهء محمّد قاسم نحوى .\r\nوى در رامسر متولد گرديد ، و مقدمات را در مدارس علميهء آن شهر فراگرفت سپس عازم نجف اشرف شد ، و در آنجا مدارج عاليه را طى نمود ، و به موطن خود بازگشت .\r\nدر رامسر در مدرسهء آخوند محله و در مدرسهء ميدان به تدريس اشتغال داشت .\r\nاكثر مرافعات را به دو مراجعه مىكردند ، او در نهايت احتياط حكم را صادر مىنمود .\r\nگاهى در مقابل اين‌گونه زحمات هديه‌اى به او مىدادند ، اما نامبرده امتناع مىنمود و از كشاورزى ارتزاق مىكرد .\r\nوى اوقات فراغت را به عبادت مىگذرانيد ، و هفت سفر پياده به زيارت حضرت سيد الشهداء عليه السّلام به كربلا مشرف گرديد ، كه در سفر آخر در همان راه وفات كرد .\r\nدر يكى از سالها سيل عظيمى محلات مجاور رودخانهء « صفارود » را تهديد به خرابى مىكرد ، و نامبرده در كنار رودخانه مقدارى از تربت حضرت سيد الشهداء عليه السّلام زير خاك قرار داد . بلافاصله ، سيل مسير خود را تغيير داد و ابدا آسيبى به آن محلها\r\n\r\n","description":"","footnote":"","page_name":" 1206 ","page_number":526},
  {"content":"\r\n\r\nنرسيد ، و تاكنون هم « لات‌محله » مجاور رودخانهء صفارود واقع شده ، چندين بار سيل آمده و از خطر مصون بوده است .\r\nوى حدود سال 1320 ق به قصد زيارت كربلا ، حركت كرده ، در نزديكى شهر قم وفات كرد ، و جنازه‌اش را به قم حمل و به خاك سپرده شد .\r\n\r\nفرزندانش :\r\nاز او سه پسر به نامهاى : 1 - شيخ محمّد حسن 2 - آقا محمّد 3 - آقا كريم ، باقى مانده بود .\r\n\r\n- منبع\r\n1 - بزرگان رامسر 97 .\r\n\r\nميرزا على نور محمّدى تهرانى ( 1328 - 1407 ق )\r\nحاج شيخ على نور محمّدى تهرانى ، از علماى تهران بود .\r\nمتولد 28 / رمضان / 1328 ق در « حصار بو على » نياوران تهران پس از طى دوران كودكى مدتى در ( مدرسهء نياوران ) به تحصيل پرداخت ، و در ضمن دورهء متوسطه را پشت سر گذاشت و در سال 1344 ق به قم مهاجرت كرد ، و سطوح را نزد آيات : ملا على همدانى ، شيخ عباسعلى شاهرودى ، و ميرزا محمّد همدانى تلمّذ كرد .\r\n\r\n","description":"","footnote":"","page_name":" 1207 ","page_number":527},
  {"content":"\r\n\r\nو خارج فقه و اصول را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، و ميرزا محمّد فيض قمى استفاده نمود و در سال 1366 ق به تهران بازگشت ، و سه سال در زادگاه خود به نشر معارف و اقامهء جماعت اشتغال ورزيد . سپس ( مسجد انصار ) را در « چهار راه صفىعلى شاه » با همت و مساعدت اهل محل احداث نمود ، و به خدمات دينى و ترويج مذهب پرداخت . وى به محامد آداب و ملكات فاضلهء اخلاقى معروف و به دانش و ديانت موصوف است .\r\nاو در روز جمعه 2 / جمادى ثانى / 1408 ق مطابق با 2 / بهمن / 1366 ش در تهران درگذشت ، و در صحن حضرت معصومه عليها السّلام به خاك سپرده شد .\r\n\r\n- منابع\r\n1 - آثار الحجة 2 / 260 .\r\n2 - گنجينهء دانشمندان 4 / 586 .\r\n\r\nميرزا على هاشمى سنجانى « اراكى » ( 1329 - 1401 ق )\r\nهاشمى ، در سال 1290 هجرى شمسى در يك خانوادهء روحانى در اراك به دنيا آمد .\r\nوى پس از طى دوران كودكى و گذراندن تحصيلات ابتدائى ، ابتدا در حوزهء درس مرحوم ملا عبد الحميد و ديگر اساتيد در اراك تحصيل كرد ، و درس اصول و فقه را در محضر : آيت‌اللّه حاج شيخ محمّد سلطان العلماء و آيت‌اللّه سيد حسن فريد محسنى تلمذ نمود . سپس به حوزهء علميهء قم عزيمت كرد و از محضر آيات :\r\nسيد حسين طباطبائى بروجردى و سيد محمّد حجت كوه‌كمرى شركت و بهره‌هاى فراوانى برد ، و پس از فوت علمين در جلسهء بحث آيت‌اللّه سيد روح اللّه\r\n\r\n","description":"","footnote":"","page_name":" 1208 ","page_number":528},
  {"content":"\r\n\r\nخمينى و آيت‌اللّه سيد محمّد رضا گلپايگانى شركت نمود .\r\nبنا بر اظهارات استاد شيخ محمّد كاشفى : ميرزا على سنجانى ، ابتدا در اراك مشغول خدمات دينى از قبيل وعظ و ارشاد بود و پس از انتقال آيت‌اللّه فريد محسنى به قم ، هاشمى نيز به قم آمد و مشغول تحصيل و تبليغ شد و در مسجد امام حسن عسكرى عليه السّلام و غالبا بعد از نماز جماعت آيت‌اللّه شيخ مرتضى حائرى مشغول وعظ و ارشاد مىشد . وى نيز مورد توجه آيت‌اللّه سيد محمّد رضا گلپايگانى بوده است .\r\nايشان پس از انقلاب به نمايندگى مجلس شوراى اسلامى انتخاب و راهى تهران شد . و در حادثهء انفجار دفتر حزب جمهورى در روز يكشنبه 25 / شعبان / 1401 ق مطابق با 7 / تير / 1360 ش همراه با ساير نمايندگان مجلس در تهران به ملكوت اعلا پيوست و در قبرستان شيخان قم مدفون گرديد .\r\n\r\nميرزا على هسته‌اى اصفهانى « واعظ » ( ح 1295 - 1387 ق )\r\nحاج ميرزا على فرزند علامه شيخ محمّد رضا هسته‌اى اصفهانى ، از وعّاظ برجسته و سخنوران شايسته بود .\r\nاو در حدود سال 1295 قمرى در اصفهان متولد گرديد .\r\nجدّ اعلاى ايشان شيخ زين الدّين على فرزند عين على خوانسارى از فقها و زهاد قرن دوازدهم قمرى بود ، و در اصفهان نماز جمعه بر پا مىنمود . [ طبقات اعلام الشيعة ، قرن دوازدهم ، ص 296 
  ] .\r\n\r\nتحصيل و سخنورى\r\nميرزا على پس از انجام تحصيل مقدمات و سطوح ، به نجف اشرف عزيمت\r\n\r\n","description":"","footnote":"","page_name":" 1209 ","page_number":529},
  {"content":"\r\n\r\nنمود و از محضر آيات : شيخ محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى استفاده نمود . آن‌گاه در حدود سال 1325 ق به اصفهان مراجعت كرد و مدت كوتاهى به اقامهء جماعت و تدريس پرداخت . سپس به تهران منتقل و سالهاى آخر عمر آيت‌اللّه شيخ فضل اللّه نورى را درك و از اصحاب خاص وى گرديد ، و پس از شهادت آن بزرگوار به اصفهان بازگشت و تا آخر عمر در حال انتقال بين تهران و اصفهان بود .\r\nاستاد شيخ محمّد رازى دربارهء مهارت و قدرت ايشان در سخنورى مىنويسد :\r\n« وى به وعظ و خطابه و ارشاد مردم از راه منبر و ايراد مواعظ پرداخته و الحق واعظى شيرين بيان و گوينده‌اى طليق اللسان بوده ، و از گويندگان واجد مقام اجتهاد و فقاهت بود و در مجالس خوش‌محاوره و ظريف و حاضر جواب بود . در عصر مرحوم آيت‌اللّه حائرى يزدى در قم مانده و منبر مىرفت ، و عموم مراجع و علما براى استفاده از بياناتش شركت مىكردند » .\r\n\r\nاز آثار او\r\nشرح اعتقادات مجلسى ، كه آن را در سال 1339 ق در تهران به چاپ رسانيد .\r\n\r\nدرگذشت و اعقاب\r\nوى در شب دوشنبه 16 / ربيع ثانى / 1387 ق مطابق با دوم / مرداد / 1346 ش به سن حدود 92 سالگى در تهران دار فانى را وداع گفت ، و پيكرش در قبرستان شيخان قم به خاك سپرده شد .\r\nفرزندش جناب حجة الاسلام واعظ عالىمقام ميرزا مهدى هسته‌اى مىباشد و فرزند ديگرش آقا كمال زين الدّين ، متخلص به ( كمال ) . تولدش به سال 1340 ق در اصفهان رخ داد و به روزنامه‌نگارى روى آورد ، محل سكونتش تهران است . جهت\r\n\r\n","description":"","footnote":"","page_name":" 1210 ","page_number":530},
  {"content":"\r\n\r\nتفصيلات بيشتر به چهرهء مطبوعات معاصر ص 156 و فرهنگ شاعران پارسىزبان ص 476 رجوع شود .\r\n\r\n- منابع\r\n1 - فرزانگان خوانسار 61 .\r\n2 - گنجينهء دانشمندان 2 / 426 .\r\n3 - معجم رجال الفكر و الأدب فى النجف 1 / 144 .\r\n4 - مؤلفين كتب چاپى 4 / 442 .\r\n\r\nعماد الدّين دولتشاهى « كرمانشاهى » ( - 1412 ق )\r\nعماد الدّين فرزند حسنعلى ميرزا كرمانشاهى معروف به « دولتشاهى » از نويسندگان و مورخان معاصر و صاحب تحقيقات در زمينه‌هاى اوستايى و كردى و كارمند بازنشسته وزارت دارايى بود كه در سالهاى آخر عمر نزد فرزندانش در خارج ايران به سر مىبرد .\r\n\r\nاز آثار او\r\nجغرافياى عرب ايران يا كوههاى ناشناخته اوستا .\r\nاو روزنامه « گنجون » را در سال 1330 ش در كرمانشاه تأسيس و منتشر ساخت .\r\nايشان در روز سه‌شنبه 28 / ربيع الاول / 1412 ق مطابق با 16 / مهر / 1370 ش در خارج ايران درگذشت و جنازه‌اش به ايران حمل و در كنار تربت پدرش در قبرستان حاج شيخ به كد ( 25456 ) در قم به خاك سپرده شد .\r\n\r\n- منابع\r\n1 - جغرافياى تاريخى و تاريخ مفصل كرمانشاهان 1 / 342 و 435 .\r\n2 - فهرست روزنامه‌هاى فارسى 181 .\r\n\r\n","description":"","footnote":"","page_name":" 1211 ","page_number":531},
  {"content":"\r\n\r\n\r\nشيخ عيسى خوشنويس حائرى ( 1301 - 1411 ق )\r\nحاج شيخ عيسى فرزند شيخ محمّد على و نوهء علامه شيخ محمّد مهدى بن محمّد صالح حائرى ( آل صالح ) ، معروف به « خوشنويس » از فضلاى كربلا بود .\r\nاو در سال 1301 ق مطابق با 1262 ش در كربلا متولد گرديد . پس از طى مقدمات سطوح را نزد شيخ جعفر رشتى و خارج را از محضر آيات : ميرزا مهدى شيرازى و سيد حسين طباطبائى قمى استفاده نمود ، سپس چند سالى به نجف اشرف رفت و از محضر آيات : سيد ابو الحسن اصفهانى و سيد محسن طباطبائى حكيم بهره‌مند گرديد ، و به كربلا بازگشت و به ارشاد مردم پرداخت . وى در پى فشارهاى دولت عراق در حدود سال 1391 ق به ايران مهاجرت كرد و در قم سكونت اختيار نمود و در اثر كهولت سن در منزل بسترى بود . نامبرده علاوه بر فضيلت دينى در طب يونانى و خوشنويسى نيز مهارت داشت .\r\nشيخ عيسى در ساعت 5 بعد از ظهر روز پنجشنبه 6 / فروردين / 1370 ش مطابق با 9 / رمضان / 1411 ق در سن 110 سالگى در قم درگذشت ، و در عصر روز جمعه در بهشت معصومه مدفون گرديد .\r\n\r\nشيخ عيسى لواسانى تهرانى ( 1277 - 1364 ق )\r\nحاج شيخ عيسى فرزند علامه شيخ شكر اللّه و نوهء ملا لطف اللّه لواسانى تهرانى ، از علماى زاهد و متقى بود .\r\nاو به سال 1277 ق در تهران متولد گرديد .\r\nدر حوزه‌هاى تهران و نجف اشرف\r\nايشان پس از طى مقدمات ، از محضر پدرش و ميرزا محمّد حسن آشتيانى\r\n\r\n","description":"","footnote":"","page_name":" 1212 ","page_number":532},
  {"content":"\r\n\r\nاستفاده كرد . و در صفر 1312 ق به نجف اشرف رهسپار شد ، و از محضر آيات :\r\nشيخ محمّد طه نجف تبريزى ، سيد محمّد بحر العلوم ( صاحب بلغة الفقيه ) ، ميرزا حسين خليلى تهرانى ، ملا محمّد كاظم خراسانى ، سيد اسماعيل صدر و شيخ الشريعهء اصفهانى بهره‌مند گرديد ، و بيشترين استفاده را از حضرات : خليلى و شيخ الشريعة برد .\r\n\r\nمراجعت به تهران\r\nنامبرده در سال 1322 ق به تهران مراجعت كرد ، و به اقامهء جماعت ( در مسجد لواسانى ) و تدريس مدرسهء عالى سپهسالار و وعظ و ارشاد اشتغال نمود . ايشان در زهد و تقوا و اعراض از دنيا زبان‌زد همگان ، و يكى از اوتاد بود .\r\n\r\nاز آثار او\r\n1 - الشيخ و الشيخة فى أحكامهما .\r\n2 - أنيس العارفين .\r\n3 - تحفة الأحباب .\r\n4 - جلاء الأبصار فى آداب الأدعية و الأذكار .\r\n5 - چند دفتر ثبت معاملات ، كه در كتابخانهء آستانهء قم نگهدارى مىشوند .\r\n6 - ميزان الاخوة ، فى العشرة مع الاخوان .\r\n\r\nدرگذشت و اعقاب\r\nايشان در روز چهارشنبه 2 / صفر / 1364 ق مطابق با 27 / دى / 1323 ش به سن 87 سالگى در تهران درگذشت ، و جنازه‌اش به قم حمل و در حرم حضرت معصومه عليها السّلام در كنار تربت آيت‌اللّه حائرى يزدى به خاك سپرده شد .\r\n\r\n","description":"","footnote":"","page_name":" 1213 ","page_number":533},
  {"content":"\r\n\r\n\r\nفرزندانش :\r\n1 - علامه شيخ حسن لواسانى 2 - آيت‌اللّه شيخ محمّد على لواسانى ، متولد 1298 ق در تهران ، كه شرح حالش در تاريخ مدرسهء عالى سپهسالار ص 168 آمده است .\r\n\r\n- منابع\r\n1 - الاجازة الكبيرة 119 .\r\n2 - المسلسلات فى الاجازات 341 .\r\n3 - فهرست نسخه‌هاى خطى كتابخانهء آستان مقدس حضرت معصومه عليها السّلام ، 22 و 23 و 51 و 234 .\r\n4 - مكارم الآثار 6 / 2159 .\r\n5 - مؤلفين كتب چاپى 4 / 650 .\r\n6 - نقباء البشر 4 / 1643 .\r\n* *\r\n\r\n","description":"","footnote":"","page_name":" 1214 ","page_number":534},
  {"content":"\r\n\r\n\r\nغ\r\n\r\nشيخ غلامحسن صالحى كشميرى ( 1332 - 1426 ق )\r\nشيخ غلامحسن فرزند موسى بيگ ( حسين ) و نوهء جاسم بيگ كشميرى ، ملقب به « صالحى » از فضلا و خدمتگزاران مذهب علوى و از مدرسان حوزهء علمى نجف اشرف بود .\r\nاو در قريهء « لالونگ » گارگيل كشمير در سال 1332 ق متولد گرديد .\r\nوى مقدمات را در زادگاهش آموخت . و در سن 23 سالگى به نجف اشرف مهاجرت كرد ، و سطوح را نزد : شيخ عبد الحسين رشتى ، شمس تبريزى ، و طبرسى به انجام رساند و خارج را از محضر آيات : سيد محسن طباطبائى حكيم ، سيد حسين حمامى ، ميرزا عبد الهادى شيرازى ، سيد محمود شاهرودى ، سيد روح اللّه خمينى و سيد ابو القاسم خوئى استفاده نمود .\r\nوى عضو هيئت ممتحنين طلاب علوم دينى كارگيل و بلتستانىهاى مقيم نجف اشرف از طرف آيت‌اللّه بروجردى بود .\r\nصالحى در سال 1393 ق از عراق به گارگيل رفت و به تبليغ و ترويج مذهب پرداخت و سخنرانيهاى مؤثرى ايراد مىنمود و پس از پنج سال اقامت در آن ديار ، در\r\n\r\n","description":"","footnote":"","page_name":" 1215 ","page_number":535},
  {"content":"\r\n\r\nسال 1400 ق به حوزهء علميهء قم مهاجرت كرد و در پى بيمارى در منزل بسترى گرديد .\r\nاز آثار قلمىاش مىتوان به : تقريرات اساتيد خود اشاره كرد كه تاكنون به طبع نرسيده‌اند .\r\nسرانجام پس از تحمل سالها رنج و شكيبائى در بامداد روز پنجشنبه 9 / محرم / 1416 ق مطابق با 18 / خرداد / 1374 ش در سن 84 سالگى در قم درگذشت و پيكرش عصر همان روز تشييع و در قبرستان باغ بهشت به خاك سپرده شد .\r\n\r\n- منبع\r\n1 - اظهارات فرزند آن مرحوم .\r\n\r\nشيخ غلامحسين آل آقا كرمانشاهى « معتمد العلماء » ( ح 1325 - 1409 ق )\r\nحاج شيخ غلامحسين فرزند حجة الاسلام شيخ محمّد كريم و نوهء علامه حاج اكبر آل آقا كرمانشاهى ، معروف و ملقب به « معتمد العلماء » از فضلا و معاريف قم بود .\r\nوى در حدود سال 1325 ق در كرمانشاه تولد يافت .\r\nايشان مقدمات و سطوح را در حوزهء علميهء كرمانشاه به پايان رساند . در سال 1363 ق به حوزهء علميهء قم مهاجرت كرد و در دروس خارج حضرات آيات : سيّد محمّد حجت كوه‌كمرى ، سيّد صدر الدّين صدر ، سيّد محمّد تقى خوانسارى ، سيّد حسين طباطبائى بروجردى و سيّد كاظم شريعتمدارى شركت مىنمود .\r\n\r\n","description":"","footnote":"","page_name":" 1216 ","page_number":536},
  {"content":"\r\n\r\n\r\nاز آثار او :\r\n1 - اخلاق و آداب .\r\n2 - تاريخ مختصر ايران .\r\n3 - سفرنامه .\r\n4 - نظم حديث كسا .\r\n5 - كتابى در دعا .\r\nمعتمد العلماء در روز جمعه 26 / جمادى الثانى / 1409 ق برابر با 14 / بهمن / 1367 ش در قم دار فانى را وداع گفت . پيكرش در قبرستان ابو حسين مدفون شد .\r\nآقاى اكرم آل آقا كه در قم سكونت دارد ، فرزند ايشان است .\r\n\r\n- منابع\r\n1 - اطلاعات متفرقه .\r\n2 - گنجينهء دانشمندان 2 / 55 .\r\n\r\nغلامحسين احتشامى خوئى ( 1306 - 1376 ق )\r\nغلامحسين فرزند ميرزا حسن على و نوهء ميرزا رحيم خوئى ، ملقب به « احتشامى » از ادبا و برجستگان بود .\r\nوى در سال 1306 ق تولد يافت .\r\nدر سن جوانى به صف آزادىخواهان در صدر مشروطيت پيوست و در راه عدالت‌خواهى جانفشانى كرد . از همان اوان روى به ادبيات كهن آورد و مدتى چند به تحصيل علوم دينى گذراند . او حافظه‌اى قوى داشت و به همين خاطر حافظ كل قرآن كريم بود و بخش مهمى از كليات سعدى ، مثنوى معنوى ، غزليات حافظ و بسيارى از قصايد مشهور را به خاطر سپرده بود . به استخدام وزارت پست و تلگراف و تلفن درآمده بود تا آنكه بازنشسته گرديد .\r\n\r\n","description":"","footnote":"","page_name":" 1217 ","page_number":537},
  {"content":"\r\n\r\nاحتشامى در عصر روز چهارشنبه 20 / ذىالقعده / 1376 ق برابر با 29 / خرداد / 1336 ش در سن 70 سالگى زندگى را وداع گفت . پيكرش در صحن حضرت معصومه عليها السّلام در قم مدفون شد .\r\n\r\n- منبع\r\n1 - اطلاعات متفرقه .\r\n\r\nشيخ غلامحسين جعفرى همدانى ( 1324 - 1416 ق )\r\nحاج شيخ غلامحسين فرزند محمّد تقى جعفرى همدانى از علماى بنام تهران به شمار مىرفت .\r\nفقيد سعيد در سال 1324 ق در روستاى ( شاهنجرين ) از توابع همدان ، در خانواده‌اى متدين و متعبد ديده به جهان گشود .\r\nسيزده‌ساله بود ( 1337 ق ) كه براى يادگيرى دانش دينى به همدان رفت ، و تا سال 1342 ق به تحصيل مقدمات و ادبيات پرداخت . در سال 1342 ق براى تكميل آموخته‌هاى خويش به حوزهء علميهء قم كوچ نمود و قوانين و شرح لمعه را در محضر حضرات آيات : ميرزا محمّد همدانى و آخوند ملا على همدانى و شيخ غلامرضا طبسى فراگرفت . سپس در سال 1345 ق به نجف اشرف هجرت كرد و رسائل و مكاسب و كفايه و دروس خارج را نزد آيات : ميرزا محمّد حسين نائينى ، آقا ضياء الدّين عراقى ، شيخ محمّد حسين غروى اصفهانى ، ميرزا\r\n\r\n","description":"","footnote":"","page_name":" 1218 ","page_number":538},
  {"content":"\r\n\r\nابو الحسن مشكينى و سيد ابو الحسن اصفهانى زانوى ادب به زمين زد از سرچشمهء علم آنان توشه‌ها برگرفت . همچنين در همان زمان اسفار اربعه را از علامهء حكيم سيد حسين بادكوبه‌اى و علامهء بزرگوار ميرزا احمد آشتيانى ، و شرح منظومه را از آيت‌اللّه شيخ مرتضى طالقانى فراگرفت و اين‌همه ، بيست و سه سال به درازا كشيد .\r\nوى در نجف اشرف علاوه بر تحصيل ، سالها به تدريس سطوح عاليه پرداخت ، و در سال 1368 ق ( 1328 ش ) بود كه به تهران آمد و به امامت جماعت ( در مسجد جامع ) ، تدريس كفايه و مكاسب ، وعظ و ارشاد ، راهنمايى مردمان و تربيت شاگردان و دستگيرى از نيازمندان پرداخت . فقيد سعيد در پيش برد نهضت اسلامى شركت فعّال داشت ، و بارها به دليل سخنرانىهايش رنج زندان و تبعيد را به جان خريد و از مبارزات خويش دمى نياسود .\r\nايشان بسيار متواضع ، ساده‌زيست و قانع و مهربان و صميمى بود . اخلاص نيت و توكّل بر خداوند در كارهايش مشهود بود و هرآنچه را كه به دستش مىرسيد ، به ديگران مىبخشيد . ساعتى پيش از فجر از خواب برمىخواست و تا پس از طلوع صبح به خواندن قرآن و ادعيه مىپرداخت ، و اين كار را به هنگام عصر تا غروب هم تكرار مىكرد . از غالب اساتيد خويش همچون : سيد ابو الحسن اصفهانى ، ميرزا محمّد حسين نائينى و شيخ ضياء الدّين عراقى اجازهء اجتهاد داشت و تقريرات درس آنان را نگاشته بود ، كه به شرح زير است :\r\n1 - تقريرات درس اصول عراقى ( دو دوره كامل ) .\r\n2 - تقريرات درس اصول غروى اصفهانى .\r\n3 - تقريرات درس اصول مشكينى .\r\n4 - تقريرات درس فقه اصفهانى .\r\n5 - تقريرات درس فقه مشكينى .\r\n6 - تقريرات درس نائينى .\r\nسرانجام آن خدمتگذار راستين دين ، پس از پشت‌سر نهادن يك بيمارى\r\n\r\n","description":"","footnote":"","page_name":" 1219 ","page_number":539},
  {"content":"\r\n\r\nطولانى در 93 سالگى در بامداد روز جمعه 22 / جمادى الثانى / 1416 ق مطابق با 25 / آبان / 1374 ش در تهران بدرود حيات گفت ، در روز شنبه پس از تشييعى با شكوه ، در قبرستان شيخان قم به خاك سپرده شد .\r\n\r\n- منابع\r\n1 - گنجينهء دانشمندان 4 / 423 .\r\n2 - مجلهء آينهء پژوهش ، شمارهء 35 ، سال 1374 ش ، صفحه 114 ، به قلم شيخ ناصر الدّين انصارى قمى .\r\n\r\nشيخ غلامحسين دارابى « شرعى » ( - 1391 ق )\r\nوى از علماى قم بود كه در داراب شيراز ديده به دنيا گشود ، و دروس مقدماتى خود را در آنجا گذرانده ، سپس جهت ادامهء تحصيل وارد شيراز گرديد و دروس سطح را در محضر علماى فارس آموخت .\r\nوى پس از مدتى ، به شهر قم مهاجرت نموده و از محضر درس خارج آيات :\r\nحاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر ، شيخ محمّد حسن نويسى و شيخ محمّد فيض قمى استفاده نمود ، و سپس تا آخر عمر شريف خود در محضر حضرت آيت‌اللّه سيد حسين طباطبائى بروجردى به كسب فيض و علم و معنويت و در پائين قم در مسجد رضويه به اقامهء جماعت اشتغال داشت .\r\nشرعى در روز سه‌شنبه 24 / صفر / 1391 قمرى وفات مطابق با 31 / فروردين / 1350 ش نمود و در قبرستان شيخان شهر قم ، مدفون گرديد . فرزند وى شيخ محمّد على شرعى نمايندهء سابق مجلس شوراى اسلامى بود .\r\n\r\n- منبع\r\n1 - آثار الحجة 2 / 320 .\r\n\r\n","description":"","footnote":"","page_name":" 1220 ","page_number":540},
  {"content":"\r\n\r\n\r\nشيخ غلامحسين عابدى قمى ( 1335 - 1417 ق )\r\nحاج شيخ غلامحسين عبادى قمى ، از فضلا و معاريف قم بود .\r\nوى در سال 1335 ق در شهر قم ديده به جهان گشود . در اثر از دست دادن والدين خود در كودكى ، ابتدا به كار مشغول شد . ولى عشق فراوان تحصيل وى را به مدرسهء فيضيه كشاند و مقدمات و سطوح را فراگرفت . دروس خارج را از محضر آيات : سيّد محمّد حجت كوه‌كمرى ، سيّد صدر الدّين صدر ، سيّد حسين طباطبائى بروجردى ، سيّد روح اللّه خمينى ، سيّد محمّد رضا گلپايگانى و سيّد احمد خوانسارى بهره‌مند گرديد ، و خود به تدريس كتب درسى حوزه پرداخت .\r\nعابدى در مسجد رضوى قم به امر اقامهء جماعت و هدايت اشتغال ورزيد و كانونهاى اسلامى و انجمن‌هاى خيريه زيادى را تأسيس نمود .\r\n\r\nاز آثار او :\r\n1 - وهابيت چيست ؟\r\n2 - معراج پيامبر صلّى اللّه عليه و آله و سلم .\r\n3 - دانستنىهاى تاريخ ، 12 جلد .\r\n4 - كشكول نمونه .\r\nايشان در روز سه‌شنبه 20 / ربيع الاوّل / 1417 ق برابر با 16 / مرداد / 1375 ش در سن 82 سالگى به رحمت ايزدى پيوست . پيكرش در قبرستان باغ بهشت به خاك سپرده شد .\r\n\r\n- منبع\r\n1 - برگرفته از نوشته‌هاى شيخ ناصر الدّين انصارى قمى .\r\n\r\n","description":"","footnote":"","page_name":" 1221 ","page_number":541},
  {"content":"\r\n\r\n\r\nغلامحسين غفّارى « صاحب اختيار » ( 1276 - 1366 ق )\r\nغلامحسين غفّارى فرزند ميرزا هاشم « امين الدوله » و نوهء ميرزا مهدى كاشانى .\r\nاو در سال 1276 ق در تهران متولد شد .\r\nوى در سلك امرا و وزراى بزرگ دولت درآمده بود ، و در فنون ادب خاصه در خوشنويسى مهارت داشت ، شعر را بسيار نيكو و زيبا مىسراييد .\r\n\r\nدر دربار ناصرى\r\nايشان ابتدا در دربار ناصر الدّين شاه قاجار به سمت پيشخدمتى شروع به كار كرد ، و به تدريج مشاغل زير را به دست آورد : رياست تفنگداران شاهى ، رياست خلوات همايونى و منشى حضور شاه ، و القاب : امين خلوت و وزير مخصوص .\r\n\r\nدر وزارتخانه‌ها\r\nاو در اوايل سلطنت مظفر الدّين شاه به وزارت دربار راه يافت و بعدا وزارت عدليه را برعهده داشت ، در زمان سلطنت محمّد على شاه دو نوبت به حكومت فارس و يك نوبت به حكومت كرمان و تهران رسيد ، و به لقب « صاحب اختيار » ملقب گرديد .\r\nوى در ايام سلطنت احمد شاه به ايالت خراسان مأمور گرديد . و در كابينهء مستوفى الممالك در سال 1293 ش به سمت وزارت جنگ انتخاب ، و سپس رياست دفتر مخصوص احمد شاه به او واگذار شد .\r\n\r\nدرگذشت و اعقاب\r\nايشان در روز شنبه 6 / جمادى اول / 1366 ق مطابق با 8 / فروردين / 1326 ش در سن 90 سالگى در تهران درگذشت ، و جنازه‌اش در آرامگاه فرّخ خان\r\n\r\n","description":"","footnote":"","page_name":" 1222 ","page_number":542},
  {"content":"\r\n\r\nامين الدوله در صحن حضرت معصومه عليها السّلام قم به خاك سپرده شد .\r\n\r\nفرزندانش :\r\n1 - آقا حسينعلى 2 - آقا فرّخ و يك دختر كه همسر آقا حسنعلى غفّارى « معاون الدوله » بود .\r\n\r\n- منابع\r\n1 - تاريخ شيبانى 60 .\r\n2 - خاندان غفّارى ( كاشان ) 29 .\r\n3 - شرح حال رجال ايران 3 / 7 .\r\n4 - فرهنگ رجال قاجار 46 .\r\n5 - منتخب التواريخ مظفرى 484 .\r\n\r\nشيخ غلامرضا بلاغى بلخى ( - 1409 ق )\r\nاز نويسندگان و شعراى معاصر بود .\r\nاو اهل افغانستان و از شهر بلخ بود . در شهر قم سكونت داشت و تحصيلاتش را همان‌جا سپرى كرده بود . از نظر عشق و ارادت به خاندان عصمت و طهارت عليهم السّلام ، ولايت قوى داشت .\r\nهمواره در ماه‌هاى تبليغى به وعظ ارشاد مىپرداخت . اوقات خود را در سالهاى پايان عمر به نگارش و چاپ و هدايت مىگذارند .\r\n\r\n","description":"","footnote":"","page_name":" 1223 ","page_number":543},
  {"content":"\r\n\r\n\r\nاز آثار او :\r\n1 - آداب و اخلاق از نظر اسلام .\r\n2 - پيام مجاهدين اسلام .\r\n3 - تجويد نافع .\r\n4 - جامع الأشعار « در مراثى آل اطهار عليهم السّلام » .\r\n5 - حديقة الذاكرين .\r\n6 - خلاصة الترتيل .\r\n7 - كشكول بلاغى ، دو جلد .\r\n8 - گلهاى پرپر در كنار شريعهء فرات .\r\n9 - گلهاى لاله از صحراى كربلا .\r\n10 - نان و خرما ( اشعار ) .\r\nبلاغى در شب 19 / رمضان / 1409 ق هنگام ايراد سخنرانى ، دچار سكتهء مغزى شد و در روز 21 / رمضان در قم بدرود حيات گفت . پيكرش در قبرستان باغ بهشت مدفون شده است .\r\n\r\n- منبع\r\n1 - اطلاعات متفرقه .\r\n\r\nشيخ غلامرضا خوانسارى « معلّم » ( - 1371 ق )\r\nحاج شيخ غلامرضا فرزند ملا احمد خوانسارى تهرانى ، متخلص به « معلّم » از فضلا و دانشمندان بود .\r\nبنا بر نوشتهء صاحب « سراج المعانى » : او از محضر آيت‌اللّه سيد ابو الحسن اصفهانى استفاده‌هاى علمى نموده است .\r\n\r\n","description":"","footnote":"","page_name":" 1224 ","page_number":544},
  {"content":"\r\n\r\n\r\nاز آثار او\r\nمصباح الوارثين ( مطابق فتاوى آيت‌اللّه سيد ابو الحسن اصفهانى ) ، كه نخستين بار به سال 1352 ق در 140 صفحه به چاپ رسيد .\r\n\r\nدرگذشت\r\nوى در روز پنجشنبه 12 / رمضان / 1371 ق مطابق با 15 / خرداد / 1331 ش درگذشت ، و در يكى از حجرات شمالى قبرستان حاج شيخ قم به خاك سپرده شد .\r\n\r\n- منابع\r\n1 - سراج المعانى در احوالات سيد ابو الحسن اصفهانى 195 .\r\n2 - فهرست كتابخانهء آستان قدس رضوى 5 / 616 .\r\n3 - فهرست كتابهاى چاپى فارسى 4 / 4778 .\r\n4 - معجم المطبوعات النجفية 323 .\r\n5 - مؤلفين كتب چاپى 4 / 710 .\r\n\r\nسيّد غلامرضا سعيدى بيرجندى ( 1313 - 1409 ق )\r\nمقالهء زير به قلم آقاى دكتر سيد عبد اللّه علوى « عضو هيئت علمى دانشگاه‌هاى بيرجند » است و در پايان آن به ساير آثار قلمى استاد سعيدى اشاره نموديم .\r\nروستازاده‌اى حكيم و دانشمند با قامتى بلند ، چشمانى زيبا و صلابت و ابهتى مخصوص بود . صدايش با نرمى و درشتى آميخته بود . همواره در اطرافش كتابهاى گوناگونى قرار داشت كه مباحث علمى و اسلامى را به زبان روز تحليل و بررسى كرده بودند . استاد در خلوت تنهايى انيس و مونسى بهتر از كتاب نداشت . همواره سعى مىكرد كه مقالات مفيد علمى را از انگليسى و يا عربى به فارسى ترجمه كند .\r\nوقتى پاى صحبتش مىنشستى سعى مىكرد كه تازه‌ترين يافته‌ها را كه مطالعه و\r\n\r\n","description":"","footnote":"","page_name":" 1225 ","page_number":545},
  {"content":"\r\n\r\nيادداشت‌بردارى كرده است ، برايت مطرح و تو را به مباحثه و مناظره علمى وادار كند . در تمام مباحثات خود همواره بر عظمت و خلاقيت اسلام انقلابى تأكيد داشت و هرگز مقولهء ايمان و عبادت و تعليم و تربيت اسلامى را در گفتارش فراموش نمىكرد .\r\nاستاد سيد غلامرضا سعيدى در سال 1274 شمسى در روستاى زيباى « نوزاد » از توابع « در ميان » بيرجند متولد شد .\r\nابتدا در اين روستاى فرهنگى كه در حقيقت مىبايستى تاكنون مركز دهدارى مىشد به مكتب‌خانه رفت . ضمنا فنون قالىبافى را نيز طبق گفته خودش با مهارت آموخت . سپس همراه پدر و مادر مؤمنش به بيرجند هجرت كرد و در مدرسه شوكتيه كه بعد از دار الفنون تأسيس شد در خدمت اساتيد داخلى و خارجى تلمذ كرد و دروس آن زمان كه عبارت بودند از : زبان فارسى ، زبان عربى ، معارف اسلامى ، زبان فرانسه ، رياضى ، فيزيك ، شيمى ، علم الاشياء ، تاريخ ، جغرافيا و غيره را در سطح بسيار خوبى فراگرفت .\r\nعلامه سعيدى با مجلات عربى به خصوص الهلال كه آن روزها در دانشگاه الازهر مصر منتشر مىشد ، آشنا شد . وى با آموختن زبان انگليسى و آشنايى با كتب و مجلات كه در شبه قاره هند و در مجامع اسلامى آن زمان منتشر مىشد ، آشنا گرديد .\r\nروستايى كنجكاو و جستجوگرى بود كه به دنبال گمشده‌اى مىگشت . او در آن روزگاران با عطش و علم‌آموزى سيد جمال الدّين اسدآبادى آشنا شد و از طريق او\r\n\r\n","description":"","footnote":"","page_name":" 1226 ","page_number":546},
  {"content":"\r\n\r\nبراى هويت اسلامى و بيدارى جهان اسلام فريادگرى نوين اسلامى را آموخت .\r\nاستاد طى مسافرتهاى متعدد از جمله به هندوستان با دانشگاه عليگره آشنا شد و سپس در مكتب‌نگرى اقبال لاهورى تفحص و تلمذ كرد . وى در مسافرتى به انگلستان از نزديك با روند استعمارى سياست انگليس بيشتر آشنا شد و آگاهى يافت كه تا استعمار و استثمار و استحمار باشد ، زندگى مسلمين با وجود فراوانى نعمتهاى الهى با فقر و عقب‌ماندگى همراه خواهد بود . لذا براى مبارزه با استكبار و بيدارى جهان اسلام به اتكاى علم و ايمان و قلم ، مبارزات خود را آغاز كرد . او در زمينهء استقلال پاكستان و مبارزات مسلمانان شبه قاره هند قلم‌فرسايى كرد . استاد سعيدى پيشگام طرح مبارزات مسلمانان با صهيونيستها و معضل فلسطين شد .\r\nاو « فرياد فلسطين » و « خطر جهود » را طى مقالاتى مطرح كرد . در دنبالهء اين حركت ادبى انقلابى ، در راستاى مبارزات مسلمانان الجزاير مقالات جالبى را منتشر كرد . او بعدا دو كتاب « الجزاير خونين » و « الجزاير پيروز » را منتشر كرد . او در مسجد هدايت تهران به فعاليت‌هاى فراوان پرداخت و با استاد مرتضى مطهرى و سيد محمود طالقانى و انجمن اسلامى مهندسين و سپس انجمن اسلامى پزشكان را با همكارى شخصيت‌هاى اسلامى و سياسى تحصيل كرده تشكيل داد و در حسينيه ارشاد فعاليت‌هاى فراوانى را آغاز كرد .\r\nعلامه سعيدى در مبارزات ملّى شدن صنعت نفت در كنار مرحوم آيت‌اللّه كاشانى تلاشگرى خستگىناپذير بود و بيش از دو سال با حضرت آيت‌اللّه كاشانى به‌طور همه‌جانبه همكارى نزديك داشت . استاد سعيدى با انتشار آثار فراوانى در بيدارى جهان اسلامى شريك و سهيم است .\r\nوى از منطقهء جنوب خراسان به عنوان يك عالم معاصر اسلامى قيام علمى كرد و در آخرين روزهاى حيات خود كه در روستاى نوزاد و شهر بيرجند به مطالعه و ترجمه مشغول بود ، آثار فرهنگى و اجتماعى و سياسى انقلاب مردمى و اسلامى را عملا مشاهده كرد و همواره مىگفت : « خدا را شكر كه در حاشيهء كوير ، شاهد\r\n\r\n","description":"","footnote":"","page_name":" 1227 ","page_number":547},
  {"content":"\r\n\r\nعظمت اسلام و مسلمين مىباشم » .\r\nوى بيرجند و مردم آن را از هويت‌هايى كه خداوند از ديدگاه فرهنگى به آنان ارزانى داشته است ، همواره مورد ستايش قرار مىداد و در حيات خود با همكارى عملى با دانشگاه‌هاى ايران ، از جمله مجتمع آموزش عالى بيرجند و دانشگاه آزاد اسلامى هم‌بستگى همه‌جانبه خود را با خلاقيت و ابتكار مردمان و فرزندان اين منطقه زرخيز ، ولى محروم به منصهء ظهور گذاشت .\r\nنگارنده معتقد است كه براى زنده نگه‌داشتن خاطرهء او و امثال وى ادارهء ميراث فرهنگى شهر موظف و مكلف است كه آثار و خانه و زادگاه او را مورد توجه قرار دهد و دانشگاه ضرورت دارد كه براى زنده نگه‌داشتن ياد وى ، به نامگذارى خود و يا دانشكده‌ها اقدام كند . به‌طور كلى ادارهء ميراث فرهنگى شهر كه نگارنده در تأسيس آن در شهر بيرجند بىدريغ تلاش كرده و نسبت به مرمت آرامگاه آيت‌اللّه تهامى و آيتى و انتشار آثار علامه فرزان و عبد العلى بيرجندى و ساير شعرا و فرزانگان و علما همت گمارده است ، در منطقهء « در ميان » در دشت اسدآباد ، نسبت به تأسيس مراكز آموزش عالى و تحقيقات منطقه‌اى براى رشد و شكوفايى فرزندانى كه مىتوانند هم چون علامه سعيدى تربيت شوند همت گمارند و از اين طريق با ادامهء راه علما و دانشمندان ياد اسطوره‌هاى روستايى جهان‌شمول را از ياد نبرند . و براى آبادى و عمران و توسعه و رشد ، از هرگونه اقدام خداپسندانه و مدبرانه با برنامه‌ريزى درازمدت ، دريغ ندارند .\r\n\r\n","description":"","footnote":"","page_name":" 1228 ","page_number":548},
  {"content":"\r\n\r\n\r\nآثار قلمى استاد\r\n1 - اسلام به زبان ساده .\r\n2 - اسلام و جاهليت ، ترجمه .\r\n3 - اسلام و طب جديد ، ترجمه .\r\n4 - اسلام و غرب .\r\n5 - اقبال‌شناسى ، ترجمه .\r\n6 - الجزاير پيروز .\r\n7 - الجزاير خونين .\r\n8 - انديشه‌هاى اقبال .\r\n9 - انگيزاسيون يا محكمهء تفتيش عقايد .\r\n10 - اوّل اخلاق ، بعد تمدن آنها .\r\n11 - بحران فعلى جهان .\r\n12 - برنامه‌هاى انقلاب اسلامى .\r\n13 - بزرگترين مرد تاريخ و اسلام و غرب .\r\n14 - پاكستان .\r\n15 - پيشرفت سريع اسلام ، ترجمه .\r\n16 - پيمان جوان‌مردان .\r\n17 - تربيت از نظر قرآن .\r\n18 - تشكيل پاكستان .\r\n19 - توطئهء خاورشناسان .\r\n20 - جاذبهء اسلامى .\r\n21 - جمال عبد الناصر .\r\n22 - جنگ و صلح در قانون اسلام ، ترجمه .\r\n23 - جلوهء حق در اندونزى .\r\n24 - خطر يهود براى جهان اسلام و ايران .\r\n\r\n","description":"","footnote":"","page_name":" 1229 ","page_number":549},
  {"content":"\r\n\r\n25 - داستان‌هايى از زندگى پيامبر ما صلّى اللّه عليه و آله و سلم .\r\n26 - در هندوستان متجاوز كيست ؟\r\n27 - رسول اكرم صلّى اللّه عليه و آله و سلم در ميدان جنگ ، ترجمه .\r\n28 - روح فرهنگ اسلام .\r\n29 - زندگانى حضرت محمّد صلّى اللّه عليه و آله و سلم .\r\n30 - سيد جمال الدّين اسدآبادى .\r\n31 - شالودهء علوم جديد در اسلام .\r\n32 - عايشه همسر پيامبر صلّى اللّه عليه و آله و سلم .\r\n33 - عذر تقصير به پيشگاه محمّد صلّى اللّه عليه و آله و سلم و قرآن ، ترجمه .\r\n34 - عمار ياسر ( رض ) پرچمدار على عليه السّلام .\r\n35 - فرد و اجتماع .\r\n36 - فرياد فلسطين و خطر جهود .\r\n37 - فلسفه و تربيت ، ترجمه .\r\n38 - كمونيزم و اخلاق .\r\n39 - ماجراى سقيفه .\r\n40 - مانيفست يا منشور جهانى اسلام .\r\n41 - ماهيت و اهميت فلسفهء اقبال .\r\n42 - مبادى اسلام و فلسفهء احكام .\r\n43 - مبانى اخلاق براى جنبش اسلامى .\r\n44 - مسألهء كشمير و حيدرآباد .\r\n45 - مؤسس پاكستان محمّد على جناح ، ترجمه .\r\n46 - ناسيوناليسم و انترناسيوناليسم .\r\n47 - نقش اسلام در برابر غرب .\r\n48 - وظيفهء روشنفكران مسلمان .\r\n49 - وظيفهء روشنفكران و دگرگونى ايدئولوژىها .\r\n\r\n","description":"","footnote":"","page_name":" 1230 ","page_number":550},
  {"content":"\r\n\r\nاستاد ، مجلهء « فروغ علم » را نيز منتشر ساخته بود .\r\nسعيدى در شامگاه روز سه‌شنبه 4 / جمادى الاول / 1409 ق مطابق با 22 / آذر / 1367 ش درگذشت . پيكرش در ابتداى قبرستان ابو حسين قم مدفون گرديد .\r\n\r\nشيخ غلامرضا قمى « حاج آخوند » ( ح 1255 - 1332 ق )\r\nحاج شيخ غلامرضا فرزند حاج رجبعلى قمى معروف به « حاج آخوند » ، از علماى مشهور قم بود .\r\nاو در حدود سال 1255 ق در قم متولد گرديد .\r\n\r\nهجرت به نجف اشرف\r\nوى پس از طى مقدمات و سطوح ، در سال 1276 ق همراه با آيت‌اللّه سيد صادق روحانى به عتبات عاليات مهاجرت كرد ، و از محضر آيات : شيخ مرتضى انصارى ( حدود دو سال ) ، ميرزا محمّد حسن شيرازى و ميرزا حبيب اللّه رشتى كمال استفاده را نمود ، مدت دو سال در سامرا بود و از محضر ميرزاى شيرازى مجددا بهره‌مند شد ، و از آنجا در سال 1298 ق به قم مراجعت نمود ، و به تدريس و ارشاد و اقامهء جماعت اشتغال ورزيد .\r\n\r\nاز آثار او\r\n1 - تقريرات ميرزاى رشتى .\r\n2 - رسالة فى صلاة المسافر .\r\n3 - قلائد الفرائد فى التعليق على الفرائد .\r\n4 - قواعد الاصول ( شامل : مسأله اجتماع و امر و نهى و مسألهء ضد ) .\r\n5 - كتاب الصلاة .\r\n\r\n","description":"","footnote":"","page_name":" 1231 ","page_number":551},
  {"content":"\r\n\r\n6 - كتاب القضاء .\r\n7 - كنوز الجواهر .\r\n\r\nدرگذشت و اعقاب\r\nايشان سرانجام در 16 / ذىالحجه / 1332 ق در قم درگذشت ، و در ايوان آينهء صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - شيخ محمّد جواد 2 - شيخ عبد الهادى 3 - شيخ محمّد 4 - شيخ حسين كه همگى در اين كتاب معرفى شده‌اند .\r\n\r\n- منابع\r\n1 - تاريخ قم 278 .\r\n2 - تراجم الرجال 1 / 421 .\r\n3 - رجال قم 99 .\r\n4 - گنجينهء دانشمندان 1 / 147 .\r\n5 - مقدمهء قلائد الفرائد ، ص 5 به قلم استاد شيخ جعفر سبحانى .\r\n6 - مؤلفين كتب چاپى 4 / 695 .\r\n7 - نقباء البشر 4 / 1657 .\r\n8 - هدية الرازى الى المجدد الشيرازى 141 .\r\n\r\nسيّد غلامرضا كسائى تبريزى ( 1335 - 1393 ق )\r\nحاج سيد غلامرضا فرزند سيد ستار حسينى گاوگانى آذرشهرى تبريزى ، داماد علامه شيخ احمد تبريزى ( پدر شيخ عبد الحسين امينى ) كه داراى اولاد نشد . در سال 1335 ق در آذرشهر متولد شد .\r\n\r\n","description":"","footnote":"","page_name":" 1232 ","page_number":552},
  {"content":"\r\n\r\nوى به نجف اشرف مهاجرت كرد و حجره‌اى در مدرسهء سيد محمّد كاظم طباطبائى يزدى داشت . سپس به كربلا رفت و از طلاب علوم دينى در كربلا بود و در « مسجد قاضى » به اقامهء جماعت اشتغال داشت .\r\nو در كربلاء به درس سيد محمّد هادى ميلانى ، ميرزا مهدى شيرازى ، سيّد زين العابدين كاشانى ، شيخ يوسف خراسانى و شيخ محمّد على سنقرى شركت مىگردد و متولى حسينيه آقاى خوئى در كربلا بود .\r\nوى در سال 1391 ق به ايران مهاجرت كرد و در قم سكونت نمود ، و در دروس آيات : سيد كاظم تبريزى ، سيد محمّد رضا گلپايگانى شركت مىجست .\r\nاز آثار او : فضائل فاطمة الزهراء عليها السّلام من كتب العامة .\r\nاو در روز سه‌شنبه 8 / ذىقعده / 1393 ق مطابق با 13 / آذر / 1352 ش در يكى از بيمارستانهاى تهران درگذشت ، و جسدش به قم انتقال و در روز چهارشنبه از مسجد امام حسن عسگرى عليه السّلام تشييع و پس اداى نماز توسط آيت‌اللّه سيد كاظم تبريزى و در وادى السلام به خاك سپرده شد .\r\n\r\n- منابع\r\n1 - اعلام كربلا ( خطى ) .\r\n2 - حوادث الايام ( خطى ) .\r\n3 - گنجينهء دانشمندان 3 / 27 .\r\n4 - معجم رجال الفكر و الأدب فى النجف 3 / 1077 .\r\n\r\nشيخ غلامرضا گل‌سرخى كاشانى ( 1351 - 1411 ق )\r\nغلامرضا گل‌سرخى به سال 1311 ش در محلهء « سلطان امير احمد » كاشان به دنيا آمد .\r\n\r\n","description":"","footnote":"","page_name":" 1233 ","page_number":553},
  {"content":"\r\n\r\nهفت فرزند قبل از وى همگى در همان اوان تولد ، درگذشته بودند . نامش را از مولى امام على بن موسى الرضا عليه السّلام گرفتند ، مطابق نذرى كه پدر و مادر كرده بودند كه فرزند جديد ، سالم و زنده بماند .\r\nپدرش « مشهدى عباس » كارگر شعرباف بود و مادرش « صغرى خانم » علاوه بر كار خانه ، قالىبافى مىكرد تا كمك خرجى باشد براى خانواده .\r\nغلامرضا در شش‌سالگى به دبستان دولتى « مدير » رفت ، كلاسها را يكى پس از ديگرى با موفقيت طى كرد . درحالىكه جوانان هم سن و سال او يك « زندگى يك‌بعدى » ، شب را به روز و روز را به شب رساندن ، و در تلاش جهت آينده و معاش ، بدون هيچ‌گونه تغيير و تحولى در جا مىزدند .\r\n\r\nتحول روحى و تغيير مسير زندگى\r\nدر آن سالها شيخ محمّد خالصىزاده از علماى مبارز عراق - كه با استعمار انگليس سر جنگ و ناسازگارى داشت - به كاشان تبعيد شد . اقامت اين روحانى آزاده و انقلابى ، ثمرات و تحولات چشمگيرى را در مردم كاشان ، در پى داشت .\r\n« سخن » و « عمل » ! وى روح « غلامرضا » ى جوان و كارگرزاده را به شدت متحول ساخت ، بدان‌گونه كه مسير زندگى او را تغيير داد . خود او ماجراى اين تحول را چنين بازمىگويد :\r\n« من كارگرزاده‌اى فقير ، يازده‌ساله بودم و تازه به كلاس ششم ابتدائى رفته ، كه\r\n\r\n","description":"","footnote":"","page_name":" 1234 ","page_number":554},
  {"content":"\r\n\r\nآيت‌اللّه خالصىزاده به كاشان تبعيد شد . با شنيدن بيانات پرشور او دبستان را كنار گذارده ، طلبه شدم . و هر شب پاى سخنرانىهاى پرسوز او بودم . از آن روز مبارزه با ظلم و زور در جانم ريشه دوانيده . قبلا از « آخوند » ! زده شده بودم ، چون در همسايگى ما عالمى بود گوشه‌نشين و به قول مردم : « اهل اللّه » ! بود كه نه به مسجد مىرفت و نه منبر و نه حوزهء درسى داشت ، و به قول بعضىها « آيت‌اللّه » ! بود و مراد بيشتر مردم شهر ! در كنار خانهء او زنى بينوا زندگى مىكرد كه شوهرى معتاد داشت ، فكر مىكنم سال 1322 ش بود و اوّل جنگ بين المللى دوم ( ؟ ! ) و گرانى غوغا مىكرد . زن جوان از فرط گرسنگى ، درحالىكه چند بچهء كوچك داشت ، خودكشى كرد . او چون توان تأمين هزينهء فرزندان خود را نداشت ، خودكشى كرد ! طولى نكشيد آقاى كذائى ، هم مرد درحالىكه ارث او را گفتند به آلاف و الوف سرمىزند .\r\nطبعا من از اين‌گونه آخوند خوشم نمىآمد . وقتى خالصىزاده به كاشان آمد و عليه ظلم و زور و بىانصافى و گران‌فروشى داد سخن مىداد ، و محرومان گردش جمع شده بودند و ثروتمندان عليه او توطئه مىكردند ؟ ! من مريد او شدم » .\r\nزندگى گل‌سرخى ازاين‌پس با « علم و دين و سياست » گره خورد ، آيت‌اللّه خالصىزاده ، مدرسهء سلطانى را كه سالها دست دولت بود ، پس گرفت و حوزهء علميه تشكيل داد و عالمى را جهت ادارهء حوزه از آيت‌اللّه سيد صدر الدّين صدر درخواست نمود ، و ايشان نيز حضرت آيت‌اللّه شيخ جعفر صبورى قمى را به آن سامان اعزام داشت كه بركات وجودى اين عالم بزرگوار هنوز در كاشان ادامه دارد ، و خود ايشان نيز در قيد حيات هستند و تاكنون صدها طلبهء كاشانى را تربيت نموده و به حوزهء قم روانه كرده‌اند .\r\nاز كارهاى جالب توجه خالصىزاده كه پس از شهريور 20 و خاتمهء ديكتاتورى سياه رضا خان آن‌طور كه دوست ديرينهء گل‌سرخى : حجة الاسلام سيد رضا علوى كاشانى تعريف مىكرد ، اين بود : دستور داده بود يك توپ چلوار سفيد از بازار تهيه كرده بودند ، و از اين چلوار عمامه درست كرده و سر هريك از طلاب - كه حدود\r\n\r\n","description":"","footnote":"","page_name":" 1235 ","page_number":555},
  {"content":"\r\n\r\n14 ، 15 نفر بودند - عمامه بسته و خود جلو و طلبه‌ها عقب وى ، وارد بازار مىشوند و اين مانورى بود كه آن روز در شهر كاشان ، پرسروصدا بود و در نوع خود يك « نوع مبارزه » به شمار آمد !\r\nاز طلاب ساخته و پرداختهء آيت‌اللّه خالصىزاده مىتوان از آيات و حجج اسلام ، آقايان : شيخ حسين راستى كاشانى ، شيخ محمّد امامى كاشانى ، سيد محمّد تسلطى ، مسلمى ، محمود صلاحيان و حليمى ، نام برد و شايد جوان‌ترين آنها « غلامرضا گل‌سرخى » بود كه پس از طى تحصيلات مقدماتى و مقدارى سطح ، راهى حوزهء علميهء قم شد . خود او چنين مىگويد :\r\n« قدرى بزرگتر شدم ، قم آمدم . در جرگهء مريدان نواب صفوى درآمدم و به صف فدائيان اسلام پيوستم . در آن زمان هم چه كشيدم ، خدا مىداند ! بااين‌كه در امتحان با رتبهء سوم قبول شده بودم و جزوهء درس آقاى بروجردى را كه نوشته بودم ، ارائه داده ، شهريه مىگرفتم . چند مرتبه به جرم فدايى اسلام بودن ، شهريه‌ام را قطع كردند .\r\nشايد ، من حدودا 17 - 18 ساله بودم كه با نواب صفوى ، از نزديك آشنا شدم .\r\nاولين دفعه ايشان را در زندان « قصر » ديدم . گرچه قبلا از نزديك ، سخنرانىهاى ايشان را در مدرسهء فيضيه ديده بودم ، ولى جلسهء خصوصى آشنايى من با نواب صفوى ، در زندان قصر بود . و يادم هست ، وقتى وارد زندان شدم ، اولين جمله‌اى كه ايشان مىگفت ، اين بود :\r\n« چه زودگذر است دقائق ساعات ، و چه زودگذر است ساعات روز ، و چه زودگذر است هفته‌هاى سال ، و چه زودگذر است سالهاى عمر ؟ ما به زودى مىميريم و نمىدانيم آيا خدا از ما راضى است يا نه ؟ زندان من تمام مىشود ، زندان عمر هم پايان مىپذيرد ، اما نمىدانيم خدا از ما راضى است يا نه ؟ » .\r\nاين اولين مطلبى بود كه من به‌طور خصوصى از ايشان شنيدم ، و خيلى برايم جالب بود . من چند سال با ايشان در جلسات خصوصى و عمومى بودم . با ايشان جلسات خصوصى هم زياد داشتيم . و شهد اللّه ، حتى يك عمل مكروه از ايشان نديدم » .\r\n\r\n","description":"","footnote":"","page_name":" 1236 ","page_number":556},
  {"content":"\r\n\r\nعلامه گل‌سرخى خارج را از محضر آيات : سيد حسين طباطبائى بروجردى ، سيد كاظم شريعتمدارى و سيد روح اللّه خمينى و دروس تفسير را از محضر سيد محمّد حسين تبريزى « علامهء طباطبائى » بهره‌مند شده بود .\r\nسرانجام در پى بيمارى در بيمارستان جم تهران بسترى شد و در روز يكشنبه 23 / ربيع الاول / 1411 ق مطابق با 22 / مهر / 1369 ش در سن 60 سالگى درگذشت . پيكرش صبح روز بعد در تهران و عصر همان روز در قم تشييع و در يكى از اطاقهاى صحن حضرت معصومه عليها السّلام به خاك سپرده شد .\r\n\r\n- منابع\r\n1 - گنجينهء دانشمندان 2 / 394 .\r\n2 - فصلنامهء تاريخ و فرهنگ معاصر ، شمارهء 5 ، ص 163 ، به قلم شيخ على حجتى كرمانى .\r\n\r\nشيخ غلامرضا مطهرى نجف‌آبادى ( 1343 - 1419 ق )\r\nشيخ غلامرضا مطهرى فرزند حاج عبد اللّه نجف‌آبادى اصفهانى ، از دانشمندان و فضلاى معاصر بود .\r\nوى در سال 1343 ق مطابق با 1303 ش در نجف‌آباد اصفهان متولد گرديد . در سن ده‌سالگى مادر خود را از دست داد و تحت و رعايت پدرى ، پرورش يافت . ابتدا به مكتب‌خانه راه يافت و بعدا در سن هفده‌سالگى به تحصيل علوم دينى روى آورد به همين خاطر به حوزهء علميهء قم مشرف شد و تا\r\n\r\n","description":"","footnote":"","page_name":" 1237 ","page_number":557},
  {"content":"\r\n\r\nآخر دروس سطح به‌طور جدّى تحصيل نمود سپس به كرمانشاه رفت و چند سالى هم در آن سامان به تحصيل و ترويج معارف الهى همت گماشت . آنگاه مجددا به قم رفت و پس از چندى به عتبات عاليات رفت و در حوزهء كهن نجف اشرف از محضر آيات : سيد محسن طباطبائى حكيم ، سيد محمود شاهرودى ، سيد روح اللّه خمينى ، سيد ابو القاسم خوئى استفاده‌هاى فراوانى را برد . توقف ايشان در نجف اشرف حدود 35 سال طول كشيد . عاقبت در 24 / صفر / 1417 ق در اثر فشارهاى سياسى به ايران بازگشت و در قم سكونت اختيار نمود و پس از يك سال دچار عارضهء جسمانى شد ، آن هم نفس تنگى بود و اين كسالت رو به افزايش مىرفت .\r\n\r\nاز آثار قلمى او\r\n1 - تعليقة على العروة الوثقى ( شامل كتابهاى : طهارة ، صلاة ، زكات و خمس است ) .\r\nعلامه مطهرى در اثر شدت كسالت ريوى در بيمارستان آيت‌اللّه گلپايگانى بسترى شد و پس از سه چهار روز در روز چهارشنبه 13 / ربيع الاوّل / 1419 ق مطابق با 17 / تير / 1377 ش زندگى را وداع گفت . پيكرش هم در قبرستان باغ بهشت - مقبرة العلماء - به خاك سپرده شد .\r\n\r\n- منبع\r\n1 - اظهارات يكى از فرزندان آن مرحوم .\r\n\r\nسيّد غلامرضا واعظى قائينى ( 1345 - 1416 ق )\r\nحاج سيد غلامرضا فرزند سيد اسماعيل و نوهء سيد محمّد حسن واعظ حسينى قائينى ( واعظى ) ، از دانشمندان معاصر بود .\r\nدر سال 1345 ق در شهر قاين ( جنوب خراسان ) متولد گرديد .\r\n\r\n","description":"","footnote":"","page_name":" 1238 ","page_number":558},
  {"content":"\r\n\r\nوى دورهء مقدمات و ادبيات را نزد آيات : سيد ذبيح اللّه حائرى ، سيد معصوم قهستانى ، سيد على مهدوى و سيد على آيتى آموخت . در سال 1360 ق به مشهد مقدس رفت و شرح لمعه را نزد علامه سيد احمد يزدى « نهنگ العلماء » تلمذ كرد ، و پس از چهار سال به تهران عزيمت نمود ، و قسمتى از دروس سطح را نزد آيات : سيد احمد حسينى شهرستانى و سيد محمّد مصطفوى قائينى استفاده نمود .\r\nدر سال 1374 ق به نجف اشرف مهاجرت كرد ، و در مدرسهء آيت‌اللّه بروجردى سكنى گزيد ، و بقيهء سطوح را خدمت آيات : سيد مرتضى خلخالى ، شيخ مجتبى لنكرانى ( كفايه و مكاسب ) ، و شيخ محمّد فاضل قائينى به انجام رسانيد . و از دروس خارج حضرات آيات : سيد يحيى مدرسى يزدى ( در فقه و اصول ) ، ميرزا حسن بجنوردى ( در فقه و اصول ) ، سيد محسن طباطبائى حكيم ( در فقه ) ، سيد محمود شاهرودى ( در فقه ) ، و ميرزا باقر زنجانى ( كتاب النكاح ) ، استفادهء شايان برد .\r\nواعظى در سال 1395 ق به قم مهاجرت كرد و به تدريس و اقامهء جماعت پرداخت ، و در سال 1406 ق به مدت يك سال به عنوان « امام جمعهء قاين » منصوب گرديد ، و مجددا به قم بازگشت .\r\n\r\nاز آثار او\r\n1 - تقريرات اصول بجنوردى .\r\n2 - تقريرات اصول مدرسى يزدى .\r\n\r\n","description":"","footnote":"","page_name":" 1239 ","page_number":559},
  {"content":"\r\n\r\n3 - تقريرات فقه شاهرودى .\r\nشرح حال فوق را به تاريخ عصر روز جمعه 27 / شعبان / 1416 ق در منزل ايشان در قم يادداشت كردم ، ولى متأسفانه در عصر روز دوشنبه 15 / رمضان همان سال مطابق با 16 / بهمن / 1374 ش در اثر خونريزى معده به سن 71 سالگى در قم درگذشت ، و جسدش روز بعد در امامزاده سيد سربخش عليه السّلام مدفون گرديد .\r\n\r\nخاطرات\r\nنگارنده ايشان را در قم ، در مراسم و مناسبات مختلف زيارت مىكردم ، مردى باوقار ، كم حرف و در مجالس عمومى كمتر شركت مىجست ، و در ميان اهل علم به فضيلت و تقوا معروف و موصوف بود . در پى درگذشت آيت‌اللّه سيد محمّد على فقيه در قاين ، از طلاب و فضلاى قاين شرح حال ايشان را مىپرسيدم ، كه يكى از دوستان آدرس منزل آقاى واعظى را در اختيارم گذاشت ، ابتدا تماس تلفنى حاصل نمودم و با وقت قبلى در عصر روز جمعه به منزلش - واقع در خيابان آذر - رفتم ، استقبال شايانى نمود و پس از آنكه خودم را معرفى نمودم اظهار محبت زيادى نشان داد . شرح حال فوق را از زبان خودشان يادداشت ، و عكسى هم از وى در خواست نمودم . پس از مدتى مصاحبه و انس ، حضرت آيت‌اللّه سيد محمّد على مدرسى يزدى ( اخو الزوجهء ايشان ) به جمع ما پيوست و مجلس شور و رونق ديگر گرفت ، در ماه مبارك رمضان به تبريز سفر كردم ، و پس از مراجعت خبر ارتحال ايشان را به من دادند ، رحمة اللّه عليه .\r\n\r\nشيخ غلامعلى روحيان بهبهانى ( ح 1321 - 1412 ق )\r\nحاج شيخ غلامعلى فرزند غلامحسين روحيان بهبهانى ، از فضلا و اساتيد بود .\r\nوى در نجف اشرف از جمله شاگردان حضرات آيات : سيد محسن طباطبائى\r\n\r\n","description":"","footnote":"","page_name":" 1240 ","page_number":560},
  {"content":"\r\n\r\nحكيم و سيد ابو القاسم خوئى بود . به ايران كه بازگشت در آبادان سكونت اختيار نمود و پس از پيروزى انقلاب به قم مهاجرت كرد . او فردى با فضل و بحّاث بود . آثار قلمى نيز داشت .\r\nروحيان در 26 / ذىالقعده / 1412 ق برابر با 8 / خرداد / 1371 ش در قم در حدود سن 91 سالگى بدرود حيات گفت . پيكرش در قبرستان بقيع مدفون گرديد .\r\n\r\nدكتر غلامعلى شيخ‌نيا « اراكى » ( 1322 - 1380 ق )\r\nدكتر غلامعلى فرزند هادى شيخ الممالك اراكى ، ملقب به « شيخ‌نيا » از اساتيد دانشگاه تهران بود .\r\nاو در سال 1322 ق مطابق با 1283 ش در اراك متولد شد .\r\n\r\nتحصيلات دانشگاهى\r\nتحصيلات ابتدايى را در زادگاه خود و متوسطه را در دار المعلمين تهران به پايان رسانيد ، در سال 1307 ش با اولين دستهء دانشجويان اعزامى به فرانسه رهسپار و در رشتهء علوم طبيعى به اخذ ليسانس موفق شد .\r\nوى پس از اين موفقيت ، مشغول مطالعه و تهيهء مقدمات رسالهء دكتراى خود گرديد ، ليكن پيش از دريافت دكترا ، به دستور وزارت فرهنگ ، به ايران مراجعت كرد ، و مأمور خدمت در شيراز شد .\r\nاو در سال 1315 ش به دانشسراى عالى منتقل و عهده‌دار دروس علمى آزمايشگاه زمين‌شناسى شد . وى پس از طى مرحلهء دانشيارى دانشكدهء علوم به استادى دانشگاه رسيد .\r\n\r\nاز آثار او\r\n1 - ديرين‌شناسى .\r\n\r\n","description":"","footnote":"","page_name":" 1241 ","page_number":561},
  {"content":"\r\n\r\n2 - راهنماى زمين‌شناسى .\r\n3 - مجموعهء اصطلاحات علمى .\r\nاو در روز شنبه 15 / صفر / 1381 ق مطابق با 7 / مرداد / 1340 ش درگذشت ، و جسدش در وسط قبرستان حاج شيخ به كد ( 20199 ) قم به خاك سپرده شد .\r\n\r\n- منبع\r\n1 - مؤلفين كتب چاپى 4 / 724 .\r\n\r\nشيخ غلامعلى كمارى تبريزى ( 1342 - 1407 ق )\r\nحاج شيخ غلامعلى فرزند ميرزا مهدى كمارى تبريزى ، از فضلاى معاصر بود . وى در سال 1342 ق متولد گرديد .\r\nكمارى از جمله شاگردان آيت‌اللّه سيد ابو القاسم خوئى در نجف اشرف بود .\r\n\r\nاز آثار او :\r\n1 - حاشية على الرسائل .\r\n2 - حاشية على المكاسب .\r\n3 - حاشية على كفاية الاصول .\r\n4 - شرح العروة الوثقى .\r\nنامبرده در 8 / جمادى الثانى / 1407 ق مطابق با 18 / بهمن / 1365 در قم درگذشت .\r\n\r\n","description":"","footnote":"","page_name":" 1242 ","page_number":562},
  {"content":"\r\n\r\n\r\nف\r\n\r\nسيّد فاخر موسوى آبادانى ( ح 1335 - 1414 ق )\r\nسيد فاخر فرزند سيد طاهر و نوهء سيد علوى فرزند حسين فرزند سيد على موسوى ، از شعراى بزرگ و زهاد عصر ما بود . در حدود سال 1335 ق در قريهء ( معمره ) از توابع آبادان خوزستان ديده به جهان گشود .\r\nوى پس از گذراندن ايام صباوت در خانواده‌اى محترم و با فضل ، شروع به تحصيل علوم اسلامى نمود ، و ادبيات و قسمتى از فقه و اصول ( مرحلهء سطح ) را نزد آيت‌اللّه شيخ عبد المنعم فرزند شيخ عبد المحسن خاقانى تلمّذ كرد . سپس به سرودن اشعار و خدمات فرهنگى روآورد ، و چنان كه مقتضاى محيط طلب مىكرد اشعار عربى به زبان محلى ( حكه ) مىسرود ، در ضمن در تربيت و پرورش شاعران و سخنوران حسينى سخت كوشا بود ، و تا آخر عمر اين شيوه را دنبال نمود .\r\nپس از شروع جنگ عليه ايران در سال 1359 ش همراه با ساير افراد خانواده‌اش به قم عزيمت كرد ، و در اثر بيمارى و كسالت جسمى هميشه در منزل اقامت و بسترى بود ، و در طول ايام سال به اقامهء مراسم عزادارى و جشن ساير معصومين عليهم السّلام اشتغال داشت .\r\n\r\n","description":"","footnote":"","page_name":" 1243 ","page_number":563},
  {"content":"\r\n\r\nمجموعه‌هاى شعرى ايشان عبارتند از :\r\n1 - ديوان الموسوى ، كه در سال 1397 ق به چاپ رسيد .\r\n2 - القصيدة الموسوية ، كه در سال 1404 ق به چاپ رسيد .\r\n3 - معالى الدرر فى رثاء النبى صلّى اللّه عليه و آله و سلم و آله الميامين الغرر ( در پايان كتاب بعضى از اشعار پدر خود و جمعى از شعرا گنجانده شده است ) كه در سال 1405 ق به چاپ رسيد .\r\nوى در روز چهارشنبه 9 / جمادى ثانى / 1414 ق مطابق با 3 / آذر / 1372 ش در منزلش در قم درگذشت ، و در قبرستان بقيع به خاك سپرده شد .\r\n\r\nخاطرات\r\nدر حدود سال 1406 ق در حوالى پمپ بنزين واقع در جادهء اراك در شهر قم منزلى اجاره كرديم و چند ماهى ( حدود يك سال ) در آنجا اقامت داشتيم ، در همسايگى ما عده‌اى از اهالى عرب خوزستان ( جنگ‌زده ) بودند كه در ميان آنان مردى بود در طول ايام سال مجالس احياى ذكر اهل بيت عليهم السّلام در منزلش بر پا مىنمود . پس از مدتى كوتاه بنده به مجلسش راه يافتم . و در اندك زمانى به قول معروف « مقرب الخاقان » شدم . شايد هفته‌اى چهار الى پنج شب يا روز در آن مجلس حضور پيدا مىكردم و در سمت راست ايشان ( سيد فاخر ) مىنشستم .\r\nوى عمامه به سر نداشت بلكه پارچهء سياهى ( چفيه ) روى سر مىانداخت ، كمرش كمى خميده بود و محاسن سفيد و كوتاهى داشت . هميشه به حاضرين نصايح پدرانه و مواعظ ارزشمند مىنمود . در طب قديم ( گياهى ) مطالعاتى هم داشت . و به شعر محلى ( حسچه ) گرايش شديدى پيدا كرده بود و اشعار زيادى حفظ كرده بود و به‌ندرت شعر قريض هم مىسرود .\r\nو بسيار جهات اخلاقى را رعايت مىكرد و هميشه به ياد خدا بود ، سيماى\r\n\r\n","description":"","footnote":"","page_name":" 1244 ","page_number":564},
  {"content":"\r\n\r\nروحانى داشت ، و همواره از استاد خود مرحوم خاقانى به نيكى ياد مىكرد . در اطاقش فقط عكس مرحوم حجة الاسلام شاعر اهل بيت عليهم السّلام شيخ عبد العظيم ربيعى نصب بود اگر اشتباه نكنم به ايشان علاقهء خاصى داشت .\r\nدر مجلسش ساير حاضرين مطالب مختلفى سؤال مىكردند و همه را جواب مىداد . گاهى به رسالهء عمليه هم رجوع مىكرد ، بعد جواب سؤالات فقهى را مىداد . پس از اينكه از آن محل منتقل شديم روابط را قطع نكردم و هرچند گاهى خدمت ايشان مىرسيدم . متأسفانه در اواخر سخت بيمار شده بود و كسى را نمىپذيرفت .\r\n\r\nشيخ فاضل لنكرانى « قفقازى » ( 1314 - 1392 ق )\r\nآقا شيخ فاضل فرزند حاج بشير قفقازى ، سال 1309 ق در اهل « اركون » ماسانلو لنكران كه از بلاد قفقاز است تولد يافته ، و ادبيات را در مسقط الرأس از ثقةالاسلام حاج محمّد گلى فراگرفته . و در سال 1331 ق مهاجرت به اردبيل كرده و در نزد شيخ عبد الظاهر اردبيلى ادبيات و نزد آقا سيد محمود اردبيلى درس شرح لمعه خوانده ، سپس عزيمت به زنجان كرده و سطوح فقه و اصول را از آخوند ملا محمّد تقى ، مدرس مدرسهء خانم و حاج ميرزا على نقى تحصيل كرده است .\r\nدر سال 1336 ق مراجعت به قفقاز كرده ولى به واسطهء انقلاب روسيه جنابش را توقف در آن مملكت فراهم نشده ، عزيمت به ايران فرمود و چندى در مشهد مقدس رضوى خدمت حجج اسلام : آقا ميرزا محمّد آيت‌الله‌زادهء خراسانى ، و آقا شيخ حسن برسى ، و شيخ مرتضى آشتيانى ، و حاج آقا حسين طباطبائى قمى به استفاده پرداخت . و حكمت الهى را از آقا شيخ اسد اللّه يزدى ، و آقا شيخ حسن كاشانى به دست آورد . و در سال 1341 ق به بلدهء قم آمده و تا به حال از محضر\r\n\r\n","description":"","footnote":"","page_name":" 1245 ","page_number":565},
  {"content":"\r\n\r\nدرس آيت‌اللّه ( حاج شيخ عبد الكريم حائرى يزدى بهره‌مند مىشوند ) .\r\nو در اخلاق از شاگردان ميرزا جواد ملكى تبريزى بود .\r\nمترجم‌له از ايام ورودش به قم در ضمن تحصيل به تدريس مقدمات و سطوح اشتغال داشت و عده‌اى از فضلا از محضرش كسب فيض كردند ، او از خواص مرحوم آيت‌اللّه بروجردى محسوب مىشد و همواره در خدمتش بود . در مسجد تكيهء آقا سيد حسن به اقامهء جماعت اشتغال داشت .\r\nاز آثار او : نتايج الافكار فى الصلاة ( تقريرات حائرى ) .\r\nوى در جمعه روز پنجشنبه 14 / صفر / 1392 ق مطابق با 10 / فروردين / 1351 ش در قم وفات يافت و در قبرستان شيخان مدفون شد .\r\n\r\nفرزندانش :\r\n1 - على 2 - شيخ محمّد فاضل موحدى 3 - حسن 4 - جعفر . دامادها :\r\nمجد اردكانى صالح اشراقى نور مفيدى گرگانى .\r\n\r\n- منابع\r\n1 - آثار الحجة 2 / 59 .\r\n2 - آينهء دانشوران 232 .\r\n3 - اجساد جاويدان 355 .\r\n4 - گنجينهء دانشوران 2 / 213 .\r\nشيخ محمّد فاضل لنكرانى\r\n*\r\n\r\n","description":"","footnote":"","page_name":" 1246 ","page_number":566},
  {"content":"\r\n\r\n\r\nخانم فاطمه امامى زنجانى ( 1291 - 1368 ق )\r\nخانم فاطمه امامى دختر شكر اللّه ميرزا ، فرزند لطف اللّه ميرزا ، فرزند عبد اللّه فتحعلى شاه قاجار ، متخلص به ( فاطمه ) و همسر علامه ميرزا عطاء اللّه امام جمعهء ابهر و مادر آيت‌اللّه شيخ زين العابدين امام ابهرى ، كه تولدش به سال 1291 ق در زنجان اتفاق افتاده است .\r\nايشان علاوه بر آموختن مقدمات تا شرح لمعه نيز تحصيل نموده ، و در شعر و شاعرى طبعى سرشار و روان داشته ، كه به قول خود : شعر و شاعرى را از پدر به ارث برده است .\r\n\r\nاز آثار او :\r\n1 - تحفهء فاطميه ( اشعار ) ، 2 - هديهء فاطميه ( اشعار ) .\r\nاشعار زير از اوست :\r\n\r\nنصيحت\r\n خوبست كه بادهء محبت نوشى * با خلق خدا كبر و حسد نفروشى\r\nچون شمع بهر جمع تو بخشى نورى * بر سوختنت ز بهر مردم كوشى \r\n*\r\n اى آنكه قد افراخته چون سرو سهى * زربفت به تن كلاه شاهانه نهى\r\nبر سوز دل فتادگان گاه‌گهى * بنگر ، بنوازشان ، بيك نان تهى \r\n\r\nاندرز به بانوان\r\n خانم آزاد تو آزاده باش * كار وطن را ز دل آماده باش\r\nترك نما زيور بيگانه را * كفش و كلاه و كمر و شانه را\r\nباد مده ثروت كاشانه را * شاكر از اين حسن خدا داده باش \r\n\r\n","description":"","footnote":"","page_name":" 1247 ","page_number":567},
  {"content":"\r\n\r\n باش تو افتاده ، مشو خودنما * ترك هوا و هوس از خود نما\r\nهمت علم و هنر از خود نما * همچو زمين خاضع و افتاده باش\r\nمه‌روشا چهره‌گشائى بكن * از بد و بدخواه جدائى بكن\r\nكسب و عمل برگ و نوائى بكن * باعث خوشبختى نوزاده باش\r\nباش تو سرسلسله‌جنبان كار * منگوله در موى تو نايد به كار\r\nحيف ز ايرانى و نقش و نگار * عقل و خرد پيشه نما ساده باش\r\nآنكه سيه‌چادر تو دور كرد * نى بخيالى كه شوى دوره‌گرد\r\nآن دل غمگين تو مسرور كرد * گفت كه با عفت و آزاده باش \r\nسرانجام در رجب / 1368 ق مطابق با ارديبهشت / 1328 ش در ابهر درگذشت و در قبرستان حاج شيخ قم مدفون گرديد .\r\n\r\nفرزندان ايشان :\r\n1 - آية اللّه شيخ زين العابدين ابهرى 2 - ميرزا محمّد فتوحى ، ساكن تهران متولد 1282 ش در ابهر قاضى دادگسترى بازنشسته 3 - مرحوم ابو الفتح 4 - آقا ابو جعفر امام ، از فرهنگيان زنجان ، و سه دختر .\r\n\r\n- منابع\r\n1 - تاريخ زنجان 139 .\r\n2 - سخنوران و خطاطان زنجان 262 .\r\n3 - مؤلفين كتب چاپى 4 / 756 .\r\n\r\nميرزا فتح اللّه ثقةالاسلام تبريزى ( ح 1316 - 1404 ق )\r\nحاج ميرزا فتح اللّه فرزند علامه ميرزا محمّد و نوهء ميرزا موسى ثقةالاسلام تبريزى ، از دانشمندان و معاريف بود . وى در حدود سال 1316 ق در تبريز ديده به جهان گشود .\r\n\r\n","description":"","footnote":"","page_name":" 1248 ","page_number":568},
  {"content":"\r\n\r\nپدرش ميرزا محمّد از دانشمندان و معاريف تبريز بود . در سال 1292 ق در تبريز متولد گرديد مقدمات و سطح را نزد پدرش ميرزا موسى و برادرش شهيد ميرزا على ثقةالاسلام به پايان برد . و در سال 1321 ق به عتبات عاليات رفت و ابتدا در كربلاى معلا توقف كرد و از محضر شيخ على بفروئى يزدى ( قوانين و بخشى از شرح لمعه ) ، شيخ عبد الهادى مازندرانى ( مكاسب ) و سيد مرتضى هندى ( حكمت ) بهره‌مند شد .\r\nدر حدود سال 1328 ق به نجف اشرف رفت و از محضر آيات : آخوند ملا محمّد كاظم خراسانى ، شيخ عبد اللّه مازندرانى ، شيخ الشريعهء اصفهانى ، ملا على محمّد نجف‌آبادى ( حكمت ) و شيخ محمّد اسماعيل محلاتى ( مدت كمى ) استفاده نمود و در اواخر سال 1331 ق وارد تبريز شد و از اركان مردمى به شمار آمد .\r\nاز آثار او : سوانح عمرى يا آثار تاريخى ، كه در سال 1380 ق به چاپ رسيد .\r\nمتأسفانه تاكنون معلوماتى از فرزند ايشان بدستمان نرسيد ، فعلا به همين اشاره اكتفا مىكنيم .\r\nميرزا فتح اللّه در 2 / ارديبهشت / 1363 ش درگذشت . پيكرش در قبرستان ابو حسين قم مدفون گرديد .\r\n\r\nشيخ فتح اللّه شهيدى قزوينى ( 1300 - 1377 ق )\r\nحاج شيخ فتح اللّه فرزند علامه شيخ صادق و نوهء آيت‌اللّه شيخ محمّد تقى برغانى قزوينى ( شهيدى ) ، در سال 1300 ق در قزوين ديده به جهان گشود .\r\nتحصيلات عالى خود را در قزوين نزد ميرزا هدايت اللّه شهيدى ، و در نجف اشرف نزد آيات : ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى به انجام رسانيد ، و پس از بازگشت به قزوين در سال 1332 ق به تدريس اشتغال نمود .\r\n\r\n","description":"","footnote":"","page_name":" 1249 ","page_number":569},
  {"content":"\r\n\r\n\r\nاز آثار او :\r\n1 - الفقه ، در چند جلد .\r\n2 - قاعدة لا ضرر و لا ضرار .\r\n3 - تقريرات اصول خراسانى .\r\n4 - تقريرات فقه يزدى .\r\nسرانجام در روز جمعه 29 / ربيع ثانى / 1377 ق مطابق با اول / آذر / 1336 ش به سن 77 سالگى در قزوين درگذشت ، جسدش به قم حمل و در قبرستان ابو حسين به خاك سپرده شد .\r\nنوادهء ايشان جناب آقاى دكتر مهدى شهيدى ( متولد 1355 ق ) ساكن تهران ، و داراى تأليفاتى چون : 1 - سقوط تعهدات 2 - ارث 3 - تعهدات ، مىباشد .\r\n\r\n- منابع\r\n1 - الاجازة الكبيرة 122 .\r\n2 - مستدرك اعيان الشيعة 6 / 201 .\r\n3 - نقباء البشر 2 / 865 .\r\n4 - نقباء البشر ( خطى ) .\r\n\r\nسيّد فخر الأعلام آيت اللهى شيرازى ( - ح 1407 ق )\r\nحاج سيّد فخر الأعلام آيت اللهى فرزند آيت‌اللّه سيّد عبد الباقى و نوهء ميرزا محمّد باقر موسوى شيرازى ، از فضلاى معاصر بود .\r\nوى كه نوادهء دخترى آيت‌اللّه سيّد عبد الحسين موسوى لارى بود ، در يك خاندان علمى و عريق در شيراز به دنيا آمد . پدرش از مشاهير علماى شيراز بود . به نقباء البشر 3 / 1021 رجوع شود .\r\n\r\n","description":"","footnote":"","page_name":" 1250 ","page_number":570},
  {"content":"\r\n\r\nسيد عبد الباقى شيرازى\r\nفخر الأعلام پس از فراگيرى مقدمات ، به حوزهء علميهء قم مهاجرت كرد و سطح را به انجام رساند . دروس خارج فقه و اصول را از محضر آيات :\r\nسيّد محمّد حجت كوه‌كمرى ، سيّد محمّد تقى خوانسارى ، سيّد حسين طباطبائى بروجردى و سيّد شهاب الدّين مرعشى استفاده نمود .\r\nايشان به فعاليت‌هاى دينى ، از قبيل اقامهء جماعت در يكى از مساجد خيابان راه‌آهن قم و ارشاد و هدايت عامه اشتغال داشت .\r\nنامبرده در حدود سال 1407 ق در قم بدرود حيات گفت . پيكرش در جوار على بن جعفر عليه السّلام به خاك سپرده شد .\r\n\r\n- منابع\r\n1 - اطلاعات متفرقه .\r\n2 - گنجينهء دانشمندان 2 / 54 .\r\n\r\nسيّد فخر الدّين فيض دزفولى ( 1311 - 1394 ق )\r\nحاج سيد فخر الدّين فرزند علامه سيد محمّد على و نوهء سيد عبد اللّه موسوى فيض دزفولى .\r\nفرزند برومندش حجة الاسلام آقاى حاج سيد على فيض شرح مبسوطى از زندگانى آن مرحوم نوشته به اين شرح است : ايشان در 23 / جمادى اول 1311 ق از\r\n\r\n","description":"","footnote":"","page_name":" 1251 ","page_number":571},
  {"content":"\r\n\r\nمرحومه علويه بىبى ساره بيگم صبيهء مرحوم حجة الاسلام و المسلمين سيد محمّد صادق دزفولى فرزند سيد محمّد على كه برادر عالم عامل عارف آسيد صدر الدّين كاشف دزفولى صاحب تأليفات عديده در اخلاق و سير و سلوك بودند متولد شده و پس از تكميل مقدمات نزد آقا بزرگ بيگدلى ، قسمتى از سطوح را در محضر مرحوم آيت‌اللّه شيخ محمّد مهدى بيگدلى دزفولى و مرحوم آيت‌اللّه آقا سيد عبد المهدى داعى و شيخ محمّد سبط الشيخ انصارى دزفولى استفاده نموده ، و هم از محضر مرحوم آيت‌اللّه حاج شيخ محمّد رضا معزى دزفولى و آيت‌اللّه سيد ابو القاسم موسوى دزفولى ( پسرعموى ) خود بهره‌مند شده ، و پس از فوت مرحوم والدش آيت‌اللّه آقا سيد محمّد على به امر و وصيت آن مرحوم به امامت مسجد و تدريس و تسجيل معاملات و خدمات دينى پرداخته ، و هم فصل دعاوى و خصومات مىنمودند كه شرح و بسط آن بسيار و موجب اطناب است .\r\nآن جناب سفرى به اعتاب عاليات جهت زيارت و شركت در درس آيات عظام و مراجع فخام نجف و ملاقات برادر ارجمند و بزرگتر خود مرحوم حجة الاسلام و المسلمين آيت‌اللّه حاج سيد اسد اللّه فقيه دزفولى كه مقيم نجف اشرف بودند نموده ، و در درس مرحوم آيت‌اللّه ( سيد محمّد فيروزآبادى و مرحوم آيت‌اللّه شيخ محمّد حسين نائينى و آيت‌اللّه شيخ ضياء الدّين عراقى و آيت‌اللّه سيد ابو الحسن اصفهانى ) ( قدس اللّه اسرارهم ) شركت و با دريافت اجازهء اجتهاد به دزفول مراجعت نمودند .\r\n\r\n","description":"","footnote":"","page_name":" 1252 ","page_number":572},
  {"content":"\r\n\r\nمعظم‌له با چند نفر از علماء ربانى كه صاحب مقامات معنوى بودند ، مانند مرحوم آيت‌اللّه آشيخ حسين آستانه‌اى ( صاحب مدرسهء علميه در آستانهء لاهيجان ) ، و مرحوم حجة الاسلام عارف و عالم ربانى ( دائى پدر خود ) حاج سيد حسين ظهير الاسلام دزفولى ، و مرحوم عالم عامل و عابد كامل حجة الاسلام حاج شيخ حسنعلى اصفهانى ( نخودكى ) روابط معنوى داشتند .\r\nآن مرحوم علاوه بر مقامات فقهى ، اطلاعات بسيارى از طب قديم و گياه‌شناسى داشت ، كه آن را از دائى خود مرحوم سيد محمّد على سيد الحكماء كه قريب پانزده سال در هندوستان به تحصيل طب و گياه‌شناسى اشتغال داشت فراگرفته بود .\r\nو به اذكار و اوراد و توسلات و تزكيهء اخلاق اعتقاد و اهتمام تام داشت .\r\nدر سال 1361 ق براى امر خير برادرش مرحوم حجة الاسلام سيد محمّد مهدى ضيائيان به تهران آمده و روى جهاتى بنا بر توقف و توطن گذارده ، و قريب ده سال در مسجد حاج ابو الفتح سه‌راه نايب على واقع در جنب خيابان مولوى به اقامهء جماعت و ترويج دين پرداخته ، سپس آنجا را ترك و در مسجد حجتيه مقابل منزل خود به امامت مشغول و در اين اواخر به واسطهء كسالت و ضعف مزاج و ضيق نفس از رفتن مسجد محروم و در زمستان به اهواز مسافرت ، تا در پنجشنبه 12 / ذي حجة الحرام / 1394 ق مطابق با 5 / دى / 1353 ش داعى حق را لبيك گفته و پس از تشييع عظيمى از دزفول وطن و زادگاهش بنا بر وصيتش ، حمل به قم و در وادى السلام در آرامگاه مرحوم حجة الاسلام حاج سيد محمّد مهدى ضيائيان دزفولى دفن گرديد .\r\nو مجالس عديده‌اى در قم و تهران و دزفول و اهواز و غيره براى او گذارده شد .\r\nآن مرحوم از غالب مراجع قم مانند : مرحوم آيت‌اللّه بروجردى و آيت‌اللّه حجت و آيت‌اللّه خوانسارى و آيت‌اللّه صدر و ديگران اجازهء روايتى و امور حسبيه داشتند .\r\n\r\n","description":"","footnote":"","page_name":" 1253 ","page_number":573},
  {"content":"\r\n\r\n\r\nفرزندانش :\r\n1 - سيد على 2 - محمّد على 3 - محمّد رضا 4 - محمّد\r\n\r\n- منابع\r\n1 - خاندان سادات گوشه 346 .\r\n2 - گنجينهء دانشمندان 4 / 525 و 6 / 58 .\r\n\r\nسيّد فخر الدّين قمى « سيّدى » ( 1281 - 1363 ق )\r\nحاج سيد فخر الدّين فرزند سيد ابو القاسم شيخ الاسلام فرزند سيد محمّد رضا فرزند سيد ابو طالب حسينى ( داماد ميرزاى قمى صاحب « قوانين الاصول » ) ، از شيوخ علماى قم و از معاريف عصر خود ، خواهر علامه سيد ابراهيم تهرانى « لاله‌زارى » را به همسر انتخاب كرده ، ملقب به طاهرى و سيّدى مىباشد .\r\nدر سال 1281 ق ( سال وفات شيخ انصارى ) در قم ديده به جهان گشود .\r\nپس از نمو و رشد و طى مقدمات مدت زمانى از محضر آيت‌اللّه سيد صادق روحانى مقدارى سطوح تلمذ كرد ، و آن را در تهران نزد آيت‌اللّه شيخ محمّد حسن آشتيانى به انجام رسانيد ، مدتى هم در اصفهان نزد آقا منير الدّين تحصيلاتى داشته است . سپس به عتبات عاليات عزيمت نمود . ابتدا در نجف اشرف از محضر آيات :\r\n\r\n","description":"","footnote":"","page_name":" 1254 ","page_number":574},
  {"content":"\r\n\r\nميرزا حبيب اللّه رشتى ، آقا رضا همدانى ، شيخ محمّد كاظم خراسانى و سيد محمّد كاظم طباطبائى يزدى و شيخ الشريعهء اصفهانى استفاده نموده و بعدا به سامرا هجرت نمود ، و از محضر آيات : سيد محمّد حسن شيرازى و سيد محمّد فشاركى اصفهانى به مدت 6 سال بهره‌مند گرديد . آنگاه در سال 1317 ق به زادگاه خود بازگشت ، و به تدريس ساير كتب سطوح مانند : شرح لمعه ، قوانين ، مكاسب و رسائل و نيز كتابهاى مسالك الافهام و رياض المسائل اشتغال داشت ، و عده‌اى از محضر وى استفاده نمودند .\r\nوى داراى اجازاتى است از : ميرزا حسين خليلى تهرانى ، ميرزا محمّد تقى شيرازى ، سيد محمّد كاظم طباطبائى يزدى بود .\r\n\r\nنقل يك داستان\r\nفاضل ارجمند جناب آقاى سيد حسن سيّدى فرزند مترجم‌له داستانى از پدر خود براى نگارنده نقل كردند كه اينجا ثبت مىگردد :\r\nشبى از خواب بيدار شدم درحالىكه اشتياق زيادى جهت زيارت حرم مطهر حضرت عسكريين عليهما السّلام در درون خودم احساس مىكردم ، و با اينكه مىدانستم نيمه‌شب درب بسته است ، مع ذلك در اثر اشتياق مذكور بيرون رفتم ، منزل ما كه در كوچه‌هاى پرخم و پيچ بود ، در يك دهليز صدايى شنيدم ، ابتدا فكر كردم صداى يك حيوانى باشد ولى بعدا منكشف شد كه صداى يك انسان است ، نزديك شدم ، ديدم كه مشغول عبادت و ذكر اللّه است ، نزديك‌تر كه شدم معلوم شد كه آيت‌اللّه ( آخوند ملا فتحعلى عراقى ) نشسته و مشغول عبادت است .\r\nاز ايشان پرسيدم : چرا اينجا را انتخاب كرديد ؟\r\nفرمودند : اشتياق زيادى جهت زيارت حرم پيدا كردم ولى در وسط راه را گم كردم و به اينجا رسيدم ، به همين خاطر مشغول نافله شدم تا اينكه فرجى پيدا شود .\r\nبعد همراه ايشان به سمت حرم رفتيم تا اينكه درب حرم را باز كردند .\r\n\r\n","description":"","footnote":"","page_name":" 1255 ","page_number":575},
  {"content":"\r\n\r\n\r\nاز آثار او :\r\n1 - الفروق بين النافلة و الفريضة ، 2 - رسالة فى الارث .\r\nسرانجام در روز دوشنبه 3 / شعبان / 1363 ق مطابق با 2 / مرداد / 1323 ش به سن 82 سالگى در قم درگذشت ، و در مسجد بالاسر حرم حضرت معصومه عليها السّلام در جوار قبر آيت‌اللّه حائرى يزدى به خاك سپرده شد .\r\n\r\nفرزندانش :\r\n1 - سيد علىمحمّد 2 - سيد محمّد 3 - علامه سيد عبد الحسين 4 - سيد حسن ، در سال 1330 ق در قم ديده به جهان گشود ، مقدمات را نزد ميرزا على حكمى ناسوتى و سطوح را نزد ميرزا محمّد همدانى تلمذ كرد ، و خارج را از محضر آيات :\r\nحاج شيخ عبد الكريم حائرى يزدى ( 2 سال ) ، سيد محمّد حجت كوه‌كمرى ، سيد محمّد تقى خوانسارى ، ميرزا محمّد همدانى ، شيخ محمّد على شاه‌آبادى و سيد حسن طباطبائى بروجردى استفاده نمود ، و فعلا در ( مسجد حاج آقا نقى ) در خيابان باجك قم به اقامهء جماعت و ارشاد مردم اشتغال دارد .\r\nو سه داماد داشت كه عبارتند از :\r\n1 - آيت‌اللّه سيد ابو الحسن روحانى قمى ( فرزند سيد صادق ) .\r\n2 - علامه شيخ حبيب اللّه فقيه مازندرانى .\r\n3 - ميرزا محمّد تقديرى .\r\n\r\n- منابع\r\n1 - آثار الحجة 1 / 219 .\r\n2 - آينهء دانشوران 150 .\r\n3 - اعيان الشيعة 2 / 269 ( در ذيل ترجمهء ميرزا ابو طالب قمى ) .\r\n4 - افادات دانشمند محترم آقاى سيد حسن سيّدى ( فرزند صاحب ترجمه ) .\r\n5 - الاجازة الكبيرة 123 .\r\n\r\n","description":"","footnote":"","page_name":" 1256 ","page_number":576},
  {"content":"\r\n\r\n6 - المسلسلات فى الاجازات 2 / 179 .\r\n7 - تاريخ قم 279 .\r\n8 - رجال قم 138 .\r\n9 - گنجينهء دانشمندان 2 / 177 .\r\n10 - نقباء البشر ( خطى ) .\r\n11 - هدية الرازى 180 .\r\n\r\nشيخ فخر الدّين محسنى بروجردى ( - 1377 ق )\r\nحاج شيخ فخر الدّين محسنى جنانى فرزند علامه ملا محسن نوهء آيت‌اللّه شيخ عبد الرضا بروجردى .\r\nوى پس از طى تحصيل مقدمات و سطوح نزد پدرش و سايرين ، خارج را از محضر آيت‌اللّه شيخ محمّد حسين غروى بروجردى استفاده نمود و جزو فضلا درآمد .\r\nمحسنى در سال 1377 ق مطابق با 1337 ش در بروجرد درگذشت ، و جنازه‌اش به قم حمل و در قبرستان حاج شيخ - در مقبرهء استادش غروى - مدفون شد .\r\nدامادهايش عبارتند از : آيت‌اللّه شيخ محمّد غروى ( فرزند شيخ محمّد حسين ) و علامه شيخ عبد الكريم نيّرى بروجردى .\r\n\r\n- منبع\r\n1 - تاريخ بروجرد 2 / 567 .\r\n\r\nميرزا فخر الدّين نراقى كاشانى ( - 1325 ق )\r\nحاج ميرزا فخر الدّين فرزند علامه شيخ محمّد و نوهء آيت‌اللّه ملا احمد ( صاحب مستند الشيعة ) نراقى كاشانى ، از فقها و دانشمندان كاشانى بود .\r\n\r\n","description":"","footnote":"","page_name":" 1257 ","page_number":577},
  {"content":"\r\n\r\nپدرش ملا محمّد نراقى متخلص به « صاحب » متولد 1215 ق در كاشان و متوفاى سال 1297 ق در همان‌جا درگذشت و در نجف اشرف به خاك سپرده شد . از آثار او : 1 - مشارق الأحكام في الفقه 2 - انوار التوحيد في الحكمة الالهية 3 - المراصد في اصول الفقه 4 - مثنوى صاحب .\r\nميرزا فخر الدّين از علماى كاشان و تحصيلات خود را در آن سامان به پايان برد .\r\n\r\nاز آثار او\r\n1 - شرح قواعد الأحكام ، در پنج جلد .\r\n2 - فريدة الأحكام ( منظومة فقهية ) .\r\nوى در 25 / شوال / 1325 ق درگذشت . پيكرش در قبرستان شيخان قم به خاك سپرده شد . علامه شيخ شهاب الدّين نراقى ( متوفاى 1350 ق ) فرزند اوست .\r\n\r\n- منابع\r\n1 - الذريعة 14 / 22 و 16 / 222 .\r\n2 - نقباء البشر 1 / 73 ( فوتش را در سال 1319 ق ثبت كرده است ) و 2 / 846 ( سال مرگش را ، 1335 ق آمده است ) .\r\n3 - نقباء البشر ( قسمت خطى ) .\r\n\r\nشيخ فرج اللّه كاظمى « هرسينى » ( 1304 - 1382 ق )\r\nحاج شيخ فرج اللّه كاظمى هرسينى از علماء بزرگ معاصر كرمانشاه بوده‌اند ، آن مرحوم در سال 1304 ق در ( نورآباد ) لرستان به دنيا آمده ، و تا پانزده‌سالگى در آن سامان بسر برده و پس از ملاقات ميهمان دانشمندى كه با او كتاب ( معراج السعادة ) مرحوم نراقى بوده وى به ديدن آن كتاب دل از دنيا كنده ، و به‌خصوص از وضع خانوادهء خود كه صدها سال رياست عشايرى و خوانينى آن محيط را داشتند نگران\r\n\r\n","description":"","footnote":"","page_name":" 1258 ","page_number":578},
  {"content":"\r\n\r\nو ناراحت شده و از بستگان و كسان خود فاصله ، و مدت سه سال با آنها مبارزه و بر تحميلات و فشارهاى آنها صبر نموده ، تا سال 1322 ق از آن فضا و مركز جهل و ضلالت كه يك نفر روحانى و اهل علم نداشتند فرار به هرسين نموده ، و از آنجا به كرمانشاه و پس از بيرون آمدن از لباس خان‌زادگى و پوشيدن لباس ساده با قافله به سمت عراق رفته و در كربلا ساكن گرديده ، و حدود سه سال مقدمات را در آنجا تحصيل و پس از آن مشرف به سامرا شده و در شمار ملازمين و خواص اصحاب و تلامذهء آيت‌اللّه ميرزا محمّد تقى شيرازى درآمده و از محضرش استفاده نموده ، تا موقع جنگ بين المللى كه به كربلاى معلى مهاجرت نمودند ، ايشان هم در ملازمت معظم‌له به كربلا آمده و تا بعد از فوت ايشان سال 1338 ق به نجف اشرف عزيمت ، و از اساتيد و مدرسين آن زمان چون : شيخ احمد كاشف الغطاء و سيد ابو الحسن اصفهانى استفاده نموده است .\r\nدر سال 1351 ق كه به ايران مراجعت ، و در لرستان و هرسين و اطراف آن و كرمانشاه مشغول تبليغ و ترويج و تشويق طلاب و محصلين گرديده و عده‌اى طلبه تربيت و اعزام نموده ، و خود شب و روز با خوانين ظلم و جور لرستان مبارزه و مخصوص با فرقهء ضالهء علويون و غلات نورآباد و نواحى كرمانشاه مناظره‌ها نموده ، و حدود صدها نفر را ارشاد و از ضلالت نجات داد .\r\nدر سال 1371 ق براى معالجه و كسالت به تهران وارد و پس از چند ماه به قم عزيمت و رحل اقامت افكنده و حدود ده سال توقف تا در اواخر آيت‌اللّه سيد حسين طباطبائى بروجردى بنا بر اصرار و تقاضاى مردم كرمانشاه به آن سامان مهاجرت و تا پايان عمر در يكى از مساجد معروف شهر كه براى ايشان بنا نموده بودند به اقامهء جماعت و ارشاد مردم پرداخته ، تا سال 1382 ق كه به رحمت ايزدى و اصل گرديد .\r\nآن مرحوم داراى چهار فرزند ذكور و نه فرزند اناث مىباشند كه از فرزندان ذكور\r\n\r\n","description":"","footnote":"","page_name":" 1259 ","page_number":579},
  {"content":"\r\n\r\nدو نفر اهل علم هستند :\r\n1 - حاج شيخ محمّد كاظم كاظمى موموندى .\r\n2 - شيخ على كاظمى ، نويسنده .\r\n\r\n- منابع\r\n1 - آثار الحجة 2 / 59 .\r\n2 - گنجينهء دانشمندان 6 / 371 .\r\n\r\nفضل اللّه آرتا ( - 1372 ق )\r\nتيمسار و سرتيپ ، مدير پليس تأمينات شهربانى كل كشور بود .\r\nشرح حالش در كتاب زندگينامهء رجال و مشاهير آمده است ، به آن رجوع شود .\r\nوى در 2 / آبان / 1331 ش در تهران درگذشت . پيكرش در قم دفن گرديد .\r\n\r\n- منبع\r\n1 - روزنامهء اطلاعات ، به تاريخ 3 / آبان / 1331 ش ، ص 8 .\r\n\r\nسيّد فضل اللّه خوانسارى ( 1330 - 1401 ق )\r\nسيد فضل اللّه فرزند آيت‌اللّه سيد على اكبر و نوهء سيد محمّد مهدى و موسوى خوانسارى ، كه لقب « فريد » هم داشت . از فضلا و معاريف تهران بود .\r\nدر سال 1330 ق در خوانسار ديده به جهان گشود .\r\nپدرش از مشاهير علماى خوانسار بود و تحصيلات عالى خود را در نجف اشرف نزد ميرزا محمّد حسن شيرازى به پايان رساند و به امر ايشان بود كه به خوانسار مراجعت نمود و در « بيدهند » توقف كرد و به تدريس علوم اسلامى اهتمام ورزيد . وى در جمادى اوّل / 1342 ق در بيدهند خوانسار درگذشت و در\r\n\r\n","description":"","footnote":"","page_name":" 1260 ","page_number":580},
  {"content":"\r\n\r\nكنار يكى از مساجد همان‌جا به خاك سپرده شد .\r\nسيد فضل اللّه مقدمات را در خوانسار و اصفهان به پايان برد و در سال 1347 ق به حوزهء علميهء قم پيوست و سطح را نزد آيات : سيد احمد خوانسارى و سيد محمّد تقى خوانسارى بهره‌مند شد و دروس خارج را از حضرات آيات : حاج شيخ عبد الكريم حائرى يزدى ( مدت كوتاهى ) ، سيد محمّد حجت كوه‌كمرى ، ميرزا محمّد قمى ( كبير ) و سيد احمد خوانسارى و حكمت متعاليه را از علامه شيخ محمّد على شاه‌آبادى استفاده نمود .\r\nوى از جمله كسانى بود كه سعى و جديت زيادى نمود ، جهت انتقال آيت‌اللّه سيد حسين طباطبائى بروجردى از بروجرد به قم ، كه در اين راه توفيق يافت .\r\nايشان در سال 1365 ق قم را به‌سوى تهران ترك گفت و در مسجد حضرت سجاد عليه السّلام به اقامهء جماعت و ارشاد و نيز تدريس اشتغال پيدا كرد و خدمات زيادى جهت اعتلاى احكام مذهب نمود . او از جمله كسانى بود كه بعد از تبعيد آيت‌اللّه خمينى به تركيه از سوى علما موفق شد از ايشان در تركيه ديدن نمايد .\r\nسرانجام در روز اوّل / ذىحجه / 1401 ق در سن 71 سالگى در تهران درگذشت . پيكرش به قم حمل و پس از اداى نماز توسط آيت‌اللّه گلپايگانى در - مسجد طباطبائى - حرم حضرت معصومه عليها السّلام به خاك سپرده شد .\r\nمرحوم سيد فضل اللّه كه خواهرزاده آيت‌اللّه سيد احمد خوانسارى بود ، به افتخار دامادىاش نيز درآمد و داراى فرزندانى چون 1 - دكتر رضا 2 - سيد مهدى خوانسارى و دو دختر گرديد .\r\n\r\n- منابع\r\n1 - آثار الحجة 2 / 264 .\r\n2 - آينهء دانشوران 254 و 497 .\r\n3 - فرزانگان خوانسار 63 .\r\n\r\n","description":"","footnote":"","page_name":" 1261 ","page_number":581},
  {"content":"\r\n\r\n\r\nميرزا فضل اللّه زنجانى « شيخ الاسلام » ( 1302 - 1373 ق )\r\nميرزا فضل اللّه ملقب به « شيخ الاسلام » فرزند علامه شيخ نصر اللّه و نوهء ميرزا عبد الرحيم زنجانى ، از علماى بزرگ و صاحب فنون متعدد بود و برادر ارشد علامه ميرزا ابو عبد اللّه زنجانى است .\r\nوى در 23 / شوال / 1302 ق در زنجان ديده به جهان گشود .\r\nشيخ ابو عبد اللّه زنجانى\r\nپس از رشد به تحصيل علوم دينى اشتغال پيدا كرد و سطح را نزد علامه ميرزا عبد اللّه زنجانى ( كاوندى ) - متوفاى 1327 ق و حكمت را نزد ميرزا عبد المجيد زنجانى ( حكمى ) آموخت .\r\nنامبرده همراه برادر خود در سال 1331 ق به نجف اشرف رهسپار شدند و دروس خارج را از محضر آيات : سيد محمّد كاظم طباطبائى يزدى ، شيخ الشريعهء اصفهانى ، سيد محمّد فيروزآبادى و شيخ ضياء الدّين عراقى و مدت كوتاهى در كربلا از محضر ميرزا محمّد تقى شيرازى بهره‌مند شد .\r\nوى داراى اجازاتى از : سيد حسن صدر كاظمى ، سيد محمّد فيروزآبادى ، سيد ابو الحسن اصفهانى و سيد محمود شكرى آلوسى بغدادى ( از اهل تسنن ) بود .\r\nاستاد مهدى مجتهدى در كتاب خود « رجال آذربايجان » درباره‌اش مىنويسد :\r\n( آقاى شيخ الاسلام زنجانى ، از اجلهء علماى معاصر و در عالم اسلام داراى\r\n\r\n","description":"","footnote":"","page_name":" 1262 ","page_number":582},
  {"content":"\r\n\r\nشهرت و معروفيت است . كتابخانهء او داراى نسخه‌هاى نفيس است كه به رايگان در اختيار فضلاى ايران و عراق قرار دارد ، با اينكه از عمرش خيلى گذشته مشغول افاضه و استفاضه است ) .\r\n\r\nاز آثار او\r\n1 - الردّ على الفلاسفة فى الواحد البسيط .\r\n2 - زنجان في التاريخ ، در سه جلد .\r\n3 - تأصل الماهيات في التحقق .\r\n4 - تعليقة على اوائل المقالات ( از شيخ مفيد ) .\r\n5 - تعليقة على حاشية البهبهانى على منهج المقال .\r\n6 - حاشية على المنظومة ( قسم المنطق فقط ) .\r\n7 - حاشية على رسالة حدوث العالم ( از ملا صدرا ) .\r\n8 - حاشية على شوارق الالهام .\r\n9 - رسالة في اثبات اصالة الماهية .\r\n10 - رسالة في أن الواحد لا يصدر عنه الواحد .\r\n11 - رسالة مسألة الكرّ و الجمع بين الروايات فى تحديده .\r\n12 - شرح المنظومة .\r\n13 - علم الكلام و تاريخه في الاسلام .\r\n14 - شيخ الاسلام در روز يكشنبه 15 / رجب / 1373 ق مطابق با اوّل / فروردين / 1333 ش در سن 71 سالگى در تهران دار فانى را وداع گفت . پيكرش به قم حمل و در وسط قبرستان حاج شيخ به خاك سپرده شد .\r\nميرزا ابو عبد اللّه زنجانى كه از علماى مشهور جهان اسلام است برادر ميرزا فضل اللّه مىباشد .\r\nوى در سال 1309 ق در زنجان متولد گرديد و در روز پنجشنبه 7 / جمادى الثانى /\r\n\r\n","description":"","footnote":"","page_name":" 1263 ","page_number":583},
  {"content":"\r\n\r\n1360 ق مطابق با 12 / تير 1320 ش در سن 51 سالگى در زنجان وفات يافت و در قبرستان بالا به خاك سپرده شد .\r\nميرزا ابو عبد اللّه از جمله شاگردان : ميرزا ابراهيم رياضى در زنجان و حضرات آيات : سيد محمّد كاظم طباطبائى يزدى ، شيخ الشريعهء اصفهانى ، ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى در نجف اشرف بود .\r\nاز جمله آثار قلمىاش : 1 - تاريخ القرآن 2 - زندگانى محمّد صلّى اللّه عليه و آله و سلم 3 - شرح حال ملا صدرا شيرازى 4 - طهارة اهل الكتاب 5 - عظمت حسين بن على عليه السّلام 6 - فلسفهء حجاب .\r\nجهت اطلاع بيشتر به شرح حال ميرزا ابو عبد اللّه ، به كتابهاى زير مراجعه شود :\r\n1 - رجال آذربايجان در عصر مشروطيت 81 ، 2 - نقباء البشر 1 / 52 ، 3 - تاريخ زنجان 146 ، 4 - مجلهء كيهان انديشه ، شمارهء 66 .\r\n\r\n- منابع\r\n1 - الاجازة الكبيرة 127 .\r\n2 - الفهرست لمشاهير علماء زنجان 85 .\r\n3 - المسلسلات في الاجازات 2 / 358 .\r\n4 - أعيان الشيعة 8 / 407 .\r\n5 - تاريخ زنجان 405 .\r\n6 - رجال آذربايجان در عصر مشروطيت 82 .\r\n7 - علماء معاصرين 224 .\r\n8 - مصفى المقال 364 .\r\n9 - مؤلفين كتب چاپى 4 / 871 ( تولدش را در سال 1303 ق دانسته است ) .\r\n10 - نقباء البشر ( قسمت خطى ) .\r\n11 - وفيات علماء 698 .\r\n\r\n","description":"","footnote":"","page_name":" 1264 ","page_number":584},
  {"content":"\r\n\r\n\r\nشيخ فضل اللّه محلاتى ( 1349 - 1406 ق )\r\nحاج شيخ فضل اللّه محلاتى فرزند حاج غلامحسين مهدىزاده ( متوفاى اواخر / تير 1358 ش ) .\r\nدر سال 1349 ق مطابق با 1309 ش در شهرستان محلات ديده به جهان گشود .\r\nپس از رشد و نما به تحصيل علوم دينى روى آورد و در حسينيهء شهر محلات حجره‌اى گرفت و زندگى نوينى در سلك‌طلبى آغاز كرد و دروس مقدماتى را به پايان برد . در سال 1364 ق مطابق با 1324 ش به حوزهء علميهء قم رهسپار شد و دروس سطح را نزد شيخ محمّد صدوقى يزدى و ميرزا على مشكينى فراگرفت و دروس خارج را از محضر آيات : سيد محمّد تقى خوانسارى ، سيد حسين طباطبائى بروجردى و سيد روح اللّه خمينى و در حكمت و تفسير قرآن مجيد از محضر سيد محمّد حسين تبريزى « علامهء طباطبائى » بهره‌مند گرديد .\r\n\r\nسوابق مبارزاتى\r\nآشنايى و همكارى با فدائيان اسلام ، دستگيرى و تبعيد به مشهد مقدس ( 1332 ش ) ، شركت در مبارزات آيت‌اللّه خمينى در سال 1342 ش ، در سال 1351 دستگير و زندانى شد . معاون كميتهء مركزى انقلاب ، تلاش جهت راه‌اندازى و\r\n\r\n","description":"","footnote":"","page_name":" 1265 ","page_number":585},
  {"content":"\r\n\r\nشكل‌گيرى جامعهء روحانيت مبارز تهران و انتخاب به عنوان اولين دبير جامعهء روحانيت ، نمايندهء آيت‌اللّه خمينى در مراسم حج سال 1358 ش ، نمايندهء مردم محلات و دليجان در اولين دورهء مجلس شوراى اسلامى ، نمايندهء آيت‌اللّه خمينى در سپاه پاسداران ، حضور مداوم در جبهه‌هاى جنگ .\r\nمحلاتى در تاريخ اوّل / اسفند / 1364 ش به همراه جمعى از نمايندگان مجلس و مسئولين قضايى كشور كه با يك فروند هواپيما عازم جنوب بودند ، در حوالى اهواز مورد اصابت موشك قرار گرفت و منفجر شد . پيكرش به قم حمل و در حرم حضرت معصومه عليها السّلام به خاك سپرده شد .\r\n\r\nشيخ فضل اللّه ناصرى اليگودرزى ( 1315 - 1397 ق )\r\nشيخ فضل اللّه ناصرى ملقب به « ناصر الاسلام » فرزند عباس بربرودى اليگودرزى ، از فضلا و اساتيد گرانقدر حوزه بود .\r\nاو در سال 1315 ق مطابق با 1276 ش در قريهء « گندميّه » بربرود اليگودرز ، متولد گرديد . پس از طى دورهء كودكى به اراك رفت و مقدمات و سطوح را به انجام رساند و پس از سال 1340 ق به قم عزيمت نمود و از محضر آيت‌اللّه حاج شيخ عبد الكريم حائرى يزدى و سايرين خارج فقه اصول استفاده كرد ، سپس به اليگودرز مراجعت و به ارشاد و ترويج مذهب پرداخت .\r\nناصرى در روز شنبه 29 / ذىالقعده / 1397 ق مطابق با 21 / آبان / 1356 ش در سن 82 سالگى در اليگودرز درگذشت ، و در جوار امامزاده احمد بن موسى الكاظم عليه السّلام - واقع در مقابل مزار حضرت على بن جعفر - قم مدفون شد .\r\n\r\n- منبع\r\n1 - گنجينهء دانشمندان 8 / 272 .\r\n\r\n","description":"","footnote":"","page_name":" 1266 ","page_number":586},
  {"content":"\r\n\r\n\r\nشيخ فضل اللّه نورى ( 1259 - 1327 ق )\r\nحاج شيخ فضل اللّه فرزند ملا عباس نورى كجورى مازندرانى ، از فقها و اساتيد به نام و مدافعان راه فضيلت بود .\r\nوى در 2 / ذىالحجه / 1259 ق ( يا 1258 ق ) در نور مازندران متولد گرديد . مادرش همشيرهء محدث گرانقدر آيت‌اللّه ميرزا حسين نورى ( صاحب مستدرك الوسائل ) بود و بعدا داماد دائى خود شد .\r\nشيخ فضل اللّه پس از آموختن مقدمات در ايران ، رهسپار نجف اشرف شد و نخست جزو شاگردان آيت‌اللّه شيخ راضى نجفى درآمد ، سپس از محضر آيات : ميرزا حبيب اللّه رشتى و ميرزا محمّد حسن شيرازى ، بهره برد . پس از مهاجرت ميرزا به سامرا در سال 1292 ق وى همراه ميرزا حسين نورى ، جزو اولين كاروان مهاجران به سامرا بودند .\r\nاو ، از بزرگان شاگردان ميرزاى شيرازى و از افراد مورد وثوق وى بود ، و درس ميرزا را به رشته تحرير درآورد .\r\nمرحوم نورى ، در حدود سال 1300 ق به تهران بازگشت ، و از جملهء معاريف علما و مجتهدان و فقها و محدثان و مدرسان اين شهر ، به شمار مىآمد . در جنبش تنباكو ، حضور فعّال داشت و با ميرزا محمّد حسن آشتيانى همكارى كرد .\r\nشيخ فضل اللّه نورى ، از نظر علمى و فقهى و اجتماعى مورد توجه عالمان\r\n\r\n","description":"","footnote":"","page_name":" 1267 ","page_number":587},
  {"content":"\r\n\r\nراستين بود . علامهء امينى ، دربارهء ايشان مىنويسد :\r\n« او ، امام و رهبر روحانى و پيشواى دينى بود كه شعائر الهى را پاس مىداشت و به نشر انديشه و آثار دينى مىپرداخت و در اعتلاى حق مىكوشيد . وى ، از رجال بزرگ اسلام و مسلمانان و پرچمدار علم و دين به شمار مىآمد و از بزرگترين رهبران روحانى زمان خويش در تهران بود » .\r\nوى ، به نشر مسائل اسلامى اهتمام مىورزيد و كتابهايى از خود به يادگار گذاشت كه عبارتند از :\r\n1 - منظومهء عربى « الدرر التنظيم » در قواعد كلى فقه .\r\n2 - رساله‌اى در قاعدهء ضمان يد .\r\n3 - رساله‌اى در مشتق ، اين رساله قسمتى از تقريرات درس ميرزاى شيرازى است كه در سال 1305 ق در تهران چاپ شده و در سال 1404 ق ضمن مجموعهء رسائل ، تجديد چاپ گرديد .\r\n4 - رساله تحريم استطراق حاجيان از راه جبل به مكهء معظمه ، چاپ تهران 1320 ق .\r\n5 و 6 - دو رسالهء عمليه ، مشتمل بر فتاواى ميرزاى شيرازى : يكى داراى 236 مسأله ، و ديگر حاوى 60 مسأله كه ميرزاى شيرازى بدانها پاسخ داده است .\r\n7 - بياض ، مشتمل بر دعا و ذكر .\r\n8 - صحيفهء قائميه ، مشتمل بر دعاهايى كه از ناحيه مقدسه امام زمان عجل اللّه فرجه نقل شده است .\r\n9 - تذكرة الغافل و ارشاد الجاهل .\r\n10 - شصت مقاله .\r\nايشان ، به نشر كتابهاى مذهبى ، بخصوص كتابهاى دعا ، اهتمام مىورزيده و كتابهايى با حاشيه و نظارت ايشان ، به چاپ رسيده است ، از جمله : تحفة الزائر و زاد المعاد علامه مجلسى ، اقبال سيد ابن طاوس و مصباح كفعمى .\r\n\r\n","description":"","footnote":"","page_name":" 1268 ","page_number":588},
  {"content":"\r\n\r\n\r\nشيخ فضل اللّه و مشروطيت\r\nشيخ فضل اللّه نورى ، با آغاز نهضت مشروطه ، با علماى مشروطه‌خواه :\r\nسيد عبد اللّه بهبهانى و سيد محمّد طباطبائى سنگلجى ، همراه بود و در هجرت اعتراض‌آميز آنان به قم ، حضور داشت .\r\nوى ، در روز 26 / جمادى الاولى / 1324 ق به‌سوى قم كوچ نمود و در حسن‌آباد ، به طباطبائى ، بهبهانى و سيد جمال افجه‌اى ملحق شد .\r\nهمراهى وى با روحانيان و آزادىخواهان ، موجب تضعيف دولت گرديد ، و بر قدرت عدالت‌خواهان افزود . دستاورد اين هجرت عظيم و تاريخى ، صدور فرمان مشروطه و رسميت يافتن آن از طرف شاه بود .\r\nسيد حسن تقىزاده ، كه مخالف سرسخت حضور روحانيان و مذهب در صحنهء سياست بود ، شيخ شهيد را از مؤسسان مشروطه مىداند و در اين‌باره مىنويسد :\r\n« آن مرحوم ، در ابتدا با دو عالم بزرگ ديگر ، متحد بوده و از مشروطيت دفاع مىنمود و مقامات علمى عالى او ، وى را مؤثر مىكرد . بعدها ، بدبختانه اختلاف عقيده پيدا كرد و راه ديگر گرفت » .\r\nتقىزاده ، در تشريح ردّ استقراض چهار هزار ليره كه قرار بود دولت ايران از روس و انگليس بگيرد و مجلس اوّل با آن مخالفت كرد ، به نقش شيخ فضل اللّه اشاره دارد :\r\n« تكيه‌گاه بزرگ مجلس و مايهء قوت و قدرت آن ، علماى بزرگ تهران بود كه در\r\n\r\n","description":"","footnote":"","page_name":" 1269 ","page_number":589},
  {"content":"\r\n\r\nرأس آنها آقا سيد عبد اللّه بهبهانى و آقا مير سيد محمّد طباطبائى و حاج شيخ فضل اللّه نورى بودند » .\r\nبنابه اعتقاد بيشتر مورخان و اعترافهايى كه از تقىزاده نقل شد ، شيخ فضل اللّه در آغاز مشروطه با آن مخالف نبوده ، بلكه جزو موافقان و مؤثران در آن بوده است .\r\nازاين‌روى ، مخالفت بعدى وى با مشروطه و طرح مشروطهء مشروعه ، برخاسته از شرايط و عللى است كه نياز به تأمل و تعمق دارد .\r\nآيت‌اللّه نورى در روز شنبه 13 / رجب / 1327 ق در تهران به دار كشيده شد و پيكرش در منزل خودش مخفيانه دفن گرديد .\r\n\r\nغسل دادن شهيد نورى\r\nشيخ ابراهيم نورى از شاگردان و بستگان مرحوم شهيد نورى كه در مدرسهء يونس خان عقب خانه حجره داشت ، حاضر شد جنازه را غسل دهد . او مىگويد :\r\nجنازه را به حمام برديم . او غسل مىداد و من كمكش مىكردم .\r\nغسل داديم و خلعت كرديم و آن را برديم و در اطاق پنج درى ميان دو حياط كوچك پنهان نموديم [ دفن كردند 
  ] .\r\nآن وقت آمديم سر تابوت . تابوت را با سنگ و كلوخ و پوشال و پوشاك خوب پر و سنگين كرديم به‌طورىكه صدا نكند و لحافى هم تا كرده روى آن كشيديم .\r\nفرزندش حاج ميرزا هادى مىگويد : يك كاغذى براى متولى سر قبر آقا كه از مريدان بود ، نوشتم به اين مضمون : « نعش پدرم را براى شما فرستادم . از آقايان مجاهدين در حجره خود پذيرائى شايسته بنمائيد . دستور بدهيد جنازه را ببرند و در قبرستان دفن كنند و صورت قبرى بسازند . آن‌وقت تابوت را به مجاهدين برگردانيد تا به معيت همراهان به خانه برگردند » .\r\nكاغذ را با سفارشاتى بدست يكى از آدمها دادم . مجاهدين را صدا كرديم و تابوت قلابى را با ايشان به سر قبر آقا فرستاديم متولى كه قضيه را فهميد و به او\r\n\r\n","description":"","footnote":"","page_name":" 1270 ","page_number":590},
  {"content":"\r\n\r\nفهمانيدند ، عينا به مضمون كاغذ عمل كرد .\r\nمجاهدين با تابوت خالى و با مشايعين به خانه برگشتند ، بعد خودشان رفتند نظميّه و گزارش كفن و دفن را دادند .\r\nامروز صبح استاد اكبر معمار را آورديم و درهاى اطاق پنج درى را كه نعش آقا را ديشب در آن گذاشته بوديم ، تيغه كرديم و رويش را گچ‌كارى نموديم .\r\nاين را بگويم ، كه روز بعد از شهادت شيخ « يپرم » در نظميه جشن مفصلى مىگيرند و سور و سات فراوانى مىچيند و اهل حال هم مىروند و خوشحالى زيادى مىكنند ؟\r\nروزها مىگذشت اين چيزى نبود كه پنهان بماند . كم‌كم مردم فهميدند كه نعش شيخ در خانهء اوست . صبح تا شب همين‌طور مىآمدند و توى دالان پشت ديوار فاتحه مىخواندند و مىرفتند . كم‌كم سروصداى بدخواهان بلند شده بود ، از گوشه و كنار پيغام مىدادند امامزاده درست كرده‌ايد ؟\r\n\r\nپس از هيجده ماه\r\nهيجده ماه از شهادت شيخ گذشته بود . معلوم نيست چه نوع حالت سياسى پيش آمده بود كه بازاريها به خيال مىافتند بيايند و امانت را بشكافند و جنازه را برداشته دور شهر بيفتند و « وا اسلاما ، وا حسينا » راه بيندازند البتّه پيراهن عثمان براى مقصد خودشان ؟ بارى دو خطر در كنار بوده ، يكى اينكه دولتىها ناگهان بيايند و جنازه را درآورده به هركجا كه دلشان مىخواست ببرند . ديگر خطر بازاريها و تظاهرات احتمالى ايشان ، ازاين‌جهت بود كه پدر من به فكر مىافتد جنازه را از خانه خارج كرده به قم بفرستد ، محرمانه .\r\nحاج ميرزا عبد اللّه سبوحى واعظ مىگويد : يك روز زمستانى بود كه خانم مرا خواند . خدمتشان رسيدم ، ديدم دختر حاج ميرزا حسين نورى زارزار گريه مىكند .\r\nگفتم : خانم چه شده ؟ گفت : ديشب مرحوم آقا را خواب ديدم كه خيلى خوش و\r\n\r\n","description":"","footnote":"","page_name":" 1271 ","page_number":591},
  {"content":"\r\n\r\nخندان بود . ولى من در همان عالم خواب گريه مىكردم . آقا به من گفت : گريه نكن .\r\nهمان بلاهايى را كه سر سيد الشهداء عليه السّلام آورده‌اند ، سر من هم آوردند . اين‌ها مىخواهند نعش مرا دربياورند ، تا درنياورده‌اند زودتر جنازه مرا به قم بفرست .\r\nحالا شما را خواسته‌ام تا با حاج ميرزا هادى كمك بكنيد و نعش را هرچه زودتر از اين شهر بيرون ببريم و به حضرت معصومه عليها السّلام بفرستيم .\r\nشيخ فضل اللّه نورى / سيد محسن عراقى / سيد احمد بهبهانى\r\nاين بود كه همان شب آقا حسين قمى و پسرش آقا نورى را خبر كرديم و با حضور خانم و حاج ميرزا هادى و حاج ميرزا على اكبر محرر ، صندوق را شكافتيم و نعش را درآورديم . با اينكه دو تابستان از آن گذشته بود و جايش هم نمناك بود ، مع‌ذلك جسد پس از هيجده ماه همان‌طور تر و تازه مانده بود . جايش نمناك بود براى اينكه پشت كوچه و جوى آب بود . كفن كمى زرد شده بود . اين بود كه به دستور خانم دوباره كفن كرديم ، از نو كفن كرديم و نمدپيچ نموديم و همان شبانه آن را از ته دالان و راه سرتون به مسجد يونس خان كه پشت خانه بود برديم . شب آنجا بود . صبح به اسم يك طلبه‌اى كه مرده آن را با درشكه به امامزاده عبد اللّه عليه السّلام برديم .\r\nدر امامزاده عبد اللّه شب آن را در حجره‌اى قرار داديم و شيخ على اكبر قارى را ،\r\n\r\n","description":"","footnote":"","page_name":" 1272 ","page_number":592},
  {"content":"\r\n\r\nبالاى سر او براى قرائت قرآن گذاشتيم . شب يك نفر ناشناس براى شيخ على اكبر نان و تخم‌مرغ و چوب سفيد برده بود . زمستان بود .\r\nصبحش جنازه را روى سقف دليجانى گذاشتيم و به طرف حضرت معصومه عليها السّلام حركت كرديم . در دليجان من بودم و حاج ميرزا هادى بود و آقا حسين و حاج ميرزا على اكبر محرر و برادرش ميرزا فضل اللّه . مشهدى على هم به پهلوى سورچى نشسته بود . شيخ شهيد زمان حيات خود در صحن مطهر براى خودش مقبره‌اى تهيه كرده بود و يك روزى به سيد موسى متولى آن گفته بود : اين زمين نكره يك روزى معرفه خواهد شد .\r\nنزديك قم كه رسيديم از ترس اينكه مبادا شناخته و سروصدا بلند شود .\r\nكاغذى به متولى نوشتيم كه زنى از خاندان شيخ فوت كرده ، مىخواهيم در مقبره دفنش كنيم و به حاج ميرزا هادى سپرديم هنگام دفن تو جلو نيا ، مبادا قضيه كشف شود ، او هم نيامد .\r\nشب جنازه در مقبره ماند ، صبح با شتاب تمام قبرى به حد نصاب شرعى كنديم فرصت اينكه عميقش كنيم نداشتيم مبادا ناگهان خبر شوند سروقت ما بيايند .\r\nقبر كنده شد . من در ته قبر رفتم و سر را گرفتم و مشهدى على پاها را گرفت و در قبر گذاشتيم . مهر تربتى را هم كه خانم داده بود زير سر آقا نهاديم ، شما بگوئيد نعش پس از هيجده ماه كمترين بوى عفونتى داشت ، نداشت . حاج ميرزا عبد اللّه سبوحى واعظ مىگويد : من بالا آمدم و خاك ريختم و رفتيم .\r\n\r\nفرزندانش :\r\n1 - ميرزا هادى 2 - شيخ مهدى 3 - ميرزا ضياء الدّين كيا 4 - ميرزا جلال الدّين كيا و هشت دختر .\r\n\r\n- منابع\r\n1 - آينهء دانشوران 134 .\r\n\r\n","description":"","footnote":"","page_name":" 1273 ","page_number":593},
  {"content":"\r\n\r\n2 - الاجازة الكبيرة 420 .\r\n3 - المآثر و الآثار .\r\n4 - أحسن الوديعة 2 / 59 .\r\n5 - شهداى روحانيت 114 .\r\n6 - شهداء الفضيلة 354 .\r\n7 - علماء معاصرين 94 .\r\n8 - فوائد الرضويه 352 .\r\n9 - گنجينهء دانشمندان 1 / 144 .\r\n10 - مجلهء حوزه ، شمارهء 66 ، سال 1373 ش ، ص 48 .\r\n11 - معجم المؤلفين 8 / 74 .\r\n12 - مكارم الآثار 5 / 1605 .\r\n13 - مؤلفين كتب چاپى 4 / 861 .\r\n14 - نقباء البشر ( قسمت خطى ) .\r\n15 - هدية الرازى الى المجدد الشيرازى 144 .\r\n\r\nسيّد فضل اللّه هاشمى طالخونچه‌اى ( ح 1323 - 1413 ق )\r\nسيد فضل اللّه هاشمى فرزند سيد حسين موسوى طالخونچه‌اى اصفهانى ، از فضلاى معاصر بود .\r\nايشان متولد حدود سال 1323 ق در طالخونچهء اصفهان بود . و پس از فراگيرى مقدمات به مدرسهء كاسه‌گران اصفهان رفت و از محضر آيت‌اللّه حاج شيخ عباسعلى اديب در سطوح استفاده نمود ، سپس به نجف اشرف عزيمت نموده و از محضر آيات : سيد على علامهء فانى اصفهانى و سيد ابو القاسم خوئى استفاده نمود و پس از 28 سال اقامت به ايران مراجعت كرد و در قم سكونت اختيار نمود ، و تا\r\n\r\n","description":"","footnote":"","page_name":" 1274 ","page_number":594},
  {"content":"\r\n\r\nآخر در آنجا زيست .\r\nهاشمى در ضمن در ايام تبليغ به استان اصفهان مىرفت و به وعظ و ارشاد مذهب اشتغال مىنمود .\r\nاز آثار او : تذكر المتذكرين ( در اخلاق ) .\r\nسرانجام در رجب / 1413 ق مطابق با دى / 1371 ش در پى كسالت ، در حدود 90 سالگى در قم درگذشت و در قبرستان باغ بهشت مدفون گرديد .\r\nاز وى فرزندى به نام سيد رضا ( اهل علم ) و دو دختر به‌جاى مانده است .\r\n\r\nشيخ فضل على قزوينى ( 1290 - 1367 ق )\r\nزندگينامهء معظم‌له به قلم فرزند دانشمندش شيخ محمود شريعت مهدوى تهيه و تنظيم شده ، كه آن را عينا در اينجا مىآوريم :\r\nبسمه‌تعالى\r\nسماحة الحجة آيت‌اللّه الحاج الشيخ فضل على قزوينى قدّس سرّه .\r\nمتولد سنهء 1290 ق [ در قزوين 
  ] متوفى سنهء 1367 ق كما فى الذريعة ج 20 ص 258 ، فرزند مرحوم علامهء زاهد بارع تقى مولى ولى محمّد قدّس سرّه ، در قزوين دورهء مقدماتى را در مدرسهء صالحيه تكميل سپس عازم تهران و از اساتيد بزرگ بهره‌مند شده ، متوجه حوزهء علميهء\r\n\r\n","description":"","footnote":"","page_name":" 1275 ","page_number":595},
  {"content":"\r\n\r\nاصفهان شدند ، چندى اقامت نموده در بين محصلين مشار بالبنان گرديده ، به مقصد نهائى - نجف اشرف - باب علم عزيمت نموده ، پس از انتخاب بحث آيت‌اللّه مرحوم آخوند ملا محمّد كاظم خراسانى در زمرهء تلامذهء مخصوص ايشان قرار گرفته ، در مجالس خصوصى و فتوائى حضور داشتند . كفاية الاصول را به نظر معظم‌له مىرساندند [ او نيز از محضر آيات : سيد محمّد كاظم طباطبائى يزدى ، و شيخ الشريعهء اصفهانى بهره‌مند گرديده است 
  ] .\r\nبالاخره حسب الامر استاد خود [ در حدود سال 1327 ق 
  ] مراجعت به ايران در وطن مألوف مرجع مراجعات عمومى و مرافعات بودند . لكن شدت علاقه به زيارات و بحث و تدريس به‌طور اغلب در مسافرت بودند . در حوزهء علميهء قم [ نيز از محضر آيت‌اللّه حاج شيخ عبد الكريم حائرى يزدى استفاده نموده است 
  ] و در مشهد مقدس به قدر امكان از ايشان جهت استفادهء علمى و معنوى استقبال مىنمودند ، خاصه آيتين علمين همدانيين آخوند ملا على و مرحوم ميرزا محمّد قدّس سرّه و چون در بعض علوم اطلاعات داشتند ، در مشهد مرحوم حاج شيخ حسن على اصفهانى [ نخودكى 
  ] با ايشان روابط حسنه و ممتدّى داشت .\r\nتا آنكه در فتنهء كشف حجاب ( در سال 1314 ش ) در منزل آمادهء پذيرائى بودند ، ناگاه يكى از دوستان خصوصى به عجله و هراسان وارد شد ، مخفيانه و به طور ناگهانى به ايشان گفت : در فرماندارى بودم نام حضرت‌عالى و چند نفر از علماى قزوين مطرح شد كه براى شركت در مجلس جشن با همسرشان دعوت خواهند شد . معظم‌له با حالت اضطراب شديد ، ضمنا درسى عملى به سايرين چشم از جميع ماكان پوشيده ، فرار را برقرار اختيار ، خائفا يترقّب به اسرع وقت پناه به قبر حضرت ابا عبد اللّه الحسين عليه السّلام بردند . و حدود 14 سال در آنجا علاوه بر بحث و تدريس ، كتب مشروحهء زير را در آنجا تأليف نمودند ، سپس به اشتياق زيارت ثامن الائمه ( عليه آلاف التحية و الثناء ) حركت و در دار الايمان قم منزل حضرت آيت‌اللّه آقاى حاج سيد ابو القاسم روحانى به واسطهء انتسابى كه داشتند\r\n\r\n","description":"","footnote":"","page_name":" 1276 ","page_number":596},
  {"content":"\r\n\r\nنازل ، مورد احترام بىسابقهء همهء علما خاصه حضرت آيت‌اللّه مرحوم طباطبائى بروجردى زعيم عالىقدر شيعه قرار گرفتند ، كه در اولين ملاقات در ضمن تجليل از معظم‌له تقدير نمودند ، از حق حياتى كه در گذشته در فتنهء مسجد گوهرشاد مشهد از فكر ايشان معظم‌له و حضرت آيت‌اللّه بروجردى و هم حضرت آيت‌اللّه حاج آقا حسين طباطبائى قمى داشتند كه اگر راهنمائى معظم‌له نبود هر سه در خطر بسيار عظيم واقع شده بودند . بالاخره پس از چند روز اقامت در قم همان‌طور كه آرزوى ايشان بود كه زائرا از دنيا بروند به مقصد اصلى نرسيده فوت نمودند ( در روز يكشنبه 5 / شعبان / 1367 ق مطابق با 23 / خرداد / 1327 ش به سن 77 سالگى در قم درگذشت ) و در شيخان قم قرب مزار ميرزاى قمى دفن شدند . عاش سعيدا و مات سعيدا .\r\n\r\nآثار باقيهء ايشان :\r\n1 - سه جلد كتاب مقتل ، جلد اول اصحاب حضرت سيد الشهداء عليه السّلام ، جلد دوم احوال و زندگانى خود آن حضرت ، جلد سوم بانوان و زنانى كه در كربلا حضور داشتند .\r\n2 - كتاب الجعفر و المذهب ، زندگانى و حالات رئيس مذهب حضرت امام جعفر صادق ( عليه السلم ) و حالات رؤساى چهار مذهب .\r\n3 - شرح خطبهء حضرت صديقهء كبرى فاطمهء زهرا عليها السّلام معروف به خطبه لمّه .\r\n4 - مختصرى از حالات حضرت معصومه عليها السّلام .\r\nبقيهء نوشتجات و بعضى كتب ديگر در طول چهارده سال مهاجرت در قزوين دستخوش حوادث گرديد بقيه قابل استفاده نبود ، مترجم‌له در سومين دورهء مجلس شوراى ملى حرم 1333 ق از شهر قزوين به نمايندگى انتخاب و راهى تهران گرديد ، ولى قبل از انتهاى دوره ، استعفاى خود را تقديم رئيس مجلس نمود .\r\n\r\n","description":"","footnote":"","page_name":" 1277 ","page_number":597},
  {"content":"\r\n\r\n\r\nفرزندانش\r\n1 - آيت‌اللّه شيخ محمود شريعت مهدوى كه ساكن قزوين بود و يك دختر كه همسر علامه سيد احمد روحانى قمى بود .\r\n\r\n- منابع\r\n1 - آينهء دانشوران 320 .\r\n2 - گنجينهء دانشمندان 9 / 279 .\r\n3 - مينودر باب الجنة قزوين 3 / 76 ( نام پدرش را ولى اللّه نوشته كه اشتباه است ) .\r\n4 - نقباء البشر ( خطى ) و 5 - الذريعة 20 / 258 .\r\n6 - نمايندگان مجلس شوراى ملى 350 .\r\n\r\nفيض اللّه سعادت كرمانشاهى ( 1326 - 1385 ق )\r\nفيض اللّه فرزند اسد اللّه كرمانشاهى ، ملقب به « سعادت » .\r\nدر سال 1326 ق مطابق با 1287 ش در كرمانشاه متولد گرديد .\r\n\r\nخدمات مطبوعاتى\r\nوى خدمات مطبوعاتى را از سال 1305 ش با نويسندگى و سردبيرى چند نشريهء محلى در كرمانشاه آغاز كرد ، و از سال 1328 ش روزنامهء « سعادت ايران » را هر 15 روز يك‌بار در آن شهرستان منتشر ساخت ، سپس آن را به تهران منتقل ساخت و سه بار در هفته گرديد تا سال 1342 ش منتشر شد .\r\nيكى از سردبيران هفته‌نامهء « فصاحت » منتشر سال 1311 ش در كرمانشاه بود . و نيز سردبير روزنامه « كوكب غرب » منتشر سال 1308 ش در كرمانشاه بود .\r\nوى چاپخانهء سعادت را در سال 1316 ش در كرمانشاه تأسيس كرد ، و خدمات فرهنگى شايسته‌اى كرد .\r\n\r\n","description":"","footnote":"","page_name":" 1278 ","page_number":598},
  {"content":"\r\n\r\nايشان در روز جمعه 22 / ربيع الثانى / 1385 ق مطابق با 29 / مرداد / 1344 ش درگذشت ، و در وسط قبرستان حاج شيخ قم به كد ( 19284 ) به خاك سپرده شد .\r\n\r\n- منابع\r\n1 - جغرافياى تاريخى و تاريخ مفصل كرمانشاهان 336 و 337 و 338 و 412 .\r\n2 - چهرهء مطبوعات معاصر 190 و 289 .\r\n3 - فهرست روزنامه‌هاى فارسى 116 .\r\n* *\r\n\r\n","description":"","footnote":"","page_name":" 1279 ","page_number":599},
  {"content":"\r\n . \r\n","description":"","footnote":"","page_name":" 1280 ","page_number":600},
  {"content":"\r\n\r\n\r\nق\r\n\r\nشيخ قاسم اسلامى ( - 1400 ق )\r\nحاج شيخ قاسم اسلامى فرزند حاج حسن رجبى ، از دانشمندان و سخنوران و مدافعان راستين آئين تشيّع در تهران بود .\r\nتولدش در تهران اتفاق افتاد .\r\nوى مقدمات علوم دينى را در تهران نزد شيخ فومنى به پايان برد و در سن 16 سالگى به قم رهسپار شد و دروس سطح را آموخت و خارج را از محضر آيات : سيد محمّد تقى خوانسارى و سيد على يثربى كاشانى و حكمت را از محضر شيخ محمّد مهدى مازندرانى « اميركلائى » بهره‌مند شد و خود به تدريس سطح پرداخت .\r\nآنگاه به تهران بازگشت و در مدرسهء مروى به تدريس خود ادامه داد و در شميران به ارشاد و هدايت و وعظ اشتغال داشت .\r\nاسلامى مدت چهل و سه سال در مجالس و محافل و نيز بر روى منابر به تبليغ آئين تشيّع اشتغال داشت و براثر انتقاد و مخالفتهاى فراوان با رژيم گذشته ، پنجاه و يك‌مرتبه به زندان و تبعيد محكوم شد . همين‌طور شكنجه‌هاى زيادى در سياه‌چالها متحمل گرديد .\r\n\r\n","description":"","footnote":"","page_name":" 1281 ","page_number":601},
  {"content":"\r\n\r\n\r\nاز آثار او\r\n1 - آتش انقلاب ، در ردّ كسروى .\r\n2 - آغاز جنگ خانوادگى در اسلام .\r\n3 - اخلاق علوى .\r\n4 - از بعثت تا رحلت .\r\n5 - از رحلت تا شهادت .\r\n6 - اشكى بريز .\r\n7 - الأبحاث اللاهوتية .\r\n8 - الأربعون العلوية .\r\n9 - الانسان الملكوتى .\r\n10 - الخلود .\r\n11 - الكوكب الدّرى .\r\n12 - امامت در اسلام ، دو جلد .\r\n13 - ايضاح المطالب فى شرح المكاسب ، در چند جلد .\r\n14 - بحث و تحقيق حكم ريش‌تراشى از نظر اسلام .\r\n15 - پاسخ دكتر على شريعتى ، دو جلد .\r\n16 - پدر ، مادر پوزش مىطلبيم .\r\n17 - پيوند اشك و خون ، ناگسستنى است .\r\n18 - ترورچيان عقايد از شين تا شين .\r\n19 - تشيّع يا مكتب نهايى انسان‌ها ، دو جلد .\r\n20 - تقريرات درس آيت‌اللّه خوانسارى .\r\n21 - تقريرات درس آيت‌اللّه يثربى .\r\n22 - تقليد اعلم .\r\n23 - تلفنى از برزخ .\r\n\r\n","description":"","footnote":"","page_name":" 1282 ","page_number":602},
  {"content":"\r\n\r\n24 - تيسير الوصول في شرح كفاية الاصول ، در دو جلد .\r\n25 - چگونه باز مىگرديم ؟\r\n26 - حجاب در اسلام .\r\n27 - خرد داورى كند .\r\n28 - خروج خر دجّال ( در ردّ مردوخ كردستانى ) .\r\n29 - دومين جنگ خانوادگى در اسلام .\r\n30 - رسالة في الاستصحاب .\r\n31 - رسالة فى حجية الخبر الواحد .\r\n32 - رسالة فى قاعدة لا ضرر .\r\n33 - روحانيت .\r\n34 - ريشهء خيانت‌هاى اموى .\r\n35 - سخنى چند با على شريعتى .\r\n36 - سومين جنگ خانوادگى در اسلام .\r\n37 - شرح الفيهء بحر العلوم .\r\n38 - شرح اللمعة الدمشقية .\r\n39 - شرح معالم الاصول .\r\n40 - شرح منظومهء سبزوارى .\r\n41 - شرحى بر رسائل ، در چند جلد .\r\n42 - شفاعت .\r\n43 - غوغاى نافرجام « پاسخ ميزگرد » .\r\n44 - كتاب الطلاق .\r\n45 - ما ذا تقضون ؟\r\n46 - متعه در اسلام .\r\n47 - معراج .\r\n\r\n","description":"","footnote":"","page_name":" 1283 ","page_number":603},
  {"content":"\r\n\r\n48 - مهر تابان در تفسير قرآن ، در 18 جلد .\r\n49 - نبرد با شايعه‌سازى .\r\n50 - نظام روحانى و سياسى در اسلام .\r\n51 - وسواس خنّاس .\r\nمرحوم اسلامى پس از اذان مغرب ( ساعت 5 / 8 ) روز يكشنبه 14 / رمضان / 1400 ق مطابق با 5 / مرداد / 1359 ش و قبل از تناول افطار توسط ضرب دو موتور سوار در درب خانه‌اش در شميران - تهران - به شهادت رسيد . پيكرش به قم حمل و در قبرستان شيخان به خاك سپرده شد .\r\n\r\n- منابع\r\n1 - اطلاعات متفرقه .\r\n2 - گنجينهء دانشمندان 2 / 336 .\r\n3 - مؤلفين كتب چاپى 4 / 890 .\r\n\r\nشيخ قدرت اللّه وجدانى فخر سرابى ( 1351 - 1417 ق )\r\nشيخ قدرت اللّه فرزند سيف اللّه فرزند على بن حمزهء سرابى ، معروف به « وجدانى فخر » ، در سال 1351 ق مطابق با 1311 ش در روستاى « جهيزدان » - از روستاهاى شهر سراب ، از شهرهاى آذربايجان ايران - به دنيا آمد .\r\nچهارده‌ساله بود كه با آغاز سالهاى جوانى ، در روستاى « اسب‌فروشان » ، نزد مرحوم شيخ عبد العلى و مرحوم شيخ يوسف ، ادبيات عرب را فراگرفت و سپس به سراب رخت سفر كشيد و نزد حجج اسلام شيخ عبد اللّه حقّى و شيخ حسين محدّثى ، مقدّمات را آموخت و سپس ، در طى سفرى كوتاه مدّت به تبريز ، نزد استادان نامدار آن سامان ، شرح لمعه را خواند .\r\nشانزده‌ساله بود كه در سال 1327 ش به شهر مقدّس قم آمد و نزد آيات : سيد\r\n\r\n","description":"","footnote":"","page_name":" 1284 ","page_number":604},
  {"content":"\r\n\r\nشهاب الدّين مرعشى ، سيد محمّد باقر طباطبائى سلطانى ، شيخ محمّد صدوقى يزدى و ميرزا محمّد مجاهدى تبريزى - كه رحمت خدا بر آنان باد - به فراگيرى درس‌هاى خارج فقه و اصول را آغاز كرد و از حضرات آيات : سيّد محمّد حجّت كوه‌كمرى ( مدت كوتاهى ) ، سيّد حسين طباطبائى بروجردى ، شيخ عبد النبى عراقى ( پدر همسرش ) ، سيد كاظم شريعتمدارى ، سيد كاظم تبريزى ، سيد روح اللّه خمينى ، سيد محمّد داماد يزدى ، شيخ محمّد على اراكى و ديگر بزرگان حوزهء علميهء قم بهره‌ها برد .\r\nپس از پشت‌سر نهادن سالها تلاش در راه فراگيرى دانش ، از حضرات آيات :\r\nشيخ عبد النبى عراقى ، مرعشى نجفى ، سيّد ابو القاسم كاشانى و برخى ديگر از اساتيد اجازهء اجتهاد گرفت كه تمامى اين اجازه‌ها به خطّ و امضاى نامبردگان ، نزد بازماندگان وى موجود است .\r\nهمچنين از بزرگان دين و دانش چون : شيخ عبد النبى عراقى ، مرعشى نجفى ، سيد محسن طباطبائى حكيم ، شيخ محمّد على اراكى و سيد ابو القاسم خويى اجازهء روايت گرفت كه اين اجازه‌ها هم همگى به خطّ و امضاى نامبردگان ، نزد بازماندگان موجود است .\r\nناگفته نماند كه اين استاد ارجمند از همان آغاز دانش‌اندوزى ، به تدريس نيز پرداخته است و پس از گفتن مقدّمات ، بارها برخى كتاب‌هاى درسى حوزهء علميه را به شرح زير تدريس كرده است :\r\n\r\n","description":"","footnote":"","page_name":" 1285 ","page_number":605},
  {"content":"\r\n\r\n1 - شرح منظومهء منطق و منظومهء فلسفه نزديك به پنج بار ، در حرم حضرت معصومه عليها السّلام .\r\n2 - شرح لمعه ( نزديك به بيست و دو بار ، در حسينيهء آيت‌اللّه مرعشى نجفى ) .\r\nدر اينجا ، گفتنى است كه آن مرحوم - پس از آنكه چهل و سه سال پيش به بيمارى صعب العلاج گرفتار آمد - با خداى خود عهد كرد كه اگر شفا يابد ، تا آنجا كه برايش مقدور است ، تدريس شرح لمعه را رها نكند و خداوند سبحان نيز او را كه بارها به زيارت بانوى بزرگ اسلام فاطمهء معصومه عليها السّلام رفت و به آن حضرت متوسّل شده بود ، شفا داد و او تا روزى كه نزد خدايش رفت ، تدريس شرح لمعه را كه بيش از هفتصد تن از طلّاب و فضلا در آن گرد مىآمدند ، ترك نكرد .\r\n3 - رسائل و مكاسب ( نزديك به ده بار ، در مسجد اعظم ) .\r\n4 - كفاية الاصول ( نزديك به پنج بار ، در مسجد اعظم ) .\r\n5 - تجريد الاعتقاد ( چندين بار ) .\r\nوجدانى فخر در طول عمر پربار خويش علاوه بر تدريس ، آثار قلمى ارزشمندى از خود به جاى گذاشت كه عبارتند از :\r\n1 - آداب معاشرت در اسلام ( يا راهنماى انس و مودت ) .\r\n2 - اجتهاد در اسلام .\r\n3 - الإيضاح فى الطلاق و النكاح ( به صورت صيغ العقود ) .\r\n4 - الجواهر الفخريّة فى شرح الروضة البهيّة ( در 16 جلد ) .\r\n5 - انوار منطقيّه .\r\n\r\n","description":"","footnote":"","page_name":" 1286 ","page_number":606},
  {"content":"\r\n\r\n6 - تقريرات درس استادش شيخ عبد النبى عراقى .\r\n7 - رساله‌اى در قاعدهء لا ضرر .\r\n8 - رسالهء عمليّه .\r\n9 - فقه استدلالى دربارهء كسبهاى حرام .\r\n10 - كار و كوشش .\r\n11 - وظائف المكلّفين فى الاصول و الفروع من الدّين .\r\nاين محقق گرانقدر سرانجام در بامداد روز شنبه 27 / مرداد / 1375 ش برابر با آغاز / ربيع الثانى / 1417 ق در پى سكتهء مغزى در بيمارستان خاتم الانبياء صلّى اللّه عليه و آله و سلم تهران ، ديده از جهان فروبست و پيكر وى عصر روز يكشنبه در قم تشييع و در حرم مطهّر حضرت فاطمهء معصومه عليها السّلام به خاك سپرده شد .\r\n\r\n- منبع\r\nشرح حال فوق در روز 13 / رجب / 1416 ق از زبان آن مرحوم در منزل ايشان در قم يادداشت نمودم .\r\n\r\nشيخ قربانعلى ذو القدر زنجانى ( 1353 - 1417 ق )\r\nشيخ قربانعلى فرزند لطف على ذو القدر زنجانى ، از مدرسين حوزهء علميهء قم بود .\r\nتولدش در 16 / ذىحجه / 1353 ق در قريهء ( خان احمد حصارى ) از توابع زنجان اتفاق افتاد .\r\nدر سن 6 سالگى به مكتب راه يافت و علوم اوليه را آموخت ، در سال 1372 ق به زنجان رفت و پس از دو سال در سال 1374 ق به قم عزيمت نمود ، و سطوح را از محضر آيت‌اللّه سيد محمّد باقر طباطبائى سلطانى و سايرين تلمّذ كرد ، و خارج فقه و اصول را از محضر آيات : سيد محمّد داماد يزدى ، شيخ مرتضى حائرى يزدى ، ميرزا هاشم آملى ، و سيد محمّد رضا گلپايگانى استفاده نمود ، در ضمن اسفار را از\r\n\r\n","description":"","footnote":"","page_name":" 1287 ","page_number":607},
  {"content":"\r\n\r\nمحضر سيد محمّد حسين تبريزى « علامهء طباطبائى » ، و شيخ مرتضى مطهرى فريمانى بهره‌مند گرديد ، سپس خود شروع به تدريس نموده و تا سطوح هم تدريس كرده است .\r\nوى در روز پنجشنبه 8 / ربيع الاول / 1417 ق مطابق با 4 / مرداد / 1375 ش در اثر بيمارى در قم درگذشت ، و جسدش روز جمعه تشييع و در قبرستان ابو حسين مدفون شد .\r\n\r\n- منابع\r\n1 - خط سوم در انقلاب مشروطيت ايران 411 .\r\n2 - گنجينهء دانشمندان 9 / 159 .\r\n\r\nشيخ قنبر على توسلى مازندرانى ( 1309 - 1381 ق )\r\nوى در سال 1270 شمسى در روستاى كلّه‌بست ( كه از توابع بابل محسوب مىشد ) در يك خانوادهء متدين ديده به جهان گشود .\r\nپس از گذراندن آموزش قرآن در مكتب‌خانهء روستا و بخاطر شور و شوق وافرى كه نسبت به معارف قرآنى داشت ، در سن 12 سالگى جهت تحصيل علوم دينى راهى شهر بابل گشته و در مدرسهء آستانه از محضر اساتيد نامور چون : ملا محمّد جان علامه ، سيد عبد الرّسول صدرايى ، سيد محمّد باقر حجتى ، سيد محمّد تقى عدنانى و سيد على ثقةالاسلام بهره‌هاى وافر برد .\r\nآنگاه جهت نيل به فيوضات علمى بيشتر به شهر قم مهاجرت كرده و در كنار مرحوم آيت‌اللّه شيخ على موحّد از خرمن پرفيض حضرات آيات : حاج شيخ عبد الكريم حائرى يزدى ، سيد محمّد تقى خوانسارى و شيخ ابو القاسم قمى ( كبير ) خوشه‌هاى فراوان چيد و به مراحل بلند علمى دست‌يافت و با دريافت اجازات متعدد و جهت انجام وظايف شرعيه عازم وطن گشت .\r\n\r\n","description":"","footnote":"","page_name":" 1288 ","page_number":608},
  {"content":"\r\n\r\nوى پس از ورود به كلّه‌بست به ترويج معارف و احكام نورانى اسلام و تفسير قرآن و اقامه جماعت در مسجد جامع پرداخت و به تهذيب نفوس مؤمنين كمر همت بست و خدماتش هم‌اكنون نيز بر سر زبانهاست .\r\nوى عالمى پارسا و دائم الذكر و در عين حال بسيار متواضع و زاهد بوده است و نظراتش در امور مختلف ، از جمله حلّ منازعات براى همگان محترم و مورد قبول بوده است .\r\nبه ساحت مقدس اهل بيت عصمت و طهارت : شديدا عشق مىورزيد و در هنگام شنيدن مصائب آن بزرگواران به شدت منقلب گشته و با تمام وجود اشك مىريخت .\r\nبا آنكه خود عالمى بزرگ و در منطقه صاحب نام بود ، اما نسبت به همگان مخصوصا اهل علم بسيار متواضعانه و با رأفت برخورد مىكرد تا آنجا كه در بعضى اوقات ، شخصا به ديدن طلاب و روحانيون جوان منطقه مىرفت .\r\nمعظم‌له در ساده‌زيستى هم زبانزد مردم بود و با تأسى از ائمه اطهار عليهم السّلام با تلاش و كوشش در امور كشاورزى ، امرار معاش مىنمود .\r\nآن بزرگوار پس از عمرى خدمت و تلاش در جهت احياى معارف دين و ترويج احكام نورانى اسلام در سال 1381 ق برابر با 1340 شمسى دار فانى را وداع گفت .\r\nپيكرش پس از تجليل فراوان از سوى مؤمنين و علماى منطقه ؛ به شهر قم منتقل و در قبرستان شيخان مدفون گرديد .\r\n\r\n- منبع\r\n1 - آشنائى با فرزانگان بابل 346 .\r\n\r\nشيخ قوام اسلامى جاسبى ( ح 1322 - 1407 ق )\r\nحاج شيخ قوام ( نامش محمّد است ) فرزند ملا حسين اسلامى جاسبى قمى ، از فضلا و نويسندگان حوزهء علميهء قم بود .\r\n\r\n","description":"","footnote":"","page_name":" 1289 ","page_number":609},
  {"content":"\r\n\r\nتولدش در حدود سال 1322 ق در روستاى « بيجگان » از توابع جاسب قم اتفاق افتاد .\r\nدر سن جوانى به قم رفت و ادبيات را نزد شيخ محمّد على اديب تهرانى آموخت . سطح را نزد آخوند ملا على همدانى تلمذ كرد و دروس خارج را از محضر آيات : شيخ ابو القاسم قمى ( كبير ) و حاج شيخ عبد الكريم حائرى يزدى و اخيرا از محضر سيد شهاب الدّين مرعشى استفاده نمود .\r\n\r\nاز آثار او\r\n1 - بشارة المؤمنين در تاريخ قم و قميين .\r\n2 - صراط مستقيم در شرح رسالهء حقوق ( امام سجاد عليه السّلام ) .\r\n3 - كرامات حضرت معصومه عليها السّلام .\r\nمرحوم اسلامى جاسبى در روز دوشنبه 3 / جمادى الاول / 1407 ق مطابق با 13 / بهمن / 1365 ش در حدود سن 85 سالگى در قم درگذشت ، و پيكرش در قبرستان باغ بهشت به خاك سپرده شد . وى داماد آيت‌اللّه شيخ محمّد على اراكى بود .\r\n\r\n- منابع\r\n1 - آينهء دانشوران 328 .\r\n2 - افادات حجة الاسلام شيخ ابو الحسن مصلحى اراكى .\r\n*\r\n\r\n","description":"","footnote":"","page_name":" 1290 ","page_number":610},
  {"content":"\r\n\r\n\r\nسيّد قوام الدّين موسوى زنجانى ( ح 1338 - 1420 ق )\r\nحاج سيّد قوام الدّين فرزند علامه سيّد محمّد حسين و نوهء سيّد قوام الدّين فرزند سيّد مؤمن موسوى كلجه‌اى طارمى زنجانى ، از فضلاى متقى معاصر بود .\r\nنياى ايشان سيّد مؤمن از كاظمين ( عراق ) به « كلج » زنجان رفت و آنجا سكونت اختيار نمود . جدش از علما بود .\r\nاما پدرش سيّد محمّد حسين ( متوفاى 1382 ق ) در روستاى كلج متولد شد و در قزوين و اصفهان و نجف اشرف تحصيل نمود . وى در سفر زيارتى مشهد مقدس در سال مذكور درگذشت و در قبرستان باغ رضوان مدفون شد .\r\nسيّد قوام الدّين در حدود سال 1338 ق در اصفهان به دنيا آمد . مادرش از سادات معروف « امامى » اصفهان بود . تا سن هشت‌سالگى در آنجا پرورش يافت ، سپس به همراه خانواده‌اش به زنجان رفت و مقدمات را آموخت . در سن جوانى به قم عزيمت كرد و سطح را خدمت آيت‌اللّه سيّد شهاب الدّين مرعشى استفاده نمود .\r\nدروس خارج را از محضر آيات : سيّد محمّد حجت كوه‌كمرى و سيّد حسين طباطبايى بروجردى بهره‌مند گرديد .\r\nمدت كوتاهى در نجف اشرف بسر برد و از فقهاى آن حوزهء كهن بهره‌ها برد .\r\nسپس به قم مراجعت فرمود و مشغول تدريس و تربيت طلاب شد . در اخلاق ، سلوك ، فروتنى و ديگر ملكات فاضله ، سرآمد اقران بود . در وفا و صفا بسيار ممتاز و اسوه‌اى برجسته براى ديگران بود . طبعى لطيف و روحى شفاف داشت .\r\nايشان در آستانهء رحلت كريمهء اهل بيت عليهم السّلام حضرت معصومه عليها السّلام ، سال 1420 ق در اثر كهولت سن در قم بدرود حيات گفت ، و در قبرستان حاج شيخ مدفون شد .\r\n\r\n- منابع\r\n1 - اطلاعات متفرقه .\r\n2 - تاريخ زنجان .\r\n\r\n","description":"","footnote":"","page_name":" 1291 ","page_number":611},
  {"content":"\r\n\r\n\r\nشيخ قوام الدّين وشنوه‌اى قمى ( 1325 - 1418 ق )\r\nحاج شيخ قوام الدّين ( نامش محمّد است ) فرزند حبيب اللّه وشنوه‌اى قمى ، از دانشمندان و فضلا و نويسندگان معاصر حوزهء علميه قم بود .\r\nتولدش در سال 1325 ق مطابق با 1286 ش در روستاى ييلاقى « وشنوه » از توابع بخش « كهك » قم اتفاق افتاد .\r\nوى دوران جوانى خود را در آنجا گذراند و در سال 1345 ق جهت تحصيل علوم دينى به قم رفت و مشغول فراگيرى ادبيات گرديد . در سال 1347 ق به مدت يك سال رهسپار حوزهء علميهء نجف اشرف شد و بخشى از شرح لمعه را نزد سيد ابو القاسم روحانى قمى و قسمتى از مطول را نزد شيخ مرتضى طالقانى آموخت و در سال 1348 ق به قم مراجعت نمود . و شرح لمعه را نزد سيد شهاب الدّين مرعشى به پايان برد و پس از سپرى كردن دروس سطح ، مباحث خارج را ابتدا از محضر آيت‌اللّه حاج شيخ عبد الكريم حائرى يزدى و بعدا از محضر آيات : شيخ محمّد على حائرى قمى ( اصول فقه ) ، سيد محمّد حجت كوه‌كمرى ( فقه و اصول ) ، سيد محمّد تقى خوانسارى ( فقه ) ، سيد حسين طباطبائى بروجردى ( فقه و اصول ) و سيد شهاب الدّين مرعشى ( فقه و اصول ) استفاده نمود .\r\nايشان داراى اجازاتى از حضرات آيات : ميرزا محمّد همدانى ، سيد محمّد تقى خوانسارى ، ميرزا محمّد فيض قمى و سيد شهاب الدّين مرعشى بود .\r\n\r\n","description":"","footnote":"","page_name":" 1292 ","page_number":612},
  {"content":"\r\n\r\nشيخ محمّد رضا مهدوى كنى شيخ قوام الدّين وشنوه‌اى قمى\r\n\r\nاز آثار او\r\n1 - ازاحة الشبهة في الاعتراض على النذر للمشاهد المشرفة .\r\n\r\n","description":"","footnote":"","page_name":" 1293 ","page_number":613},
  {"content":"\r\n\r\n2 - اصحاب پيامبر صلّى اللّه عليه و آله و سلم در غزوهء صفين از طرق اهل سنت .\r\n3 - الأحاديث النبوية .\r\n4 - الأربعون حديثا .\r\n5 - الحجاب في الاسلام ، 1379 ق ، قم رقعى ، 102 ص .\r\n6 - القول الموجز في شأن زكريا بن آدم القمى .\r\n7 - النور الساطع فى أحوال الامام جعفر الصادق عليه السّلام .\r\n8 - تاريخ الاسلام ، در سه جلد .\r\n9 - تلخيص الرياض النضرة .\r\n10 - تلخيص كنوز الحقائق ( اثر مناوى ) .\r\n11 - تهذيب الخراج لكتاب الخراج .\r\n12 - حديث الثقلين .\r\n13 - حديث متواتر رايه .\r\n14 - ردّ رسالهء حجاب خالصىزاده .\r\n15 - ردّ رسالهء حجاب سروان ملايرى .\r\n16 - رساله‌اى در لباس خزّ و سنجاب و سمور .\r\n17 - سيرة النبى صلّى اللّه عليه و آله و سلم ، در سه جلد .\r\n18 - غزوة خيبر من طرق العامة .\r\n19 - فضائل المعجم الصغير ( اثر طبرانى ) .\r\n20 - فضائل امير المؤمنين عليه السّلام از مسند احمد بن حنبل .\r\n21 - كتب النبى صلّى اللّه عليه و آله و سلم الى الملوك و غيرهم .\r\n22 - مباهله از طرق اهل سنت .\r\n23 - مصباح الاستيعاب و الاصابة ، دو جلد .\r\n24 - مصباح الغابة لكتاب أسد الغابة ، دو جلد .\r\n25 - مصباح المسند از مسند احمد بن حنبل .\r\n\r\n","description":"","footnote":"","page_name":" 1294 ","page_number":614},
  {"content":"\r\n\r\n26 - مقتل امام حسين عليه السّلام .\r\n27 - مكارم الأخلاق في أخلاق الأئمة الأطهار عليهم السّلام .\r\n28 - نخبة المقال في تهذيب كتاب الأموال .\r\n29 - هزار كلمه از كلمات قصار حضرت امير المؤمنين عليه السّلام ، همراه با ترجمهء فارسى .\r\nوشنوه‌اى سرانجام در پى بيمارى ممتدّى در صبح روز شنبه اوّل / صفر / 1418 مطابق با 17 / خرداد / 1376 ش در منزل شخصى خود در قم دار فانى را وداع گفت . پيكرش روز يكشنبه تشييع و در صحن حضرت معصومه عليها السّلام - كنار مقبرهء اتابك اعظم - به خاك سپرده شد .\r\n\r\n- منابع\r\n1 - آثار الحجة 2 / 158 ( تولدش را در سال 1329 ق دانسته كه اشتباه است ) .\r\n2 - مؤلفين كتب چاپى 5 / 686 .\r\n3 - يادداشت شخصى آن مرحوم دربارهء زندگانىاش .\r\n* *\r\n\r\n","description":"","footnote":"","page_name":" 1295 ","page_number":615},
  {"content":"\r\n . \r\n","description":"","footnote":"","page_name":" 1296 ","page_number":616},
  {"content":"\r\n\r\n\r\nك\r\n\r\nميرزا كاظم تبريزى ( 1340 - 1416 ق )\r\nميرزا كاظم تبريزى از علماى مشهور حوزه‌هاى علميه نجف اشرف و قم به شمار مىرفت . فقيد سعيد به سال 1340 ق در ( محلهء شتربان ) تبريز به دنيا آمد و پس از پشت‌سر نهادن دوران كودكى در دامان پدر خود ميرزا فرج اللّه و نوجوانى به تحصيل علوم دينى روى آورد . ادبيات و سطوح را در تبريز فراگرفت و در نوزده‌سالگى ( 1359 ق ) به تهران رفت و فلسفه و كلام را از اساتيد وقت آموخت .\r\nدر 1361 ق به نجف اشرف مشرف شد و در محضر اساتيد وقت سطوح عاليه و خارج فقه و اصول و تفسير و رجال را فراگرفت . برخى از اساتيدش عبارتند از\r\n\r\n","description":"","footnote":"","page_name":" 1297 ","page_number":617},
  {"content":"\r\n\r\nحضرات آيات : ميرزا آقا اصطهباناتى ، شيخ محمّد على كاظمى خراسانى ، شيخ موسى خوانسارى ، شيخ محمّد رضا آل ياسين ( در فقه ) ، سيد ابو الحسن اصفهانى ، شيخ محمّد كاظم شيرازى ، سيد محسن حكيم ( در فقه ) ، سيد محمود شاهرودى ، ميرزا باقر زنجانى و سيد ابو القاسم خوئى ( كه بيش از بيست سال از محضرش فقه ، اصول ، رجال و تفسير استفاده كرد و از برترين تلامذه‌اش محسوب شد ) ، وى هم‌زمان با تحصيل به تدريس سطوح عاليه و پس از چندى به تدريس خارج فقه و اصول پرداخت تا اينكه در سال 1391 ق به قم آمد و يكى از پربارترين مجالس درسى را تشكيل داد . تدريس او تا زمان بيمارىاش ( 1357 ش ) ادامه داشت .\r\nآية اللّه ميرزا كاظم تبريزى آية اللّه العظمى شريعتمدارى\r\nفقيه فقيد بر علوم مختلف همچون : فقه ، اصول ، حديث ، رجال ، تفسير ، تاريخ ، ادبيات ، رياضيات ، هيئت ، هندسه ، كلام ، فلسفه و منطق تسلط فراوان داشت و با زبانهاى انگليسى و فرانسه نيز آشنا بود . از ويژگيهايش مطالعات فراوان ، تعصّب و\r\n\r\n","description":"","footnote":"","page_name":" 1298 ","page_number":618},
  {"content":"\r\n\r\nغيرت دينى ، تواضع تتبع و پشتكار علمى ( براى نمونه ، وى براى پيدا كردن يك حديث دومرتبه تمام تهذيب شيخ طوسى را مطالعه كرد ) ، بهره‌ورى از اوقات ، احتياط بسيار در مصرف وجوهات شرعيه ، دورى از رياست و مرجعيت ( با توجه به اصرار بسيار مردم ) بود برخى از تأليفات فراوان او كه سر به ده‌ها مجلّد مىزند ، عبارت است از :\r\n1 - الاصول الجديدة\r\n2 - السيف المشتهر فى المصدر و اسم المصدر\r\n3 - الفقه الميسّر ( دورهء كامل فقه كه آن را از حفظ و بدون مراجعه به كتابهاى فقهى نگاشته است )\r\n4 - القواعد الفقهية ( دربرگيرندهء 900 قاعدهء فقهى با تطبيق هركدام بر فروع )\r\n5 - تطبيقات الوسائل ( شامل فقه الحديث و بررسى اسناد آن )\r\n6 - تقريرات درس فقه آيت‌اللّه خوئى ( مكاسب و تجارت )\r\n7 - دو شرح گسترده بر كفاية الاصول\r\n8 - شرح اسفار\r\n9 - شرح عروة الوثقى ( دورهء كامل فقه )\r\n10 - شرح هيئت چغمينى\r\n11 - كتاب الرجال\r\n12 - كشكول\r\n13 تا 25 - حاشيه بر هريك از كتابهاى : رسائل ، مكاسب ، كفايه ، حاشيهء ملا عبد اللّه ، قوانين ، معالم ، مطوّل ، شرح باب حادى عشر ، اسفار ، قبسات ميرداماد ، خلاصة الحساب ، كشف المراد و وسيلة النجاة ( آيت‌اللّه حجت ) .\r\nفقيد سعيد پس از يك بيمارى طولانى در صبح روز دوشنبه 19 / رجب / 1416 ق مطابق با 20 / آذر / 1374 ش در 76 سالگى در قم چشم از جهان فروبست\r\n\r\n","description":"","footnote":"","page_name":" 1299 ","page_number":619},
  {"content":"\r\n\r\n، و پس از تشييع باشكوه در زير باران صبح روز سه‌شنبه در قبرستان ابو حسين ، به خاك سپرده شد .\r\n\r\n- منابع\r\n1 - گنجينهء دانشمندان 2 / 241 .\r\n2 - مجلهء آينهء پژوهش شمارهء ( 35 ) سال 1374 ش صفحه 113 به قلم شيخ ناصر الدّين انصارى .\r\n\r\nشيخ كاظم زين العابدين ( 1349 - ح 1410 ق )\r\nشيخ كاظم فرزند آيت‌اللّه شيخ هادى و نوهء آيت‌اللّه شيخ زين العابدين تبريزى مرندى ، از فضلاى معاصر بود .\r\nوى در سال 1349 ق در نجف اشرف تولد يافت .\r\nشيخ هادى زين العابدين تبريزى\r\nپدرش ( متوفاى سال 1391 ق ) از شاگردان حضرات آيات : ميرزا محمّد حسين نائين ، شيخ ابو الحسن مشكينى و شيخ ضياء الدّين عراقى در نجف اشرف بود .\r\nاز آثار او : 1 - رساله عملية 2 - مناسك الحج 3 - شرح كفاية الاصول 3 - شرح كفاية الاصول 4 - تقريرات الفقه ( درس نائينى ) 5 - تقريرات الاصول ( درس عراقى ) .\r\nشيخ كاظم مقدمات و سطح را نزد پدر خود آموخت . دروس خارج را از محضر : پدر خود و آيت‌اللّه سيّد ابو القاسم\r\n\r\n","description":"","footnote":"","page_name":" 1300 ","page_number":620},
  {"content":"\r\n\r\nخوئى استفاده نمود . در سال 1399 ق به ايران مهاجرت و در تهران سكونت اختيار كرد و به اقامهء جماعت و هدايت عامه پرداخت .\r\nوى در رمضان / حدود 1410 ق در تهران بدرود حيات گفت . پيكرش به قم حمل و در قبرستان باغ بهشت به خاك سپرده شد .\r\n\r\nفرزندانش :\r\n1 - آقا جواد 2 - آقا نجاح 3 - آقا محمّد 4 - آقا على 5 - آقا حسين 6 - آقا احمد 7 - آقا مرتضى و سه دختر .\r\n\r\n- منبع\r\n1 - اطلاعات متفرقه .\r\n\r\nميرزا كاظم شبسترى ( 1307 - 1336 ق )\r\nحاج ميرزا شيخ كاظم فرزند علامه ميرزا على اشرف شبسترى ، از فقها و اساتيد به نام حوزه‌ها بود .\r\nوى در سال 1307 ق در شبستر متولد گرديد .\r\nپدرش از جمله شاگردان مرحوم شيخ مرتضى انصارى به شمار مىرفت و پس از احراز ملكهء استنباط به شبستر بازگشت و مشغول تأليف در فقه و اصول گرديد .\r\nميرزا كاظم پس از نشو و نما به تحصيل علوم دينى پرداخت و مقدمات را نزد علامه ميرزا محمّد شبسترى ( كه از شاگردان شيخ محمّد حسين كاظمى بود ) به پايان رساند سپس به حوزهء كهن نجف اشرف مهاجرت كرد و از محضر آيات : سيد محمّد كاظم طباطبائى يزدى ، شيخ الشريعهء اصفهانى ، سيد محمّد فيروزآبادى ، شيخ محمّد حسين غروى اصفهانى ، ميرزا محمّد حسين نائينى و شيخ زين العابدين مرندى تبريزى و مدتى در كربلا و سامرا از محضر ميرزا محمّد تقى شيرازى بهره‌مند\r\n\r\n","description":"","footnote":"","page_name":" 1301 ","page_number":621},
  {"content":"\r\n\r\nگرديد . نامبرده پس از هيجده سال توقف در عتبات عاليات و نيل به كسب مدارج عالى و دريافت اجازاتى از حضرات آيات : ميرزا محمّد تقى شيرازى ، سيد محمّد فيروزآبادى ، شيخ الشريعهء اصفهانى ، ميرزا محمّد حسين نائينى و شيخ محمّد حسين غروى اصفهانى ، به زادگاهش شبستر بازگشت ، و مشغول تدريس سطوح مختلف گرديد و در خطه ارونق و انزاب شهرت زيادى بدست آورد و اقبال فراوانى از سوى طلاب و مردم يافت .\r\nنامبرده داراى تأليفاتى در فقه و اصول و تعليقات بر كتب درسى بوده است .\r\nاز جمله خدمات‌اش تأسيس مدرسهء علميه در شبستر است كه خود دراين‌باره مىنويسد :\r\nيك باب حياطى كه به عنوان وقف خاصّ براى خود و پس از وفات نسلا بعد نسل بوده و در تصرف توليتى اينجانب است . حجرات فوقانى و تحتانى تأسيس نموده و براى حضرات طلّاب علوم دينيّه كه در شبستر حاضر مىشدند ، منازلى مهيّا كرده و تقريبا دوازده سال كه مزاحمت نمىشد ، فضلا و دانشمندان باتقوا و وعاظ با علم و عمل كه طرز تبليغ و خصوصيّات منبر را كه آشنا شده‌اند كه چند نفرشان وفات كرده و چندى ديگر به حمد اللّه در حال حيات باشند ، از ثمرات همان مدرسه است . اخيرا كه موانع قومى و پيش‌آمدهاى ناگوار اتّفاق افتاده قدرت شرعى سلب گرديد ، حضرات طلّاب كه متجاوز از چهل نفر بودند ، متفرق گرديدند .\r\nپس از مهاجرت به تبريز و اشتغال به تدريس حضرات طلّاب و وظايف منبر به مقدار ميسور ، مدرسه‌اى براى تعلّم اطفال مؤمنين به وسيلهء معلمين و كارمندان متدين برطبق وظيفه شرعى ، تأسيس و دائما مراقبت داشته .\r\nبه حمد اللّه تعالى فعلا متجاوز از سيصد و پنجاه نفر به تعلّم قرآن و فارسى و حساب و شرعيّات و ياد گرفتن عقايد حقهء اثنىعشريّه مشغول مىباشد .\r\n\r\n","description":"","footnote":"","page_name":" 1302 ","page_number":622},
  {"content":"\r\n\r\n\r\nاجازات علمى\r\n\r\nمرحوم آيت‌اللّه نائينى\r\nبسم اللّه الرحمن الرحيم\r\nالحمد للّه ربّ العالمين و افضل صلواته و تحيّاته على من اصطفاه من الاوّلين و الآخرين و بعثه رحمة للعالمين محمّد و آله الطاهرين المعصومين و اللعنة الدّائم على اعدائهم أبد الآبدين .\r\nو بعد فان شرف العلم ليس يخفى و فضله ليس يحصى و انّه لموهبة الهيّة خصّ بها اهله ، فكان لهم سمو الرتبة و رفعة المنزلة و استوجبوا بذلك جزيل المدح و جميل الثناء و ممن نال هذه الموهبة القدسيّة و فاز بشرف العلم و الفضيلة ، هو صاحب القريحة القويمة و الطّريقة المستقيمة العالم العامل المؤيد و الفاضل الكامل المسدّد ، ملاذ الانام صفوة الازكياء العظام ، غياث المتّقين ركن الاسلام و المسلمين ، جناب الشّيخ الحاجّ الميرزا كاظم المجتهد الشبسترى « دامت تأييداته » فقد صرف شطرا مهما من عمره الشريف فى سبيل العلم و اقام بالنّجف الاشرف عدّة سنين ، باذلا جهده في الاستفادة من الاساطين و حضر ابحاثى الفقهيّة و الاصوليّة ، حضور تفهم و تحقيق و تعمّق و تدقيق ، حتّى نال درجة الفضل و السّداد و بلغ به حمد اللّه تعالى و حسن تأييده رتبة الاجتهاد . فلجنابه العمل بما يستنبطه من الاحكام على النّهج المالوف بين المجتهدين العظام ، فليحمد اللّه سبحانه على ما منحه و اولاه و ليشكره على ما انعمه به و حباه و على المسلمين ان يغتنموا وجوده الشّريف و يقتدوا به و يقتبسوا من انوار علمه و تقاه و اوصيه بالاخذ بجانب الحائطة فى جميع اموره كما هو المرجو من جنابه و ان لا ينسانى فى صالح دعواته ، كما انّى لا انساه ان شاء اللّه تعالى و السلام عليه و رحمة اللّه و بركاته .\r\nحرّر فى جمادى الثّانية 1353 الأحقر محمّد حسين الغروى النائينى\r\n\r\n","description":"","footnote":"","page_name":" 1303 ","page_number":623},
  {"content":"\r\n\r\n\r\nشطرى از اجازهء مرحوم حاج شيخ محمّد حسين غروى اصفهانى\r\nبعد از حمد و صلوات و سلام مىفرمايد :\r\nو بعد فان العالم العامل و النحرير الكامل صفوة العلماء الاعلام و قوة العلماء العظام و ركن الاسلام جناب الحاج ميرزا كاظم آقا المجتهد الشبسترى « دامت افاضاته » ممن صرف عمره الشريف فى تحصيل قواعد الدّين الحنيف و قد حضر علىّ و على غير واحد من الاعيان ، شطرا وافيا من الزّمان لتحقيق المبانى الاصوليّة و تنقيح القواعد الفقهية مراعيا للتأدّب بالآداب الدينيّة و التخلّق بالاخلاق الالهيّة ، حتى فاز و للّه الحمد بالمراد و حاز درجة الاجتهاد ، فله العمل بما يستنبطه من الاحكام الشرعيّة من مداركها فانه خبير بذلك .\r\nتحريرا في العشرين من ربيع الثّانى 1353 محمّد حسين النجفى الاصفهانى .\r\n\r\nمرحوم آقا سيد محمّد فيروزآبادى\r\nبعد از تسميه مىفرمايد :\r\nالحمد للّه الذي جعل العلم علما للهدى و نجاة من موبقات الردى فرفع مدارج العلماء و معارج الفقهاء و اعطاهم مواريث الانبياء و فضّل مدادهم على دماء الشهداء و ايّدهم بدعاء ملائكة السماء ، و الصلاة على سيد الانبياء و خاتم السفراء مشكاة الضّياء و ذوابة العلياء ، محمّد المبعوث على جميع الانام و على آله مصابيح الظلام و دعائم الاسلام و معالم الحلال و الحرام ؛\r\nالى ان صرّح باجتهاد صاحب الترجمة بهذه العبارة : فاز بالقوّة القدسية و الملكة القدوسية التى تمكن بها على استنباط الفروع من الاصول و العروج عن حضيض التّقليد الى اوج اعماق ملكة الاجتهاد . فله التصدى للأمور الشرعية التى هى الى نوّاب الامام عليه السّلام الخ . . .\r\nحرره الاحقر محمّد الحسينى اليزدى الفيروزآبادى فى 26 / محرم الحرام / 1340\r\n\r\n","description":"","footnote":"","page_name":" 1304 ","page_number":624},
  {"content":"\r\n\r\n\r\nحاج شيخ عبد الكريم حائرى ، اين اجازه را به اين عبارت امضاء فرموده\r\nبسم اللّه الرحمن الرحيم\r\nاين سواد اجازات است كه مرحوم رضوان مقام حجة الاسلام فيروزآبادى ( اعلى اللّه مقامه الشريف ) مرقوم فرمودند ، برحسب تحقيق و الحق انه صدر من اهله و وقع فى محلّه و اسأل اللّه ان يكثر امثال العالم الفاضل المحقق المعظم له و ان يشتدّ به المسلمين بجاه محمّد و آله الطاهرين .\r\nحرّره الاحقر عبد الكريم الحائرى\r\n\r\nمرحوم خيابانى در علماء معاصرين ايشان را چنين مىستايد :\r\nآن بزرگوار ، عالم محقق امجد و فاضل مدقق اوحد الشريعة فخر الشيعة و ركن الشريعة الشيخ الثقة الجليل و الفقيه العدل النبيل ، الواصل عواطفه على الحاضر و البادى و المؤيد بنعم اللّه و الايادى ، سناد العلم الشامخ و عماد الفضل الراسخ ، آن عالم يگانه از دعاة دين و ملت و حماة شرع و سنت و حملهء اخبار و حفاظ آثار اهل بيت اطهار عليهم السّلام معدود مىگردد .\r\nدر كليه موجبات تقدم و اسباب تفوق و وسائل براعت و ادوات رفعت ، حائز مقام منيع و فائز رتبهء رفيع مىباشد . نه تنها در كسبيات از قبيل فنّ : كلام و اصول عقايد و مهمات معارف و امهات رياضيات و علم معقول و منقول و قسمت فقه و اصول و معرفت تفسير و صناعت اعراب و شعب ادب از آحاد است ، بلكه موهباتى نيز مانند : حصانت عقل و حصانت فكر و اصالت رأى و اصابت خاطر و مناعت جانب و سعهءصدر و ملكهء جود از افراد بشمار مىرود . در ايام جمعه و وفيات ائمه ( عليهم آلاف الثناء و التحية ) و مواقف شريفه و اوقات متبركه ، مردم از هر طرف و محلات دور دست براى استفاده از بيانات وافيه و تحقيقات كافيهء معظم‌له به پاى منبر ايشان اجتماع مىكنند و منبر صحبتش جامع و نافع همه طبقات ناس كه هركس بحسب استعداد خود از انوار كلمات شريفه‌اش اقتباس مىنمايند . لا زال محروسا بعناية الرب العلى و محفوظا\r\n\r\n","description":"","footnote":"","page_name":" 1305 ","page_number":625},
  {"content":"\r\n\r\nمن كيد كل جاهل غوى ، بحرمة النبى و آله الطاهرين صلوات اللّه عليهم اجمعين .\r\nشبسترى در پى ابتلاى به بيمارى سرطان معده جهت معالجه به تهران عزيمت كرد . ولى معالجات سودى نبخشيد و در روز چهارشنبه 14 / ذىحجه / 1366 ق مطابق با 6 / آبان / 1326 ش در سن 59 سالگى دار فانى را وداع گفت . پيكرش به قم حمل و در وسط قبرستان حاج شيخ به خاك سپرده شد .\r\n\r\nفرزندانش :\r\n1 - شيخ محمّد مجتهدى شبسترى ، از فضلا و اساتيد معاصر ساكن تهران است . متولد سال 1355 ق مطابق با 1315 ش در شبستر .\r\n2 - شيخ محسن مجتهدى شبسترى ، امام جمعه فعلى تبريز است .\r\n3 - آقا على 4 - آقا حسين و پنج دختر .\r\n\r\n- منابع\r\n1 - اطلاعات متفرقه .\r\n2 - تاريخ علماء و شعراى گيلان 18 .\r\n3 - علماء معاصرين 253 .\r\n4 - گنجينهء دانشمندان 5 / 379 .\r\n\r\nسيّد كاظم شريعتمدارى ( 1322 - 1406 ق )\r\nسيّد كاظم فرزند علّامه سيّد حسن و نوهء سيّد محمّد حسينى بروجردى ، ملقب و معروف به ( شريعتمدارى ) ، از فقها و مراجع نامدار جهان تشيّع بود .\r\nوى در سال 1322 ق در محلهء « اميرخيز » تبريز ديده به جهان گشود .\r\nجدّش سيد محمّد حسينى در حدود سال 1270 ق از بروجرد به تبريز مهاجرت كرد . نسب ايشان هم با چندين واسطه به حسن افطس بن على اصغر بن\r\n\r\n","description":"","footnote":"","page_name":" 1306 ","page_number":626},
  {"content":"\r\n\r\nالامام الهمام على بن الحسين عليه السّلام برمىگردد .\r\nسيد كاظم مقدمات و قوانين را نزد مادرش سريه خانم آموخت و بخشى از سطح را نزد علامه ميرزا جواد سلطان القراء تلمذ كرد . سپس خارج را در تبريز از محضر آيات : ميرزا صادق تبريزى و سيد ابو الحسن انگجى استفاده نمود و حوزهء درسى هم داشت .\r\nايشان در سال 1342 ق به حوزهء علميهء قم مهاجرت كرد و فقه و اصول را از محضر آيت‌اللّه حاج شيخ عبد الكريم حائرى يزدى و اخلاق نظرى و فقه را از محضر ميرزا جواد ملكى تبريزى و حكمت متعاليه را از محضر ميرزا على اكبر حكمى يزدى ( تجلّى ) و شيخ محمّد على شاه‌آبادى ( مدت سه سال ) بهره‌مند شد و خود اقدام به تدريس فقه و اصول و حكمت نمود .\r\nميرزا عبد اللّه مجتهدى تبريزى / سيد كاظم شريعتمدارى / سيد موسى شبيرى زنجانى\r\n\r\n","description":"","footnote":"","page_name":" 1307 ","page_number":627},
  {"content":"\r\n\r\nوى در حدود سال 1352 ق به عتبات عاليات مهاجرت كرد و در حوزهء نجف اشرف از حضرات آيات : ميرزا محمّد حسين نائينى ، شيخ ضياء الدّين عراقى ، شيخ محمّد حسين غروى اصفهانى و سيد ابو الحسن اصفهانى استفادهء شايان نمود و در سال 1353 ق به تبريز بازگشت و به تدريس فقه و اصول و تفسير قرآن مجيد و هدايت مردم اشتغال ورزيد .\r\nنامبرده در سال 1369 ق در پى درخواست گروهى از فضلاى تبريزى از تبريز به حوزهء علميهء قم مهاجرت كرد و مورد توجه علما و فضلا قرار گرفت ، و پس از ارتحال آيت‌اللّه بروجردى زعامت دينى و روحى حوزه را برعهده گرفت و يكى از مراجع به نام گرديد . حوزهء تدريس‌اش از اهم حوزه‌ها بود . در سال 1342 ش « دار التبليغ اسلامى » را در قم تأسيس نمود كه خدمات فرهنگى زيادى ارائه مىداد .\r\nصاحب تاريخ بروجرد دربارهء ايشان مىنويسد : ( از روز ورودش به قم مورد توجه آيت‌اللّه بروجردى قدّس سرّه بود ، و در امور مهمه با او مشورت مىكرد و پس از مرگ آيت‌اللّه بروجردى با همكارى مراجع ديگر ، حوزهء علميهء قم را از خطر سقوط حفظ و اكنون حوزهء درسش از پرجمعيت‌ترين حوزه‌هاى درسى است ) .\r\n\r\n","description":"","footnote":"","page_name":" 1308 ","page_number":628},
  {"content":"\r\n\r\nمهدى مجتهدى در رجال آذربايجان درباره‌اش مىنويسد : ( امروز در بين علماى تبريز مقامى بلند دارد و نماز جماعت او پرشكوه و پررونق است . با اينكه مجتهدى جامع‌الشرائط است به اندازهء يك طلبه عادى متواضع است . خداوند او را در خدمت به اسلام توفيق دهد ) .\r\nوى از سال 1361 ش تا پايان حيات در پى غائلهء حمايت از « حزب خلق مسلمان » تحت نظر قرار گرفت و از ساير فعاليت‌هاى دينى و حوزوى ممنوع شد .\r\nسيد روح اللّه خمينى سيد كاظم شريعتمدارى\r\n\r\nاز آثار او\r\n1 - رسالهء عمليه .\r\n2 - رسالة فى اجتماع الأمر و النهى .\r\n3 - رسالة فى اللباس المشكوك .\r\n4 - رسالة النهى فى المعاملات .\r\n5 - فروع العلم الاجمالى .\r\n6 - قاعدة التجاوز و الفراغ .\r\n7 - كتاب القضاء .\r\n\r\n","description":"","footnote":"","page_name":" 1309 ","page_number":629},
  {"content":"\r\n\r\n8 - مناسك حج .\r\n9 - مناهج التقى فى الحاشية على العروة الوثقى ، دو جلد .\r\n10 - وسيلة العباد ليوم المعاد .\r\nسيد شهاب الدّين مرعشى / سيد كاظم شريعتمدارى / سيد محمّد رضا گلپايگانى\r\nاز راست به چپ : سيد محمّد رضا گلپايگانى ، سيد كاظم شريعتمدارى ، سيد شهاب الدّين مرعشى ، سيد روح اللّه خمينى\r\n\r\n","description":"","footnote":"","page_name":" 1310 ","page_number":630},
  {"content":"\r\n\r\nآيت‌اللّه شريعتمدارى در روز چهارم / اسفند / 1364 ش به علت پيشرفت بيمارى سرطان كليه ، از قم به تهران انتقال يافت و در بيمارستان « مهرداد » بسترى شد . اما پيشرفت سرطان به ريه و كبد و نيز نارسايى قلبى در غروب روز پنجشنبه 23 / رجب 1406 ق مطابق با 14 / فروردين / 1365 ش در سن 84 سالگى دار فانى را وداع گفت . پيكرش به قم حمل و شب‌هنگام در ابتداى قبرستان ابو حسين به خاك سپرده شد .\r\nاز راست به چپ : سيد جعفر طباطبائى ، سيد شهاب الدّين مرعشى نجفى سيد محمّد كاظم شريعتمدارى ، سيد شمس الدّين طباطبائى\r\n\r\nفرزندانش :\r\n1 - سيد حسن 2 - سيد محمّد و دو دختر كه دامادهايش عبارتند از :\r\nحجة الاسلام سيد جلال الدّين امامى بيجارى و آقاى عباسى .\r\n\r\n- منابع\r\n1 - آثار الحجة 2 / 61 .\r\n2 - آينهء دانشوران 208 ( تولدش را در سال 1321 ق دانسته و نام پدرش را سيد محمّد نوشته كه هر دو مطلب اشتباه‌اند ) .\r\n\r\n","description":"","footnote":"","page_name":" 1311 ","page_number":631},
  {"content":"\r\n\r\n3 - تاريخ بروجرد 2 / 314 .\r\n4 - رجال آذربايجان در عصر مشروطيت 97 ( نخستين مهاجرت ايشان را به قم در سال 1344 ق دانسته كه اشتباه است ) .\r\n5 - رويدادهاى سال 1365 ش ، ص 10 .\r\n6 - علماء معاصرين 284 .\r\n7 - گنجينهء دانشمندان 2 / 12 .\r\n8 - گنجينهء دانشوران 14 .\r\n9 - مؤلفين كتب چاپى 5 / 22 .\r\n\r\nشيخ كاظم فائق تهرانى ( - 1393 ق )\r\nاز علما و بزرگانى كه در تهران به زهد و تقوا موصوف بود . وى به ارشاد و هدايت و اقامهء جماعت در مسجدى كه خود در خيابان عين الدوله و به نام خويش معروف گرديد « مسجد فائق » ، اشتغال داشت . و اواخر عمر در كمال سادگى و متانت در انزوا و عزلت زيست .\r\nايشان در سال 1393 ق در تهران بدرود حيات گفت . پيكرش به قم حمل و در جوار حضرت معصومه عليها السّلام به خاك سپرده شد .\r\nآيت‌اللّه مرحوم شيخ مصطفى فائق فرزندش بود . و اما دامادهاى اهل علم او عبارتند از : 1 - دانشمند و سخنور دانا شيخ رضا سراج تهرانى 2 - آيت‌اللّه سيّد عز الدّين حسينى زنجانى « امام جمعه » ، از علماى معاصر و در مشهد مقدس سكونت دارد .\r\n\r\nمنبع\r\n1 - گنجينهء دانشمندان 4 / 519 .\r\n\r\n","description":"","footnote":"","page_name":" 1312 ","page_number":632},
  {"content":"\r\n\r\n\r\nميرزا كاظم قاضى طباطبائى « تبريزى » ( 1299 - 1366 ق )\r\nحاج ميرزا كاظم فرزند سيد محمّد على و نوهء سيد محسن فرزند سيد عبد الجبار قاضى طباطبائى تبريزى ، از دانشمندان و اعيان تبريز بود . برادر ارشد ايشان آيت‌اللّه سيد باقر قاضى طباطبائى است .\r\nوى در سال 1299 ق در تبريز ديده به جهان گشود .\r\nقاضى پس از طى تحصيلات مقدماتى در تبريز به نجف اشرف رهسپار شد و مدتى چند از محضر آيت‌اللّه ملا محمّد كاظم خراسانى استفاده نمود . در سال 1330 ق به زادگاهش مراجعت كرد و نظر به اينكه املاك و ثروت كلانى داشت ، بيشتر به آن رسيدگى و اشتغال پيدا مىكرد .\r\nوى در روز دوشنبه 2 / رمضان / 1366 ق مطابق با 29 / تير / 1326 ش به سن 67 سالگى درگذشت . پيكرش در يكى از اطاقهاى قبرستان حاج شيخ قم به خاك سپرده شد .\r\n\r\nكاظم كريمى اراكى « كربلائى كاظم » ( ح 1300 - 1378 ق )\r\nكربلائى كاظم در حدود سال 1300 ق به دنيا آمد و در روستاى « ساروق » كه از روستاهاى اطراف اراك است زندگى مىكرد ، سواد خواندن و نوشتن نداشت و مانند بيشتر اهالى آن روستا و روستاهاى ديگر بىسواد بود ، ولى در اثر انجام دادن برخى كارهاى نيك و خالصانه مورد لطف پروردگار قرار گرفت ، و بدون اينكه قرآن را نزد كسى بخواند و حفظ كند حافظ قرآن شد .\r\nهنگامى كه داستان او از محل زندگيش به جاهاى ديگر نقل شد ، او را به شهرهاى ايران مانند : ملاير ، تويسركان ، همدان ، كرمانشاه ، كنگاور ، تهران ، قم ،\r\n\r\n","description":"","footnote":"","page_name":" 1313 ","page_number":633},
  {"content":"\r\n\r\nمشهد و نيز كاظمين و كربلا و نجف و كويت و حجاز بردند تا مسلمان‌ها و غير مسلمان‌ها از نزديك او را ببينند و با ديدن اين معجزه زنده ، ايمانشان به جهان غيب محكم‌تر شود .\r\nكربلائى كاظم در محرم / 1378 ق در قم وفات كرد و در قبرستان حاج شيخ به خاك سپرده شد ، و خوش‌بختانه قبر او با تابلويى مشخص شده كه علاقمندان مىتوانند با خواندن فاتحه‌اى كنار آن بهره‌مند گردند ، و اخيرا بناى يادبودى بر مزار ايشان ساختند كه در وسط قبرستان مذكور شاخص است .\r\nكربلائى كاظم را هزاران نفر از مردم ايران و غير ايران ديدند و امتحان كردند ، و صدها نفر از علما و دانشمندان و فرهنگيان نيز با دقت او را مورد آزمايش و امتحان دقيق قرار دادند ، كه گزارش قسمتى از آنها در روزنامه‌ها و مجلات ، در سالهاى بين 1332 - 1335 ش ياد شده است . واضح است كه وقوع اين معجزه مىتواند چند فايدهء مهم داشته باشد :\r\n1 - دليل حقانيت اسلام و قرآن مجيد است .\r\n2 - نمونه‌اى از اشراق‌هاى ربانى است .\r\n3 - مؤيّد علوم خارق‌العادهء پيامبران و امامان عليهم السّلام است .\r\n4 - نمونه‌اى از ارتباط با عالم غيب است .\r\n5 - برهانى بر حقانيت شيعه است ( زيرا كربلائى كاظم از شيعيان بود و مورد اين موهبت الهى قرار گرفت ) .\r\n\r\nاظهارنظر گروهى از علما دربارهء كربلائى كاظم\r\n\r\nآيت‌اللّه ميلانى\r\nپاسخ آيت‌اللّه حاج سيد محمّد هادى ميلانى ، يكى از مراجع تقليد شيعه دربارهء كربلائى كاظم :\r\nبسمه جلّت اسماؤه . با ايشان مجالس عديده در نجف اشرف و در كربلا\r\n\r\n","description":"","footnote":"","page_name":" 1314 ","page_number":634},
  {"content":"\r\n\r\nملاقاتمان شد و جمعى از اهل علم حضور داشتند ، و همچنين از ساير طبقات هم بودند و به انحاى كثيره و طرق مختلفه از ايشان اختبار شد . حقيقتا مهارتشان در اطلاع به آيات و كلمات قرآن مجيد امرى است بر خلاف عادت و موهبتى است الهيّه ، و هر شخصى كه با ايشان قدرى معاشرت نمايد و به اوضاع و احوال ايشان در مراحل عاديه مطلع شود ، و قوهء حافظهء ايشان را در ساير امور امتحان نمايد كاملا ملتفت مىشود و بالوجدان مىيابد كه اين‌گونه تسلط ايشان در معرفت به جميع خصوصيات قرآن مجيد كرامت فوق‌العاده ( بوده ) ، بلكه توان گفت فرضا قوهء حافظهء هر اندازه قوت داشته باشد نتواند عهده‌دار شود اين‌گونه امتحانات و اختيارات را كه به انحاى دقيقه بسيار به عمل آمده ، و هو سبحانه و تعالى يهب ما يشاء لمن يشاء و له الحمد .\r\nالاحقر محمّد هادى الحسينى الميلانى\r\n\r\nآيت‌اللّه بروجردى\r\nجناب آقاى مير خليل سيد نقوى تبريزى كه از فرهنگيان و مدتها مقيم قم بود و چندى هم با يكى از مؤسسات تبليغى حوزهء علميهء قم همكارى داشتند ، نقل كردند كه : آيت‌اللّه بروجردى در يك‌آيه ترديد داشتند كه قرائت با « فاء » درست است يا « واو » از كربلائى كاظم خواستند كه آيه را بخواند و به خواندن او اعتماد كردند .\r\n\r\nآيت‌اللّه صدر\r\nآيت‌اللّه سيد صدر الدّين صدر - پدر سيد موسى صدر - ، يكى از بزرگان حوزهء علميهء قم بودند . ايشان كربلائى كاظم را مورد امتحان قرار دادند و آياتى را از او سؤال كردند و او جواب داد ، كه موجب اعجاب و شگفتى ايشان شد و فرمودند :\r\nنمىدانم در واقع چه عملى مورد قبول درگاه الهى است ، زيرا من كه سيّد و از اولاد پيامبر صلّى اللّه عليه و آله و سلم هستم و سالها درس خوانده و مشغول انجام‌وظيفه مىباشم به اين\r\n\r\n","description":"","footnote":"","page_name":" 1315 ","page_number":635},
  {"content":"\r\n\r\nفيض نرسيده ، ولى اين پيرمرد دهاتى بىسواد ، مورد عنايت شده و حافظ قرآن مىشود .\r\n\r\nآيت‌اللّه حجّت كوه‌كمرى\r\nآيت‌اللّه سيد محمّد حجّت كه از مراجع تقليد شيعه و از اساتيد حوزهء علميهء قم بودند نسبت به كربلائى كاظم محبت و عنايت خاصى داشتند ، و هرگاه او را مىديدند احترام نموده و او را « معجزهء مقام ولايت » مىدانستند ، و به ايشان مساعدت مالى مىكردند .\r\n\r\nسيّد كاظم گلپايگانى « كوشا » ( 1324 - 1396 ق )\r\nحاج سيد كاظم ملقب به « كوشا » موسوى گلپايگانى ، از دانشمندان و معاريف اراك و تهران بود .\r\nوى در 6 / ربيع الاوّل / 1324 ق در « گوگد » گلپايگان متولد گرديد . و پس از سپرى نمودن دورهء مقدمات ، در سال 1337 ق به اراك رهسپار شد و نزد ملا عبد الحميد و حاج عباس مدرس به تحصيل خود ادامه داد . در سال 1340 ق در پى مهاجرت آيت‌اللّه حائرى يزدى به قم ، ايشان نيز به قم رفت و پس از مدت كوتاهى به توصيهء پدر خود براى آموزش دقيق‌تر در همان سال به حوزهء علميهء اصفهان منتقل شد و\r\n\r\n","description":"","footnote":"","page_name":" 1316 ","page_number":636},
  {"content":"\r\n\r\nسطح را از محضر آيات : سيد محمّد صادق اصفهانى ( خاتون‌آبادى ) ، سيد محمّد نجف‌آبادى ، سيد على نجف‌آبادى ، شيخ على مدرس يزدى و سيد احمد مدرس يزدى و سيد احمد مدرس ( متوفاى 1348 ق ) و معقول را از شيخ محمّد خراسانى استفاده نمود .\r\nنامبرده در سال 1344 ق مجددا به قم بازگشت و دروس عالى فقه و اصول و حكمت را از محضر آيات : حاج شيخ عبد الكريم حائرى يزدى ، سيد على يثربى كاشانى ، سيد حسين كوچه حرمى قمى و سيد ابو الحسن رفيعى قزوينى استفاده نمود .\r\nمرحوم كوشا در سال 1351 ق كه در اثر هوش زياد و استعداد فوق‌العاده به تحصيلات خود پايان داد ، به شهرستان اراك عزيمت كرد و سالهاى متمادى در آن سامان توقف كرد . وى در مسجد حاج تقى خان به اقامهء جماعت و ارشاد و گفتن تفسير قرآن مجيد اشتغال داشت . وى اوقات خود را بيشتر به تدريس و مطالعه مىگذراند . از ويژگيهاى فردىاش مىتوان به : مناعت طبع و حلم و وقار و نجابت‌اش اشاره كرد . همين‌طور ساده زندگى كردن و تواضع در برابر همه ، به همين خاطر در ميان مردم اراك و عموم طلاب محبوبيت زيادى داشت .\r\nايشان در سال 1382 ق مطابق با 1341 ش اراك را به‌سوى تهران ترك گفت و ساير فعاليتهاى دينى و علمى خود را در مسجد مختارى ادامه داد و از معاريف بزرگان تهران به شمار رفت .\r\nسرانجام در روز چهارشنبه 23 / ربيع الاوّل / 1396 ق مطابق با 4 / فروردين / 1355 ش در سن 72 سالگى در تهران درگذشت . پيكرش با تجليل فراوان به قم حمل و در قبرستان شيخان - در كنار تربت فاضل تونى - به خاك سپرده شد .\r\n\r\n- منابع\r\n1 - آثار الحجة 2 / 211 .\r\n2 - آينهء دانشوران 223 .\r\n3 - گنجينهء دانشمندان 4 / 541 و 6 / 430 .\r\n\r\n","description":"","footnote":"","page_name":" 1317 ","page_number":637},
  {"content":"\r\n\r\n\r\nشيخ كاظم ناصح يزدى ( ح 1323 - 1396 ق )\r\nحاج شيخ كاظم ناصح يزدى حائرى ، مردى بافضيلت و جزو خطباى منبر حسينى بود ، تولدش در يزد به سال 1323 ق اتفاق افتاد .\r\nوى همراه ساير خانواده‌اش در سال 1341 ق از يزد به كربلاى معلى نقل مكان كرد ، و به آموختن مقدمات و سطوح نزد پرداخت و در مدرسهء ( ميرزا كريم شيرازى ) حجره‌اى داشت . سپس رو به خطابه آورد و يكى از خطباى كربلا گرديد . در پى فشارهاى دولت عراق در سال 1391 ق به ايران مهاجرت و در قم سكونت نمود . از او ديوان اشعار باقى مانده است .\r\nاو در روز پنجشنبه 4 / صفر / 1396 ق مطابق با 16 / بهمن / 1354 ش در قم درگذشت ، و در قبرستان وادى السلام مدفون شد . و از وى فرزندى به نام « محمّد » به جاى ماند .\r\n\r\n- منبع\r\n1 - حوادث الايام ( خطى ) .\r\n\r\nكامران ميرزا نايب‌السلطنه قاجار ( 1272 - 1347 ق )\r\nكامران ميرزا ملقب به « نايب‌السلطنه » فرزند ناصر الدّين شاه و نوهء محمّد شاه قاجار .\r\nاو در سال 19 / ذىقعده / 1272 ق تولد يافت .\r\nوى در 27 / شعبان / 1275 ق به « نايب‌السلطنه » ملقب گرديد .\r\nزندگىنامهء ايشان در كتاب شرح حال ايران مفصلا ذكر شده و تصريح نموده كه در جوار حضرت شاه عبد العظيم حسنى عليه السّلام « شهر رى » مدفون گرديده ، ولى در كتاب مكارم الآثار وى را در قم مدفون دانسته ، كه بايد تحقيق شود .\r\n\r\n","description":"","footnote":"","page_name":" 1318 ","page_number":638},
  {"content":"\r\n\r\nاو در شب سه‌شنبه 2 / رمضان / 1347 ق مطابق با 23 / بهمن / 1307 ش در پى بيمارى در تهران در سن 75 سالگى درگذشت و در بقعهء محمّد شاه در صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - ملكه جهان‌خانم همسر محمّد على شاه قاجار و نويسندهء كتاب برهان الايمان در دعا .\r\n2 - محمّد باقر ميرزا كامرانى « امير ارفع » متوفاى اواسط / شعبان / 1374 ق در هامبورگ آلمان و مدفون در شهر قم .\r\n3 - محمّد مهدى ميرزا .\r\n\r\n- منابع\r\n1 - شرح حال رجال ايران 3 / 149 .\r\n2 - مكارم الآثار 6 / 2019 .\r\n\r\nكريم بوزرجمهر ( - 1372 ق )\r\nسرلشگر كريم بوزرجمهر ، از افسران ارشد سابق ارتش در ايران بود .\r\nوى در اوايل سلطنت رضا شاه چندى شهردار و مدتى وزير فوائد عامه بود . در زمان تصدى او به سمت شهردار ، نقشه خيابان‌سازى پايتخت را به وضع امروزى ، به اجرا گذاشت . در اواخر عمر به سمت بازرس در دربار شاهنشاهى منصوب شده بود .\r\nنامبرده در بامداد 21 / مهر / 1331 ش براثر سكتهء قلبى در تهران دار فانى را وداع گفت . پيكرش ابتدا در تهران و سپس در قم تشييع و در صحن حضرت معصومه عليها السّلام - آرامگاه خانوادگى - مدفون گرديد .\r\n\r\n- منبع\r\n1 - روزنامهء اطلاعات ، به تاريخ 21 / مهر / 1331 ش ، ص 8 .\r\n\r\n","description":"","footnote":"","page_name":" 1319 ","page_number":639},
  {"content":"\r\n\r\n\r\nسيّد كمال الدّين مرتضوى اصفهانى ( 1336 - 1415 ق )\r\nحاج سيد محمّد حسين ملقب به « كمال الدّين » فرزند علامه سيد محمّد كاظم موسوى مرتضوى اصفهانى ، از فضلا و معاريف تهران بود .\r\nوى در جمادى الاول / 1336 ق در تهران ديده به جهان گشود .\r\nدروس اوليه و مقدمات را در تهران آموخت و بخشى از سطوح را نزد علامه شيخ محمّد اسماعيل صادقى جاپلقى فراگرفت . سپس به قم عزيمت نمود و سطوح نهايى را از محضر مدرسين برجسته تلمذ كرد و به تهران بازگشت . و به خدمات دينى از قبل تشكيل جلسات مذهبى و اقامهء جماعت در مسجد فاطميه و تدريس معارف قرآن مجيد پرداخت .\r\nدر روز يكشنبه 12 / ربيع الاول / 1415 ق مطابق با 30 / مرداد / 1373 ش به سن 79 سالگى در پى بيمارى در تهران درگذشت ، و جسدش عصر روز دوشنبه تشييع و در صحن حضرت معصومه عليها السّلام زير ساعت به خاك سپرده شد .\r\n\r\n- منبع\r\n1 - گنجينهء دانشمندان 2 / 404 و 9 / 312 .\r\n\r\nسيّد كمال الدّين موسوى شيرازى ( 1347 - 1407 ق )\r\nسيد كمال الدّين فرزند سيد آقا موسوى شيرازى ، از فضلا و عرفا و پارسايان با كمال بود .\r\nوى در سال 1347 ق مطابق با 1307 ش در شيراز تولد يافت .\r\nپدرش به كار و كسب اشتغال داشت و از اوتاد و اصحاب حالات معنوى بود .\r\nسيد كمال الدّين ، دوران كودكى را در شيراز گذراند و به تحصيل علوم دينى\r\n\r\n","description":"","footnote":"","page_name":" 1320 ","page_number":640},
  {"content":"\r\n\r\nروى آورد و در مدرسهء آقا بابا خان حجره‌اى گرفت و ادبيات را همان‌جا آموخت . در سال 1364 ق به حوزهء علميهء قم پيوست و سطح را به پايان برد . خارج فقه و اصول را از آيات : سيد حسين طباطبائى بروجردى و سيد محمّد رضا گلپايگانى و دروس حكمت و اخلاق را از آيت‌اللّه سيد روح اللّه خمينى استفاده نمود . سفرهاى تبليغىاش بيشتر در كرمان انجام مىشد و به همين خاطر به افتخار دامادى آيت‌اللّه شيخ محمّد حسين رخ‌شاد « آقا نجفى » نايل گشت .\r\nدر سال 1343 ش ( 1384 ق ) در اثر مبارزات و فشارهاى رژيم حاكم ، به نجف اشرف عزيمت نمود و از محضر آيات : سيد روح اللّه خمينى و سيد ابو القاسم خوئى بهره‌ها برد ، و همواره در تعطيلات به ايران رفت و آمد داشت . سالها در نجف اشرف به اقتباس از انوار معرفت و دانش علوى اشتغال داشت و توانست مراحل والائى در علم و عمل بدست آورد . سرانجام در سال 1357 ش ( 1398 ق ) به حوزهء علميهء قم بازگشت و در ايام تعطيل و تبليغ به تهران و كرمان رهسپار مىشد .\r\nايشان براى مباحثه و محكوم كردن صوفىها در تمام خانقاه‌ها رفته و با آنان گفتگو مىكرد . گاهى با لباس مبدل با ساير فرق شيخيه و مخصوصا بهائىها نشست و برخاست داشت و ميدان گفتگو را باز مىگذاشت . او در كرمان جلسات هفتگى درس اخلاق داشت ، و معمولا از كتابهاى آيت‌اللّه ميرزا جواد ملكى تبريزى از قبيل :\r\nلقاء اللّه و مراقبات السنه ، براى جوانان مستعد بيان مىكرد . همچنين كتاب معراج السعاده ( اثر نراقى ) را براى مبتديان توصيه مىكرد .\r\n\r\n","description":"","footnote":"","page_name":" 1321 ","page_number":641},
  {"content":"\r\n\r\nنماز شبش ترك نمىشد و هميشه اوّل وقت نماز مىخواند . در سال 1342 ش در اثر فعاليت‌هاى سياسى تحت تعقيب ساواك قرار گرفت و سرانجام دستگير شد ، ولى چندان طولى نكشيد كه آزاد گرديد . هنگامى كه صوفىها سعى داشتند « ماهان » كرمان را به عنوان مركز تصوف درآورند ، ايشان به ماهان رفته و به عنوان امام جماعت ، مشغول تنوير افكار شد و نگذاشت مردم به دام صوفىها بيفتند ، چون‌كه خود عارف بود و مفاهيم عرفانى را با دعا و احاديث وارده از معصومين عليهم السّلام تطبيق مىداد . ظاهر جنجالى نداشت ، ولى در خفا بسيار فعّال و موقعيت‌شناس بود .\r\nخلاصه آقا سيد كمال در زمينهء صوفىشناسى ، استاد مسلم بود و گاهى ديده مىشد كه در اطاقش يك صوفى صاحب كشكول و عصا ، نشسته و چند روزى هم توقف مىكرد و از وى به خوبى پذيرائى مىكرد . سيد كمال به او مىگفت : تمام دعاهاى رسيده از معصومين عليهم السّلام پر از مفاهيم عرفانى است و احتياجى به اين دغل‌بازى صوفىها نيست . اين‌ها خود مغازه باز كرده‌اند و از سادگى مردم سوءاستفاده مىكنند .\r\nنامبرده در ايام عاشورا معمولا به روستاهاى اطراف كرمان مىرفت و عزادارى جانانه‌اى مىكرد و مىگفت : خداوند عبادت يهود را در كنيسه و عبادت نصارى را در كليسا قرار داده ، اما زمين را براى حضرت رسول صلّى اللّه عليه و آله و سلم مسجد مىداند و مسلمانان هرجا كه بايستند همان‌جا مسجد است ، و انتظار شنبه و يكشنبه را هم نبايد كشيد .\r\n\r\nاز آثار او\r\n1 - رساله‌هايى در ردّ بهائىها و تصوف ( مفقود شده ) .\r\n2 - مجموعهء سخنرانيهاى اخلاقى .\r\nايشان در روز عيد قربان 1407 ق مطابق با 15 / مرداد / 1366 ش در سن 60\r\n\r\n","description":"","footnote":"","page_name":" 1322 ","page_number":642},
  {"content":"\r\n\r\nسالگى در اثر واژگون شدن ماشين در اتوبان قم - تهران دار فانى را وداع گفت .\r\nپيكرش با تجليل به قم حمل و پس از تشييع در حرم مطهر حضرت معصومه عليها السّلام به خاك سپرده شد .\r\n\r\nفرزندانش :\r\n1 - حجة الاسلام سيد على ، 2 - سيد محمّد حسين و چهار دختر كه دامادهايش عبارتند از : حجج اسلام آقايان 1 - شيخ باقر درياب اصفهانى ، 2 - سيد فريد موسوى مراغه‌اى ، 3 - شيخ مرتضى نجفى زنجانى ، 4 - آقاى محمّد حسين نمازيان - ساكن كرمان - .\r\nمراسم تشييع و نماز بر پيكر سيد كمال الدّين موسوى شيرازى ( به امامت سيد رضا بهاء الدينى )\r\n* *\r\n\r\n","description":"","footnote":"","page_name":" 1323 ","page_number":643},
  {"content":"\r\n . \r\n","description":"","footnote":"","page_name":" 1324 ","page_number":644},
  {"content":"\r\n\r\n\r\nل\r\n\r\nميرزا لطف‌على شريفى زنوزى ( 1307 - 1394 ق )\r\nاو در شهر تبريز چشم به جهان گشود و تحصيلات مقدماتى را در همان شهر در نزد پدر معظم خود ، حجة الاسلام ميرزا ابو الحسن زنوزى ( برادر آيت‌اللّه ميرزا رضى زنوزى ) و اساتيد ديگر فراگرفت . و پس از مدت‌زمانى براى كسب مدارج علمى بالاتر به نجف اشرف عزيمت كرد ، و در آن ديار از محضر اساتيد بزرگ و آياتى چون :\r\nميرزا محمّد حسين نائينى ، ميرزا على ايروانى و شيخ محمّد حسين غروى اصفهانى استفاده‌هاى شايان برد . همچنين با حضرات آيات : سيد محمّد هادى ميلانى ، سيد ابو القاسم خوئى و سيد شهاب الدّين مرعشى همدرس و هم‌بحث شد ، و در نهايت به مرتبهء والايى از فقاهت و معنويت نايل گرديد . سپس به شهر تبريز مراجعت كرد ، ولى چون برنامهء « كشف حجاب » و اختناق رضاخانى زندگى را در شهر براى مردم دشوار كرده بود ، نتوانست در آنجا بماند . بعد از آن از حسن اتفاق در سفرى با اهالى روستاى « خواجه ده » - در 18 كيلومترى ميانه - آشنا شد و در سال 1316 ش به آن روستا هجرت كرد . پس از اقامت كوتاه ، چون به اوضاع نابسامان آنجا و حومه آشنا گرديد ، احساس تكليف بيشتر كرد و تصميم به اقامت هميشگى در آنجا گرفت و\r\n\r\n","description":"","footnote":"","page_name":" 1325 ","page_number":645},
  {"content":"\r\n\r\nدعوتها و توصيه‌هاى برخى از بزرگان ، مبنى بر هجرت به شهر قم را نيز نپذيرفت . تا اينكه پس از ده سال اقامت در خواجه ده ، با اصرار علماى بزرگ شهرستان ميانه وارد اين شهر شد .\r\nاين فقيه بزرگوار علاوه بر اقامهء نماز جماعت در مسجد « حاج على اكبر » تبليغ و ارشاد مردم و رسيدگى به مشكلات آنان ، تدريس سطوح عالى حوزهء علميهء جعفريه را هم برعهده گرفت . حوزهء يك‌سالهء اين شهر با شروع درس آيت‌اللّه زنوزى نشاط و رونق بيشترى به خود گرفت ، و طلاب و مؤسس آن را اميدوار ساخت .\r\nزهد ، تقوا و مقام والاى علمى اين مجتهد بزرگ بر كسى پوشيده نيست . از اهالى و علماى ميانه كسانى كه در آن روزها در مشهد و قم به محضر آيت‌اللّه ميلانى و مرعشى مشرف مىشدند ، مىدانند كه چگونه آن دو بزرگوار از علامه زنوزى سراغ مىگرفتند ، و افسوس مىخوردند كه چرا ايشان بايد با آن شخصيت علمى و معنوى اين‌چنين در محيطى كوچك گمنام بماند .\r\nعلامه زنوزى پس از سالها تلاش و خدمت به مردم سرانجام در سال 1394 ق به سن 87 سالگى دار فانى را وداع گفت ، و پيكر پاكش به شهر مقدس قم انتقال يافت ، و در قبرستان وادى السلام به خاك سپرده شد . اولاد ذكور نداشته‌اند .\r\n\r\n- منبع\r\n1 - سيماى ميانه 213 .\r\n\r\nشيخ لطف‌على محقق اردبيلى ( 1340 - 1419 ق )\r\nحاج شيخ لطف‌على فرزند علامه شيخ جعفر و نوهء عبد اللّه قلعه‌جوقى اردبيلى ، معروف و ملقب به « محقق » ، از فضلاى معاصر بود .\r\nوى در سال 1340 ق مطابق با اسفند / 1300 ش در اردبيل ديده به جهان گشود .\r\nشيخ لطف‌على مقدمات و سطح را نزد پدر فاضل خود تحصيل كرد و چندى هم\r\n\r\n","description":"","footnote":"","page_name":" 1326 ","page_number":646},
  {"content":"\r\n\r\nدر درس خارج پدر خود و علامه شيخ غلامحسين غروى اردبيلى حاضر شد .\r\nسپس در سال 1365 ق مطابق با 1325 ش به حوزهء علميهء قم مهاجرت كرد دروس خارج فقه و اصول و نيز رجال را از محضر آيات : سيد محمّد حجت كوه‌كمرى و سيد حسين طباطبائى بروجردى و حكمت را از محضر سيد محمّد حسين تبريزى « علامهء طباطبائى » استفاده نمود .\r\nنامبرده مدتى چند هم در تهران توقف كرد و حكمت متعاليه را از محضر فيلسوف گرانقدر ميرزا مهدى آشتيانى بهره‌مند گرديد و به زادگاهش مراجعت نمود ، و به اقامهء جماعت و ارشاد و تدريس اشتغال ورزيد .\r\nشيخ جعفر اردبيلى « محقق »\r\n\r\nاز آثار او\r\n1 - أول ما خلق اللّه .\r\n2 - رساله‌اى در اخلاق ( يا روانكاوى ) .\r\n3 - رساله‌اى در تعليم و تربيت .\r\n4 - رساله‌اى در ردّ داروين .\r\n5 - رساله‌اى در علم اقتصاد .\r\n\r\n","description":"","footnote":"","page_name":" 1327 ","page_number":647},
  {"content":"\r\n\r\n6 - رساله‌اى در منازل الآخرة ( در بحث معاد ) .\r\nمحقق حدود چهار سال آخر عمر خود را از اردبيل به قم منتقل شد و به‌طور مجرد زندگى كرد و همواره مشغول عبادت و مطالعه بود . و سرانجام در سال 1419 ق در قم درگذشت و پيكرش در ابتداى قبرستان ابو حسين به خاك سپرده شد .\r\n\r\n- منبع\r\n1 - شرح حال فوق از زبان مرحوم محقق ، در روز شنبه 22 / ذىحجه / 1416 ق در منزلش در قم يادداشت نمودم .\r\n* *\r\n\r\n\r\n","description":"","footnote":"","page_name":" 1328 ","page_number":648}
  ]