[
  {"content":"\r\n\r\nالروضة\r\nمن\r\nالكافى\r\nثقة الاسلام ابى جعفر محمد بن يعقوب بن\r\nاسحق الكلينى الرازى رحمه الله المتوفى سنه 329 ه‍\r\nيا گلستان آل محمد\r\nبقلم الأستاذ العلامة آية الله الحاج الشيخ محمد باقر الكمرئى\r\nنزيل الرى ( شهر رى )\r\nصححه وقابله على عدة نسخ خطية ثمنية\r\nمحمد الباقر البهبودى / على اكبر الغفارى\r\nالجزء الاول\r\nالطبعة الأولى\r\nالناشر :\r\nمكتبة الاسلامية بطهران\r\nشارع البوذر جمهرى تليفون ( 21966 )\r\nجميع حقوق الطبع محفوظة\r\nالمطبعة الاسلامية 1382 ه‍\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nنماى فوقانى مقبره شيخ كلينى ( مؤلف ) در بغداد\r\nكان گهر گهر شناسان كافى است\r\nاز روى يقين مشعل ايمان كافى است\r\nفرموده براى شيعه الكافى كاف\r\nيار همه ياوروان قرآن كافى\r\nشمس الاشراق - مشرقى واعظ\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\nمقدمه\r\nجلد اول شرح و ترجمه روضه كافى قرآن مجيد :\r\n وَ الَّذِينَ آمَنُوا وَ عَمِلُوا الصَّالِحاتِ فِي رَوْضاتِ الْجَنَّاتِ لَهُمْ ما يَشاؤُنَ عِنْدَ رَبِّهِمْ ذلِكَ هُوَ الْفَضْلُ الْكَبِيرُ  ترجمه :\r\nو آن كسانى كه گرويدند و كردار خوب و شايسته نمودند در گلستانهاى بهشتند و از آن آنها است هر آنچه خواهند ، در نزد پروردگارشان ، اينست آن فضل و نعمت بزرگوار گلكارى و گلدارى : در لفظ عربى جنة و حديقه و روضه مفهوم دلبر و مژده بخش و سودمندى دارند چنانچه در زبان پارسى باغ و بوستان و گلستان .\r\nبهشت هم واژه آرزو بر آوريست كه در زبان پارسى چون آيه قرآن يا حديثى را كه لفظ جنة در آنست بپارسى در آورند آن را بجاى اين نهند و در نصاب كه كتاب لغتى ابتدائى و فرهنك منظوم عربى بپارسى است و گرچه كودكانه وصف شده ولى تعبيرات مردانه‌اى دارد ميگويد :\r\nچه جنت بهشت آخرت آن سراى .\r\nنميتوان گفت مفهوم و معناى اين سه لفظ عربى و اين سه واژه پارسى از هم دور است و نميتوان هم گفت كه هر سه لفظ يك مفهوم محدود دارند .\r\nروضات الجنات را بباغهاى بهشت ترجمه كرده‌اند ولى آيا اين ترجمه موافق حقيقت است و ميتوان گفت روضه در زبان عرب همان معنا را دارد كه باغ در زبان پارسى ؟\r\nجواب روشن به اين سؤال چندان ساده و آسان نيست .\r\nالمنجد : روض - زمينى است كه بانواع گياهها سبز است و مؤنث آن روضه است گفته‌اند از آنرو روضه‌اش خواندند كه آب ورزيده شده است - تا آنكه گويد :\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nروضات الجنات بهترين و خرمترين تيكه‌هاى زمين آنست پايان نقل از المنجد .\r\nو اگر گفته شود روضه قطعه زمينى است كه باغبان در كشت سبزه و چمن و گل آن رياضت و رنج برده و انواع سبزه‌ها و گلبنها در آن با هنر نمائى باغبان استادى پرورده شده است دور از حقيقت نباشد و اگر از نظر ترجمه بپارسى بجاى روضه گلستان گذاريم و روضات الجنات را بگلستانهاى باغ بهشت ترجمه نمائيم دور نرفته‌ايم .\r\nبهشت را بدان معنا كه يك سراى پذيرائى است براى كسانى كه خدايشان پسنديده و پاداش نيك ميدهد كس در اين جهان نديده ولى باغ و بوستان و گلستان را بسيارى از مردم ديده‌اند و هر كس با مفهومى در خور محيط زندگيش بدان آشنا است .\r\nسبزه‌هاى چمن زار و گلبنهاى قشنگ و گلدار و درختهاى كوتاه و بلند و خرد و درشت و انواع نغمه‌هاى پذيرا و دلكش را از گلستان جويند و خرمى و نشاط و زيبائى را از بساط آن طلبند .\r\nاز بوستان و گلستانست كه روح شاد گردد و دل آرام شود و اميد روشن گردد و جان پرورده و نيرومند آيد ميتوان گفت گلستان و بوستان از نظر يك انسان بتغذيه روح و روان بيشتر كمك كند تا بجسم و پيكر انسان و از اين رو است كه سعدى شيرازى براى بوستان و گلستان معنى ديگرى در نظر گرفته و بيان يك رشته امور اخلاقى و دستور پرورش انسانى را كه برشته نظم كشيده بوستان خود ناميده .\r\nو تنظيم يك سلسله داستانهاى عبرت انگيز را كه در هر دوره زندگى به كار آيد و براى هر كس عبرت افزايد با نثرى شيوا و نمكين و شعرى دلكش و شيرين فراهم آورده و آن را گلستان ناميده است .\r\nدر بوستانها و گلستانها سبزه است و چمن و درختان سرو و ياسمن و گلهاى رنگارنگ و خوشبو كه دماغ را معطر كنند و ديده را نوازش دهند و چهره را بگشايند .\r\nو چون گامى بجهان جان نهى و سرى بدرون دل كشى در آنجا هم بستانها باشد و گلستانها جلوه كند در اين بستانها گل حكمت رويد و درخت معرفت برآيد و جويبار دانش روانست و چمن ايمان و عقيده خرم و بيخزان .\r\nدر اين گلستان معنويست كه جان ميخرامد و دل مىآسايد و هر دم خرمى و نشاط ميفزايد و هميشه گلش از آسيب خزان در امانست و چشمه سرشار حكمت و معرفتش روان\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nهر كار نيكى نهالى است كه در اين گلستان كاشته مىشود و تا هرگز بار ميدهد و هر گفتار پاكى در آن گلبنى است كه تا هميشه بوى خوشش پراكنده مىشود و دماغ جانها را معطر ميسازد هر انديشه و پندار درست و خوبى آن را پهناورتر مىكند و بر صحنه آن ميافزايد ، مردان راه حق از هم اكنون كه در اين جهانند در چنين گلستانى زندگانى كنند و هميشه در جان خود شاد زيند  وَ الَّذِينَ آمَنُوا وَ عَمِلُوا الصَّالِحاتِ فِي رَوْضاتِ الْجَنَّاتِ  آن كسانى كه ايمان آوردند و كار شايسته كردند در باغهاى بهشتند ، و نفرمود كه روزى ببهشت خواهند رفت .\r\nبدين مناسبت مرحوم كلينى اخبارى متفرقه كه برخى از آنها گلبنى است در فهم حقائق و تحصيل معرفت و بعضى چون سروى است در بيان حسن سيرت ، جمله‌اى ديگر داستانهاى شيرين و درست و عبرت انگيز است و در اين ميان اخبارى مژده بخش و فرح خيز ، در حديثى كشف رازى شده است و در جاى ديگر با برهان بر حقيقت هم آواز گرديده است ، چون مرغ روح در چمن زار معارف و احاديث آن پر زند از گلبنى بگلبن ديگرش گذر افتد و از شاخى بشاخ ديگر پرد و از اينجا و آنجا بهره برد .\r\nمشتها مرواريد سخن را در اينجا درفشانده و انواع گلهاى رنگارنگ معرفت را در كنار يك ديگر در نشانده هنوزت اين حديث خسته نكرده كه حديث دلنشين دگرت آورده و نشاط تو را تازه كرده است و چونان كه بلبلان در گلستان خسته نشوند از سر هر شاخه گل با اشتياق فراوان بشاخ ديگر پرند و نغمه شادى سر دهند مطالعه‌كنندگان اين كتاب هم درك ملالت نكنند ، و بايستى به حق اين مجموعه نفيس را گلستان آل محمد ناميد و از نظر اسلام و مذهب بدان باليد سزا است كه در وصف اين گلستان آل محمّد گفته شود .\r\nاز گلستان من ببر ورقى ، و هم در باره آن بحقيقت صدق كند كه .\r\n گل همين پنج روز و شش باشد * وين گلستان هميشه خوش باشد \r\nگلستان سعدى كه اين همه آوازه دارد و تا هنوز نگارشى به اندازه و تازه ، چند داستان است كه بر سر هر زبانست در باره روش پادشاهان يا اخلاق درويشان و فضل قناعت و فوائد خاموشى و در باره عشق و جوانى و ضعف پيرى و هم در اثر پرورش و تربيت و آداب صحبت كه اگرش با اين گلستان آل محمّد اندازه كنى قطره ايست در برابر دريا و كفى در برابر يك پهناور صحرا از هزار باز هم نتوان گفت كه يك است و از بسيار اندك ، آن نثريست محكم و شيرين و نظمى پخته و نمكين به همين مناسبت تا كنونش سخنوران را دربند است و دل پارسىخوانان و اديبان در كمند .\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nولى گلستان آل محمّد را صدها باب است كه هر بابش را معنا بيحساب و شيوائى گفتار و شيرينى سخن آن را نتوان با دفتر اديبان سنجيد زيرا بسا خطبه‌ها دارد كه از زبان امامان بر خواسته و تا حد كرامت بفصاحت و بلاغت آميخته است و سراسر گفتارهاى آن سخن معصوم است و بىنهايت بليغ و مفهوم اخبارى كه از زبان امامان معصوم رسيده است عبارتيست بسيار ساده و براى فهم آماده ، تكلف سخن‌بافى ندارد و گوش نيوشنده‌گان را برنج نيارد و باز هم در عين سادگى تا آنجا محكم و پر معنا و شيوا ادا شده است كه كس را ياراى آن نيست تا بمانند آن بسازد و نرد رقابت ببازد ، و اين بمانند همان آيات قرآن مجيد است كه با همه سادگى و روانى از نيروى انسانى برونست ، هر كس شنود پندارد سالها با آن گفت و شنفت داشته ولى چون خواهد مانند آن را آورد درماند و دمزدن نتواند .\r\n\r\nروش من در ترجمه و شرح كتاب روضه\r\nمرا در توان بود كه بينديشم و هر حديثى را در سلك داستانى كشم و عبارتى در معناى آن بپرورم تا جمله‌هائى نغز بر آرم و گفته‌هائى پر مغز ، ولى حديث را از مجراى خود بدر نتوان برد و در نقل آن بمعنا راه داستان‌سرائى نتوان سپرد من بسيار كوشيدم تا گوهر معانى اخبار را با عبارتى هر چه ساده‌تر بپارسى زبانان تقديم دارم و دامن دوستان خاندان پيمبر را كه در كنار قرآنند از گلهاى رنگارنگ و خوشبوى اين گلستان آل محمّد پر كنم .\r\n تا توانى ز اين گلستان گل بچين * بهر دانش رفت بايد تا بچين\r\nميوه شيرين و حكمت‌هاى نغز * اندرين باغ است پر معنا و مغز \r\nتا كنون اين گلستان آل محمّد در پس ديوار بلندى از عربيت نهان بود و دست بسيارى از جويندگان پارسى زبان از آن كوتاه ، فرصت نيكى بدست آمد و اين ديوار بلند از ميان برداشته شد و گرههاى پيچيده آن گشوده گرديد و بمانند آب روان كه از سر چشمه زلال خاندان پاك محمّد صلّى اللَّه عليه و إله و سلم جوشد در دسترس لب تشنگان وادى معرفت و جويندگان حقائق حكمت گذاشته شد اميد است اين خدمت پذيرفته گردد و مورد توجه طالبان حقيقت باشد .\r\n\r\nروضه از چه زمانى نام كتاب شده است\r\nآنچه گذشت تحليل و تجزيهء بود از واژه روضه نظر بمتن لغت و اكنون بجا است كه توجه شود اين لفظ از دير زمانى نام مجموعه‌هاى علمى و تاليفى گرديده است و بيشتر مؤلفين در دوران متاخر از كلينى ره از وى پيروى كرده و اين نام را بمناسبت يا بىمناسبت براى مؤلف خود نهاده‌اند\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nو شماره كتبى كه بروضه بطور مطلق يا با اضافه بلفظ ديگرى ناميده شده‌اند طبق شماره‌اى كه علامه معاصر و متتبع آقاى حاج آقا بزرك تهرانى ادام اللَّه ظله در جلد 11 كتاب الذريعة دارند تا صد و دوازده رسيده است و اگر كتب مؤلفه بروض و رياض و روضات هم كه از همين ماده و با همين معنا است بدان افزوده شود بصدها رسد و اين هم خود يك نشانه تاثير نفس مرحوم ثقة الاسلام كلينى است كه اين همه افكار را بدنبال خود كشانيده است .\r\nو ما براى روشن شدن اين موضوع قسمتى از عبارت كتاب نامبرده را در اينجا ترجمه ميكنيم ص 281 ج 11 الروضة نام عامى است براى هر ديوان شعرى كه به همه حروف الفباء قافيه داشته باشد و بناچار بايد از بيست و هشت قصيده يا غزل كمتر نباشد و اگر حرف نخست هر بيت با قافيه يكى باشد آن را روضه كبرى خوانند در برابر روضه صغرى كه عبارت است از يك قصيده با يك قافيه به شرط آنكه همه حروف الفبا ، در اول اشعار آن باشد و بايد كمتر از بيست و هشت بيت نباشد و نام كتاب ( جامع الرياض ) گذشت كه مشتمل بر چند روضه است و هر كدام تعلق بيكى از معصومين عليهم السلام دارد و يكى از آنها روضه امام زمانست بنام ( بستان الاخوان ) كه ابراهيم بن على بن حسن بلادى بحرانى بكنيه ابو الرياض سروده است و جواهر النظام هم گذشت كه مشتمل است بر روضه كبرى و روضه صغرى انتهى .\r\nاقدم كتبى كه بدين نام بوده است :\r\n1 - روضه در فقه و سنن تاليف احمد بن حسين بن احمد نيشابورى خزاعى نزيل رى و جد پدر شيخ ابو الفتوح رازى صاحب تفسير شاگرد سيد رضي و مرتضى و شيخ الطائفة و هم او پدر مفيد عبد الرحمن نيشابوريست .\r\n2 - روضه تاليف شيخ اقدم احمد بن محمّد بن حسين بن حسن بن دؤل قمى صاحب صد تصنيف كه 350 ه ق - فوت كرده است - نجاشى آن را ذكر كرده .\r\n3 - روضه در فضائل و معجزات يا كتاب فضائل بتعبير ابن طاوس در اقبال كه آن را تاليف ابى عبد اللَّه حسين بن حمدان خصيبى جنبلانى صاحب كتاب هدايه دانسته است كه وفاتش در سال 358 يا 346 بوده است . . .\r\n4 - روضه از يكى از علماى شيعه در معجزات و فضائل و كسى كه آن را به صدوق نسبت داده است خطا كرده زيرا اول حديث آن در سال ششصد و پنجاه و يك روايت شده است ( شرح مفصلى\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nدر باره اين كتاب مجهول المؤلف نقل كرده است ) .\r\n5 - روضه در فقه يا روضة النفس در احكام عبادات خمس كه از مدارك بلد الامين كفعمى است و تاليف قاضى سعد الدين ابى القاسم عبد العزيز بن نحرير بن عبد العزيز براج شاگرد شيخ مرتضى و شيخ طوسى است كه در طرابلس قاضى بوده و نيابت از شيخ الطائفه هم داشته و در سال 481 ه ق - نهم شعبان فوت كرده است و اين كتاب خود را بسبك جمل العقود استادش شيخ الطائفه نوشته كه شيخ الطائفه آن را بدرخواست وى نگارش كرده است در ابواب و اقسام عبادات .\r\n6 - روضه شيخ صدوق ابى جعفر محمّد بن على بن حسين بن موسى بن بابويه القمى المتوفى 381 - نجاشى آن را ذكر كرده است .\r\n7 - روضه در علم نحو تاليف ابى العباس مبرد نحوى محمّد بن يزيد بن عبد الاكبر بن عمر الثمالى الازدى البصرى امام عربيت متوفاى 285 و از تاليفات او است كتاب اشتقاق .\r\n8 - روضة الاخبار و نزهة الابصار تاليف ابى الحسين حسن تميمى نحوى محمّد بن جعفر كه 402 فوت كرده و مؤلف تاريخ كوفه است ياقوت در معجم الادباء ج 1 ص 104 از كتاب زيادات وزير مغربى در فهرست ابن النديم نقل كرده است كه من كتاب روضة الاخبار را از مؤلفش شنيدم و تاريخ الكوفه هم از او است .\r\nالذريعة در صفحه 302 ج 11 گويد :\r\nروضة الكافى از اجزاء كتاب كافى است تاليف ثقة الاسلام محمّد بن يعقوب كلينى كه در سال 328 وفات كرده است و مكرر جدا چاپ شده است و پيوست تحف العقول هم در سال 1303 چاپ شده است و باز هم بطور جداگانه در سال 1377 در طهران چاپ شده است ولى مولى خليل قزوينى در صحت انتساب روضه بكلينى در شرح خود بنام صافى ترديد كرده است و آن را از شهيد نقل كرده است ولى در فهرست كتابخانه دانشگاه تهران ( 3 : 1459 - 1483 ) آن را مردود دانسته و من رساله جداگانه‌اى در باره كافى و كلينى تاليف كردم انتهى .\r\nدر فهرس دانشگاه ص 1466 گويد ملا خليل قزوينى در آغاز گزارش فارسى خود بر روضه كافى بنام صافى به چند دليل سست ميخواهد روضه را از كافى نداند و ميگويد كه چون نامه‌اى كه امام صادق عليه السّلام بدوستان خود نوشته از رسائل كلينى گرفته شده و در آغاز اين روضه گزارده شده است به اين نظر باقى روضه را هم از كافي پنداشته‌اند و در اينجا است كه از شهيد نقل كرده روضه از كافى نيست .\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nو به اين مناسبت در بسيارى از موارد در شافى و صافى خود ميگويد كه اگر روضه را از كافي بدانيم شماره كتابهاى كافى سى و چهار و گر نه سى و سه كتابست و و او در هيچ كجا نگفته است كه روضه از ابن ادريس است و نميدانم خوانسارى از كجا در ص 267 و نورى در ص 546 مستدرك از رياض نقل كرده است كه آن تاليف ابن ادريس است انتهى - بطور خلاصه و با اندكى اصلاح نقل شد .\r\nولى به نظر من ترديد در اينكه روضه از كافى است بسيار ضعيف و سست است به چند وجه :\r\n1 - تصريح بسيارى از علماى رجال باينكه روضه جزئى از كتاب كافى است مانند ابو عمرو كشي كه از قدماى محدثين و رجال نويسان شيعه است و ترديد در اينكه روضه از كافى است بمانند ترديد در اصل انتساب كافى بمرحوم ثقة الاسلام كلينى است و از باب يك وسوسه و تشكيكى است كه بسا دچار برخى مىشود .\r\n2 - سياق اسناد احاديث كتاب روضه و سنجش آن با اسناد سائر ابواب كافى از چند نظر :\r\nالف - از نظر معدل تعداد و شماره وسائط كافى تا هر كدام از ائمه معصومين .\r\nب - از اساتيد روايت كه مرحوم كلينى از آنها اخذ حديث كرده است .\r\nج - از نظر افراد سلسله احاديث .\r\nو اگر از اين نظر دقت شود توافق كامل ميان احاديث روضه و ديگر احاديث كافى موجود است .\r\nو بايد گفت كه اصل اين ترديد و وسوسه از اينجا برخاسته است كه در ضمن روضه كافى اخبارى درج است كه فهم و حل آنها بس مشكل است و بسيار از باور دور است و يا از نظر ظاهر مخالف مسلم و مشهور است و بسا از نظر مخالفان و كوته‌نظران مايه سرزنش و استهزاء بمذهب باشند مانند حديث ابان بن تغلب كه ميگويد زمين روى گرده ماهى است و اين ملاحظه كم كم به اين نظر منجر شده است و آنچه را هم كه از شهيد نقل شده است بسا روى همين پايه بوده و چون شهيد ره در محيط شام و ميان عوام گرفتار بوده است و مورد اعتراض شده است چنين جمله‌اى از او شنيده شده است .\r\nولى راجع به اين احاديث بايد گفت :\r\n1 - اين احاديث قابل توجيه است و ما آنچه از اين قبيل احاديث در جلد 1 شرح و ترجمه روضه بوده است شرح كرديم و تجزيه و تحليل نموديم كه مورد اعتراض نباشد .\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\n2 - خود زمينه يك كتاب جامع آثار مذهب هم كه هدف كلينى ره بوده است قرينه روشنى است بر اينكه بايد كتاب روضه هم جزء كتاب جامع كافى باشد زيرا بعلاوه از تعليمات معصومين راجع بكليات اصول مذهب از عقيده و اخلاق و قرآن و دعا كه خود باعتبار مبدأ توجه به خداوند در شمار امور اصولى اسلام است و بعلاوه از فروع دين و كليات احكام اسلامى از معاملات و سياسات و مجازات اخبار ديگرى هم قطعا بوده است كه عبارت باشد از :\r\n1 - رسائل و نامه‌هاى معصومين .\r\n2 - خطبه‌ها و سخنرانيهاى معصومين .\r\n3 - بيانات معصومين در امور طبيعى و معارف ديگر كه خود ابتداء بيان كرده‌اند و يا آنكه در پاسخ سؤالها فرموده‌اند .\r\n4 - مطالب تاريخ و جغرافيا و انسان‌شناسى و امور ديگر . و بعبارت ديگر ميتوان از اين مطالب تعبير كرد ، به آن چه كه يك شيعه بايد بداند .\r\nو اينها چون در ضمن اصول و فروع مورد مناسبى نداشته‌اند و از آنها هم صرف نظر روا نبوده كلينى باحسن سليقه‌اى كه داشته است آنها را جمع آورى كرده و با استادى كامل روضه كافى ناميده است و ميتوان اين نام را براى چنين كتابى از ابتكارات قابل توجه مرحوم كلينى به حساب آورد زيرا چنانچه سابقا بيان كرديم با وجود اينكه مؤلفين بسيارى از اين نام تقليد كرده‌اند همه بعد از كلينى بوده‌اند و كتابى بدين نام پيش از كافى بدست نيامده است جز كتابى بنام روضه در علم نحو از ابى العباس مبرد و اگر هم كلينى بر آن اطلاع يافته و اين نام را براى كتاب از او تقليد كرده باشد در انتخاب آن براى چنين اخبار متفرقه متنوعه دلنشين ابتكار و حسن سليقه به كار برده است .\r\n22 محرم الحرام 1382 هجرى قمرى برابر 4 تير ماه 1341 خورشيدى شهر رى محمد باقر كمره‌اى\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\nتعريف روضه كافى با شرح و ترجمه آن\r\n. در صفحه 3 نسخه روضه كافى چاپ تهران چنين درج شده است :\r\n« من اين جزء را با چهار نسخه خطى با امتيازات و اوصاف زير مقابله كردم :\r\nالف - نسخه كتابخانه سماحة العلامة السيد شهاب الدين نجفى مرعشى نسابه در بلده شريفه قم كه تاريخ اتمام نوشتن آن روز سه شنبه 21 شعبان المعظم سال 1090 هجرى قمرى بوده است و كاتب نيم اخير آن عبد العزيز بهاء الدين محمد كرماني است از روى نسخه امير سلطان محمد حسينى دامغانى كه در حضور شيخ ناصر بن سليمان بحرانى تا شب 14 محرم الحرام 1091 ه مقابله شده است و سپس عوض بن حيدر شوشترى در 26 شعبان 1096 ه آن را تصحيح كرده و به آن حاشيه نوشته و مجددا با نسخه ميرزا كاظم كه نزد او مورد اعتماد بوده است مقابله كرده .\r\nب - نسخه مصححه كتابخانه مولانا الحجة حاج سيد محمّد باقر بحر العلوم تهرانى ادام اللَّه ظله مورخ روز سه شنبه 24 ذى قعده الحرام 1104 كه در سال 1322 على بن عبد الجليل آن را با نسخه‌اى كه مولى خليل بن غازى قزوينى شرح كرده مقابله نموده است و آن نسخه سال 1084 ه نوشته شده و در سال 1085 [ 1095 
  ] تصحيح و مقابله شده و برخى حواشى از سيد صاحب كتاب دارد و در هامش آنست كه .\r\nخليل بن غازى قزوينى در اوائل شوال 1040 شرح كردن كافي را آغاز نمود و روز شنبه دوم ربيع الاول 1084 ه ق بپايان رسانيد .\r\nج - نسخه كتابخانه استاد دكتور حسين علي محفوظ در كاظمين شماره ( 1614 مخطوطات ) كه مورخ 10 صفر 1103 ه و به خط محمّد شفيع بن شمس الدين محمد است و در كتابخانه مرحوم حيدر قلى بن نور محمد خان سردار كابلى رحمه اللَّه و در كرمانشاه بوده .\r\nد - نسخه كتابخانه ناشر محترم كه مصحح است و حاشيه‌هاى پر فائده و بسيارى دارد و در اوائل قرن يازدهم نوشته شده است » .\r\n( و ترتيب نمونه‌هائى در يك صفحه از نسخه‌ها به ترتيب گراور شده است )\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\n\r\nاظهار نظرى از استاد محترم آقاى دكتر حسين على محفوظ در باره كتاب روضه كافى\r\nدر پاسخ دانشمند محترم آقاى على اكبر غفارى من ميگويم كلينى ره كتاب ( كافى را ) در اصول و فقه تاليف كرده است و فنون احاديث را در آن فراهم آورده و همه گونه خبرى را در آن گنجانيده و آن را بر پايه معرفت اصول ايمان و ابواب تشريع و انواع احكام مرتب داشته است و آن كتاب چنانچه تو ميدانى يك مجموعه‌ايست از حديث كه بزرگوار و ارجمند است و از سنتهاى پيمبر و احكام شرع انور و آنچه از علم اهل بيت اثر بجا گذارده است بررسى كرده و مقصود را بدست آورده و تاليفى محكم پرداخته كه احاطه همه جانبه باخبار دارد و تفاصيل ديانت در آن ايفاء شده است .\r\nو چون كلينى اين كتاب خود را كامل ساخت و فصول آن را در هر ماده پرداخت احاديثى فزون و فراوان بجاماند كه سخنرانيهائى از اهل بيت بودند و نامه‌هائى از ائمه عليهم السلام و آدابى از صالحان و حكمتهائى نغز و ابوابى از دانش و صرف نظر از آنها روا نبود و اين مجموعه را از آنها فراهم كرد و آن را ( الروضة ) ناميد زيرا روضه محل روئيدن انواع ميوه‌ها و كان الوان شكوفه‌ها است .\r\nو اين كتاب روضه كافى بهر نظر يك مرجع پر ارزش و اصل شريف است كه از ذخائر كتب و اسفار نفيسه است و در آن نامه‌ها و نوشته‌ها و سفارشها و نوادر علم و گوهرهاى معارف مندرج است كه هرگز كهنه نشوند و با گذر روزگاران دراز بپايند و بمعادن سلامت و صلح كشانند و دلهاى بيمار را درمان بخشند و تشنه كامان علم و دانش را شفا دهند و دل را روشن سازند و به راه راست رهنمائى كنند .\r\nبا اين حال در ضمن آن جدولى كه عالم جليل مرحوم صدر الافاضل دانش متوفاى سال 1350 ه آن را پرداخته من آن را به خط زيبايش در يك نسخه از كافى به چشم خود ديده‌ام كه آن نسخه در كتابخانه دامادش فخر الدين نصيرى امينى بود ( ع 61 فهرست ثمرة العمر ) با اجازه نامه على بن محمّد بن حسن بن زين الدين عاملى براى محمّد باقر مشهور به الموتى كه در نسخه قديمى بود در كتابخانه نصيرى مذكور ( ع ر 48 الفهرست الجديد ) و من در مشهد كتابخانه آستان قدس نسخه نفيسى از كافى ديدم كه اجازه به خط مجلسى ره در آن نوشته بود و شادم كه نيز صورت آنها را براى شما بفرستم .\r\nاحييك و ادعو لك و سلامة لك و سلام عليك كاظمين دكتور حسين على محفوظ\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nالروضة\r\nمن\r\nالكافى\r\nثقة الاسلام ابى جعفر محمد بن يعقوب بن\r\nاسحق الكلينى الرازى رحمه الله المتوفى سنه 329 ه‍\r\nيا گلستان آل محمد\r\nبقلم الأستاذ العلامة آية الله الحاج الشيخ محمد باقر الكمرئى\r\nنزيل الرى ( شهر رى )\r\nصححه وقابله على عدة نسخ خطية ثمنية\r\nمحمد الباقر البهبودى على اكبر الغفارى\r\nالجزء الاول\r\nالطبعة الأولى\r\nالناشر :\r\nمكتبة الاسلامية بطهران\r\nشارع البوذر جمهرى تليفون ( 21966 )\r\nجميع حقوق الطبع محفوظة\r\nالمطبعة الاسلامية 1381 ه‍\r\n\r\n","description":"","footnote":"","page_name":" 1 ","page_number":13},
  {"content":"\r\n\r\n\r\nجلد اول\r\n\r\nرساله امام صادق عليه السلام باصحاب خود\r\nبِسْمِ اللَّهِ الرَّحْمنِ الرَّحِيمِ\r\n1 - ( 1 ) از اسماعيل بن جابر كه امام صادق ( ع ) اين نامه را بيارانش نگاشت و به آنها فرمان داد آن را بهم درس بدهند و مورد مطالعه سازند و آن را بررسى كنند و به كار بندند و آنها هر كدام يك نسخه از آن را در نمازخانه منزل خود گذارده بودند و چون از كار نماز مىپرداختند آن را ميخواندند و ياد آور ميشدند .\r\nو اسماعيل بن مخلد سراج هم گفته است اين رساله از امام صادق به همه يارانش ابلاغ شد\r\n\r\n","description":"","footnote":"","page_name":" 2 ","page_number":14},
  {"content":"\r\n\r\n\r\nمتن نامه امام صادق\r\n( 1 ) بنام خداوند بخشاينده مهربان . از پروردگارتان عافيت بخواهيد و در بند آرامش و وقار و سكينه باشيد شرم و حياء را پيشه كنيد و از آنچه خوبان پيش از شماها كناره جستند كناره جوئيد با اهل باطل و دنياداران مدارا كنيد و ستم آنان را بر خود هموار سازيد ، مبادا با آنها در افتيد و سخت ستيزه جوئيد ، در نشست و برخاست و آميزش و گفتگوى با آنها ميان خود و خدا ديندار باشيد و در هنگام مجالست و آميزش و گفتگوى با آنها كه از آن چاره نداريد راه تقيه را پيش گيريد كه خداوند بشما دستور داده ، در ارتباط با آنها آن را به كار بنديد هر گاه گرفتار معاشرت با آنها شديد ، بىترديد شما را آزار دهند و باروى ترش بشما بنگرند و اگر چنان نباشد كه خدا تعالى آنها را از شما دفع كند بشما يورش برند و برجهند ، آنچه از دشمنى و بدبينى در سينه خود در باره شما دارند بيشتر از آنست كه به روى آرند و آشكار كنند انجمن‌هاى شما و انجمن‌هاى آنان يكى است ( در جمعه و جماعت با هم هستيد ) ولى جان شما و جان آنها از هم جدا است و آشتى ناپذير ، هر گز دوستشان نداريد و دوستتان ندارند ولى خدا شماها را بوسيله نمودن راه حق ارجمند داشته و آن را بشما نموده و آنان را شايسته آن ندانسته با آنها مدارا كنيد و بر آنها شكيبا باشيد با اينكه آنان سر سازش با شما را ندارند و بر هيچ چيز شكيبا نباشند ، نيرنگ آنها افكار شيطانى است كه از يك ديگر بگيرند و به يكديگر بدهند براستى كه اين دشمنان خدا اگر بتوانند شما را از راه حق برگردانند و خدا شما را از پيوستن به آنان و ترك راه حق نگهدارد از خدا بپرهيزيد و زبان را جز از سخن خوب نگهداريد .\r\nشرح - از مجلسى ره - و حيلهم و سواس شايد مقصود اينست كه چاره‌جوئى شماها دفع زيان آنها است بمدارا و شكيبائى بر آزار آنها با تقيه و آنان نه مىتوانند صبر كنند و نه شما را از راه حق\r\n\r\n","description":"","footnote":"","page_name":" 3 ","page_number":15},
  {"content":"\r\n\r\nبرگردانند و راهى ندارند جز اينكه به يكديگر در باره آزار و برانداختن شماها وسوسه كنند . . .\r\nپايان نقل از مجلسى .\r\nمن گويم در دوران امام صادق ( ع ) فتوحات اسلام وسعت يافت و از جبال پيرنه در مرز فرانسه تا مرزهاى چين مركزى زير پرچم اسلام در آمد و ملت‌هاى چندى در محيط عمومى اسلام در آمدند و با آواى حق جوى قرآن مجيد و نظام دانش پرور اسلام بجستجوى راه درست زندگى مادى و معنوى افتادند و اين حكومت وسيع در اثر مطامع دنيا طلبان زير نفوذ مردانى جاه طلب قرار گرفت و سياستى ناحق در آن پديد آمد از طرفى افكار جديد مختلفى كه هر كدام تلاش ميكردند قرآن را بر خود منطبق كنند ميخروشيد و از طرفى نيروى سياست ميخواست همه چيز را بسود خود بدست داشته باشند و با سر سختى مخالفان جدى و با ارزش طرف ملاحظه را ميكشت و بزندان مىافكند پريشانى افكار و سختى و بيرحمى سياست محيط اسلامى را كلافه كرده بود و مدتها وقت لازم بود تا اين ابرهاى تيره افكار از طرفى و امواج تيره سياست خونخوار از طرفى بر طرف شوند و پرتو حقيقت جلوه‌گر شود ، در اين شرائطست كه امام صادق ( ع ) بياران و پيروان خود دستور شكيبائى و پايدارى مىدهد و آنها را بسازش و مدارا با گروه اكثريت باطل واميدارد زيرا حق بر جا است و از ميان رفتنى نيست هميشه گذشت روزگار بسود حق و حقگويانست باطل است كه چون سرابى خود نمايد و بر باد رود ، اين حقيقت در پيروان حق و باطل جلوه‌گر است اينست كه ميفرمايد شما حق‌جويان صبر توانيد و بايد به شكيبائى گرائيد زيرا گذشت روزگار به سود شما است ولى اهل باطل كه مردان هم امروزند و فردائى ندارند صبر و شكيبائى نتوانند و ندارند .\r\nدنباله حديث 1 - ( 1 ) مبادا زبان بگفتار دروغ و بهتان و بزه و دشمنى بيالائيد زيرا اگر زبانتان را از آنچه خدا نميخواهد و شما را از آن غدقن كرده است نگهداريد بهتر است پيش پروردگارتان كه زبان بدان آلوده كنيد زيرا آلودن زبان بدان چه خدا را بد آيد و از آن غدقن فرمايد پيش خداوند براى بنده هلاكت بار است و مورد دشمنى خدا و كرى و كورى و گنگى روز قيامت است و چنانچه خدا در باره منافقان فرموده است ( 8 - البقره ) كر و گنگ و كورند و بر نگردند ( 171 - البقره - كر و گنگ و كورند و نمىفهمند خ ل ) يعنى نتوانند سخنى گفت ( 26 - المرسلات ) به آن‌ها اجازه داده نشود تا عذر جويند .\r\nمبادا بدان چه خدا از آن غدقن كرده است دست بيالائيد . خموشى پيشه سازيد جز در آنچه\r\n\r\n","description":"","footnote":"","page_name":" 4 ","page_number":16},
  {"content":"\r\n\r\nخدايتان سود بخشد از امر آخرت ( 1 ) و بشما در برابر آن مزد دهد ، بسيار تهليل و تقديس و تسبيح و ستايش خدا كنيد و بدرگاهش بزاريد و از آنچه نزد او است بخواهيد آنچه كه كسى اندازه آن را نتواند گرفت و بكنه آن نتواند رسيد .\r\nزبان خود را بوسيله اشتغال بدان از آنچه خدا غدقن كرده باز داريد مانند گفتارهاى بيهوده و ناحقى كه سرانجام اهل آنها خلود در دوزخ است آنهائى كه بر آنها بپايند تا بميرند و به خدا باز نگردند و از آن دست نكشند ، بدعا بچسبيد زيرا مسلمانان براى انجام حوائج خود از طرف خدا وسيله‌اى بهتر از دعا و توجه بدرگاه خدا و زارى به خدا و درخواست از او ندارند بهر آنچه خدا تشويقتان كرده است رغبت كنيد و دعوت خدا را بپذيريد تا رستگار شويد و از عذاب خدا رها گرديد ، مبادا خود را شيفته آن چيزى سازيد كه خدا بر شما حرام كرده است زيرا هر كه پرده حرمت الهى را در دنيا به درد خدا ميان او و بهشت و نعمت و لذت و كرامت كه براى اهلش پايدار و بر جا است تا ابد الا بدين پرده افكند .\r\nبدانيد چه بد مىانديشد كسى كه بنافرمانى خدا و ارتكاب گناه فكر مىكند و لذت چند روزه دنيا را كه زائل و فانى است بر خلود در بهشت و لذت و كرامت آن مقدم ميدارد ، واى بر آنها و چه تيره بخت و زيان برگشت و بد حالند نزد پروردگار خود در روز رستاخيز ، به خدا پناه بريد كه در نمونه آنها شما را در جوار خود راه دهد و شما را مبتلا كند بدان چه آنان را گرفتار سازد و ما و شما را نيرو جز به دو نباشد .\r\nاى حزب ناجى از خدا بپرهيزيد اگر خدا آن نعمتى را كه بشماها داده بپايان رساند و كامل كند\r\n\r\n","description":"","footnote":"","page_name":" 5 ","page_number":17},
  {"content":"\r\n\r\n( يعنى نعمت هدايت و بسر بردن راه حق نياز بتقوى دارد ) ( 1 ) زيرا كار شما بپايان نرسد تا همان را بكشيد كه خوبان پيش از شما كشيدند و اينكه در باره خودتان و اموالتان آزموده شويد و تا از دشمنان خدا بسيار آزار بينيد و شكيبا باشيد و به خود هموار كنيد و تا آنجا كه شما را خوار كنند و دشمن دارند و بر شما ستم بارند از آنها در خورد كنيد و در برابرش رضاى خدا و سراى آخرت جوئيد و تا آنجا كه بايد خشم آتشين خود را كه از آزار و اتهام در راه خدا زايد فروخوريد و تا آنجا كه شما را در باره عقيده به حق دروغگو شمارند و دشمن دارند و با شماها بر سر آن كينه‌توزند و بايد بر همه اين‌ها صبر كنيد و مصداق آن همه در كتاب خدا است كه جبرئيل بر پيغمبر « ص » فرود آورده ، و شما شنيديد گفتار خدا را عز و جل براى پيغمبرتان ( 3 - الاحقاف ) صبر كن چونان كه اولو العزم از رسولان صبر كردند و در باره آنها شتاب مكن ، سپس خدا فرموده است ( 34 - الانعام ) اگر تو را دروغگو شمارند هر آينه دروغگو شمردند رسولان را پيش از تو و آنان بر آن تكذيب و آزار صبر كردند - راستى پيغمبر خدا و رسولان پيش از وى تكذيب شدند و با آن آزار كشيدند اگر شما را خوشآيد فرمان خدا در باره آنها همان فرمانى كه در اصل آفرينش بدانها داد .\r\nآرى اصل آفرينش - در برابر كفرى كه براى ديگران در علم خدا گذشته است و آنها را براى آن آفريده است و در برابر آنهائى كه در قرآن خود از آنها نامبرده است در قول خود ( 41 - القصص ) و مقرر ساختيم از آنان رهبرانى بسوى دوزخ . پس در اين تدبر كنيد و آن را بفهميد و ندانسته نگيريد زيرا هر كس اين مطلب و مانند آن را كه خدا در قرآنش فرض كرده از هر آنچه امر كرده يا نهى كرده ندانسته گيرد دين خدا را از دست داده و دل بنافرمانى او نهاده و بايست خشم خدا گرديده و خدايش برو در دوزخ سرنگون سازد\r\n\r\n","description":"","footnote":"","page_name":" 6 ","page_number":18},
  {"content":"\r\n\r\n( 1 ) و فرمود اى جمعيت قرين رحمت و رستگارى ! راستى كه خدا دين خوبى كه بشما داده آن را به ولايت ائمه كامل كرده است بدانيد كه در علم خدا و فرمانش نيست كه يكى از خلقش حكم دين را بهوس و سليقه يا به نظر و قياس دريافت كند ، خدا قرآن فرود آورده و هر چيزى را در آن بيان كرده و براى قرآن و آموختن آن اهلى مقرر داشته و براى آنان كه خدا علم قرآن را به آنها سپرده روا نيست كه بدلخواه و رأى و قياس معنى آن را تفسير كنند چون خدا آنان را بوسيله دانشى كه بدانها سپرده روانيست كه بدلخواه و رأى و قياس معنى آن را تفسير كنند چون خدا آنان را بوسيله دانشى كه بدانها داده و ويژه آنان ساخته و بدانها سپرده بىنيازشان ساخته و آنان را بدان ارجمند كرده است و ايشان همان اهل ذكر هستند كه خدا به اين امت دستور داده از آنها بپرسند و هم ايشانند كه هر كه از آنها پرسد - با ملاحظه اينكه در علم خدا گذشته است كه بايد آنها را تصديق كند و از آنها پيروى كند - او را بدرستى ره نمايند و از دانش قرآن به او بدهند باندازه‌اى كه به خدا ره يابد ، به اجازه خودش و به همه طرق حق و هم آنانند كه نبايد از آنها و از مسأله آموزى و دانشى كه خدا آنها را بدان گرامى داشته و نزد آنها سپرده رو گرداند مگر كسى باشد كه در علم خدا بدبخت شناخته شده و در اصل آفرينش و در عالم ارواح - و آنانند كه روگردانند از سؤال اهل ذكر و از آنها كه علم قرآن را بدان‌ها داده و نزد آنها نهاده و سؤال از آنها را واجب كرده و هم آنانند كه بدلخواه و سليقه و رأى و قياس عمل كنند تا شيطان در آنها در آمده زيرا هم آنان اهل ايمان بعلم قرآن خدا داده را كافر دانند و گمراهان از آن را مؤمن شناسند تا آنجا كه بسيارى از آنچه را خدا حلال كرده است حرام دانند و بسيارى از آنچه را خدا حرام كرده است حلال شناسند .\r\nشرح - اين جمله اشاره است باصول بدعت‌هائى كه خليفه‌هاى ناحق در ديانت پديد آوردند و\r\n\r\n","description":"","footnote":"","page_name":" 7 ","page_number":19},
  {"content":"\r\n\r\nبسيارى از قوانين قرآن و مقررات پيغمبر اسلام را دگرگون ساختند و از آن جمله است اين اعلاميه عمر كه گفت :\r\nمتعتان كانتا محللتان في زمن رسول اللَّه و انا احرمهما و اعاقب عليهما متعة الحج و متعة النساء - دو متعه در زمان پيغمبر حلال بودند و من آنها را حرام كرده و بر آنها كيفر ميكنم حج تمتع و متعه زنان .\r\nچون عمر اسلام را وسيله استحكام مليت عرب ميدانست و در مقام بود مليت عرب را تا هر جا ممكن است با تجديد شعارهاى ملى دوران جاهليت حفظ كند و چون در دوران پيش از اسلام حج تمتع و متعه زنان در شعائر عرب نبود و اسلام آنها را ابتكار كرد با آنها مخالفت ورزيد و كار گستاخى را به جائى كشانيد كه چنين اعلاميه صادر كرد و راه هر گونه تحريف و تغيير قوانين اسلامى را بسود حكومتهاى آينده گشود و در هر دوره حكومت وقت هوسهاى خود را به صورت جعل قانون و الغاء قانون در مقررات اسلامى وارد كرد و بدعت‌ها بر بدعت‌ها افزود تا احكام حقه اسلامى در ميان امواج ظلمت بدعت چون ستارگان در شب تار پراكنده درخشان گرديدند و قاضى ارجانى چو خوش گفته است :\r\n و كان النجوم بين دجاها * سنن لاح بينهن ابتداع \r\n تو گوئى اختران اندر شب تار * چه سنتها كه در بدعت نمودار \r\nدنباله حديث 1 - ( 1 ) اينست اصل ثمره دلخواه آنان با اينكه رسول خدا پيش از مرگش به آنها سفارش كرده بود ولى گفتند پس از اينكه خدا عز و جل رسول خدا را از ما گرفت براى ما رواست كه بدان چه مردم خواهند عمل كنيم اكنون كه خدا رسول خدا را از ما گرفته است با آن سفارشى كه او بما كرده و دستورى كه به ما داده گرچه خواست مردم مخالف نظر خدا و رسولش باشد و كسى نيست كه بر خدا دليرتر باشد و گمراهيش آشكارتر باشد از اينكه اين روش را در پيش گرفته و پنداشته كه براى او روا است به خدا كه خداوند بر خلقش حق دارد كه از او فرمان برند و پيرو فرمانش باشند در زندگى محمد « ص » و پس از مرگش آيا اين دشمنان خدا مىتوانند بگويند كه احدى از آنها كه با محمد راه مسلمانى گرفت باز هم بقول و رأى و قياس خود عمل ميكرد ؟ اگر گويد آرى بر خدا دروغ بسته و بپرتگاه دور گمراهى افتاده است و اگر گويد نه پس از مسلمانى كسى را نميرسد كه برأى و دلخواه و قياس خود\r\n\r\n","description":"","footnote":"","page_name":" 8 ","page_number":20},
  {"content":"\r\n\r\nكار كند ، ( 1 ) بر عليه خود اعتراف كرده و دليل را پذيرفته و از آنها باشد كه معتقد است پس از مرگ رسول خدا هم بايد از خدا اطاعت كرد و فرمان او را برد و خدا هم فرموده است و گفتار او حقست ( 144 - آل عمران ) نيست محمد جز رسولى كه بسى رسولان پيش از او بودند و رفتند آيا اگر او مرد يا كشته شد شما به دوران جاهليت بر گرديد و مرتجع شويد ؟ هر كه بر خود بچرخد از دين پيشرو مرتجع شود ، هرگز به خدا زيانى نرساند و خدا به زودى شاكران را پاداش دهد .\r\nو اين براى آنست كه بدانيد راستى كه خدا بايد اطاعت شود و فرمانش پيروى گردد در زندگى محمد « ص » و پس از مرگ او ، و چنان كه هيچ كدام از مردم را نرسد در زندگى محمد « ص » به دلخواه و رأى و قياس خود كه مخالف امر و فرمان محمد « ص » بوده است عمل كند همچنين براى هيچ كدام از مردم روا نيست كه بعد از محمد « ص » به دلخواه و رأى و قياس و سنجش خود عمل كند .\r\nو فرمود « ع » : دست‌هاى خود را در نماز جز يك بار براى تكبيرة الاحرام بلند نكنيد زيرا مردم شما را بدان شهره كرده‌اند و شناخته‌اند و اللَّه المستعان و لا حول و لا قوة الا باللَّه .\r\nو فرمود ( ع ) : بسيار بدرگاه خدا دعا كنيد زيرا خدا آن بنده مؤمن را دوست دارد كه به درگاهش دعا كند و خدا به بنده‌هاى مؤمن خود وعده اجابت داده است و خدا دعاء مؤمنان را در روز قيامت كردار آنان سازد و بهشت براى آنها بيفزايد و بسيار ياد خدا كنيد تا آنجا كه توانيد و در هر ساعتى از ساعات شب و روز كه باشد زيرا خدا فرمان داده است كه او را ياد كنند و خدا هم به ياد كسى است كه در ياد او است از مؤمنان و بدانيد كه خدا هر كدام از بنده‌هاى مؤمنش را كه ياد او كنند بخير\r\n\r\n","description":"","footnote":"","page_name":" 9 ","page_number":21},
  {"content":"\r\n\r\nياد كند ، ( 1 ) و خود را بكوشش در عبادتش بداريد زيرا هر چيزى از طرف خدا بكوشش در طاعتش فراهم آيد و بدورى كردن از آنچه حرام كرده است آنچه در ظاهر قرآن حرام كرده و آنچه در باطن قرآن ( و ائمه معصومين آن را بيان كرده‌اند ) زيرا خدا تبارك و تعالى در كتاب خود فرموده است و گفتارش درست است ( 120 - الانعام ) وانهيد گناه ظاهر و گناه باطن را .\r\nو بدانيد هر چه را خدا دستور داده از آن دورى كنيد آن را حرام كرده است و از آثار و دستورات رسول خدا و روش او پيروى كنيد و بدان عمل كنيد و از دلخواه و رأى خود پيروى نكنيد تا گمراه شويد زيرا گمراه‌تر مردم در نزد خدا كسى است كه پيرو دلخواه و رأى خود باشد بىرهبرى از طرف خدا و تا توانيد به خود نيكى كنيد زيرا هر كار خوب كنيد به خود كرديد و اگر هم بد كنيد به خود كرديد و با مردم ديگر مدارا كنيد و آنها را به گردن خود سوار نكنيد تا با اين وضع خدا را هم اطاعت كرده باشيد .\r\nمبادا دشمنان خدا را دشنام دهيد آنجا كه بشنوند از شماها تا آنها هم بتلافى و از روى دشمنى و ندانسته خدا را دشنام دهند و سزاوار است كه شماها بدانيد كه اندازه دشنام آنان به خدا چگونه است ؟ راستى كه هر كه به اولياء خدا دشنام دهد و بد گويد خدا را دشنام داده باشد ، چه كسى پيش خدا ستمكارتر است از كسى كه وسيله سب و دشنام به خدا و اولياء خدا را فراهم كند ، آرام ، آرام ، از خدا پيروى كنيد و لا حول و لا قوة الا باللَّه .\r\nفرمود ( ع ) : اى جمعى كه خداوند نگهبان كار و زندگى آنها است بچسبيد بآثار رسول خدا ( ص ) و روش آن حضرت و آثار امامان بر حق و راهبر و روش آنان از خاندان رسول خدا ( ص ) پس از وى زيرا هر كه بدان عمل كند محققا هدايت شده است و هر كه آن را وانهد و از آن رو گرداند گمراه باشد زيرا آنها هم آن كسانند كه خدا فرمان به اطاعت و ولايت آنها داده است و محققا پدر ما رسول خدا ( ص )\r\n\r\n","description":"","footnote":"","page_name":" 10 ","page_number":22},
  {"content":"\r\n\r\nفرموده ( 1 ) پيگيرى عمل در پيروى آثار و سنن است و گر چه اندك باشد پسندتر است نزد خدا و سودمندتر است پيش او در انجام كار از اجتهاد و كوشش بسيار در بدعت شعارى و پيروى از دلخواه ، هلا راستى كه پيروى هوى و پيروى از بدعت‌ها بىرهبرى خدا گمراهيست و هر گمراهى بدعتست و هر بدعت در دوزخست و هرگز به هيچ چيزى كه نزد خدا است نتوان رسيد جز بفرمانبرى خدا و صبر و رضا كه صبر و رضا هم خود فرمان برى از خدا است .\r\nو بدانيد كه هيچ بنده‌اى از بنده‌هاى خدا ايمان ندارد تا راضى باشد بدان چه خدا با او كرده است و بخواهد يا نخواهد براى او فراهم آورده و هرگز خدا به كسى كه صبر و رضا پيشه كند عملى نكند جز آنچه شايسته او است و براى او خوب است چه دوست دارد و چه بد دارد .\r\nبر شما باد كه نمازها را در وقت مقرر بخوانيد و خصوص نماز وسطى را ( ظهر و يا مغرب ) چنانچه خدا همه مؤمنان پيش را و شماها را بدان فرمان داده است در قرآن خود ( 228 - البقره ) بچسبيد بمهرورزى مسلمانان زيرا راستش اينست كه هر كه آنان را خوار شمارد و بر آنها گردن فرازى كند محققا از كيش خدا بدر رفته است و خدا خوار كن و بدخواه او است و پدر ما رسول خدا ( ص ) فرموده است پروردگارم به من دستور داده است بمهرورزى با مستمندان مسلمان و بدانيد كه هر كه مسلمانى را خوار شمارد خدا بدخواهى و زبونى را از جانب خود به روى افكند تا مردم او را بدخواه باشند و خدا بيشتر بد خواه او باشد و خدا را بپائيد در باره برادران مسلمان مستمند خود زيرا كه آنها بر شما حق دارند كه با آنها دوستى كنيد براى آنكه خدا برسولش فرمان داده تا آنها را دوست دارد و هر كه دوستى نكند با كسى كه خدا بدوستى او فرمان داده است نافرمان خدا و رسولست و هر كه خدا و رسولش را نافرمانى\r\n\r\n","description":"","footnote":"","page_name":" 11 ","page_number":23},
  {"content":"\r\n\r\nكند ( 1 ) و بر آن روش بميرد در زمره گمراهان مرده است .\r\nبپرهيزيد از بزرك منشى و تكبر زيرا تكبر رداء خدا عز و جلست هر كه با خدا در رداى او كشمكش كند خدايش پشت شكند و در روز رستاخيز خوار و زبون سازد .\r\nشرح - از مجلسى ره جزرى گويد در حديث است كه خدا تعالى فرموده است : عظمت از ارمنست و كبرياء رداء من - و خدا ازار و رداء را مثل آورده براى يگانگى خود در صفت عظمت و كبرياء به اين اعتبار خلق بدانها مجازا هم موصوف نگردند مانند صفت رحمت و اشباه آن و آن دورا برداء و ازار شبيه كرده است براى آنكه خدا را سراسر فرا گيرند چنانچه ازار و رداء سراسر انسان را فرا گيرند و چونان كه كسى در ازار و رداء ديگرى كه پوشيده شريك نيست در صفت عظمت و كبرياء حق هم كسى را ياراى شركت نيست انتهى .\r\nدنباله حديث 1 ( 2 ) مبادا به يكديگر ستم و دست اندازى كنيد زيرا كه آن از خصلت و خوى خوبان نيست راستش اين است كه هر كه ستم و تعدى كند خدا ستمش را به خودش برگرداند و يارى خدا از آن ستمكش باشد و هر كه را خدا يارى كند پيروز گردد و بظفر خدا برسد .\r\nمبادا بر يك ديگر حسد ورزيد زيرا حسد ريشه كفر است .\r\nمبادا بر عليه مسلمان ستمرسيده‌اى كمك دهيد تا بشما نفرين كند بدرگاه خدا و خدا او را اجابت نمايد در باره شما ، راستى كه پدر ما رسول خدا ( ص ) را شيوه بود كه ميفرمود : راستى دعاى مسلمانان ستمديده اجابت شده است .\r\nبايد به يكديگر كمك دهيد زيرا پدر ما رسول خدا ( ص ) ميفرمود : راستى كه يارى و كمك به مسلمانان مزدش از روزه يك ماه با اعتكاف در مسجد الحرام بهتر است .\r\nمبادا بيكى از برادران مسلمان خود كه از او بستانكاريد و ندارد بدهد سختگيرى كنيد و فشار به او بياوريد زيرا پدر ما رسول خدا ( ص ) ميفرمود : مسلمان حق ندارد به مسلمان ديگر در وامخواهى سخت\r\n\r\n","description":"","footnote":"","page_name":" 12 ","page_number":24},
  {"content":"\r\n\r\nبگيرد ( 1 ) و هر كه بدهكار نداريرا مهلت دهد خداوند در روزى كه جز سايه او سايه‌اى نيست او را در سايه خود جاى دهد .\r\nايا جمعيت بهم پيوسته مورد رحمت و برترى بر ديگران ؛ مبادا حقوق خدا را كه بر عهده داريد روزى تا روز ديگر و ساعتى تا ساعت ديگر پس اندازيد زيرا هر كه در پرداخت حقوق خدا كه نزد او است شتاب كند خداوند بشتاب در چند برابر كردن خير او در دنيا و آخرت تواناتر است و آنكه در پرداخت حقوق اللهى كه نزد او است تأخير كند خدا بحبس روزى مقرر او تواناتر است و هر كرا خدا روزى ندهد نتواند روزى خود را فراهم كند ، حق آنچه را خدا روزى شما كرده بپردازيد به خدا تا باقيمانده آن را خدا براى شما پاك و گوارا سازد و وعده چندين برابر آن را كه بشما داده وفا كند كه شماره آن و كنه فضل آن را جز خدا پروردگار جهانيان نمىداند .\r\nو فرمود ( ع ) : اى جماعت پيوسته خدا را بپائيد و اگر توانيد امامرا در تنگنا نيندازيد و كار او را دشوار نكنيد راستى آنكه كار را بر امام دشوار سازد كسى است كه از خوبان پيروان امام بدگوئى كند از آنها كه فضيلت امامرا پذيرايند و در اداى حقش شكيبا و باحترامش شناسا ، و بدانيد كه هر كس نزد امام بدين كار اقدام كند كار را به امام دشوار كرده و در اين صورت امام در تنگنا افتد كه از مردم خوب پيروان خود را كه فضل او را پذيرا و بر اداى حقش شكيبا و باحترامش شناسايند لعنت كند و هر گاه آنها را براى آنكه دشمنان خدا او را در تنگنا گذاشته‌اند لعنت كند لعنت او بر وى رحمت گردد از طرف خداوند و آن لعنت از طرف خدا و از فرشته‌ها و رسولان بر آنان متوجه گردد كه سبب آن شدند .\r\nشرح - در تاريخ صدور اين نامه پيروان مذهب شيعه به حساب يك حزب نيرومند و مخفيانه\r\n\r\n","description":"","footnote":"","page_name":" 13 ","page_number":25},
  {"content":"\r\n\r\nفعاليت ميكردند كه برهبرى امام وقت اداره ميشد و شرائط انضباط يك حزب كاملا موجود بود و از آن جمله انتقاد از افراد حزبى بود و چون وظائف خصوصى برخى افراد از طرف امام بر خلاف نظر عمومى و كارهاى مربوطه بود پيروان معمولى بر آنها خرده‌گيرى ميكردند و از آنها به امام گزارشات نامناسب مىدادند تا آنجا كه امام بحسب ظاهر دستورات حزبى بايد اخراج آنها را اعلام كند و بسا كه افراد غير وارد از برخى پيروان نامدار حزب به امام خرده‌گيرى ميكردند و او را وادار ميكردند كه آنها را از خود سلب كند و به اين نظر لعن آنها كه شعار طرد و اخراج آنها از جامعه شيعه بود صادر ميشد و اخبارى كه در لعن امثال زراره و هشام وارد شده است از اين نظر بوده است .\r\nدنباله حديث 1 - ( 1 ) و بدانيد اى حزب شيعه كه دستور خدا در باره نيكان از پيش صادر شده است و فرمود : هر كه را خوش آيد كه خدا را مؤمن درست و پاك ملاقات كند بايد خدا و رسول خدا و آن كسانى كه گرويدند دوست بدارد و با آنها پيوندد و به خدا بيزارى جويد از دشمنان آنها و هر چه از فضل آنها بوى رسد بپذيرد زيرا بكنه فضل آنها نرسد هيچ فرشته مقرب و نه پيغمبر مرسلى و نه كسى كه پائين‌تر از آنها است آيا نشنيديد كه خدا در فضل پيروان امامان رهبر كه همان مؤمنانند چه گفته است ؟ فرموده است ( 69 - النساء ) آنان همراه كسانيند كه خدا بدانها نعمت بخشيده از پيمبران و صديقان و شهيدان و نيكان و چه خوب رفقائى باشند آنان - اين خود يكى از وجوه فضل پيروان ائمه ( ع ) است پس چگونه باشند با همه فضلى كه دارند .\r\nو هر كس را خوش آيد كه خدا ايمانش را تمام سازد تا مؤمن درست و پاك باشد بايد از خدا بپرهيزد طبق شروطى كه بر مؤمنان قرارداد كرده است زيرا خدا بهمراه ولايت و دوستى خودش و رسولش و ولايت ائمه مؤمنان بر آنها شرط كرده است كه :\r\n1 - نماز را برپا و زنده دارند .\r\n2 - زكات را بپردازند و به مستحق رسانند .\r\n3 - در راه خدا وام بىسود دهند .\r\n4 - از هرزگىها و زشتيها چه عيان باشند و چه نهان دورى كنند .\r\n\r\n","description":"","footnote":"","page_name":" 14 ","page_number":26},
  {"content":"\r\n\r\n( 1 ) و چيزى نيست از محرمات جز اينكه در عموم قول او ( اجتناب از فواحش ظاهره و باطنه ) وارد است و هر كس ميان خود و خدا با اخلاص به درگاه خدا دين دارى كند و به خود اجازه ندهد كه چيزى از اين دستور را ترك كند جزء حزب پيروز خدا است و بدرست از مؤمنانست .\r\nمبادا در آنچه خدا در ظاهر و باطن قرآن حرام كرده است اصرار ورزيد با اينكه خدا تعالى فرموده است ( 135 - آل عمران ) و اصرار نورزند در كار خلافى كه كنند با اينكه بدانند ( تا اين جا روايت قاسم بن ربيع است ) شرح - يعنى در روايت قاسم بن ربيع رساله امام صادق « ع » بدين جا پايان يافته است و آنچه از اينجا تا آخر رساله است ضميمه‌ايست كه در روايت حفص و اسماعيل ضبط شده است .\r\nدنباله حديث - 1 ( 2 ) يعنى مؤمنان پيش چون خلافى مرتكب ميشدند از راه فراموشى مىفهميدند كه آنها در ارتكاب اين خلاف و ترك عمل بدستور خدا نافرمانى خدا را كردند و آمرزش ميخواستند و توبه ميكردند و بدان خلاف باز نمىگرديدند و اينست مقصود از قول خدا كه :\r\n« و اصرار نميورزيدند بدان چه كرده بودند پس از آنكه مىدانستند و متوجه ميشدند » .\r\nو بدانيد كه خدا تنها براى اين فرمان دهد و غدقن كند تا در آنچه فرمان داده فرمان برى شود و از آنچه غدقن كرده باز ايستند ، هر كه پيروى فرمانش كرد او را مطيعست و هر چيزى كه در نزد او است دريافته و هر آنكه از آنچه خدا غدقن كرده باز نايستد او را نافرمانى كرده و اگر در نافرمانى او بميرد و عمرش بسر آيد خدا او را برو در دوزخ سرنگون سازد .\r\nشرح - از اين قسمت روايت استفاده شود كه تكليف خدا نسبت ببنده‌ها آزمايش و امتحانيست تا اينكه فرمانبر از نافرمان جدا شود و رياضت بندگى فرمانبران را شايسته مهرورزى و مزد خدا سازد و نافرمان‌ها را به دوزخ اندازد ولى اين موضوع با وجود مصلحت در متعلق تكليف منافات ندارد و مقصود از روايت اينست كه انجام تكاليف به منظور جلب نفع يا دفع ضررى براى خداوند نيست بلكه تنها به منظور سود بنده‌ها است و مصلحت هر عملى هم به خود بنده‌ها عايد مىشود .\r\n\r\n","description":"","footnote":"","page_name":" 15 ","page_number":27},
  {"content":"\r\n\r\nدنباله حديث 1 ( 1 ) و بدانيد كه خدا را با هيچ كدام از آفريده‌هايش نه فرشتهء مقرب و نه پيغمبر مرسل و نه كمتر از آنها ارتباطى نيست جز بفرمان برى آنها پس در فرمان برى خدا بكوشيد اگر خوشيد كه مؤمن پاك و درست باشيد و لا قوة الا باللَّه و فرمود تا توانيد بطاعت پروردگار خود بچسبيد زيرا خدا پروردگار شما است .\r\nو بدانيد كه اسلام تسليم است و تسليم اسلامست هر كه تسليم شد محققا مسلمانست و هر كه تسليم نشود مسلمانى ندارد و هر كه خواهد خود را بنهايت احسان رساند بايد فرمان خدا را ببرد زيرا هر كه فرمان خدا برد خود را بنهايت احسان رسانيده است .\r\nمبادا مرتكب معاصى خدا شويد زيرا هر كه مرتكب معاصى خدا شود به خود نهايت بدى را كرده است ميان احسان و نيكى كردن و بدى كردن منزله سومى نيست براى اهل احسان نزد پروردگارشان بهشت باشد و براى اهل بدكردارى نزد پروردگاشان دوزخ است ، بطاعت خدا كار كنيد و از نافرمانى او بر كنار باشيد و بدانيد كه كسى در برابر خدا از شما دفاع نتواند كرد نه فرشته و نه پيغمبر مرسل و نه كمتر از آنها پس هر كه را خوش آيد كه شفاعت شافعان در باره او نزد خدا سودمند باشد بايد از خدا بخواهد كه از او راضى گردد و بدانيد كه كسى از خلق خدا به رضايت خدا نرسد جز بوسيله طاعتش و طاعت رسول او و متصديان امر او از خاندان محمد ( ص ) و نافرمانى آن‌ها از نافرمانى خدا محسوبست و اگر چه فضل آنها را منكر نشود از كم و بيش .\r\n\r\n","description":"","footnote":"","page_name":" 16 ","page_number":28},
  {"content":"\r\n\r\n( 1 ) و بدان كه منكران هم آنها مكذبانند و راستى كه مكذبان هم آنان منافقانند و راستى كه خدا عز و جل در باره منافقان گفته است و گفتارش حق است كه : ( 145 - النساء ) راستى منافقان در درك اسفل دوزخند و ياورى براى آنها نيابى .\r\nنبايد هيچ كدام شماها كه دل بفرمان خدا دارد و از او ترسانست از هيچ مردمى كه خدايشان از صفت حق و درستى بيرون كرده و آنها را از اهل آن نساخته بترسد زيرا هر آنكه را خدا اهل انصاف به حق و درستى نساخته هم آنان شياطين انس و جن باشند و راستى انس را حيله و مكر و فريبها است و بهم ديگر وسوسه كنند به قصد اينكه اگر توانند اهل حقرا برگردانند از لطفى كه خدا در باره آنها كرده و آنها را متوجه به دين خدا نموده است كه شياطين انس اهل آن نيستند و مقصودشان از اين كار اينست كه دشمنان خدا و اهل حق در شك و انكار و تكذيب شريك آنها شوند و با هم برابر باشند چنانچه خدا در كتاب خود وصف كرده و فرموده ( 88 - النساء ) دوست دارند كه شما هم كافر شويد چنانچه آنها كافر شدند تا با هم برابر باشيد ؟ سپس خدا آنها را كه اهل يارى حق بودند نهى كرده كه از دشمنان خدا براى خود دوست و ياورى بگيرند . نبايد شما را بهراس افكند و از يارى حق كه خدا شما را بدان مخصوص كرده است باز دارد نيرنگ شياطين انس و مكرشان در كارهاى شما ، از هر بد كردارى بدان چه بهتر و نيكوتر است بايد دفاع كنيد ميان خود و آنان و از اين كار تقرب بپروردگار را بخواهيد آنان را خيرى نيست براى شما روا نيست كه اصول دين خدا را به آنها اظهار كنيد زيرا اگر آنها در باره آن از شماها چيزى بشنوند دشمن شما شوند و آن را براى شما بدست گيرند و انتشار دهند و براى هلاك\r\n\r\n","description":"","footnote":"","page_name":" 17 ","page_number":29},
  {"content":"\r\n\r\nشما بكوشند ( 1 ) و بهر آنچه بد مىداريد با شما روبرو شوند و در دولت فجار هيچ انصاف و حقى بشما ندهند شما مقام خود را ميان خود و اهل باطل بدانيد زيرا براى اهل حق نشايد كه خود را بمنزله اهل باطل در آورند زيرا خدا اهل حقرا نزد خود چون اهل باطل ننگرد آيا نفهميديد وجه نظر قول خدا را در كتاب خود كه ميفرمايد ( 26 - ص ) آيا مقرر سازيم آن كسانى كه گرويدند و كارهاى خوب كردند چون مفسدان در روى زمين يا مقرر سازيم پرهيزكاران را چون نابكاران ، خود را از اهل باطل گرامىتر شناسيد و خدا تبارك و تعالى را - و از آن او است مثل اعلى - و امام خود و دين خود را كه بدان متدين هستيد به اهل باطل نشان ندهيد تا خدا بشما خشم كند و هلاك شويد : آرام ، آرام ، اى اهل صلاح دست از امر خدا و امر هر كه فرموده مطيع او باشيد بر نداريد تا خدا نعمتى را كه بشما داده است ديگر گون سازد براى خدا هر كه هم حزب و هم عقيده با شما است دوست داريد و براى رضاى خدا با مخالفان خود بد باشيد و دوستى و خيرخواهى را از هم مذهبانتان دريغ نداريد و از هر كه روى از مذهب شما گرداند و با شما دشمنى كند براى مذهب شما و توطئه براى شما فراهم كند دريغ داريد ، اين رسم پرورش ما است ، دستور خدا است آن را بگيريد و بفهميد و خوب بدانيد و پشت سر خود نيندازيد هر آنچه موافق رهنمائى شما است عمل كنيد و هر آنچه موافق هوى و هوس شما است به دور اندازيد و بدان عمل نكنيد و مبادا به خدا بزرگى كنيد و بدانيد كه هيچ بنده‌اى به خدا بزرگى نكند جز اينكه به دين خدا بزرگى كند براى خدا درست برويد و به عقب برنگرديد تا زيان كار برگشته باشيد ، خدا ما و شما را از بزرگى كردن به خدا پناه دهد و لا قوة لنا و لكم الا باللَّه .\r\n\r\n","description":"","footnote":"","page_name":" 18 ","page_number":30},
  {"content":"\r\n\r\n( 1 ) و فرمود ( ع ) راستى كه اگر بنده‌اى در اصل - اصل آفرينش - مؤمن آفريده شده است نميرد تا خدا بد كيشى را در نظرش بد نمايد و ويرا از آن دور سازد و هر كه خدايش بدى را ناخواه او ساخت و ويرا از آن دور كرد از تكبر و سر بزرگى عافيت بخشد و راه نرمش گيرد و خوشرفتار گردد و چهره گشاده و وقار و سكينه و ورع مسلمانى در او پديد آيد و از آنچه مايه خشم خدا است دورى گزيند و دوستى مردم و مدرارا با آنها و حسن معاشرت و ترك خصومت با مردم بوى روزى كند و به هيچ وجه پيرامون آن نگردد و راستى كه هر گاه خدا بنده‌اى را در اصل - اصل آفرينش - كافر آفريده نميرد تا شرانگيزى را محبوب او سازد و او را بدان نزديك كند و چون دوست شر انگيزى شد و بدان نزديكش ساخت گرفتار تكبر و سر بزرگى گردد و دلش سخت شود و بد خلق گردد و سختر و شود و هرزگى او نمودار شود و شرمش اندك باشد و خدا پرده او را بر درد و مرتكب محرمات شود و دست از آنها بر ندارد و مرتكب نافرمانيهاى خدا شود و طاعت او را بد دارد و هم اهل طاعت او را و چه بسيار دور است حال مؤمن از حال كافر .\r\nشرح - از مجلسى ره -\r\n« خلقه في الاصل »\r\nيعنى خدا وقت آفريدن و مىدانسته كه كافر مىشود و اينكه ميفرمايد بدى را محبوب او ميسازد از اينكه بكيفر بد كارى او لطف خود را از او دريغ مىدارد .\r\nدنباله حديث 1 - ( 2 ) از خدا عافيت خواهيد و آن را از درگاه وى جوئيد و لا حول و لا قوة الا باللَّه و خود را براى بلا در اين دنيا شكيبا سازيد زيرا پيوسته بلا و سختى كشيدن در دنيا براى طاعت خدا و ولايت او و ولايت كسانى كه خدا دستور ولايت و دوستى آنان را داده است سرانجام خوبترى دارد در سراى ديگر\r\n\r\n","description":"","footnote":"","page_name":" 19 ","page_number":31},
  {"content":"\r\n\r\nدر نزد خدا از همه ملك جهان ( 1 ) و گر چه نعمت و خرمى و خوشگذرانى آن در نافرمانى خدا و ولايت و دوستى كسانى كه خدا از دوستى با آنها نهى كرده پيوسته و پى در پى باشد زيرا خدا فرمان داده بولايت و دوستى آنان كه در قرآن خودش نشان آنها را داده در آنجا كه فرموده است ( 73 - الأنبياء ) و آنها را امامانى مقرر كرديم كه بفرمان ما رهبرى كنند - و هم آنانند كه خدا بولايت و طاعتشان امر كرده است و آنها كه خدا از ولايت و طاعتشان نهى كرده است همان پيشوايان ضلالت باشند كه خدا در دنيا بر ايشان دولتى بر اولياء خدا كه ائمه آل محمدند پيش بينى كرده است ، در زمان حكومت خود بنافرمانى خدا و نافرمانى رسولش كار كنند تا فرمان عذاب بر آنها درست آيد و تا درست باشد كه شماها با نبى خدا محمد و رسولان پيش از وى باشيد پس تدبر كنيد در آنچه خدا در قرآن خود حكايت كرده است از گرفتارى پيمبرانش و پيروان مؤمن آنها سپس از خدا بخواهيد كه بشما عطا كند صبر در بلا را در حال خوشى و تنگى و در حال سختى و آسايش چنانچه بشما عطا كرده است و مبادا با اهل باطل در افتيد و ستيزه جوئيد و بچسبيد بروش نيكان و وقار و سكينه و حلم و خشوع و ورع آنها از محرمات خدا و بوفادارى و كوشش آنان براى رضاى خدا در عمل بطاعت او زيرا اگر شماها چنين نكنيد بمقام خوبان پيش از خودتان نرسيد .\r\nو بدانيد كه چون خدا خير بنده‌اى را خواهد دلش را براى پذيرش اسلام بگشايد و چون اين نعمت را به او داد زبانش گوياى به حق شود و بدان دل بدهد و عمل كند و چون خدا اين هر سه را براى او فراهم كرد اسلام او درست باشد و اگر در اين حال بميرد در نزد خدا از نيكان باشد به\r\n\r\n","description":"","footnote":"","page_name":" 20 ","page_number":32},
  {"content":"\r\n\r\nدرستى . ( 1 ) و هر گاه خدا خير بنده‌اى را نخواهد او را به خود واگذارد و دلتنگ و پريشان باشد و اگر هم حق را به زبان گويد دل بدان ندارد و چون دل بدان ندارد خدايش توفيق عمل بر آن ندهد و چون اين وضع برايش فراهم گردد و بر آن بپايد تا بر اين وضع بميرد در نزد خدا از منافقان باشد و همان اعتراف زبان او به حق با اينكه خدايش توفيق دل دادن بدان و عمل كردن بر آن بوى نداده است بر او حجت گردد ، از خدا بپرهيزيد و از او درخواست كنيد كه سينه‌هاى شما را براى پذيرش اسلام بگشايد و زبانهاى شما را به حق و درستى گويا سازد تا وقتى كه جان شما را بگيرد و شما بر همين وضعيت بگشايد و زبانهاى شما را به حق و درستى گويا سازد تا وقتى كه جان شما را بگيرد و شما بر همين وضعيت باشيد و بخواهيد كه بازگشت شما را چون بازگشت خوبان پيش از خودتان سازد و لا قوة الا باللَّه و  الْحَمْدُ لِلَّهِ رَبِّ الْعالَمِينَ  .\r\nو هر كه را خوش آيد كه بداند خدايش دوست دارد بايد طاعت خدا را به كار بندد و بايد كه پيرو ما باشد آيا نشنيدى گفتار خدا را براى پيغمبرش ( ص ) ( 31 - آل عمران ) بگو ( اى محمد ) اگر شما هستيد كه دوست داريد خدا را مرا پيروى كنيد تا خدا هم شما را دوست دارد و گناهان شما را بيامرزد - به خدا سوگند هرگز بنده‌اى نباشد كه خدا را اطاعت كند جز اينكه خدا پيروى ما را در طاعت او در آورده است ( يعنى بايد به دستور و بيان ما حكم خدا را بداند و عمل كند ) و نه به خدا بنده‌اى از ماها پيروى نكند جز اينكه خدا او را دوست دارد و نه به خدا كه هيچ بنده‌اى هرگز پيروى از ماها را واننهد جز اينكه بما بغض و دشمنى دارد و نه به خدا كه هيچ كس هرگز ما را دشمن ندارد جز اينكه نافرمان خدا است و هر كس نافرمان خداوند بميرد خدايش رسوا كند و برو او را سرنگون در دوزخ سازد  وَ الْحَمْدُ لِلَّهِ رَبِّ الْعالَمِينَ  .\r\n\r\n","description":"","footnote":"","page_name":" 21 ","page_number":33},
  {"content":"\r\n\r\nشرح - اين حديث بعنوان رساله امام صادق ( ع ) ضبط شده است در ميان اخبار كمتر بخبرى بر ميخوريم كه به اين مفصلى باشد و مخصوصا عنوان رساله داشته باشد رسالت در متن لغت بهر نامه‌اى اطلاق مىشود در المنجد گويد :\r\nالرسالة و الرسالة جمع رسائل و رسالات اسم است از ارسل بمعنى صحيفه ايست كه كلام مرسل در آن نوشته مىشود انتهى .\r\nولى از نظر كتب مذهبى عنوان نامه‌هاى متعدد و بلكه مفصلى است كه از جانشينان حضرت عيسى كه عيسويان آنها را رسولان عيسى خوانند در عهد جديد ضبط شده است و در بيش از بيست رساله از طرف جانشينان حضرت عيسى خطاب به اشخاص يا جمعيتها يا بىذكر طرف منتشر گرديده و قسمت مهمى از كتب عهد جديد را تشكيل مىدهد و اصول تعليمات مسيحى را در بردارند و بيان دلچسب و مهر آميزى پيروان عيسى را تبليغ مينمايند ، نامه‌هاى بسيارى از شخص پيغمبر اسلام و امامان معصوم در ضمن كتب حديث درج شده است ولى عنوان رساله به آنها داده نشده ولى پس از تأمل به خوبى معلوم مىشود كه ارزش معنوى اين رساله امام صادق ( ع ) به اصحاب خود از همه رساله‌هاى عهد جديد مسيحيان كه جزء كتب رسولان ثبت شده است و ارزش وحى الهى به آنها داده‌اند ارجمندتر و باارزش‌تر است .\r\nرساله‌هاى عهد جديد بيشتر متعرض تعليمات نامعقول و نامفهوم معموله كيش كنونى مسيحيت است كه بر اساس تجسم خدا در وجود حضرت مسيح و جانشينان او دور مىزند و براى خداى جهان پسر مىتراشد و همه اوضاع هستى را به دست او مىسپارد ولى رساله امام صادق « ع » داراى عالى ترين تعليمات يك مذهب واقع‌بين و الهى است و ميتوان آن را در سه فصل خلاصه كرد :\r\n1 - مراعات جامعه بشرى و انسانى و اسلامى و همكارى با عموم مسلمانان در امور زندگانى و مسائل مشتركه بشرى و دينى و آميزش و معاشرت بروجه احسن براى رعايت مصالح عمومى اجتماع كه ميفرمايد :\r\nفإنه لا بد لكم من مجالستهم و مخالطتهم و منازعتهم الكلام يعنى شما را از نظر اداره زندگانى و همكارى در انجام امور عامه انسانى و اسلامى گزيرى نيست از اينكه با ديگران همنشين باشيد و آميزش كنيد و گفتگو نمائيد و نمىتوانيد بر اساس اختلاف با مردم ديگر در عقيده مذهبى و ايده خود از آنها قهر كنيد و كناره گيريد و ارتباط خود را از آنها ببريد و برويد در گوشه‌هاى خانه و بيابان يك زندگانى رياضت مآب فردى پيشه كنيد و يا اينكه يك اقليت ممتاز بوجود آوريد بلكه بايد با مردم ديگر داراى هر عقيده و ايده‌اى كه هستند معاشرت كنيد و در امور عامه زندگى با آنها هم كارى داشته باشيد و بر اساس احترام متقابل داد و ستد كنيد و بهره بريد و بهره بدهيد و به اين نكته هم اشاره مىكند كه چون شما اقليت هستيد و از نظر قدرت مقاومت با مخالفان خود را نداريد بايد تا حد امكان صبر و شكيبائى را پيشه كنيد و اگر هم وضع و قانونى بر خلاف مصلحت شما اجراء مىشود بپذيريد و با جامعه همكارى كنيد زيرا مصلحت عمومى اجتماع بر مصلحت فرد و مصلحت اقليت مقدم است .\r\n\r\n","description":"","footnote":"","page_name":" 22 ","page_number":34},
  {"content":"\r\n\r\n2 - در آميزش و خلطه با ديگران نرمش و سازش را مراعات كنيد و عقيده و نظر مخصوص خود را ناديده گيريد و از اين حسن سلوك و سازش در زندگى تعبير بتقيه شده است و تقيه تنها به اين معنى نيست كه انسان بر خود و يا آبرو و مالش مىترسد و به حساب حفظ خود عقيده و نظر خود را نهان ميسازد بلكه بيشتر نظر بنظم اجتماع و شيرين بودن زندگى در محيط عمومى دارد زيرا اگر فردى كه در جمعى زندگى مىكند بىملاحظه عقائد و نظريات مخالف و مخصوص خود را برخ آنها بكشد و در مقام ستيزه و كشمكش با آنها در آيد مايه بر هم زدن نظم زندگانى و تلخى خود و ديگران مىشود اين بسيار عادى است كه در محيط يك خانواده بسا كه پدر يا برادر بزرگتر با ديگر افراد خاندان اختلاف نظر دارد ولى وقتى ملاحظه مىكند كه اظهار نظرش مايه تلخى و ستيزه مىگردد نظر خود را نهان مىدارد و با ديگران هم نفس مىشود اين همه‌اش براى اين نيست كه از اظهار نظر مخصوص خود ترس دارد بلكه مراعات نظم اجتماع خانواده و مسالمت و خوش بودن آنها هم در اينجا منظور است و بسا كه علت اصلى در خود و نظر مخصوص به خود او است و موضوع تقيه در مذهب هم همه به حساب ترس و هراس از جان و مال نبوده بلكه مراعات نظم عمومى اجتماع و شيرين شدن زندگانى در محيط عمومى خود علت مهمى است براى تقيه از اين جهت ميفرمايد در معاشرت با آنان تقيه را منظور داريد و اخبار بسيارى وارد شده است كه در جمعه و جماعت عمومى مسلمانان شركت كنيد گرچه با عقيده مذهبى آنها مخالف هستيد و بلكه در عين حضور در جمعه و جماعت تا آنجا كه مىتوانيد مراعات عقيده خود را هم در باره انجام عمل عمومى رعايت كنيد و دستور ندادند كه تا مىتوانيد دورى كنيد و در خانه‌هاى خود نماز بخوانيد .\r\n3 - سفارش اكيد براى توجه به خدا و تقوى و مراعات احكام و دستورات الهيه بر وجه صحيح و نشان دادن راه راست تعليم و آموزش احكام و دستورات الهيه كه عبارت از دريافت تعليمات امامان معصوم است زيرا اطاعت خداوند وابسته تشخيص احكام و مقررات صحيح و حقيقى خدا است و در صورتى كه قرآن مجيد مرجع عام و منبع تام احكامست بواسطه جهل مردم بفهم قرآن اختلاف پديده شده است و براى رفع اين اختلافات از خود قرآن استفاده نتوان برد زيرا اگر ظاهر قرآن باعث رفع اختلاف ميشد كه بايد اختلافى بوجود نيايد و بناچار بايد شارح و مفسر معصومى براى قرآن باشد كه آن را بوجه درست بيان كند و سخن او قاطع باشد و چنين شخص بدون امتياز و عنوان خاصى نباشد و آن امتياز نص امامت او است و آن عنوان معصوم بودن او است و از اين جهت ولايت امام معصوم با اطاعت خداوند در هم آميخته است و از آن گزيرى نيست .\r\n\r\n","description":"","footnote":"","page_name":" 23 ","page_number":35},
  {"content":"\r\n\r\n\r\nصحيفه على بن الحسين ( ع ) و سخن او در باره زهد\r\n2 - ( 1 ) از ابى حمزه گويد نشنيدم كسى زاهدتر از على بن الحسين ( ع ) باشد جز آنچه به من در باره زهد على بن ابى طالب ( ع ) رسيده است ابو حمزه گويد چون امام على بن الحسين ( ع ) در باره زهد سخن مىكرد و پند مىداد هر كه در حضورش بود مىگرياند ابو حمزه گويد من يك دفترى خواندم كه در آن گفتارى در باره زهد از سخن على بن الحسين ( ع ) بود و من آنچه را در آن بود نوشتم و خدمت على بن الحسين ( ع ) رفتم و آنچه در آن بود بوى عرضه داشتم آن را شناخت و درست دانست و آنچه در آن بود اين بود :\r\nبنام خداوند بخشاينده مهربان خدا بگرداند از ما و شماها نيرنگ ستمكاران و ستم حسودان و يورش زورگويان را أيا مؤمنان شما را فريب ندهند سر كشان و پيروان آنها كه روى دل بسوى اين اين جهان دارند و بدان گرايند آنان كه بدان فريفته شدند و بر آن روى كردند و بر كالاى پوسيده و نشخوار زود گذر دل نهادند ، بر حذر باشيد از آنچه خدا شما را از آن بر حذر كرده است و بيرغبت باشيد از آنچه خدا شما را بدان بيرغبت خواسته و بر اين دنيا تكيه ندهيد بمانند كسى كه آن را خانه جاويدان و منزل پاىبندان بر گرفته است به خدا سوگند براى شماها در آنچه از خود اين جهانست هر آينه رهنما و آگاهى است براى گذشت روزگاران آن و ديگر گون شدن انقلابها و نمونه‌ها و كيفرها و واكنشهاى آن و بازىگرى آن با دل داده‌ى خود راستى اين جهانست كه گمنام را بلند نام مىكند و سروران را\r\n\r\n","description":"","footnote":"","page_name":" 24 ","page_number":36},
  {"content":"\r\n\r\nزبون ميسازد ( 1 ) و مردمانى را در فردا به دوزخ ميكشاند در همين بررسى ، عبرت انگيزى و آزمايش و جلوگيرى است براى هر آگاهى ، امورى كه در هر شبانه روز بشما روى آورند و بدعتهاى تازه و روش‌هاى خلاف حق و ناگواريهاى روزگار و هراسهاى از سلطان و وسوسه‌هاى شيطان دلها را از آگاهى باز دارند و از وجود هدايت و شناختن رهبران درست غافل سازند جز اندكى از آنها كه خدا نگه دارد .\r\nو نيست كه بشناسد و عبرت گيرد از گردش روزگاران جهان و زير و رو شدن احوال آن و سر انجام زيان فريفته شدن بدان جز كسى كه خدايش حفظ كند و به راه درست گام نهد و جاده راست پيمايد و سپس براى اين كار از زهد كمك گيرد و يارى جويد و پياپى بينديشد و بشكيبائى پند پذيرد و خود را باز دارد و بيرغبت سازد از خرمى زودرس و زود گذر اين جهان و از لذت‌هاى آن پهلو تهى كند و بنعمت جاويد آخرت شيفته باشد و نهايت كوشش براى آن بنمايد و مرگ را هميشه بپايد و زندگى با مردم ستم كار را ناگوار يابد ، بر آنچه در اين جهانست با ديده روشن و تيز نگاه كند و بفتنه‌هاى تازه چشم اندازد و ببدعتهاى گمراهى و خلافكاريهاى شاهان ستم كار .\r\nبجان خود كه شما از اوضاع روزگاران ديرين به اندازه فتنه‌هاى درهم و بر هم و شيفته‌گيهاى بى جا در پشت سر گذاشتيد كه از آنها بتوانيد راه ببريد بر دورى گزيدن از گمراهان و بدعت‌گذاران و ستم پيشگان و مفسدان در روى زمين بنا حق از خدا يارى جوئيد و بر گرديد به طاعت خدا و طاعت كسى كه به طاعت سزاوارتر است از آنها كه پيروى شوند و فرمان آنها را برند .\r\nالحذر ، الحذر ، از پيشآمد و پشيمانى و افسوس و ورود به درگاه خدا و برابر شدن با او و\r\n\r\n","description":"","footnote":"","page_name":" 25 ","page_number":37},
  {"content":"\r\n\r\n( 1 ) به خدا سوگند هيچ مردمى هرگز از منزلگاه گناه و نافرمانى خدا كوچ نكنند جز بسوى عذابش و بر نگزينند هرگز هيچ مردمى دنيا را بر ديگر سراى جز اينكه بد برگشت و بد سرانجامند خداشناسى و كردار نيك نيستند جز دو رفيق هم آغوش ، هر كه خدا را شناسد از او بترسد و ترسش او را بكردار طاعت خدا وادارد و راستى كه دانشمندان و پيروانشان هم آن كسانند كه خدا را شناختند و براى او كار كردند و به او روى آوردند و هر آينه خدا فرموده است ( 28 - فاطر ) همانا دانايانند كه از خدا مىترسند - نبايد چيزى از اين جهان را بوسيله گناه خدا بجوئيد در اين جهان به كار طاعت خدا اندر باشيد و روز بروز آن را غنيمت شماريد و بكوشيد در آنچه فردا شما را از عذاب نجات بخشد زيرا اين روش كم مؤاخذه‌تر و بعذر خواهى نزديكتر و براى نجات اميد بخش‌تر است فرمان خدا را پيش خود گذاريد و بطاعت كسى گرائيد كه خدا طاعتش را پيشتر از همه امور و در پيش همه امور واجب كرده است و امورى را كه از جانب سركشان بخاطر دنياى شكوفان آنها بشما وارد مىشود مقدم بر طاعت خدا و طاعت صاحب الامر خود مداريد بدانيد كه شماها همه بنده‌هاى خدائيد و ما هم بهمراه شما بر ما و شماها آقائى حكم كند كه حاكم فردا است و او است كه شما را بازداشت كند و از شماها باز پرسى كند و بايد آماده پاسخ شويد پيش از بازداشت و پرسش و عرضه بر پروردگار جهانيان در چنانه روزى كه جز به اجازه او كسى دم نتواند زد .\r\nو بدانيد كه خدا در آن روز هيچ دروغگوئى را راستگو نشمارد و هيچ راستگوئى را دروغزن و هيچ عذر به جائى را رد نكند و هيچ بىعذرى را معذور نداند او است كه بر همه خلقش حجت دارد بوسيله رسولان و اوصياء جانشين رسولان ، اى بنده‌هاى خدا از خدا بپرهيزيد و به اصلاح خود رو آوريد\r\n\r\n","description":"","footnote":"","page_name":" 26 ","page_number":38},
  {"content":"\r\n\r\n( 1 ) و به طاعت خدا و طاعت هر كه در طاعت خدا پيرو و دوست او شديد شايد پشيمانى پشيمانى كشد در آنچه ديروز در باره خدا كوتاهى كرده و حقوق خدا را ضايع ساخته از خدا آمرزشخواهيد و به دو باز گرديد زيرا او است كه توبه پذيرد و از گناه درگذرد و بداند كه شماها چه ميكنيد .\r\nمبادا با گنه‌كاران همنشينى كنيد و به ستمكاران يارى دهيد و با فاسقان همسايه شويد از فتنه و فريب آنان بر حذر باشيد و از آستان آنها به دور گرديد و بدانيد هر كه با اولياء خدا مخالفت كند و بجز دين خدا كيشى بپذيرد و خود كامى كند در برابر فرمان امام بر حق در آتش سوزانى باشد كه مىخورد پيكرهائى را كه جان خود را باخته‌اند و بدبختى بر آنها چيره شده پس آنان مردگانى باشند كه سوز آتش را نيابند و اگر زنده بودند هر آينه دردناكى سوز آتش را در - يافت ميكردند .\r\nشرح - از مجلسى - ره -\r\n« قوله في نار تلتهب »\r\nظاهرا مقصود اينست كه آنها در اين جهان در آتش دورى و حرمان و خشم و خذلان ميسوزند ولى چون بمانند مرده‌ها هستند و از حقايق بيخبرند و علم و يقين ندارند به درد اين آتش معنوى و سوزان شعور ندارند آن را درك نميكنند چنانچه خدا تعالى فرموده است ( 49 - توبه ) براستى كه دوزخ بكافران فراگير است و هم خدا فرموده است ( 21 - النحل ) مرده‌هايند و نه زنده‌ها ولى شعور ندارند ( يعنى مرده بودن خود را درك نميكنند ) و ممكن است كه مقصود از آتش اسباب در آمدن در دوزخ باشد بطور مجاز :\r\nدنباله حديث 2 - ( 2 ) اى صاحب ديده‌ها عبرت گيريد و خدا را سپاس گزاريد بر رهبرى كردن شماها و بدانيد كه از زير نيروى خدا در پناه ديگر نيرو بيرون نتوانيد شد و محققا ببيند خدا كردار شما را و هم رسول خدا « ص » سپس بسوى او محشور گرديد از پند سود بريد بآداب خوبان ادب پذيريد .\r\n\r\n","description":"","footnote":"","page_name":" 27 ","page_number":39},
  {"content":"\r\n\r\n3 - ( 1 ) از امام كاظم ( ع ) كه شيوه امير المؤمنين بود كه بياران خود چنين سفارش ميفرمود : من به شما سفارش كنم تقوا از خدا را زيرا تقوى بهره رشك آور جوينده اميدوار است و وسيله اعتماد گريزان پناه‌جو ، تقوى را در درون نهاد خود بپروريد و درك كنيد و خدا را با اخلاص ياد كنيد تا بدان بهترين زندگى را به دست آريد و راه نجات را پيمائيد در دنيا نگاه كنيد چون نگاه زاهدى كه از آن جدائى مىكند زيرا كه دنيا جاى گزين نشيمن گير را بن كن مىكند و خوشگذران آسوده نهاد را داغ دار مينمايد آنچه از دنيا رو گردانيد و پشت كرد و رفت اميد برگشتى بدان نيست و كس نداند كه آنچه از آن آيد چيست تا انتظار آن را برند آسايش آن را بلا در پى است و بقايش را نيستى و فنا ، شاديش آميخته به اندوه است و پايش آن را در پيرامون ناتوانى و سستى ، دنيا چه بستانيست كه چراگاهش سرسبز و شادابست و هر كسش بيند در شگفت و آرمانست ، آبش خوشگوار است و خاكش پاك و سرشار ، ريشه درخت و گل و گياهش آب درين خاك تنيده و شاخه‌هايش نم و رطوبت را به خود كشيده و در پاشيده تا چون گياهش ببهار عمر و خرمى رسد و بر سر پاى خود ايستد بادى طوفانى بوزد و بجهد و برگهايش را پرپر كند و به روى زمين ريزيد و هر چه برشته زيبائى در آورده از هم بپاشد و چنان گردد كه خدا فرمايد ( 126 - الكهف ) خشكيده و خرد شده كه بادش بهر سو بپراند و خدا است كه بر هر چيزى توانا است - دنيا را از اين رو بنگريد كه بسيار چيز خوش آيند بشما نمايد و كمتر چيزى در آن باشد كه بشما سود بخشد .\r\n\r\n","description":"","footnote":"","page_name":" 28 ","page_number":40},
  {"content":"\r\n\r\n\r\nيك سخنرانى از امير المؤمنين ( ع ) و آن خطبه وسيله است\r\n4 - ( 1 ) از جابر بن يزيد گويد من خدمت امام باقر ( ع ) شرفياب شدم و گفتم يا ابن رسول اللَّه اختلافات مذهبى شيعه مرا داغ كرده و گداخته در پاسخ فرمود : اى جابر ترا واقف نكنم بر حقيقت اختلاف آنها كه از كجا اختلاف پيدا كردند و از چه جهت جدائى و تفرقه ميان آنها افتاد ؟ گفتم : چرا يا ابن رسول اللَّه فرمود اى جابر اگر آنها به راه جدائى و اختلاف رفتند تو راه اختلاف در پيش مگير ، اى جابر منكر امام هر زمان و صاحب الامر وقت مانند منكر رسول خدا « ص » است در دوران رسالت او ، اى جابر گوش دار و در ياد نگه دارد .\r\nجابر - هر گاه شما خواسته باشيد كه بشنوم بفرمائيد تا گوش دارم ( اكنون آماده‌ام كه بشنوم و درخواست آن را دارم خ ل ) .\r\nامام - گوش دار و در ياد نگه دار تا آنجا كه مركبت پيش ميرود به ديگران برسان كه امير - المؤمنين « ع » پس از هفت روز وفات پيغمبر « ص » براى مردم سخنرانى كرد و اين سخنرانى هنگامى بود كه از جمع آورى و تأليف قرآن پرداخته بود ، چنين فرمود :\r\nسپاس از آن خدائيست كه وهمها را در بند كرده است از اينكه به جائى برسند در باره او جز به همين كه او هست و همه خردها را در پرده داشته از اينكه ذات او را در خيال آورند زيرا از همانندى و هم شكلى بر فراز است .\r\nبلكه او است همان صرف هستى كه در حقيقت ذاتش تفاوتى نيست و در صفات كمالش تبعيض به شماره بندى راه ندارد .\r\n\r\n","description":"","footnote":"","page_name":" 29 ","page_number":41},
  {"content":"\r\n\r\nشرح - از مجلسى « ره » -\r\n« قوله منع الاوهام »\r\nظاهر اينست كه مقصود از وهم در اين جا معنى عامى است كه شامل عقل هم مىشود يعنى تقدس و علو شأنش مانع از آنست كه عقول را جز همان درك هستى او در او راهى باشد و كنه صفاتش را دريابد .\r\n« و حجب العقول »\r\nيعنى محجوبند از اينكه او را در خيال رسم كنند اگر منظور از تخيل ارتسام در قوه خيال باشد چنانچه اصطلاح شده منظور از تعليل اينست كه تخيل در محسوساتست و در ماديات و اگر خدا تعالى در خيال آيد بايد بمانند آن باشد و هم شكل آنها بود و در صفات امكانيه با آنها شريك باشد با اينكه خدا از همه اينها برتر است و بر كنار است و اگر مقصود ارتسام در عقل باشد كه روشن‌تر است مقصود اينست كه خدا تعالى به چيزى نماند تا ما به الاشتراك و ما به الامتياز داشته باشد و در تصور عقل در آيد يا اينكه هر صورتى در عقل در آيد نياز به محل دارد و نتواند عين حقيقت او باشد يا بتعبير ديگر اگر خدا در عقل گنجد در اين جهت مانند ممكنات باشد و اين همانندى بر او روا نباشد يا گفته شود ميان عاقل و معقول نسبتى بايد تا تعقل شايد و مناسبتى يا مشابهتى چنين ميان خدا و خلقش نيست پايان نقل از مجلسى ره .\r\nمن گويم و هم يك نيروى درونى است در وجود انسان كه بر روى صورت همه محسوسات صورت‌تراشى مىكند و كاريكاتور ساز درون انسانست و هر گونه تصوير نقشه‌اى را ابتكار مىكند و فن كاريكاتورسازى امروز كه شهرت بسزائى دارد يكى از فنون فعاليت اين نيرو است و مىتوان گفت نيروى و هم از اين نظر پايانى ندارد مانند عدد و شماره كه خود بىنهايت است بلكه شماره و عدد هم خود يكى از فعاليتهاى همين نيروى واهمه است زيرا هر گونه ادراكى كه در حدى گنجد و اندازه‌اش باشد چه بعنوان خود شمارش كه يك اندازه ايست و چه به اعتبار صورت و پيكره كه عبارت از احاطه سطح و يا خطست بيك شكل هندسى و آن هم خود اندازه ديگريست در دسترس و هم افتد و بر روى آن هر اندازه‌اى ديگرى با ديد آورد و چنانچه اندازه‌هاى شمارى لا نهايت است با افزودن هر شمارى شمارى ديگر پديد آيد و براى آن پايانى نشايد و اندازه‌هاى سطحى و خطى همچنين باشد بلكه كار وهم از اين هم پردامنه‌تر است و گاهى براى حقائق نامرئى هم صورت‌گرى كند و اين خود در فن ادب و شعر باب تشبيه معقول بمحسوس باشد زيرا خود فن شعر و ادب هم يكى از فنون فعاليت واهمه است چنانچه علم را به صورت نور روشن در آورد و جهل را به صورت تاريكى و ظلمت و هدايت را زندگى تصوير كند و ضلالت را در اسكلت مرده‌اى مجسم نمايد و عدالت را با شكل ترازو مجسم كند و صلح و سلامت را با صورت كبوتر سفيد نمايش دهد ، و وهم با اين وسعت دستگاه اندازه‌گيرى و نقشه كشى نامحدود و خود در ساحت خداوند راهى ندارد جز به همين اندازه كه درك هست و براى هستى مطلق هيچ اندازه‌اى وجود ندارد كه وهم بتواند آن را در قالب آن در آورد و همين معنى است كه ميفرمايد چون خدا را مانندى نيست و هم شكلى نيست يعنى اندازه‌گيرى در او امكان پذير نيست اوهام را در حضرت او راهى نيست .\r\nنيروى عقل كليات را درك كند و كليات بيش از پنج نباشد كه در منطق بيان شده است :\r\nوجه اشتراك حقائق مختلفه كه جنس باشد و وجه اشتراك افراد يك حقيقت كه نوع است و وجه امتياز حقيقت خاصى از حقيقت ديگر كه فصل است و وجه اشتراك در وصف و عارض خارج از ذات كه اگر محصور به افراد يك حقيقت باشد عرض خاص است و اگر مشترك ميان حقائقى باشد عرض عام است همه اين كليات\r\n\r\n","description":"","footnote":"","page_name":" 30 ","page_number":42},
  {"content":"\r\n\r\nبر پايه تفاوت مراتب وجود و حقيقت اشياء است كه درك اشتراك و امتياز بشود و شمارشى در اجزاء مفهومى پديد آيد و چون حقيقت هستى و صرف هستى بر كنار از همه اين‌ها است نه دچار تفاوت است و نه شمارش اجزاء درونى يا برونى بنا بر اين در تعقل نيايد زيرا از عقل جز ادراك اين كليات كارى بر نيايد بنا بر اين تقرير جمله\r\n« بل هو الذى لا يتفاوت »\r\nتا\r\n« في كماله »\r\nبيان علت اين است كه عقل از تخيل ذاتش در پرده است و قابل شماره نبودن صفات كمال به اين معنى است كه عين ذات اويند نه زائد بر ذات تا آنها را با ذات دو شماره باشد يا نسبت بهم ديگر شماره‌ها داشته باشند .\r\nدنباله حديث 4 - ( 1 ) از همه چيزها جدا است نه بوسيله مسافت و در همه چيز اندر است نه بر وجه آميزش و ممازجت .\r\nشرح - در اينجا براى تمثيل و نزديك كردن اين حقيقت بفهم عمومى ممكن است به وضع جان با تن توجه كرد كه جان از تن جدا است ولى نه به اين معنى كه مسافتى ميان آنها وجود دارد و هر كدام در جاى ديگرند و با آن اندر است نه به اين معنى كه بدان آميخته و ممزوج باشد .\r\nدنباله حديث 4 - ( 2 ) دانش او به ابزار نيست علمش به خود ذاتست ، ميان او و معلوم او علمى كه جز او باشد و بوسيله آن دانا بمعلوم باشد وجود ندارد ( شرح بليغى است كه علم او عين ذات او است و عبارت از احاطه حضورى است ) اگر گفته شود كه بوده است به اين معنى است كه وجودش ازلى است و اگر گفته شود هميشه هست به اين معنى است كه نابودى را در او راهى نيست پس منزه باد خدا و پر برتر باد از گفته آنكه جز او را پرستد و معبود ديگرى جز او گيرد .\r\nاو را سپاس‌گزاريم بدان سپاسى كه از خلقش برا خودش پسندد و پذيرش آن را بر خود ما بايست شمارد و گواهم كه نيست شايسته پرستشى جز او ، تنها است ، شريك ندارد و گواهم كه محمد بنده و رسول او است ، دو گواهند كه گفتار را بر فرازند و كردار را دو چندان سازند ، سبك باشد هر ميزان عملى كه از آنشان بردارند و سنگين باشد هر ميزان عملى كه در آنشان بگذارند : به اين دو است كاميابى به بهشت و نجات از دوزخ و گذشت بر صراط شماها با شهادت ببهشت در آئيد و با نماز برحمت برسيد ،\r\n\r\n","description":"","footnote":"","page_name":" 31 ","page_number":43},
  {"content":"\r\n\r\n( 1 ) بر پيغمبر خود بسيار صلوات فرستيد . راستى كه خدا و فرشته‌هاش صلوات فرستند بر پيغمبر أيا كسانى كه گرويديد صلوات بر او فرستيد و درود فراوان .\r\nأيا مردم راستش اينست كه شرفى برتر از اسلام نيست و كراميت عزيزتر از تقوى و قلعه‌اى مصونتر از ورع و پارسائى و شفيعى پذيراتر از توبه و لباسى زيباتر از عافيت ، و نگهداشتى نيست كه منيع‌تر از سلامت و سازش و نه مالى نياز برنده‌تر از دلدادن بقناعت و نه گنجى پر ثروت‌تر از قناعت هر كه به همان كفايت گذران معاش اكتفاء كند آسايش خود را پا بر جا كرده و در مهد آرامش نشيمن ساخته ، رغبت به دنيا كليد رنج است و جمع مال دنيا مركب ناراحتى ، حسد آفت دين است و آزمندى سبب افتادن در پرتگاه گناهان كه مايه حرمانست سركشى و ستم رانندهء بمرگست و شيفته بودن به دنيا بنگاه هر عيب بد ، بسا طمعى كه نوميد گردد و آرزوئى كه بر باد رود و دروغ در آيد و اميدى كه به نوميدى گرايد و تجارتى كه به زيان كشد هلا هر كه خود را چشم بسته از سر انجام در هر كارى در اندازد در معرض ناگوارىهاى رسواكننده است و چه بد گردنبندى است گردنبند گناه براى مؤمن .\r\nأيا مردم راستش اينست كه گنجى سودمندتر از دانش نيست و عزتى بالاتر از بردبارى و نه حسبى رساتر از ادب و نه نسبى زبون‌تر از خشم و نه جمالى آرايش‌كن‌تر تر از خرد ، هيچ زشتى بدتر از دروغ نيست و هيچ پاسبانى نگهدارتر از خموشى و هيچ غائبى نزديكتر از مرگ .\r\n\r\n","description":"","footnote":"","page_name":" 32 ","page_number":44},
  {"content":"\r\n\r\n( 1 ) أيا مردم [ راستش 
  ] هر كه در عيب خود نگرد از عيب ديگران بگذرد و هر كه به روزى خدا داد خشنود باشد بر آنچه ديگران دارند افسوس نخورد ، هر كه تيغ ستمكشد بدان كشته شود ، و هر كه براى برادرش چاهى كند خودش در آن افتد و هر كه پرده ديگران به درد عيوب خانه خود از پرده بدر آورد ، هر كه لغزش خود از ياد برد لغزش ديگران را بزرگ شمارد و هر كه بنظرش خود بين باشد گمراه گردد و هر كه بخرد خود بىنيازى كند بلغزد و هر كه بمردم بزرگى فروشد خوار گردد و هر كه نسبت بمردم سبكسرى كند دشنام خورد و هر كه با اوباش آميزد كوچك شود و هر كه آنچه را تاب نياورد بدوش گيرد ، درماند .\r\nأيا مردم راستش اينست كه مالى سودمندتر از خرد نيست و نه فقرى سخت‌تر از نادانى و نه پند دهى شيواتر از اندرز ، عقلى چون تدبير نيست و عبادتى چون تفكر و انديشه ، و پشتيبانى محكمتر از مشورت ، و هراسى سخت‌تر از خود بينى نيست و ورعى چون خوددارى از ارتكاب حرام ، و بردبارى چون صبر و خموشى نباشد .\r\nأيا مردم ده خصلت انسانى از زبانش بر آيد - 1 - گواهى است كه از درون گزارش دهد 2 - حاكمى است كه ميان مردم قضاوت كند 3 - ناطقى كه پاسخ پردازد 4 - شافعى كه حاجت به دو روا شود 5 - ستايشگرى كه هر چيز را معرفى كند 6 - فرماندهى كه به كار خوب فرمان دهد 7 - پندگوئى كه از زشت باز دارد 8 - تسليت گوئى كه غمها بدان آرام شود 9 - وسيله حاضرى است كه كينه بدان بر طرف شوند 10 - دلربائى است كه گوشها از آن لذت برند .\r\n\r\n","description":"","footnote":"","page_name":" 33 ","page_number":45},
  {"content":"\r\n\r\n( 1 ) أيا مردم راستش اينست كه خوب نيست دم بستن از حكمت و سخن بجا چنان كه خوب نيست سخن گفتن بنادانى .\r\n ( دو چيز تيره عقل است دم فرو بستن * بوقت گفتن و گفتن بوقت خاموشى ) \r\nو أى مردم بدانيد هر كس اختيار زبان خود را ندارد پشيمان مىشود و هر كه نداند بنادانى افتد و هر كه خود را ببردبارى واندارد بردبار نباشد و هر كه مهار خود نكشد خردمند نيست و هر كه خردمند نيست خوار شود و هر كه خوار شود احترام نشود و هر كه احترام نشود مورد سرزنش است و هر كه مالى را بنا حق بدست آورد در غير مورد خرج كند و هر كه بوجه پسنديده‌اى دست از بدى بر ندارد بر آن وادار شود و با نكوهش و بناچار دست از آن بدارد ، هر كه نشسته عطا نكند ايستاده باشد و از او دريغ شود و هر كه عزت بناحق جويد راه خوارى پويد و هر كه بناحق غالب آيد مغلوب گردد و هر كه با حق لجبازى كند موهون بود و هر كه دين را بفهمد با وقار باشد و احترام دارد و هر كه تكبر ورزد كوچك شود و هر كه احسان نكند او را نستايند .\r\nأيا مردم مردن به از زبون زيستن است و جستن با سختى به از بيكار خفتن است و حساب خود نگه داشتن به از كيفر كشيدنست و گور به از فقر و چشم پوشيدن به از بسيار از نگاهها است و روزگار در روزى با تو است و در روزى در برابرت هر گاه با تو است مستى مكن و هر گاه در برابر تو است صبر كن زيرا بهر دو آزمايش شوى و در نسخه‌ايست كه هر دو را اختبار خواهد شد .\r\nأيا مردم شگفت آور چيزى كه در انسانست دل او است دل مايه‌هائى از حكمت دارد و اضدادى بر خلاف آن اگر اميدوارى به دو رخ دهد طمعش خوار كند و اگر طمعش بر افروخت حرصش بكشد و اگر نوميدى گريبانگيرش شد افسوسش بكشد و اگر خشمش رخ داد غيظ او سخت باشد و اگر با رضايت\r\n\r\n","description":"","footnote":"","page_name":" 34 ","page_number":46},
  {"content":"\r\n\r\nنيكبخت شود تحفظ را از ياد برد ( 1 ) و اگر بيمى به دو رسد حذر او را مشغول سازد و اگر پر آسوده باشد فريب و غرور ( عزت خ ل ) او را در ربايد و در نسخه ديگر است كه عزت ( يا فريب خ ل ) او را درگيرد و اگر نعمتى تازه كند عزت او را بگيرد و اگر مالى يابد گمراهيش بسر كشى كشد و اگر ندارى او را بگزد بلايش به كار گيرد و در نسخه‌ايست كه از گريه برنج افتد و اگر مصيبتى بوى رسد بىتابى او را رسوا كند و اگر گرسنگى كشد ناتوانى او را از پاى در آورد و اگر پر سير خورد شكم پرى او را بفشارد پس هر كوتاهى و كمى به او زيان رساند و هر افراط و گذشت از حد هم مفسده بار براى او است .\r\nأيا مردم هر كه كندى ( كم كارى خ ل ) كرد خوار شد و هر كه بخشش نمود آقا شد و هر كه فراوان داشت سرور گرديد و هر كه پر حلم ورزيد شرافتمند شد و هر كه در ذات خدا انديشيد زنديق گرديد و هر كه چيزى را پر اظهار كرد بدان معروف شود و هر كه پر شوخى كرد سبك گردد و هر كه پر خنديد هيبتش برود ، آبروى خانوادگى كسى كه ادب و پرورش ندارد تباه گردد ، راستى بهترين كار نگهداشتن آبرو است به صرف مالى كسى كه با نادان همنشين گردد خردمند نيست هر كه با نادان نشيند آماده قيل و قال و جنجال باشد ، از مرگ رها نشود توانگرى براى ثروتش و نه فقيرى براى نداريش .\r\nأيا مردم - اگر مرگ خريدارى بود كريم درخشان چهره آن را ميخريد و هم لئيم نپخته و آزمند .\r\nشرح - از مجلسى ره - در توجيه اين كلام وجوهى توان گفت :\r\n1 - مقصود اين باشد كه اگر مرگ خريد و فروش ميشد كريم آن را ميخريد چون بكرامت كردن شوق دارد و مال ندارد كه ببخشد چنانچه معمول همين است ( كرم داران عالم را درم نيست ) و از اين غم\r\n\r\n","description":"","footnote":"","page_name":" 35 ","page_number":47},
  {"content":"\r\n\r\nبمرگ خود راضى مىشد و لئيم آزمند هم آن را ميخرد و بدان راضى است چون بواسطه حرصى كه دارد از زندگى خود بىنهايت ناراضى است و بسا زيانى بيند و خواهد كه از غصة بميرد و بسا از حسد به ديگران بمرگ گرايد .\r\n2 - مقصود اين باشد كه كريم مرگ را ميخرد تا فروشنده را بكرم خود از آن رها كند و لئيم آن را ميخرد چون حرص بجمع هر چيز دارد .\r\n3 - كريم آن را ميخرد تا همه مردم از آن راحت شوند و لئيم آن را ميخرد تا بجان همه مردمش ريزد و همه را با آن بكشد و هر چه دارند خاص خود كند .\r\nدنباله حديث 4 - ( 1 ) أيا مردم - راستى براى دلها گواهانى است : نفوس زنده براى تيزهوشى و پند پذيرى از روش تقصيركاران در اين دو به خود اعلام خطر كنند و بر حذر باشند دلها خاطره‌هاى هوا بسيار دارند ولى خردهايند كه باز دارند و غدقن سازند در هر آزمايشى دانش تازه ايست ، عبرت‌گيرى به راه درست مىرساند براى ادب تو همين بسكه بدى ديگرى را ملاحظه كنى ، به گردن تو براى مؤمنست همان حقى كه تو را بر او است ، هر كه برأى خود بىنياز و مستبد شد ، در خطر افتد ، تدبير پيش از اقدام به كار بايد كه تو را از پشيمانى بياسايد هر كه وجوه و علت نظرهاى مختلف را بر آورد كند مواقع خطا بشناسد هر كه از سخن زيادى خوددار است خردها رأى او را عادل دانند هر كه شهوتش را مهار كرد قدر خود را نگه داشت ، هر كه زبانش را نگهدارد مردم او از او آسوده‌اند و بحاجت خود رسد ، در زير و رو شدن اوضاع جوهر مردان دانسته شود آينده روزگار اسرار نهان را براى تو عيان كند ، كسى كه در تاريكى است از جهش برق بهره‌اى نبرد ، هر كه حكمتدار شناخته شود بديده وقار و هيبتش نگرند - شريف ترين توانگرى ترك آرزو است ، شكيبائى بهشت ( سرخ ) نداريست و آز نشانه فقر و نيازمندى ، بخل روپوش زبونى است و دوستى خويشاوندئى است كه بدست آورده‌اى ، ندار با ترحم بهتر از توانگر جفا پيشه است ،\r\n\r\n","description":"","footnote":"","page_name":" 36 ","page_number":48},
  {"content":"\r\n\r\n( 1 ) پند پناه آن كسى است كه پذيردش ، هر كه نگاهش را رها كرد و بهر جا و هر چه چشم انداخت افسوس فراوان خورد .\r\nروزگاران شكر او را بر آنكه بدر خواستش رسيده لازم شمرده ، كمتر است كه زبان در انتشار زشت و زيبا عدالت را رعايت كند ، هر كه تنك خلقست خاندانش از او دلتنگ باشند ، هر كه ( به چيزى ) رسيد ، گردن كشيد كم است كه آرزو با تو راست گويد ( يعنى بجا باشد يا اينكه روا گردد ) تواضع بر هيبت تو بيفزايد ، در اخلاق خوش گنجهاى روزيست بسا كسى كه در پايان عمر ملازم گناه خود است ، هر كه جامهء شرم در بر كرد عيبش از مردم نهان است ، گفتار را به اندازه دار زيرا هر كه اندازه نگهدارد رنج و هزينه او سبك در آيد ، راه‌جوئى تو در مخالفت هواى نفس است ، هر كه روزگار را شناخت از آمادگى زوى نتافت هلا باهر نوشيدنى گلوگيرى است و در هر لقمه فرو دادنى خفه‌گى ، بنعمت نرسى جز آنكه نعمت ديگرى از دست بدهى براى هر جاندارى قوتى است و براى هر دانه‌اى خورنده‌اى و تو هم قوت مرگى .\r\nأيا مردم - بدانيد هر كس بر روى زمين راه ميرود راستش بدرون آن ميخلد و شب و روز ستيزه دارند ( بهم پيشى گيرند خ ل ) در ويران كردن بنيان عمرها .\r\nأيا مردم - ناسپاسى نعمت پستى است و صحبت نادان بدبختى ، راستى نرمش در سخن از كرامت است و اظهار زبانى و افشاء سلام از عبادت ، مبادا خدعه كنى زيرا از اخلاق مردم پست است هر جوينده يابنده نيست و هر غائبى باز آينده ، آنكه تو را نخواهد به دو دل مبند بسا دورى كه از نزديك زودرس‌تر است پيش از آنكه راه‌جوئى رفيق سفر را بجو و پيش از تهيه خانه‌اى همسايه آن را وارس ،\r\n\r\n","description":"","footnote":"","page_name":" 37 ","page_number":49},
  {"content":"\r\n\r\n( 1 ) هلا هر كه در رفتن شتاب كند خستگى او را دريابد ، عيب برادرت را بپوش چنان كه آن عيب در خود ميدانى از لغزش دوستت در گذر به حساب روزى كه دشمنت بر سر آيد ، هر كه بر كسى خشم گيرد كه بر ، زيان او قدرتى ندارد اندوه‌اش دراز است و خود را عذاب كند ، هر كه از پروردگارش ترسد ستمش را باز گيرد - در نسخهء ديگر - هر كه از پروردگارش ترسد عذاب از او بگرداند - هر كه در گفتارش بنا حق نگرايد افتخار خود را بنمايد ( هر كه بىباك سخن گويد بر خود ببالد خ ل ) هر كه خوب از بد نشناسد چون حيوانى باشد ، راستى از ميان بردن توشه از تباهى است .\r\nوه چه كوچك است مصيبت دنيا نظر بنيازمندى در فردا ( يعنى هر مصيبتى به حساب بيچاره‌گى و حاجت در قيامت كوچكست ) هيهات هيهات بىاعتمادى و ناآشنائى شماها با يك ديگر براى معاصى و گناهانيست كه در آن اندريد .\r\nوه چه اندازه آسايش برنج نزديكست و سختى و تنگدستى بنعمت خوارگى هيچ بدى بد نباشد كه دنبالش بهشت آيد و هيچ خوبى و خوشى خوش نباشد كه دنبالش دوزخ باشد ، هر نعمتى در برابر بهشت حقير است و هر بلائى در برابر دوزخ عافيت است هنگام درست و پاك شدن درونها گناهان بزرگ خود نمائى كنند پاك كردن كردار از انجام آن سخت‌تر است و اخلاص نيت از فساد بر عاملان سخت‌تر است از طول جهاد هيهات اگر بملاحظه تقوى نبود من از همه عرب سياستمدارتر بودم .\r\nأيا مردم راستى خداى تعالى بپيغمبر خود محمد وعده وسيله داده ، وعده‌اش درست است و خدا هر هرگز خلف وعده نكند ، هلا كه وسيله پلكان بهشت است و سر گيسوان تقرب به خدا و نهايت بزرگترين آرزوها ، هزار پله دارد كه از هر پله تا ديگرى به اندازه يك صد سال دويدن اسب تندرو است ، از يك\r\n\r\n","description":"","footnote":"","page_name":" 38 ","page_number":50},
  {"content":"\r\n\r\nپله در آغاز شود تا برسد بپله‌اى از گوهر ، ( 1 ) تا برسد بپله‌اى از زبرجد تا برسد بپله‌اى از لؤلؤ تا برسد بپله‌اى از ياقوت تا برسد بپله‌اى از زمرد تا برسد بپله‌اى از مرجان تا برسد بپله‌اى از كافور تا برسد بپله‌اى از عنبر تا برسد بپله‌اى از يلنجوج ( چوب عود ) تا برسد بپله‌اى از طلا تا برسد بپله‌اى از ابر تا برسد بپله‌اى از هوا تا برسد بپله‌اى از نور ، اين پلكان از همه بهشتها فرازتر است ، در آن روز رسول خدا ( ص ) بر آن نشسته و دو جامه لطيف در بر دارد يكى از رحمت خدا و يكى از نور خدا تاج نبوت بر سر دارد كه اكليل رسالت بر آنست از نورش همه عرصه قيامت تابانست و من در آن روز بر پله بلندى باشم فروتر از پله او و دو جامه لطيف در بر دارم جامه‌اى از ارجوان نور و جامه‌اى از كافور و رسولان و پيمبران بر ديگر پله‌ها ايستاده‌اند و پرچمهاى زمانه و حجتهاى تاريخ روزگار بر سمت راست ما افراشته است كه با حله‌هاى نور و كرامت تزيين شدند هيچ فرشته مقرب و پيغمبر مرسلى مارا ننگرد جز اينكه از انوار ما خيره شود و از تابش و جلالت ما بشگفت ماند و در سمت راست منبر وسيله كه سمت راست رسول ( ص ) باشد ابرى تا چشم‌رس گسترده است و از آن ندا بر آيد كه :\r\nاى حاضران موقف ! خوشا بر كسى كه وصى را دوست داشته و به پيغمبر امى عربى گرويده و هر كه كافر بوده است وعده‌گاهش دوزخ است . و از سمت چپ منبر وسيله كه سمت چپ پيغمبر است نداء آيد كه :\r\nاى اهل موقف ؛ خوشا بر كسى كه وصى را دوست داشته و به پيغمبر امى و آنكه ملك اعلا دارد گرويده ، احدى كامياب نگردد و بآسايش بهشت نرسد جز كسى كه خالق خود را با اخلاص بر آن دو ملاقات كند و اقتداء باختران آنها كرده باشد ( امامان اولاد آنها ) اى اهل ولايت خدا يقين داشته\r\n\r\n","description":"","footnote":"","page_name":" 39 ","page_number":51},
  {"content":"\r\n\r\nباشيد به رو سفيدى خود ( 1 ) و شرافت جايگاه و كرامت سر انجام خويش و باينكه آن روز بر تختها در برابر هم برآئيد .\r\nو اى اهل انحراف و تمرد از خدا عز ذكره و از رسول خدا و راه او و از پرچمهاى امامت در هر زمانى ! يقين كنيد به رو سياهى خود و بخشم پروردگارتان بر شما در برابر آنچه كرديد ، هيچ رسول و پيغمبر سلفى نبوده است جز اينكه به رسول پس از خود خبر داده و به رسول خاتم پيغمبران مژده بخشيده است ، و بقومش سفارش كرده كه او را پيروى كنند و صفات او را براى قومش بيان كرده تا او را بشناسند و از شريعت او پيروى كنند و براى آنكه پس از وى گمراه نشوند و هلاكت و گمراهى هر كه هلاك و گمراه شده پس از رفع عذر و بيم دادن باشد و با وجود بيان و تعيين حجت .\r\nو هميشه امتها دنبال هم باميد رسولان و ورود پيغمبران بودند و گرچه پيغمبرى را پس از ديگرى باعظم مصيبت و داغ آنها از دست داده‌اند ولى بآرزوى پر دامنه خود تسلى يافتند ، مصيبتى بزرگتر و رزيه كلانتر از مصيبت وفات رسول خدا ( ص ) نبود زيرا خدا بوجود او نبوت را پايان داد و وسيله عذر و احتجاج را قطع كرد و هم او بود كه وسيله عذر ميان خدا و خلقش شد و او را طريق ميان خود و خلقش نمود و سر پرست بر آنها ساخت آنكه جز به دو عملى نپذيرد و جز بطاعت او كس بدرگاهش تقرب نتواند و در قرآن محكم خود فرمود :\r\n( 80 - النساء ) هر كه رسول خدا را اطاعت كند خدا را اطاعت كرده و هر كه رو گرداند تو را بر آنها پاسبان نگماشتيم - و طاعت خود را قرين طاعتش ساخته و نافرمانى خود را قرين نافرمانيش و اين دليل است بر آنچه به دو تفويض شده است و گواه است بر هر كه از او پيروى كرده يا نافرمانى\r\n\r\n","description":"","footnote":"","page_name":" 40 ","page_number":52},
  {"content":"\r\n\r\nنموده است ( 1 ) و اين حقيقت را در چند جا از قرآن بزرگ بيان كرده است و او تبارك و تعالى فرموده است در مقام تشويق بر پيروى او و ترغيب بتصديق و قبول دعوتش ( 31 - آل عمران ) بگو ، اگر شمائيد كه خدا را دوست داريد پس از من پيروى كنيد تا خدا هم شما را دوست بدارد و گناهان شما را بيامرزد .\r\nبنا بر اين پيروى از رسول خدا دوستى خدا است و خشنودى او آمرزش گناهان و كمال كاميابى و بايستى بهشت است و در رو گردانيدن از او و اعراض كردن كشمكش با خدا و خشم و قهر خدا و دورى از او است كه بدوزخ نشيمن دهد و اينست گفتار خدا ( 17 - هود ) هر كس از هر گروهى بود كفر ورزد وعده‌گاهش دوزخ است .\r\nمقصود از آن انكار است و نافرمانى او ، راستى خدا تبارك و تعالى بوجود من بنده‌هاى خود را آزموده و بدست من مخالفانش را كشته و با تيغ من منكرانش را نابود ساخته و مرا وسيلهء قرب و شادمانى مؤمنان نموده و كانون مرگ بر زور گويان و جباران و شمشير خود بر مجرمان و بوسيله من پشت پيغمبرش را محكم كرده و مرا به يارى كردن او گرامى داشته و بدانش او شرف بخشيده و بر گماشته و به احكام او عطا بخشيده و به وصيت او اختصاص داده است و براى جانشينى او در امتش بر گزيده و در انجمن همه مهاجر و انصار كه بر آنها تنگ شده بود فرمود ( ص ) ، أيا مردم - راستى على نسبت به من چون هارونست بموسى ( ع ) جز اينكه پس از من پيغمبرى نيست و مؤمنان گفتار رسول را فهميدند زيرا دانستند كه من برادر تنى او نيستم كه از پدر و مادرش باشم چنانچه هارون برادر موسى بود از پدر و مادرش و پيمبر نيستم تا در خواست پيمبرى كنم ولى مقصودش اين بود مرا جانشين و خليفه خود سازد چونان كه موسى هارون را جانشين و خليفه خود\r\n\r\n","description":"","footnote":"","page_name":" 41 ","page_number":53},
  {"content":"\r\n\r\nساخت ( 1 ) آنجا كه ميگويد ( 142 - الاعراف ) جانشينم باشى در ميان قومم - و اصلاح كن و پيرو مفسدان مشو - و گفتار آن حضرت هنگامى كه مردمى به زبان آمدند و گفتند ما هستيم موالى و سر پرست مردم از طرف رسول خدا ( ص ) . و رسول خدا ( ص ) براى حجة الوداع بيرون شد و سپس به غدير خم گذر كرد و فرمود تا بمانند منبرى برايش ساختند سپس بر آن بر آمد و بازوى مرا بر آورد تا سپيدى زير دو شانه‌اش ديده شد و بآواز بلند فرمود در آن انجمن خود :\r\nمن كنت مولاه فعلى مولاه - هر كه را من مولا و آقا هستم على مولا و آقا است بار خدايا دوستش را دوستدار و دشمنش را دشمن شمار . پس معيار ولايت دوستى خدا و ولايت و دوستى من شد و معيار دشمنى و عداوت با خدا دشمنى با من شد و خدا عز و جل در همان روز اين آيه را فرو فرستاد ( 3 - المائده ) امروز دين را براى شما كامل كردم و نعمت خودم را بر شما تمام كردم و اسلام را به حساب دين شما پسنديدم - پس ولايت من كمال دين و رضايت پروردگار جل ذكره گرديد و خدا تبارك و تعالى بويژه براى من و كرامتى كه به من عطا كرد و براى تعظيم و تفضيلى كه رسول اكرم ( ع ) به من بخشيد و آن گفته خدا تعالى است ( 62 - الانعام ) سپس برگشتند بدرگاه خدا مولاشان حق است هلا از آن او است حكم و قضاوت و او است حساب‌گرى توانا و سريعتر از حساب گران .\r\nشرح - از مجلسى ره « و انزل اللَّه الخ » دو وجه دارد :\r\n1 - مقصود نزول آيه گذشته باشد و غرضش اينست كه عنوان مولى را كه رسول خدا ( ص ) براى من اثبات كرده است به همان معنى است كه خدا براى خودش در قول خود موليهم الحق اثبات كرده يعنى سيد مطاع و اولى بنفس و مال .\r\n2 - مقصود نزول آيه بعدى باشد به اين معنى كه مولى بودن امير المؤمنين حقست و در برخى اخبار همچنين تفسير شده و در قرائت اهل بيت هم حق مرفوعست تا خبر مولى باشد و بنا بر قرائت جز هم ممكنست مولى بدل اشتمال - اللَّه باشد و مقصود از رد به خدا رد بائمه باشد بر وجه مجاز و مرا درد حساب مردم به آنان باشد چنان كه ملوك كار خادمان را به خود نسبت دهند .\r\nدنباله حديث 4 - ( 2 ) در باره من منقبتها است كه اگر آنها را ياد كنم جنجال بزرگى بر آيد و زمانى دراز خواهد كه\r\n\r\n","description":"","footnote":"","page_name":" 42 ","page_number":54},
  {"content":"\r\n\r\nبدان گوش دهند ( 1 ) و اگر در برابر من آن دو بدبخت‌تر آن را پيراهن بر خود كردند و در آنچه بدان حقى نداشتند با من ستيزه كردند و بگمراهى مرتكب آن گرديدند و بنادانى آن را از آن خود دانستند چه بسيار بد است آنجا كه سر انجام وارد شوند و چه بسيار بد است آنچه براى خود گستردند در خانه خويش ، در برزخ و آخرت همديگر را لعنت كنند و هر كدام از يار خود بيزار باشد و چون بهم قطار خود برخورد گويد ( 36 - الزخرف ) اى كاش ميان من و تو دورى از مشرق تا مغرب بود چه بد همنشينى بودى ، و آن ديگرى بخت برگشته و پژمان پاسخش دهد كه : ( 28 - الفرقان - با اندكى اختلاف ) اى كاش منت دوست نگرفته بودم هر آينه مرا از ذكرى كه برايم آمده بود گم‌راه ساختى و شيطانست كه خواركنندهء انسانست .\r\nمنم آن ذكرى كه از آن گم راه شد و آن راهى كه از آن بيكسو شد و آن ايمانى كه بدان كفر ورزيد و قرآنى كه از آن رو گردانيد و آن دينى كه دروغش شمرد و صراطى كه از آن سرنگون گرديد و اگر چه چريدند در متاع بىبهاى فانى با غرور بىدنبال و در آن بر پرتگاه دوزخ بسر بردند هر آينه آن دو ورود بسيار بدى خواهند داشت در نوميد ترين واردين و ملعون‌ترين پذيراكننده‌ها .\r\nشرح - از مجلسى ره - قوله\r\n« و العن مورود »\r\nظاهر اينست كه كلمه العن بمعنى ملعونتر است و از فعل مجهول باز گرفته شده بر خلاف قاعده مانند اعذر يعنى معذورتر و اشهر و أعرف بمعنى مشهورتر و شناخته‌شده‌تر يعنى در ميان مردمى وارد شوند كه خود از آنها بيشتر مستحق لعنتند و ممكن است مقصود اين باشد كه بر قومى وارد شوند كه اشد لعن را بر آنها كنند .\r\nدنباله حديث 4 - ( 2 ) بلعنت بر يك ديگر فرياد كشند و با افسوس هم آغوش گردند براى آنها راحتى نباشد و از عذابشان چاره و گريزى نى ، راستى اين مردم پيوسته پرستنده بتها بودند و خدمتكار اوثان براى آن بتها مراسم پرستش بر پا ميكردند ( يعنى قربانى ميگذرانيدند يا مناسك حج را به حساب آنها برگزار ميكردند از مجلسى ره ) و عتائر ( يك نذر مخصوص بوده ) براى آنها ميگذرانيدند -\r\n\r\n","description":"","footnote":"","page_name":" 43 ","page_number":55},
  {"content":"\r\n\r\n( در نهايه گفته كه در حديث آمده بر هر مسلمانى يك قربانى و عتيره‌اى است رسم عرب بود كه نذرى ميكرد ميگفت اگر چنين و چنان شد و شمارهء گوسفندانش بفلان رسيد بر عهده او است كه از هر ده سر يكى را در رجب كذا قربانى كند و آن را عتاير ميناميدند و اين عادت در صدر اسلام جارى بود و سپس نسخ شد و ذكر آن در حديث تكرار شده است .\r\nخطابى گفته تفسير عتيره وارد در حديث اينست كه مقصود از آن گوسفندى بوده كه در ماه رجب ذبح ميكردند و اينست كه شايسته حديث است و اما عتيره دوران جاهليت قربانى بتها بوده كه خونش را بسر آنها ميريختند .\r\nدنباله حديث 4 - ( 1 ) و براى بتها نذرهائى بنام بحيرة ( ماده شترى كه پنج كره آورده و ششمين كره‌اش نر بوده گوشش را شكاف ميزدند و در سر هر آب و در هر چراگاه آزاد بوده و بر آن سوار شدن حرام بوده ) و بنام وصيله ( ماده بزيكه دو قلو آورده يكى نر - و يكى ماده كه نر آن از قربانى شدن براى بتأن معاف ميشده ) و بنام سائبه ( شيوه عرب بود كه ميگفت اگر از سفر برگشتم و يا از بيمارى به شدم ناقه‌ام سائبه است يعنى سر خود و آزاد است و آن هم مانند بحيره بود كه استفاده از آن ناروا ميشد ) و بنام حام ( نر شترى كه ده شكم از نطفه او ميزائيد تحت الحمايه ميشد بر او سوار نميشدند و بارش نميكردند و در سر هر آب و چراگاه آزاد بود ) و با ازلام استخاره ميكردند .\r\n( شيخ طبرسى گفته چوبه‌هاى تير داشتند كه بر بعضى نوشته بود امرنى ربى و بر بر بعضى نهانى ربى و بر بعضى كلمه غفل و بوسيله آن هر چه قسمت آنها بود از آنچه نبود ممتاز ميكردند و ميشناختند ) .\r\n( 2 ) از خدا عز ذكره بى خبر بودند و از راه راست سر گردان ، سر افكندگان ديار غربت بودند و شيطان بر آنها چيره بود و تيرگى دوران جاهليت آنها را سر تا پا در كام خود فرو برده بود نادانى را با شير از پستان مادر ميمكيدند و بگم راهى از شير باز گرفته ميشدند ، خدا ما را به حساب مهر و رحمت خود براى آنها بر آورد و بدلسوزى بر آنها بازرس و سرپرست ساخت و پرده تيره نادانى را بوسيله ما بيكسو زد تا نور باشد براى هر آنكه از آن بر گيرد و فضيلتى باشد براى هر آنكه دنبال آن رود و تاييد باشد براى هر آنكه آن را باور كند ، پس از خوارى بمسند عزت نشستند و با اينكه اندكى بودند بسيار شدند و دل و ديده همه جهان از آنها هيبت ديد و جباران و ملتهاى آنان گردن بفرمان آنها نهادند و صاحبان نعمت پرنام ، و كرامت پر توان شدند و صاحب آسودگى پس از ترس و اتحاد و همبستگى پس از تفرقه و پريشانى ، و مفاخر معد بن عدنان بوسيله ما تابنده و درخشان\r\n\r\n","description":"","footnote":"","page_name":" 44 ","page_number":56},
  {"content":"\r\n\r\nگرديد ( 1 ) و ما آنها را بباب هدايت در آورديم و به خانه صلح و سلامت برديم و بر پيكر آنها جامه ايمان پوشيديم و بر اهل جهان بخاطر ما پيروز و خوش كام شدند و دوران رسول خدا ( ص ) آثار خوبان را براى آنها نمايان كرد از قبيل حمايت كن مجاهد و نمازگزار خدا پرست و معتكف زهد پيشه ، امانت پرداز شدند و كار ثواب كن تا اينكه خدا عز و جل پيغمبرش ( ص ) را نزد خود خواند و بدرگاه خود بر آورد پس از وى به اندازه يك چشم بهم خوردن از چرت و يا درخشش برق نشد كه عقب گرد كردند و مرتجع شدند و پشت دادند و بخونخواهى برخاستند و جنگها پرداختند و در خانه پيغمبر را خاك ريز كردند و خانه‌ها را ويران كردند ( و خاندان نبوت را دشمن داشتند ) و آثار رسول خدا را دگرگون ساختند و از احكامش رو برتافتند و از انوارش دور شدند و بجاى جانشين او ديگرى بر گماشتند و او را پيشوا گرفتند و ستم كار بودند و پنداشتند آنكه از خاندان ابى قحافه انتخاب كردند بمقام رسول خدا « ص » شايسته‌تر است از آنكه رسول خدا « ص » خودش بمقامش برگزيد و پنداشتند مهاجر آل ابى قحافه بهتر از آن مرد مهاجرى و انصارى ربانى است كه گنجينه هاشم عبد مناف است .\r\nهلا نخست گواهى بنا حق كه در اسلام روى داد گواهى آنان بود بر اينكه رفيق آنها از طرف رسول خدا ( ص ) بخلافت بر گزيده شده است و چون كار سعد بن عباده چنان شد كه شد از اين گفته بر گشتند و گفتند رسول خدا ( ص ) درگذشت و بجاى خود كسى را خليفه و جانشين نكرد و رسول خدا كه پاك و مبارك بود اول كس بود كه در اسلام بر عليه او گواهى بناحق انجام شد و به زودى در يابند سر انجام آنچه را كه اولين دسته آنها بنياد كردند و اگر چه در وسعت نشستند و در بهبودى براى عمر مقدر ، و در گشايش سر رسيد مرگ ، و بازگشت به خدا و در حال غفلت‌ورزى از غرور و آرامش وضع و\r\n\r\n","description":"","footnote":"","page_name":" 45 ","page_number":57},
  {"content":"\r\n\r\nبر آورد آرزو . ( 1 ) بايد بدانيد كه خدا عز و جل شداد بن عاد و ثمود بن عبود و بلعم بن باعور را هم مهلت داد و نعمتهاى ظاهر و باطنه خود را بر آنها شايان نمود و با اموال و عمرهاى طولانى بدانها كمك كرد و زمين بركات خود را بدانها ارزانى داشت تا بلكه ياد آور نعم خدا شوند و فرمان ايست او را بفهمند و بدرگاه او باز گردند و از سر بزرگى و استكبار باز ايستند و چون مدت آنها بسر رسيد و لقمه روزى آنها بپايان گرائيد خدا عز و جل آنها را گرفت و از بن بر انداخت برخى را سنك بر سر باريد و جمعى را صيحه آسمانى در گرفت و هلاك كرد و جمعى ديگر را ابر آتش بسوخت و بعضى را زمين لرزه نابود كرد و جمعى را زمين در خود فرو برد و خدا نبود كه بدانها ستم كرد ولى خودشان بودند كه به خود ستم كردند .\r\nهلا راستى كه هر مدتى ثبت است و چون برگ ثبت بسر رسيد اگر براى تو عيان شود كه ستمكاران در چه فرود شوند و زيانكاران را چه بسر مىآيد بدرگاه خدا عز و جل خواهى گريخت از آنچه آنان در آن ميمانند و بدان ميرسند .\r\nهلا راستى كه من در ميان شما چون هارونم در آل فرعون و چون باب حطه در بنى اسرائيل و چون كشتى نوح در قوم نوح منم نباء عظيم و صديق اكبر و در اندك زمانى خواهيد دانست آنچه را كه بشما وعده شده است و آيا اين حكومت شما جز بمانند يكدم ليس خورنده و مزه‌چشى نوشنده است و چون يك فرود شدن سر چرت زن سپس هلاكتها گردن گير آنها است تا در دنيا رسوا باشند و سپس در روز رستاخيز بسخت‌ترين عذاب برگردند و خدا غافل نيست از آنچه ميكنند .\r\nچه سزائى دارد آنكه راه و روش خود را وارونه كرده و حجت و دليل خويش را منكر شده و با رهبرانش مخالفت نموده و از روشنى پيش پايش رو بر تافته و خود را بتاريكى انداخته و آب را\r\n\r\n","description":"","footnote":"","page_name":" 46 ","page_number":58},
  {"content":"\r\n\r\nبسراب عوض كرده ( 1 ) و نعمت را با عذاب و كاميابى را با بدبختى و خوشى را با سختى و وسعت حال را با تنگى جز همان كيفر گنه‌ورزى و بدى خلاف كارى خود را ، بايد يقين كنند بوعده خدا بطور حقيقت و بدانند كه بچه وعده دارند روزى كه به راستى جار زنند اين است روز بيرون شدن تا آخر سوره .\r\nشرح - اين خطبه يك قسمت از تعليمات عاليه و سخن رانى پر معنا و آتشين امير المؤمنين است و در موقع بسيار حساسى ايراد شده است ، پس از وفات پيغمبر آن حضرت به حكم وصيت و شايستگى مامور تجهيز بدن مقدس پيغمبر ( ص ) بود و در اين كار پر افتخار كسى بر آن حضرت رقابت و ستيزه‌اى نكرد و پس از انجام دفن آن حضرت همت و ماموريت او اعلام حكومت حقه خود بود كه بر اساس تعليم و اجراء قرآن بود و براى اين كار جمع آورى قرآن لازم بود و آن حضرت مشغول جمع قرآن گرديد تا در دنبال آن ماموريت خود را انجام دهد و اين كار با نيروى كرامت مآب آن حضرت در مدت هفت روز انجام شد و در ضمن اين هفت روز وقايع ناگوارى در مدينه رخداد كه اهم آنها بيعت با ابى بكر و هجوم به خانه آن حضرت و اعمال نفوذ مؤثر بنى اميه در تشكيل حكومت ابى بكر بود و آن حضرت پس از جمع قرآن مجيد كه در حقيقت برنامه حكومت او بود در انجمن مهاجر و انصار كه نمايندگان جامعه اسلامى نو بنياد آن روز محسوب ميشدند اين نطق را ايراد كرده و در حقيقت خواسته است رأى اعتماد بدست آورد و تجديد بيعت كند ولى زمينه نامساعد و مداخله نااهلان در امر حكومت و نفوذ بنى اميه هر گونهء اميد موفقيت آن حضرت را از ميان برده بود ولى امير المؤمنين ( ع ) آخرين تلاش و دفاع خود را نمود و سر انجام اين حكومت ناحق و هدف‌هاى آن را براى همه توضيح داد .\r\nدر فصلهاى اخير اين خطبه از آنجا كه ميفرمايد\r\n« في مناقب لو ذكرتها لعظم بها الارتفاع »\r\nبيان حال دو خليفه اول است و بمانند اينست كه پس از گذشت دوران آنها ايراد سخن شده باشد و انتقاد شديدى را متضمن است كه تا حد تكفير صريح ميرسد و اين خود يكى از علل تأمل و ترديد در اين خطبه است .\r\nمرحوم مجلسى ره در ضمن شرحى براى جمله\r\n« و لئن تقمصها »\r\nگويد .\r\nمن گويم ظاهر اين فقرات اينست كه اين بيانات پس از گذشت دولت آن دو و رسيدن آنها به عذاب خدا بوده است و اين منافات دارد با آنچه در اول خبر ذكر شد كه ايراد اين خطبه پس از هفت روز از وفات رسول خدا ( ص ) بوده است پس بايد آن را بر اين حمل كرد كه اخبار از حال آينده آنها است پس از گذشت زمان و رسيدن آنها به عذاب خداوند ، پايان نقل از مجلسى ره .\r\nمن گويم اين قسمت از خطبه در شمار اخبار ملاحم و پيشگوئيهاى متعدد آن حضرتست كه در ضمن خطبه‌هاى بسيارى وارد شده است و در حقيقت شرح سر انجام اين دو حاكم و وضع آينده مردم را در زير\r\n\r\n","description":"","footnote":"","page_name":" 47 ","page_number":59},
  {"content":"\r\n\r\nسرپرستى چنين حكومتى درست و به حق بيان كرده است و صراحت لهجه و شجاعت آن حضرت برتر از آن است كه نتواند براى بيان حقيقت در مجمع مسلمانان چنين انتقادى از آنان بنمايد بلكه چنين صراحتى لازم بوده است و در اين دوران آن حضرت هنوز اميدوار بود كه بر عليه اين حكومت ، انقلابى بوجود آورد البته انقلابى بر اساس قيام مردم و هشيار شدن آنان بوضعى كه بيك خون ريزى بنيان كنى منجر نشود و براى جنبش رهائى بخش مردم شرح حال اين زمامداران قلابى و نالايق لازم بود و در ضمن اخبار داده است از اينكه حكومت عمر پس از ابى بكر امريست مسلم و قراريست كه كودتاچيان پاى آن امضا گذاشته‌اند چنانچه وقتى ابى بكر در تقرير عهدنامه عمر كه بكاتب خود عثمان املاء ميكرد قبل از نام بردن او غش كرد عثمان از پيش خود نام او را نوشت و عهدنامه را تمام كرد و چون ابو بكر به هوش آمد و براى او خواند به دو آفرين گفت .\r\nاز مجلسى ره - قوله\r\n« الا و ان اول شهادة زور »\r\nمن در غير اين خبر نديده‌ام كه اهل سقيفه مدعى شده بودند نص بر خلافت ابى بكر را از طرف پيغمبر « ص » و اين غريب است - پايان نقل از مجلسى ره .\r\nمن گويم به نظر ميرسد كه مضمون اين خبر درست است و مقتضى تفكر صحيحست به اين تقرير كه نقشه كودتاى سقيفه در آغاز امر اين بود كه ابى بكر را به حساب يك جانشين منصوص بمردم معرفى كنند و براى تقرير اين موضوع بهر وسيله بود در زمان شدت بيمارى پيغمبر او را بجاى آن حضرت در محراب كشيدند و نمازى با پيشوائى او اقامه كردند گو اينكه پس از اطلاع پيغمبر با آن كسالت او را به عقب راند و نشسته براى امت نماز خواند ولى كودتاچيان بدستاويز همين نيرنگ نص بر خلافت او تراشيدند و دو منظور داشتند :\r\n1 - افكار عمومى را كه با نص غدير و نصوص ديگر پيغمبر اسلام در باره امامت و جانشينى على ( ع ) معتقد بودند كه انتخاب خليفه بايد بنص باشد بر توطئه خود تطبيق كنند و او را منصوص معرفى كنند و در حقيقت اين نص دوم را ناسخ نص خلافت على « ع » جلوه گر سازند و مردم را به اين وسيله فريب دهند و اين معنا از جمله‌هاى خطبه طالوتيه هم استفاده مىشود كه ميفرمايد\r\n« ايتها الامة التى خدعت فانخدعت »\r\nاى امتى كه او را فريب دادند و او هم فريب خورد و پذيرفت .\r\n2 - زمينه را براى صدور نص از طرف ابى بكر براى عمر فراهم سازند زيرا اقرار توطئه كودتا بر اين بود كه پس از دوران ابو بكر كه به نظر آنها زود گذر و موقتى بود عمر بر سر كار آيد و اين نتيجه را هم گرفتند زيرا به زودى ابو بكر ببستر مرگ افتاد و بىترديد در آخرين نفس عمر را بجاى خود معرفى كرد و او را جانشين خود ساخت ولى پس از گرفتن اين دو نتيجه محيط عمومى در زير سياست قاطع و بىملاحظه عمر تغيير مهمى كرد از طرفى مدعيان خلافت در ميان اكابر صحابه بسيار شدند و جمعى از سران صحابه فكر زمامدارى را در مغز پروريدند چون طلحه و زبير و سعد بن أبى وقاص و . و .\r\nو از طرفى نفوذ بنى اميه در جامعه اسلامى اوج گرفت و دسته طرفداران آنها رو بفزونى و نيرومندى رفت و بطمع افتادند كه دير يا زود خلافت اسلامى را قبضه كنند و اين هر دو موضوع با پاى بندى بنص در خلافت و پيشوائى موافقت نميكرد و كم كم فكر سران اسلامى به اين نكته متوجه شد كه نص جعلى خلافت ابى بكر را پشت سر اندازند و روى اين اصل پافشارى كنند كه پيغمبر كس را به جانشينى انتخاب نكرد و پايه منحصر خلافت اسلامى بر اساس انتخاب از طرف سران اسلامست كه از آنها باصحاب حل و عقد تعبير ميكردند و خرده خرده اين فكر دوم ريشه بست و يك اصل مسلم اسلامى گرديد\r\n\r\n","description":"","footnote":"","page_name":" 48 ","page_number":60},
  {"content":"\r\n\r\nكه بدان استناد ميشد و امير المؤمنين ( ع ) پس از تصدى حكومت در برابر معاويه بدان استناد كرد به حساب يك برهان جدلى كه بر اساس استناد بمسلمات عمومى و مقبول نزد طرف تنظيم مىشود اينست كه در نامه خود خطاب بمعاويه ميفرمايد :\r\nاى معاويه همانها كه با عمر و ابى بكر بيعت كردند و همان مهاجران انصار كه سران اسلام و ارباب حل و عقدند با من هم بيعت كردند و به رهبرى و زعامت من رضايت دادند و در اين صورت براى حاضران روا نيست كه اظهار نظرى از خود كنند و براى غائبان از محيط انتخاب و بيعت هم روا نيست كه آن را ناديده انگارند ورد كنند .\r\nو از آغاز تشكيل خلافت و حكومت در محيط اسلام پس از رحلت سيد الانام موضوع فرمول خلافت يكى از مهمات مباحث اسلامى بوده و در هر دوره مدعيان آن بتوان خود اين فرمول را تفسير كردند و زير و رو نمودند و به اين اعتبار در هر دوره و بلكه در يك دوره نزد فرقه‌هاى مختلفه كه سلطه را در دست داشتند فرمول خلافت معنى خاصى به خود ميگرفته است و در زمان بنى اميه بيشتر روى اين اصل تكيه ميشده است كه :\r\n« الائمه من قريش »\r\nيعنى هسته مركزى و شرط اساسى امامت و خلافت اينست كه بايد از قريش باشد اين اصل در برابر شورشيان سائر قبائل عرب بود خصوص بنى تميم كه نيروى بسزائى داشتند و پس از اينكه خلافت آل عصمت كه منصوص رسالت بود غصب شد و ميان خاندانها دست بدست افتاد آنها هم سر بر آوردند و به خود حق حكومت دادند و بنى اميه اين اصل را پيش كشيدند كه\r\n« الائمة من قريش »\r\nيعنى بايد امامت در نژاد قريش باشد .\r\nزيديه كه نفوذ بسزائى در محيط اسلامى پيدا كردند و امارتها و خلافتها تشكيل دادند فرمول خلافت را به اين تفسير كردند كه :\r\nكل هاشمى خرج بالسيف فهو امام - يعنى هر هاشمى نژادى كه شمشير كشيد و در برابر مخالفان خود بجهاد برخاست امام و پيشوا است .\r\n\r\nخطبه طالوتيه\r\n5 - ( 1 ) از ابو الهيثم بن التيهان - كه امير المؤمنين ( ع ) در مدينه براى مردم اين خطبه را خواند :\r\nسپاس از آن خدا است كه شايسته پرستشى جز او نيست ، زنده‌ايست كه چگونگى ندارد و براى او نيست كه : پديد آمده باشد و براى هستى او چگونه بودنى نيست ، براى او مكانى نيست و در چيزى نباشد و بر فراز چيزى نباشد و براى خود مكانى نيافريده ( و تختى نساخته ) و پس از اينكه چيزى\r\n\r\n","description":"","footnote":"","page_name":" 49 ","page_number":61},
  {"content":"\r\n\r\nرا آفريده است از او نيروى تازه نگرفته و پيش از آنكه چيزى را پديد آورد ناتوان نبوده است و پيش از آفرينش هر چيز هراس نداشته و از تنهائى خود نگران نبوده ، به چيزى نماند و پيش از آفرينش خود بىسلطنت نبوده و پس از آنكه هر چه آفريده بروند هم بىسلطنت نشود ، معبودى بوده زنده نه بزندگى عرضى ، و مالك بوده پيش از آنكه چيزى را بيافريند ، و مالك است پس از آفرينش كون براى خداوند نيست چگونگى مكان ، و نه اندازه‌اى كه شناخته شود و چيزى هم به دو نماند كه نمونه داشته باشد هر چه بماند پيرى ندارد و از ترس ديگرى ناتوانى نگيريد او از چيزى نترسد چونان كه آفريده‌هايش از چيزى بترسند ولى شنوا است بىگوش و بينا است بىچشم و توانا است بىنيروئى از خلقش و ديده بيننده‌ها او را نيابد و در گوش شنونده‌ها نگنجد هر گاه چيزى خواهد ، مشورت و كمك و كسب اطلاع از ديگرى لازم ندارد و هر چه را از خلق خود خواهد از ديگرى نپرسد و كسب تكليف نكند ديده‌ها او را در نيابند و او ديده‌ها را در يابد و او است لطيف و خبير .\r\nو من گواهم كه نيست شايسته پرستشى جز خدا تنها است ، شريك ندارد و من گواهم كه محمد « ص » بنده و رسول او است او را براى رهبرى فرستاده و بكيش درست ، تا او را بر همه كيشها چيره سازد و گرچه مشركان را بد آيد و او رسالت خود را تبليغ كرد و راه دلالت را براى خلق آماده ساخت .\r\nشرح - از مجلسى « ره » - قوله\r\n« و لا كان لكانه »\r\nاين تعبير طبق لغت « ابى الحرث بن كعب » را شايد كه واو ساكن را بخاطر فتحه ما قبل الف گويند يعنى بود او را كونى نباشد يعنى وجود زائد بر ذات خود ندارد و يا مقصود اينست كه وجودش چون وجود ممكنات نيست كه داراى كيفيت باشد .\r\n\r\n","description":"","footnote":"","page_name":" 50 ","page_number":62},
  {"content":"\r\n\r\nدنباله حديث 5 ( 1 ) أيا امتى كه فريبش دادند و فريب خورد و فريب فريبكار خود را فهميد دانسته بر پذيرش فريب اصرار ورزيد و پيرو هوا و هوس خود گرديد و خود را بتاريكى گم راهى زد و با اينكه حق و راستى برايش نمودار و روشن شد از آن رو برگردانيد و به راه واضح پشت كرد و از آن به يك سو شد .\r\nهلا سوگند بدان كه دانه را شكافد و جاندار را بيافريند اگر شما دانش را از معدنش كسب ميكرديد .\r\nو آب را گوارا و شيرين نوش ميكرديد و خوبى را از جايگاهش ذخيره ميگرفتيد و راه را از آنجا كه روشنست ميپيموديد و به روش درست ميرفتيد راهها در برابر شما گسترده و هموار بود و نشانه‌ها براى شما پديدار و اسلام براى شما ميدرخشيد و خوش و فراوان ميخورديد و در ميان شما گرسنه و گرفتار نان خورانى بجا نميماند و به هيچ مسلمان و همكيش شما و نه كسانى كه از مذاهب ديگر در پناه شمايند ستمى نميرسيد .\r\nشرح - از مجلسى ( ره ) -\r\n« لو اقتبستم العلم من معدنه »\r\nكلمه اقتباس را در آتش و دانش آورند يعنى بهره گرفتن از آنها و نوشيدن ماء بمعنى دريافت علم و ايمانست بروجه درست و تشبيه آنها به آب براى اينست كه سبب زندگى روحند چنانچه آب مايه زندگى تن است و گوارائى آن بمعنى پاك بودن از تحريف و بدعت و جهالت است پايان نقل از مجلسى .\r\nمن گويم در اينجا فراوانى نعمت و رهائى از گرسنگى و رنج عيال را از آثار حكومت حقه و عادله شمرده است و عدالت عمومى نسبت به مسلمان و غير مسلمان ملتزم به قانون اسلام را كه از آن به معاهد تعبير كنند از لوازم حكومت حقه شمرده است و اين فرمول را بدست داده كه :\r\nحكومت حقه ملازم است با خورد و خوراك خوب و گرفتار نبودن به عيال و عدالت و برابرى همه افراد ملت و هر گونه ناراحتى و گرسنگى و بيكارى و اختلافات نشانه اينست كه حكومت حقه و درست نيست .\r\nدنبال حديث 5 - ( 2 ) ولى شما راه تيره و تارى در پيش گرفتيد و جهان با همه فراخناى آن بر شما تيره و تار گرديد و در دانش به روى شماها بسته شد و با هواى نفس سخن كرديد و در دين اختلاف نموديد و ندانسته به احكام\r\n\r\n","description":"","footnote":"","page_name":" 51 ","page_number":63},
  {"content":"\r\n\r\nدين فتوى داديد ( 1 ) و دنبال گمراهان رفتيد تا شما را گم راه كردند و امامان بر حق را رها كرديد و آنها هم شما را رها كردند و بوضعى افتاديد كه بدلخواه خود قضاوت كنيد نه به حق و چون مسأله‌اى بميان آيد از اهل ذكر بپرسيد و چون بشما نظرى دهند گوئيد دانش همين است پس چگونه شد كه آنها را رها كرديد و پشت سر نهاديد و با آنها مخالفت كرديد .\r\nآرام باشيد كه به زودى آنچه را كشتيد خواهيد درويد و سرانجام جرمهاى خود را و هر آنچه بسوى خود جلب كرديد خواهيد ديد .\r\nسوگند بدان كه دانه را شكافد و سبز كند و جاندار آفريند و روح بخشد هر آينه ميدانيد كه منم صاحب الامر و پيشواى شما و آن كسى كه بايد فرمان بر داريد و پيرو او باشيد و منم دانشمند و عالم شماها بدان چه شماها را اصلاح كند و آنكه بوسيله دانشش شماها را نجات تواند داد .\r\nمنم وصى پيغمبر شما و برگزيده پروردگارتان و زبان قرآنتان و دانا بمصلحت شماها و به همين زودى آرام آرام بشما فرود شود آنچه را وعده داريد و آنچه بامتها پيش از شما نازل شد و محققا خدا شما را در باره امامان شما بازپرسى كند ، با آنان محشور خواهيد شد و بدرگاه خدا عز و جل در فردا خواهيد رفت .\r\nهلا به خدا كه اگر به شماره ياران طالوت يا شماره ياران بدر ياور داشتم كه هم طراز شماها بودند هر آينه با تيغ شما را ميزدم تا به حق برگرديد و براستى گرائيد و اين كار براى پيوند شكاف و نرمش بهتر بود خدايا ميان ما به حق حكم فرما كه تو بهترين حاكم هستى .\r\nگويد سپس از مسجد بدر آمد و بآغلى رسيد كه در آن قريب سى گوسپند بود و گفت به خدا اگر براى من مردانى بودند به شماره اين گوسپندان كه براى خدا عز و جل و رسولش خير جو و پاك دل بودند پسر زن مگس خوار را از سلطنتش بر ميداشتم گويد چون شبش رسيد سيصد و شصت كس با وى بيعت كردند بر مرگ ، امير المؤمنين فرمود :\r\n\r\n","description":"","footnote":"","page_name":" 52 ","page_number":64},
  {"content":"\r\n\r\n( 1 ) بامدادان در محل بنام احجار الزيت انجمن شويد و براى نشانى همه سرها را تراشيده باشيد و خود امير المؤمنين ( ع ) هم سرش را تراشيد و از آن جمع با سر تراشيده حاضر وعده‌گاه نشدند جز ابو ذر و مقداد و حذيفه بن يمان و عمار بن ياسر و سلمان هم در آخر آنان رسيد و آن حضرت دست به آسمان برداشت و فرمود :\r\nبار خدايا اين مردم مرا خوار شمردند چونان كه بنى اسرائيل هارون را بار خدايا تو دانى آنچه نهان داريم و آنچه عيان داريم و هيچ چيزى در زمين و نه در آسمان بر تو پنهان نيست مرا مسلمان از دنيا بر و بنيكان برسان .\r\nهلا سوگند به خانه كعبه و آنكه دست بكعبه سايد ( و هم در نسخه ايست كه ) و هم سوگند بمزدلفه و گامهائى كه براى رمى جمره بر دارند اگر نبود سفارش و عهدى كه پيغمبر امى به من كرده است من همه مخالفان را بدره مرگ ميانداختم و بر آنها باران برق خيز مردن ميفرستادم و به همين زودى خواهيد دانست .\r\nشرح - از مجلسى « ره » -\r\n« على الموت »\r\nيعنى متعهد شوند كه آماده يارى باشند و او را يارى كنند تا بميرند و كشته شوند ، فيروزآبادى گفته است احجار الزيت مكانى است در مدينه .\r\n6 - ( 2 ) از محمد بن سليمان از پدرش گويد من نزد امام صادق ( ع ) بودم كه ابو بصير نفس زنان شرفياب شد و چون بجاى خود نشست امام صادق ( ع ) به او گفت اى ابا محمد چرا به اين تندى نفس ميزنى ؟ در پاسخ گفت : قربانت يا ابن رسول اللَّه پير شدم و استخوانم باريك شده و مرگم نزديكست و نميدانم در آخرت چه وضعى دارم ؟\r\n\r\n","description":"","footnote":"","page_name":" 53 ","page_number":65},
  {"content":"\r\n\r\n( 1 ) امام صادق ( ع ) فرمود : اى ابا محمد راستى تو هم اين را ميگوئى ؟ گفت قربانت چگونه اين را نگويم ؟ فرمود : اى ابا محمد نميدانى كه خدا تعالى جوانان شما شيعه را ارجمند ميدارد و از سال خورده‌هاى شما خجلت دارد ؟\r\nگويد : گفتم قربانت چطور جوانان را گرامى دارد و از سالخورده‌ها خجلت دارد ؟ فرمود :\r\nجوانان را از اين عزيزتر دارد كه عذابشان كند و از سالمندان خجلت كشد كه بحسابشان رسد .\r\nگويد : گفتم قربانت اين فضيلت مخصوص بما است يا براى همه اهل توحيد و يگانه‌پرستانست ؟\r\nفرمود : نه به خدا كه مخصوص شما است نه همه مردم .\r\nگويد گفتم : قربانت راستى كه بما لكه‌اى زده‌اند كه پشت ما را شكسته و ماها را از دل مرده كرده و واليان و فرمانداران بخاطر آن خون ما را حلال شمرند براى حديثى كه فقهاى آنها بر ايشان روايت كرده‌اند ، گويد : امام صادق ( ع ) فرمود : مقصودت رافضى بودنست ؟ گويد گفتم : آرى فرمود : نه به خدا آنان شما را بدان نناميدند ولى خدا است كه اين نام را بشما داده است آيا نميدانى اى ابا محمد كه هفتاد مرد از بنى اسرائيل فرعون و قومش را ترك نمودند چون گمراهى آنان بر ايشان روشن شد و بموسى پيوستند چون براى آنها روشن شد كه در راه هدايت است و در ميان لشكر موسى آنها را رافضى ناميدند زيرا فرعون را رفض كردند و در ميان لشكر از همه بيشتر عبادت ميكردند و از همه بيشتر موسى و هارون و ذريه آنها را دوست داشتند و خدا بموسى ( ع ) وحى كرد كه اين نام را در تورات براى آنان ثبت كن زيرا من آنها را بدين نام ناميدم و آن را بدانها بخشيدم موسى آن را براى آنها ثبت كرد و خدا عز و جل آن نام را ذخيره كرد تا بشما بخشيد اى ابا محمد آنان خير را\r\n\r\n","description":"","footnote":"","page_name":" 54 ","page_number":66},
  {"content":"\r\n\r\nرفض كردند ( 1 ) و شماها شر را رفض كرديد : مردم بهر دسته پيوستند و بهر شعبه پراكنده شدند و شما در شعبه خاندان پيغمبر در آمديد و بمذهبى گرائيديد كه آنها گرويدند و شماها اختيار كرديد آن را كه خدا اختيار كرده است براى شما و آن را خواستيد كه خدا خواسته ، مژده گيريد و باز هم مژده گيريد به خدا كه شماها مشمول رحمتيد و از نيكو كار شما هر عملى قبول است و از بد كردار شما گذشت مىشود ، هر كس با آن عقيده كه شماها داريد در قيامت حاضر نشود خداوند عز و جل از او هيچ حسنه‌اى را نپذيرد و از گناه او در نگذرد اى ابا محمد آيا شما را شاد كردم ؟\r\nگويد گفتم : قربانت براى من بيفزا .\r\nفرمود : اى ابا محمد راستى براى خدا عز و جل فرشته‌ها است كه گناهان را از گردن شيعيان ما فرو ريزند چنان كه باد برك درخت را در فصل خزانش و اينست گفته خدا عز و جل ( 7 - المؤمن ) آن كسانى كه بردارند عرش را و هر كس در گرد آنست تسبيح گويند با سپاسگزارى پروردگارشان . . .\r\nو آمرزش جويند براى كسانى كه گرويدند - آمرزش خواهى آنان به خدا كه از براى شما است نه اين مردم اى ابا محمد آيا شادت كردم ؟\r\nگويد گفتم : قربانت براى من بيفزا .\r\nفرمود : اى ابا محمد هر آينه خدا در قرآنش شما را ياد كرده است و فرموده است ( 23 - الاحزاب ) از مؤمنان مردانند كه براستى عمل كردند بدان چه با خدا بر سر آن پيمان بستند برخى از آنها در گذشته و برخى انتظار مرگ را دارند و به هيچ وجه تغيير نكنند و منحرف نشوند - راستى شمائيد كه وفا كرديد بدان چه خدا از شماها پيمان گرفته است در باره دوستى و ولايت ما و شمائيد كه ديگرى را بجاى ما نگرفتيد و اگر وفا نكرده بوديد خدا شما را هم سرزنش ميكرد چنانچه\r\n\r\n","description":"","footnote":"","page_name":" 55 ","page_number":67},
  {"content":"\r\n\r\nآنان را سرزنش كرده است ( 1 ) آنجا كه فرموده است جل ذكره ( 102 - الاعراف ) نيافتيم براى بيشتر آنها عهد و پيمان و راستش بيشتر آنها را يافتيم فاسق و بدكار .\r\nاى ابا محمد آيا تو را شاد كردم ؟ گويد : گفتم : قربانت باز هم بفرمائيد ، فرمود : اى ابا محمد خدا شما را در قرآنش ياد كرده و فرموده است ( 47 - الحجر ) برادرانى باشند كه روى تختها برابر همديگرند - به خدا جز شما را بدين سخن قصد نكرده است اى ابا محمد تو را شاد كردم .\r\nگويد : گفتم : قربانت برايم بيفزا .\r\nفرمود اى ابا محمد ( 67 - الزخرف ) دوستان در آن روز با همديگر دشمن باشند جز متقيان و پرهيزكاران - به خدا قصد نكرده است بدان جز شما را - اى ابا محمد آيا تو را شاد كردم ، گويد گفتم : قربانت بيشتر براى من بفرمائيد .\r\nفرمود : اى ابا محمد هر آينه خدا عز و جل ياد كرده است ما را و شيعيان ما را و هم دشمنان ما را در يك آيه از كتاب خود ( 9 - الزمر ) آيا برابرند آن كسانى كه ميدانند و آن كسانى كه نميدانند همانا خردمندان به ياد مىآورند - ما هستيم كه ميدانيم و دشمن ما است كه نميداند و شيعيان ما هستند خردمندان - اى ابا محمد تو را شاد كردم ؟\r\nگويد گفتم : قربانت باز هم بفرمائيد ، فرمود : اى ابا محمد خدا عز و جل احدى از پيمبران و پيروان آنها را استثنا نكرده جز امير المؤمنين و شيعيانش و در كتاب خود فرموده و گفته‌اش درست است ( 42 - الدخان ) روزى كه سود نبخشد هيچ دوستى دوست را به هيچ وجه 43 جز آنكه خدا رحم كند - مقصودش از آن على و شيعه او است اى ابا محمد آيا تو را شاد كردم ؟\r\nگويد گفتم : قربانت باز هم بفرمائيد ، فرمود اى ابا محمد شما هستيد كه خدا تعالى در كتاب خود\r\n\r\n","description":"","footnote":"","page_name":" 56 ","page_number":68},
  {"content":"\r\n\r\nياد كرده و فرموده است ( 53 - الزمر ) ( 1 ) اى بنده‌هايم كه در باره خود اسراف كرديد از رحمت خدا نوميد نباشيد زيرا خدا همه گناهان را مىآمرزد زيرا او غفور است و رحيم - به خدا اراده نكرده است به اين آيه جز شماها را آيا تو را شاد كردم اى ابا محمد .\r\nگويد گفتم : برايم بيفزائيد قربانت فرمود : اى أبا محمد خدا شما را در قرآن خود ذكر كرده كه فرموده ( 42 - الحجر ) راستى كه تو را ( اى شيطان ) بر بنده‌هايم تسلطى نيست - به خدا مقصودش از اين جز ائمه و شيعه آنها نيست - آيا تو را شاد كردم اى ابا محمد .\r\nگويد گفتم : قربانت برايم بيفزائيد ، فرمود : اى ابا محمد راستى خدا شما را در قرآن ياد كرده كه فرموده است ( 69 - النساء ) پس آنانند آن كسانى كه خدا بدانها نعمت بخشيده است از پيغمبران و صديقان و شهيدان و خوبان و چه خوب رفيقانى باشند آنان - پس مقصود از پيغمبران در اين آيه رسول خدا است ( ص ) و مقصود از صديقان و شهداء در اينجا ما هستيم و خوبان شماها هستيد پس خود را به خوبى نشان بدهيد چنانچه خدا عز و جل شما را خوب نامبرده است ، اى ابا محمد آيا تو را شاد كردم ؟\r\nگويد گفتم قربانت باز هم بفرما به من ، فرمود : اى ابا محمد هر آينه خدا شما را ياد كرده است كه از دشمن شما در دوزخ حكايت نموده بگفته خود ( 62 - ص ) و گويند ما را چه شده كه در دوزخ ننگريم بدانها كه آن‌ها را از بدان ميشمرديم 63 و آنها را بباد مسخره گرفتيم يا شايد ديده از آنها لغزيده است - به خدا كه قصد نكرده و نخواسته از اين جز شما را ، شما در بر مردم اين جهان بدان نوع انسان شمرده شديد و به خدا كه شماها در بهشت ارجمند و نعمت خوار و شاد باشيد و دشمنان شما را در دوزخ جويند اى با محمد آيا تو را شاد كردم ؟\r\nگويد گفتم : قربانت باز هم بفرمائيد ، فرمود : اى ابا محمد هيچ آيه نازل نشد كه ببهشت برد\r\n\r\n","description":"","footnote":"","page_name":" 57 ","page_number":69},
  {"content":"\r\n\r\n( 1 ) و ياد آور نشوند اهل آن جز به خوبى مگر اينكه در باره ما و شيعه ما است و هيچ آيه نيست كه بدوزخ ميراند و اهل آن را ببدى ياد آور شود مگر اينكه در باره دشمن ما است و كسى كه مخالف با ما است آيا تو را شاد كردم اى ابا محمد ؟\r\nگويد گفتم : قربانت برايم بيفزائيد فرمود : اى ابا محمد بر كيش ابراهيم نباشد كسى جز ما و شيعه ما و مردم ديگر از آن بدور و بيزارند ، اى ابا محمد آيا تو را شاد كردم ؟ در روايت ديگر است كه گفت مرا بس است .\r\n\r\nحديث امام صادق ( ع ) با منصور در موكب او\r\n7 - ( 2 ) از حمران گويد آنان ( خلفاء جور ) ذكر شدند نزد امام صادق ( ع ) و نظر بدى كه با شيعه دارند امام ( ع ) فرمود من با ابى جعفر منصور حركت مىكردم او در موكب ملوكانه خود بود و بر اسبى سوار بود جلوش چند اسب سوار و در دنبالش چند اسب سوار بودند و من هم در كنار او سوار بر يك الاغى بودم رو به من كرد و گفت يا ابا عبد اللَّه كار شده است ( يعنى ما بر امر خلافت مسلط شديم ) و شايسته است كه تو هم شاد باشى بدان چه خداوند از توانائى بما داده است و در عزت به روى ما گشاده است و بمردم نگوئى كه تو بامر خلافت از ما اولى و احق هستى و خاندانت هم احق هستند تا ما را بخودت و آنها وادار كنى و عصبانى كنى .\r\nفرمود : من گفتم كسى كه براى تو از جانب من اين گزارش داده است دروغ گفته است ، به من گفت آيا بدان چه گوئى سوگند ياد كنى گويد من گفتم . مردم جادوگرند يعنى مىخواهند دل تو را\r\n\r\n","description":"","footnote":"","page_name":" 58 ","page_number":70},
  {"content":"\r\n\r\nبر من بشورانند و تو را در باره من بد دل كنند ( 1 ) مبادا آنها را بر گوش خود چيره كنى و اختيار گوشت را به آنها بدهى زيرا ما به تو نيازمندتريم از تو بماها گفت آيا يادت مىآيد كه يك روز من از تو پرسيدم آيا براى ما ملك و سلطنتى هست ؟ گفتى آرى طولانى و پهناور و سخت و پيوسته در كار خود مهلت داريد و در دنياى خود وسعت داريد تا خون ناحقى از ما در ماه حرام و شهر حرام ( مكه ) بريزيد .\r\nمن دانستم كه حديث را حفظ كرده است من گفتم شايد خدا عز و جل تو را كفايت كند يعنى تو را حفظ كند از اينكه مرتكب چنين امرى باشى زيرا من تو را بخصوص منظور نداشتم همانا حديثى بوده كه آن را روايت كردم سپس شايد ديگرى از خاندانت مرتكب چنين كارى شود و او دم بست و سخنى نگفت .\r\nو چون بخانه‌ام آمدم يكى از دوستان و شيعيان ما نزد من آمد و گفت قربانت به خدا من تو را در موكب ابى جعفر ديدم كه بر الاغى سوار بودى و او بر اسبى سوار بود و بر سر سرازير شده بود و با شما سخن مىگفت و گويا شما زير دست او باشيد من با خود گفتم اين حجت خدا است بر خلقش و صاحب الامر است كه بايد به او اقتداء شود و اين ديگرى كار بر خلاف مىكند و اولاد پيغمبران را ميكشد و در روى زمين خون ريزى مىكند بوجهى كه خدا دوست نمىدارد و امام در موكب او است و شما سوار بر الاغى هستيد و از اين راه شكى در دلم افتاد تا بر خودم و دينم ترسيدم .\r\nگويد : به من فرمود : اگر تو مىديدى آن‌ها كه گرد من بودند و در جلو و عقب و سمت راست و چپ من بودند از فرشته‌ها هر آينه او را خوار ميشمردى و آنچه را هم داشت ناچيز ميشمردى ، گفت اكنون دلم آرام شد .\r\n\r\n","description":"","footnote":"","page_name":" 59 ","page_number":71},
  {"content":"\r\n\r\n( 1 ) سپس گفت تا بكى اينان سلطنت كنند و در چه زمانى از آنها آسايش خواهد بود ؟\r\nمن گفتم مگر تو نمىدانى هر چه زمانى دارد ؟ گفت چرا من گفتم به تو سود دارد كه بدانى اين امر هر وقت موعدش بيايد از يك چشم بهم زدن سريعتر باشد ( يعنى زوال دولت ناحق و قيام دولت حق ) اگر تو بدانى اينان در نزد خدا عز و جل چه حالى دارند و چطور است حال آنها تو بيشتر و سختتر آنها را دشمن دارى و اگر تو كوشش كنى يا همه مردم روى زمين بكوشند كه آنان را در گناه بيشترى كه در آن اندرند در آورند نتوانند ( يعنى خلاف و گناه آنها بنهايت است ) شيطان تو را از جاى بدر نبرد و لغزاند زيرا عزت از آن خدا است و از آن رسول او و از آن مؤمنانست ولى منافقان نمىدانند آيا ندانى هر كه منتظر امر ما باشد و صبر كند بر آنچه از آزار و ترس بيند فردا در گروه ما محشور گردد .\r\nهر گاه ديدى كه حق و اهل حق از ميان رفتند و ديدى ناحق همه جا را گرفت و ديدى قرآن كهنه شمرده شد و در آن پديد آمد آنچه در آن نيست و رو بسوى هوس و دلخواه شد و ديدى كه دين وارونه شده چنانچه ظرف آب وارونه شود و ديدى اهل باطل بر حق چيره شدند و ديدى شر و بدى عيانست و غدقن نميشود و بدكاران را معذور مىدارند و ديدى كه فسق آشكار شده و مردان بمردان كفايت كنند و زنان بزنان و ديدى مؤمن دم بندد و گفته او پذيرفته نشود و ديدى كه فاسق دروغ گويد و دروغ و افترايش را رد نكنند و ديدى كه كوچك بزرگ را خوار ميشمارد و ديدى كه پيوند خويشى بريده شود و ديدى كه به كار بد و بفسق خوش آمد گويند و از آن خوش باشند و خندان و گفته آن را رد نكنند و ديدى كه با پسر بچه همان كنند كه با زن كنند و ديدى كه زنان\r\n\r\n","description":"","footnote":"","page_name":" 60 ","page_number":72},
  {"content":"\r\n\r\nجفت گردند ( 1 ) و ديدى كه مدح و ثنا بسيار شود و ديدى كه مرد مال خود را در جز طاعت خدا صرف مىكند و جلوش گرفته نميشود و دست او را نگه ندارند و ديدى كه چون كسى كوشش مؤمن را بيند از آن به خدا پناه برد و ديدى كه همسايه همسايه را آزار كند و مانعى ندارد و ديدى كافر شاد است بدان چه در مؤمن بيند و خوش است بدان چه از فساد در زمين بنگرد و ديدى كه آشكارا مى نوشند و براى آن انجمن كنند كسانى كه از خدا عز و جل نمىترسند و ديدى كه آمر بمعروف خوار است و ديدى فاسق نسبت بدان چه خدا دوست ندارد نيرومند است و ستوده مىشود و ديدى قرآن‌دانان خوار شوند و هر كه هم آنان را دوست بدارد خوار شود و ديدى كه راه خير بند آمده و راه شر و بدى باز است و در آن ميروند و ديدى خانه خدا بىزائر مانده و فرمان ترك آن را مىدهند و ديدى مرد گويد آنچه را نكند و ديدى مردان خود را براى استفاده مردان آماده كنند و زنان خود را براى زنان و ديدى وسيله زندگى مرد از دبر او است و وسيله زندگى زن از فرج او و ديدى زنان انجمن كنند چنانچه مردان انجمن كنند و ديدى فرزندان عباس آشكارا زنانگى را پيشه كردند و خضاب بستند و سر را شانه زدند چنانچه زنان براى شوهر خود كنند و بمردان پول دادند بخاطر فروج آن‌ها .\r\nشرح - از مجلسى « ره » - يعنى اولاد عباس بمردها پول دادند تا با آنها وطى كنند يا مقصود اينست كه بسلاطين و حكام اموال مىدهند بخاطر آنكه آنها را يا زنان آنها وطى كنند بعنوان مزد جاكشى . . .\r\nدنباله حديث 7 - ( 2 ) و ديدى كه در باره مرد رقابت شود و مردها بر سر او با هم غيرت‌ورزى كنند و صاحب مال از شخص مؤمن عزيزتر باشد و ربا آشكار باشد و بر آن سرزنشى نشود و زن‌ها بزنا دادن مدح شوند\r\n\r\n","description":"","footnote":"","page_name":" 61 ","page_number":73},
  {"content":"\r\n\r\n( 1 ) و زن با شوهر خود بر سر نكاح مردان سازش كند ( رشوه گيرد و نرمش نمايد ) و ديدى بيشتر مردم و بهترين خانه آن باشد كه با زنان در هرزگى آنها كمك كند و ديدى مؤمن حقير و غمنده و خوار است و ديدى بدعت و زنا عيان است و ديدى مردم بگواه ناحق اعتماد كنند و ديدى حرام حلال شمرده شود و حلال حرام شمرده شود و ديدى حكم دين برأى معين شود و قرآن و احكامش معطل مانده است و ديدى براى دليرى بر خدا و ارتكاب كار بد مردم انتظار شب نكشند و ديدى كه مؤمن نتواند منكر كارهاى خلاف شود جز به همان دلش و ديدى مال فراوان در مورد خشم خداوند مصرف شود و ديدى فرمانروايان كافران را به خود نزديك كنند و اهل خير را از خود دور سازند و ديدى كه فرمانروايان در قضاوت رشوه ستانند و ديدى فرمانروائى و منصب در مزايده قرار گيرد و ديدى كه خويشان محرم را بگايند و بدان‌ها از زن گرفتن اكتفاء كنند و ديدى كه به مجرد تهمت و گمان مرد را بكشند و بخاطر خواهى مرد نر غيرت‌ورزى كنند و جان و مال در راه عشق او دهند و ديدى كه مرد را براى همخوابشدن با زنان بسرزنش گيرند و ديدى كه مردى از كسب هرزگى زنش نان مىخورد و آن را ميداند و او را نگه مىدارد و ديدى كه زن بر شوهر خود تسلط دارد و آنچه را شوهر ميل ندارد انجام ميدهد و به شوهر خود خرجى و پول جيب ميدهد .\r\nو ديدى مرد زنش و دخترش ( كنيزش خ ل ) را به اجاره ميدهد و بخوراك و نوشيدنى پستى هم راضى است و ديدى كه سوگند به خداوند عز و جل بنا حق فراوان شده و ديدى كه قمار بازى پديدار است و ديدى كه آشكارا مى ميفروشند و مانعى ندارد و ديدى زن‌ها خود را بكفار بخشند و ديدى ساز و آواز آشكار است و مردم بدان گذرند و كس كسى را از آن منع نكند و كسى جرأت نكند\r\n\r\n","description":"","footnote":"","page_name":" 62 ","page_number":74},
  {"content":"\r\n\r\nجلو آن را بگيرد ( 1 ) و ديدى كسى كه از تسلط او ترسند مردم شريف را خوار كند و ديدى نزديكترين مردم بفرمانروايان كسى است كه بدشنام ده ما خانواده مدح و ثنا گويد و ديدى هر كه ما را دوست دارد او را ناحق شمارند و گواهيش را نپذيرند و ديدى كه در گفتار ناحق با هم رقابت كنند و ديدى كه قرآن و شنيدنش بر مردم گران است و در برابر شنيدن دروغ و بيهوده بر آنها آسان و دلچسب است و ديدى همسايه همسايه را از ترس زبانش گرامى دارد و احترام كند و ديدى حدود معطل و بىاجرا بماند و در باره آنها برأى و دلخواه عمل شود و ديدى كه مساجد نقاشى و آب طلا كارى شوند و ديدى كه راستگوترين مردم در نزد مردم آن كسى است كه افتراء زند و دروغ گويد و ديدى شر پديدار شد و هم سخن چينى و ديدى ستمگرى شيوع يافت و ديدى غيبت را سخن خوش مزه شمارند و مردم بدان يك ديگر را مژده بخشند و شادمان كنند و ديدى به حج روند و جهاد طلبند براى جز رضاى خدا و ديدى سلطان مؤمن را بخاطر كافر خوار كند و ديدى ويرانى بر آبادانى چيره شده و ديدى مردم از كم فروشى روزى خورند و ديدى خون ريزى را سبك و آسان شمارند و ديدى مرد براى طلب دنيا رياست طلبد و خود را ببد زبانى شهره كند تا از او بترسند و كار را به او واگذارند و ديدى نماز را خوار و سبك شمارند و ديدى مردى مال فراوان دارد و از آن گاهگه داشته زكاتش را نداده و ديدى مرده را از گورش بر آرند و بيازارند و كفنش را بفروشند و ديدى كه آشفتگى بسيار است و ديدى كه مرد شبانگاه كند در نشئه شراب و بامداد كند مست و باكى ندارد كه مردم در چه وضعى باشند - و ديدى بهائم را بگايند و ديدى بهائم همديگر را بدرند و ديدى مردى به\r\n\r\n","description":"","footnote":"","page_name":" 63 ","page_number":75},
  {"content":"\r\n\r\nجاى نماز خود رود و برگردد و جامه در بر ندارد ( 1 ) و ديدى دل مردم سختشده و ديده آن‌ها خشگيده و ياد خدا بر آن‌ها گرانست و ديدى حرام خوردن پديدار است و در آن رقابت كنند و ديدى كه نمازگزار براى خودنمائى بمردم نماز ميخواند و ديدى مسئله‌دان و فقيه دين براى جز دين مسأله مىآموزد و دنيا و رياست ميجويد و ديدى مردم بدنبال هر كسند كه پيروز باشد و ديدى آنكه حلال جويد نكوهش و سرزنش شود و طالب حرام ستايش و تعظيم دارد و ديدى در حرمين كارى كنند كه پسند خدا نيست و كسى جلوشان را نگيرد و احدى ميان آن‌ها و كردار زشت آن‌ها حائل نشود و ديدى در حرمين ( مكه و مدينه ) اسباب لهو ( چون تار و طنبور ) پديدار شد و ديدى مردى كه به حق سخن گويد يا امر بمعروف و نهى از منكر كند كسى نزد او به پا شود و او را اندرز دهد كه اين تكليف تو نيست و ديدى مردم با هم هم چشمى كنند و بمردم بد اقتداء كنند و ديدى روش خير و راه آن تهى است و كسى از آن گذر نميكند و ديدى مرده را بباد مسخره گيرند و احدى از او در هراس نيفتد و ديدى در هر سال شر و بدعت بيش از سال گذشته است و ديدى مردم و مجلسها پيروى نكنند جز از توان - گران و ديدى بگدا اعطا دهند در برابر اينكه به او ميخندند و براى جز خدا به او ترحم مىشود و ديدى نشانه‌هاى آسمانى باشد و كسى از آنها هراس نكند و ديدى مردم چون بهائم برهم جهند و كسى منكر كار آنها نگردد از ترس مردم و ديدى كه مرد در جز راه طاعت خدا خرج بسيار كند و در راه طاعت خدا از اندك دريغ كند و ديدى ناسپاسى پدر و مادر پديدار شده است و پدر و مادر را به چشم كم نگاه كنند و در پيش فرزند از همه بدتر باشند و از افتراء بدانها شاد گردند\r\n\r\n","description":"","footnote":"","page_name":" 64 ","page_number":76},
  {"content":"\r\n\r\n( 1 ) و زنان را ديدى كه بر حكومت چيره شدند و هر كارى را به دست گرفتند و هيچ كارى انجام نشود جز آنچه آن‌ها طرف دارش باشند و ديدى پسر شخصى بپدرش افتراء زند و بر پدر و مادر خود نفرين كند و از مرگشان شاد شود و ديدى چون مردى روزى را بسر آورد و در آن گناه بزرگى نكرده باشد از هرزگى و كم فروشى و در آمدن در بستر حرام و ميخوارى دلتنگ و غمناك باشد و پندارد كه آن روز بر او نامبارك بوده و از عمرش حساب نبوده و ديدى كه سلطان خوراك را انبار كند و نگهدارد تا گران بفروشد و ديدى كه حق ذو القربى ( خمس و سهم امام ) بنا حق تقسيم شود و با آن قمار زنند و ميخوارى كنند و ديدى كه با شراب مداواى بيمار كنند و براى بيمار نسخهء آن را بگيرند و از آن درمان طلبند و ديدى مردم همه در ترك امر بمعروف و نهى از منكر و ترك دين‌دارى هم آهنگ شدند و ديدى باد بر پرچم منافقان و اهل نفاق ميوزد و پرچم اهل حق بىحركت است و ديدى در برابر اذان مزد گيرند و در برابر نماز خواندن مزد گيرند و ديدى مسجدها پر مىشود از كسانى كه از خدا نترسند و در آنها گرد آيند براى غيبت و خوردن گوشت اهل حق و با همديگر در آن‌ها به وصف نوشابه مست‌كننده بپردازند و ديدى كه پيشنماز مست براى مردم نماز بخواند و مست است و لا يعقل و بمستى او را نكوهش نكنند و هر گاه مست شود گراميش دارند و از او ملاحظه كنند و بترسند و رها باشد و كيفر نشود و مستى او را معذور دارند و ديدى مال يتيم خود را بصلاح و شايستگى ستايند و ديدى قاضيان بر خلاف آنچه خدا امر كرده قضاوت كنند و ديدى فرمانروايان جنايتكاران را امين سازند براى طمع و ديدى فرمانروايان ارث را براى اهل فسق و بد كارى و دليرى بر خدا تخصيص دهند ( يعنى ميراث يتيم را به دست آنها بسپارند تا برخى را خود بخورند و برخى را به آنان دهند ) از آنها حق و حسابى بگيرند و آنها را واگذارند تا هر چه\r\n\r\n","description":"","footnote":"","page_name":" 65 ","page_number":77},
  {"content":"\r\n\r\nخواهند بكنند ( 1 ) و ديدى بر سر منبرها دستور تقوى داده شود و خود آن كسانى كه دستور مىدهند بدان عمل نميكنند و ديدى كه وقت نمازها را به چيزى نگيرند و سبك شمارند و ديدى صدقه و زكات را بوساطت ديگران بمستحقان دهند و قصد رضاى خدا در دادن آنها ندارند و بخاطر درخواست مردم آن را پرداخت كنند و ديدى كه نهايت همت آن‌ها شكم و فرج آن‌ها است با كى ندارند كه چه بخورند و چه را نكاح كنند و ببينى كه دنيا هم روى بدانها دارد و ببينى كه اعلام حق و درستى كهنه شده .\r\nپس بر حذر باش و از درگاه خدا عز و جل نجات بخواه و بدان كه مردم گرفتار خشم خدا عز و جل هستند و همانا بآن‌ها مهلت دهد براى امرى كه با آنها خواهد كرد تو خود را به پا و تلاش كن تا خدا عز و جل تو را بر خلاف روش آن‌ها بنگرد و اگر بر آنها عذاب نازل شود و تو در ميان آنها باشى شتافته‌اى به دريافت رحمت خدا و اگر از آنها جدا باشيد و بمانى آنان گرفتار شدند و تو از آنچه در آن اندرند از دليرى بر خدا عز و جل بيرون آمدى و بدان كه خدا مزد نيكوكاران را ضايع نميكند و راستى كه رحمت خدا بمحسنان نزديكست .\r\n\r\n( حديث موسى ( ع ) )\r\n8 - ( 2 ) از على بن عيسى سند را بمعصوم رسانيده كه فرمود : راستى كه موسى را خدا تبارك و تعالى را از گفت و در مناجاتش به او فرمود :\r\nاى - موسى در اين دنيا آرزويت دراز مباد تا دلت برايش سخت گردد كه سخت دل از من دور است .\r\nاى موسى چنان باش كه من در تو شادم زيرا شادى من اينست كه فرمانم برند و نافرمانيم نكنند\r\n\r\n","description":"","footnote":"","page_name":" 66 ","page_number":78},
  {"content":"\r\n\r\n( 1 ) دلت را با ترس بكش ژنده‌پوش باش و خرم دل در زمين گمنام باش و در آسمان پر نام و خانه‌نشين و شب تاب ، در برابرم بپرستش خيز مانند پرستش خيزى شكيبايان و بدرگاهم از بسيارى گناهان شيون كن چون شيون گنه‌كاران گريزان از دشمن و از من در اين باره يارى جو زيرا من چه خوب يار و ياورم .\r\nاى موسى راستى كه منم من فراز و بنده‌ها زير دست منند و همه برايم زبون و در مانده‌اند از خود بر خود نگران باش و فرزندت را هم بر دينت امين مدان جز اينكه او هم چون خودت خوبان را دوست دارد .\r\nاى موسى تن بشوى و غسل كن و ببنده‌هاى خوبم نزديك شو .\r\nاى موسى در نمازشان پيشوا باش و در نزاعشان قاضى باش و بدان چه من به تو فرود آوردم بر آن‌ها قضاوت كن كه من آن را حكمى روشن و برهانى درخشان ساختم و نورى كه گويا است بدان چه در پيشينيان بوده و آنچه در پسينيان خواهد بود .\r\nاى موسى من به تو سفارش كنم بمانند رفيق مهربانى در باره زاده بتول عيسى بن مريم صاحب ماده الاغ و برنس ( كلاه بلند عابدان ) و زيت و زيتون ( روغن و درخت معروفى است و مقصود از زيتون مسجد دمشق يا بلاد شام است و منظور از زيت روغنى است در بنى اسرائيل بنشانه نبوت به جوش مىآمده است از مجلسى ره ) و صاحب محراب و پس از وى به صاحب شتر سرخ مو كه طيب و طاهر و مطهر است و نمونه او در كتاب تو تورات اينست كه مؤمن است و بر همه كتب آسمانى مسلط است و او راكع است و ساجد ، راغب ، راهب ، برادرانش گدايانند و ياورانش مردم ديگران ( يعنى انصار مدينه ) در دوران بعثت او\r\n\r\n","description":"","footnote":"","page_name":" 67 ","page_number":79},
  {"content":"\r\n\r\nتنگى و سختى و لرزش و كشتار و ندارى بر مردم حكمفرما است ( 1 ) نامش احمد است ، محمد امين است ، او است يادگارى از گروه اولين گذشته ( يعنى از گروه پيغمبران سلف ) به همه كتب آسمانى ايمان دارد و همهء رسولان را تصديق دارد و از روى اخلاص گواه صادق همه پيمبران است امتش مرحوم و مباركند تا بر حقائق دين بر جا مانند براى آن‌ها ساعت‌هاى معينى است كه در آن‌ها براى نمازها اذان گويند تا بنده وظيفه خود را نسبت به آقايش انجام دهد به او بخصوص تصديق كن و از روش برنامه او پيروى كن زيرا او برادر تو است .\r\nاى موسى راستى او پيغمبر امى است و او بنده راستگو است بر هر چه دست نهد به او بركت داده شود و بر خود او هم بركت داده شود در علم من چنين بوده و چنين او را آفريدم به دو هنگامه را آغاز كنم ( يعنى امت و دولت و دينش بقيامت بپيوندد از مجلسى ره ) و كليدهاى امور جهان را بامتش بپايان رسانم ( مراد از مفاتيح دنيا هر آنچه است كه كارى را بمردم بگشايد از جنك و عبادت و آموزش و مقصود اينست كه همه اينها با امت او بپايان رسند و گويا در كيسه‌اى هستند كه بدست آنها سپرده شده و ممكن است كنايه از اين باشد كه همه امور براى آنها كامل شوند و بنهايت رسند از مجلسى ره ) بستمكاران بنى اسرائيل فرمان ده نامش را از ياد نبرند و از ياريش دست ندارند .\r\nو راستى كه چنين كنند ، و دوست داشتن او در نزد من حسنه است من با اويم و من از حزب اويم و او از حزب من است و حزب آنان غالب و پيروز است و كلمات من تمام شوند تا دينش را بر همه اديان غلبه دهم و در هر جا مرا بپرستند و تا اينكه محققا قرآنى فرقان بر او فرو فرستم كه درمان هر آنچه در سينه‌ها است باشد از وسوسه‌هاى شيطان اى پسر عمران بر او صلوات فرست زيرا من هم با فرشته‌هايم بر او صلوات فرستيم .\r\n\r\n","description":"","footnote":"","page_name":" 68 ","page_number":80},
  {"content":"\r\n\r\n( 1 ) اى موسى تو بنده من باشى و من معبود توام آنكه حقير است و فقير خوارش مشمار و رشك بر توانگرى كه اندك چيزى دارد مبر و هنگام ياد شدن من خاشع باش و هنگام خواندن نام من در رحمت من طمع دار و بسمع من برسان شيرينى تو را ترا و به آوازى ترسان و حزين ، هنگام ياد من آسوده دل باشد و هر كه به من آرامد ياد آوريم كن مرا يگانه پرست و برايم شريكى مگير و تا توانى شادى من بجو زيرا منم من آقاى بزرگ ، راستى كه من تو را آفريدم از نطفه‌اى كه آب چركين بود و از مشتى خاك كه از زمين پست در هم بر آوردمش و انسانى شد كه منش ساختم يك آفريده ؟ مبارك باد سوى من و مقدس باد كردارم بمانندم چيزى نيست و منم زنده هميشه پاينده كه نيستى ندارم .\r\nاى موسى هر گاه مرا خوانى ترسان و هراسان و دل لرزان باش براى من چهره بر خاك‌ساى و با گرامىترين اعضاء تنت سجده كن و بپرستش من در برابرم بايست و با من مناجات كن و هنگام مناجات با من از دل هراسانى بترس و با توراتم روزگار زندگى را زنده بدار و بنادانها محامدم را بياموز و نعمتهايم را بدان‌ها يادآورى كن و به آنها بگو آن گمراهى را كه غرقه در آنند ادامه ندهند زيرا گرفت من دردناك و سخت است .\r\nاى موسى اگر رشته تو از من بريد برشته ديگر نپيوندد ( چون ديگرى در برابر او نيست ) مرا بپرست و برابر من چون بنده حقير و فقيرى بايست خود را نكوهش كن كه آن بنكوهش سزاوار است و بوسيله كتابم بر بنى اسرائيل گردن فرازى مكن همين بس است كه دلت را پند دهد و روشن كند و آن سخن پروردگار جهانيان است جل و تعالى .\r\n\r\n","description":"","footnote":"","page_name":" 69 ","page_number":81},
  {"content":"\r\n\r\n( 1 ) اى موسى هر زمانى مرا بخوانى و به من اميدوار باشى محققا تو را بيامرزم راجع بهر چه از تو بوده است آسمان از ترس مرا تسبيح گويد و فرشته‌ها از بيم من هراسانند زمين بطمع رحمتم مرا تسبيح گويد و همه خلق با زبونى مرا تسبيح گويند سپس بچسب به نماز ، نماز زيرا كه آن نزد من مقامى دارد و او را با من پيوند ناگسستنى است و بدان پيوند آنچه از آن است چون زكات قربانى گذراندن از مال حلال و از خوراك زيرا من نپذيرم مگر حلالى را كه براى رضاى من پرداخت شود .\r\nو صله ارحام را بدان پيوند زيرا منم من خداى بخشاينده و مهربان من آن را بفضل رحمتم آفريدم تا بنده‌ها بوسيله آن با يك ديگر مهربانى كنند و او را در معاد سراى ديگر در نزد من سلطنت و اعتبارى است و من برنده‌ام از هر كه آن را ببرد و پيوست كنم با هر كه آن را پيوست دارد و مراعات كند و چنين كنم بهر كه امر مرا ضايع كند .\r\nاى موسى سائل را گرامى دارد هر گاه نزد تو آيد ، بنيكى او را رد كن يا بخشش اندكى بوى بده زيرا در نزد تو آيد آنكه نه انسان است و نه جن فرشته‌هاى حضرت رحمان است تا تو را بيازمايد كه چگونه به كار بندى آنچه به تو بخشيدم و تا چه اندازه همراهى دارى در آنچه باختيارت نهادم بزارى بدرگاهم خشوع كن و آواى كتاب را برايم بر آور و بدان كه من تو را ميخوانم چنانچه آقائى بنده زرخريدش را تا او را بمقامى شريف برساند و اين از فضل من است بر تو و بر پدران نخست تو .\r\nاى موسى در هيچ حالى مرا از ياد مبر و بفزونى مال شاد مشو زيرا فراموش كردن من دل را سخت كند و بهمراه فزونى مال گناه فزون شود زمين فرمان بردار است و آسمان فرمان بردار است و درياها فرمان\r\n\r\n","description":"","footnote":"","page_name":" 70 ","page_number":82},
  {"content":"\r\n\r\nبردارند ( 1 ) و نافرمانى من همان بدبختى خاص انس و جان است و منم بخشاينده و مهربان بخشايندهء هر زمان پس از فراوانى و آسايش سختى آورم و پس از سختى فراوانى و آسايش ، ملوكى بدنبال ملوكى آرم و ملك من است كه هميشه است و بر پا است و زوال ندارد و چيزى بر من نهان نيست در زمين و آسمان و چگونه بر من نهان ماند آنچه منش آغاز كردم و چگونه هم تو بدان چه نزد من است متوجه نيست ؟ و بناچار باز هم به من برگردى .\r\nاى موسى مرا گنجينه خودساز و گنج خود را به من سپار از هر كردار خوب از من بترس و از ديگرى مترس برگشت بسوى من است .\r\nاى موسى بهر كه زير دست تو است از خلق جهان ترحم كن و بدان كه بالا دست تو است حسد مبر زيرا حسد است كه حسنات را مىخورد چنان كه آتش هيزم را مىخورد .\r\nاى موسى راستى دو پسر آدم ( ع ) در مقامى تواضع كردند تا بدان بفضل من برسند و رحمتم و هر كدام يك قربانى گذرانيدند و من نپذيرم جز از پرهيزكاران و كار آنها بدان جا رسيد كه تو ميدانى پس چگونه پس از برادر تو برفيق و وزير بيگانه اعتماد دارى .\r\nاى موسى تكبر را بگذار و بر خود مبال و ياد كن كه تو در گورى و اين ياد گور تو را بايد از شهوات برهاند .\r\nاى موسى در توبه شتاب و گناه را پس انداز و در درنگ برابرم براى نماز آرام باش و عجله مكن و از ديگرى اميدوار مباش مرا سپر در برابر سختىها بر گير و قلعه محكم در برابر حوادث سخت و ناگوار .\r\n\r\n","description":"","footnote":"","page_name":" 71 ","page_number":83},
  {"content":"\r\n\r\n( 1 ) اى موسى چگونه براى من خاشع مىشود مخلوقى كه احسان مرا در باره خود نميشناسد ؟ و چگونه احسان مرا در باره خود شناسد با اينكه در ننگرد و نينديشد ؟ و چگونه در آن بنگرد و بينديشد با اينكه بدان ايمان ندارد ؟ و چگونه بدان ايمان دارد با اينكه به پاداشى اميد ندارد و چگونه به پاداشى اميد دارد با اينكه بدينا اكتفاء كرده و آن را جايگاه خود گرفته و بدان چون ستمكاران دل بسته .\r\nاى موسى در كار خير با اهل آن رقابت كن زيرا خير چون نام خود است و بدى را واگذار براى هر كه فريب خورده .\r\nاى موسى زبان را در پشت دلت گذار تا سالم مانى ( يعنى بىتأمّل بگفتار دم مزن ) و در شبانه روز بسيار ياد من كن تا بهره برى و پيروى از گناه مكن تا پشيمان شوى زيرا وعده‌گاه گناه دوزخ است .\r\nاى موسى با آنان كه گناه را وانهند شيرين سخن باش و با آنان همنشين شو و آنان را برادران حال غيبت خود گير و با آنها بكوش و به جوش تا با تو بكوشند و بجوشند .\r\nاى موسى به ناچار مرگت در رسد توشه كسى را بردار كه مهمان توشه خويش مىشود .\r\nاى موسى آنچه بخاطر من باشد بسيار شمرده شود اندكش و آنچه براى ديگران باشد اندك بود بسيارش و راستى خوب‌ترين روزهايت آن روزها است كه در پيش دارى ببين كدام روز است و براى آن آماده بازپرسى باش زيرا تو بازداشت شوى و بازپرسى گردى پند خود را از روزگار بگير و اهل آن زيرا روزگار درازش هم كوتاه است ( براى آنكه بغفلت گذراند ) و كوتاهش هم دراز است ( براى آنكه فرصت نگهدارد و به كار خير پردازد ) هر چيز نيست مىشود ، چنان كار كن كه گويا ثواب عملت را به\r\n\r\n","description":"","footnote":"","page_name":" 72 ","page_number":84},
  {"content":"\r\n\r\nچشم خودبينى تا بهتر به آخرت طمع‌ورزى بناچار ( 1 ) زيرا آنچه از دنيا مانده چنان است كه در گذشته و هر كار كنى بايد طبق بينائى و نقشه كار كند تو براى خود جستجوى خوبى و سرانجام خوش كن اى پسر عمران شايد فرداى قيامت تو كامياب شوى و در آنجا است كه بيهوده‌گان زيان خواهند ديد .\r\nاى موسى دو كفت را بخوارى برابر من دار چون بنده‌اى كه بدرگاه آقايش شيون و استغاثه برد زيرا چون تو چنين كنى ترحم شوى و من كريمترين توانا هستم .\r\nاى موسى از فضل و رحمت من درخواست كن زيرا اين هر دو به اختيار منند و احدى جز من اختيار آن‌ها را ندارد و هنگامى كه از من درخواست كنى بنگر تا چه شوقى بدان چه نزد منست دارى ؟ براى هر كارگرى مزديست و بسا كه ناسپاس هم بدان چه كوشا است سزا بيند .\r\nاى موسى جان خود را از دنيا پاك دار و از آن بيكسو شو زيرا كه آن از آن تو نيست و تو از آن آن نيستى تو را چه كار بخاندان ستمكاران ؟ مگر آنكه در آن كار خير كند كه براى او چه خوب خانه‌ايست .\r\nاى موسى آنچه به تو فرمان دهم بشنو و هر آن زمانى كه نظرى دهم به كار بند حقائق تورات را در سينه خود جاى ده و بخاطر آنها در ساعات شبانه روز بيدار باش و فرزندان دنيا را بر سينه خود جاى مده تا آن را آشيانه خود سازند چون آشيانه پرنده‌ها .\r\nاى موسى زادگان دنيا و دنيا پرستان فريبنده يك ديگرند و هر كدام آنچه را دارند براى ديگران\r\n\r\n","description":"","footnote":"","page_name":" 73 ","page_number":85},
  {"content":"\r\n\r\nآرايش و نمايش ميدهند ( 1 ) براى مؤمن آخرت آرايش شده و هميشه بدون سستى و كاستى بدان نگرد شيفته‌گى او بآخرت ميان او و لذت زندگى حايل شده و او را در سحرگاهان بشبروى ميكشد بمانند كردار شتر سوارى كه بسوى هدفى ميراند ، روز را غمنده بسر زند و غمناك بشب رسد خوشا بر او اگر پرده را بر گيرند چه شادى و خوشى را خواهد به چشم خود ديد .\r\nاى موسى دنيا نطفه‌اى بيش نيست نه مزد مؤمن را شايد و نه كيفر نابكار را و اى دراز مدتى است بر آنكه ثواب معاد خود را بيك ليسيدن انگشت بفروشد كه بجا نماند و بيك دندان زدنى كه نبايد و چنين باش كه من به تو فرمان دهم و هر فرمان من راه درست است .\r\nشرح - از مجلسى ره -\r\n« الدنيا نطفة »\r\nيعنى آب اندك تيره در قاموس گفته است نطفه بمعنى آبى است كه ته دلو يا مشك ميماند يعنى دنيا هر چه هم باشد چيز كمى است كه نعمتش ثواب ايمان نشود و بلا و شدتش كيفر بدكاران نگردد و لعقه آن اندازه از غذا است كه بانگشت بچسبد و آن را بليسند و لمس بمعنى دندان زدن است به چيزى براى خوردن .\r\nاى موسى اگر ديدى توانگرى روى آورد بگو گناهى بوده كه در كيفر آن برايم شتاب شده و هر گاه ديدى فقر روى آورد بگو مرحبا بشعار خوبان ، زورگو و ستم كار مباش و قرين ستمكاران مگرد .\r\nاى موسى عمرى كه پايانش نكوهش بار باشد عمر بشمار نباشد و گر چه دراز باشد و اگر سرانجام خوب داشته باشى آنچه از دفتر عمرت برچيده شده تو را زيانى ندارد .\r\nاى موسى كتاب بطور صراحت برايت بيان كرده كه بكجا ميروى و چه سرانجامى دارى پس چگونه با اين ديدگان بخواب ميروى و يا چگونه مردمى لذت زندگى را چشند اگر غفلت نكنند و دنبال بدبختى نباشند و پيرو شهوت نشوند و صديقان به كمتر از آن بيتابى كنند ( يعنى آن را گناه بزرگى بينند ) .\r\n\r\n","description":"","footnote":"","page_name":" 74 ","page_number":86},
  {"content":"\r\n\r\n( 1 ) اى موسى ببنده‌هايم بفرما تا مرا براى هر چه باشد بخوانند پس از اينكه براى من اعتراف كنند كه من ارحم الراحمين هستم اجابت كن دعاء بيچارگانم و بدى را براندازم و زمان را بگردانم و فراوانى آورم و از اندك قدردانى كنم و بسيار را پاداش دهم و درويش را توانگر سازم و منم دائم با عزت توانا ، هر كه از خطاكاران به تو پناهنده شد و به آستان تو گرائيد به او بگو اهلا و سهلا اى كه جاى وسيعى دارى در آستان پروردگار جهانيان و براى آنان آمرزش خواه و مانند خود آنها بدان‌ها خدمت كن و بر آن‌ها سر فرازى مكن بدان چه من از فضل خود به تو عطا كردم و به آنها بگو درخواست كنند از من از رحمت من و فضل من زيرا جز من كسى داراى آن نيست و من خود صاحب فضل بزرگم .\r\nخوشا بر تو اى موسى كه پناه ده خطاكارانى و همنشين بيچارگان و آمرزش جو براى گنهكاران راستى تو در نزد من مقام رضايت بخشى دارى ، مرا با دلى پاك بخوان و زبانى راستگو و چنان باشكه من به تو دستور مىدهم فرمان مرا ببر و ببنده‌هايم سرفرازى مكن بدان چه كه تو از خود ندارى و به من نزديك شو كه من به تو نزديكم زيرا من از تو تكليف سنگين و آزار كنى نخواستم همانا از تو خواستم كه مرا بخوانى تا تو را اجابت كنم و از من درخواست كنى تا به تو عطا كنم و به من تقرب‌جوئى به آنچه من خودم به تو دادم تأويل آن را و بر عهده من است تمام كردن تنزيل آن .\r\nاى موسى به زمين نگر زيرا به همين زودى گورت خواهد شد و دو ديده خود را به آسمانها بر فراز زيرا در فراز تو ملكى بزرگست ، تا در اين دنيائى بر خود گريه كن و از نابودى و هلاكت بترس و زيور دنيا تو را فريب ندهد و بستم خشنود مباش و ستم كار مباش زيرا من خود در كمين ستمكارم تا انتقام ستمكش را از او بستانم .\r\n\r\n","description":"","footnote":"","page_name":" 75 ","page_number":87},
  {"content":"\r\n\r\n( 1 ) اى موسى راستى حسنه ده برابر است و از يك سيئه هلاكت آيد ، به من شرك مياور . روانيست كه تو به من شرك آورى ، در هر كار ميانه و محكم باش و بمانند طمع كار و مشتاق بدان چه نزد من است دعا كن كه بر آنچه پيش كرده است پشيمانست زيرا سياهى شب را روز بر اندازد و همچنين گناه و سيئه را حسنه و كردار خوب براندازد ، سياهى شب بر تابش شب چيره گردد و آن را سياه كند و چنين است كردار بد كه بر حسنه جليله بتازد و آن را تيره و تار سازد .\r\n9 - ( 2 ) از مردى از اصحابش گويد در نامه‌اى كه امام صادق ( ع ) در پاسخ يكى از ياران خود نوشته بود خواندم كه :\r\nاما بعد راستى كه من تو را بتقوى از خداوند سفارش ميكنم زيرا خداوند ضامن است كه هر كه تقوى داشته باشد او را از وضعى كه بد دارد بوضعى بگرداند كه دوست دارد و او را از آنجا كه گمان نبرد روزى دهد مبادا تو از كسانى باشيد كه بر بنده‌ها از گناهان آنها ميترسد و از كيفر گناه خود آسوده بسر ميبرد زيرا كه خدا عز و جل در باره بهشتش فريب نميخورد و آنچه در نزد او است جز باطاعت او بدست نيايد ان شاء اللَّه .\r\n10 - ( 3 ) از امام صادق ( ع ) فرمود يك روز رسول خدا ( ص ) بيرون آمد و شاد بود و از شادى ميخنديد مردم به او گفتند يا رسول اللَّه خداوند هميشه تو را بخنداند و بشادى تو بيفزايد رسول خدا ( ص ) در پاسخ آنها فرمود ، راستش اينست كه هيچ روز و شبى نيست جز اينكه مرا در آنها از جانب خدا تحفه‌اى است هلاكه\r\n\r\n","description":"","footnote":"","page_name":" 76 ","page_number":88},
  {"content":"\r\n\r\nراستى پروردگارم در امروز به من تحفه‌اى عطا كرده كه در گذشته چنين تحفه‌اى به من نداده بود جبرئيل نزد من آمد و از جانب پروردگارم به من سلام رسانيد و گفت اى محمد راستى خدا عز و جل از بنى هاشم هفت كس را برگزيده كه مانند آن‌ها را در گذشتگان نيافريده و مانند آن‌ها در آينده نيافريند .\r\n1 - تو اى رسول خدا كه سيد پيمبرانى .\r\n2 - و على بن ابى طالب وصى تو كه سيد اوصياء است .\r\n3 و 4 - حسن و حسين دو سبط تو سيد اسباط و 5 - حمزه عمويت سيد الشهداء و 6 - جعفر عموزاده‌ات پرنده بهشت كه با فرشته‌ها در هر جا خواهد پرواز كند و 7 - از شما است قائم كه عيسى بن مريم دنبال او نماز بخواند هر گاه خدا او را به زمين فرود آورد و آن قائم از نژاد على و فاطمه و از فرزندان حسين است .\r\n11 - ( 1 ) از ابى بصير از امام صادق ( ع ) گويد به او گفتم قول خدا عز و جل ( 28 - الجاثية ) اين است كتاب ما كه براستى براى شما سخن ميگويد ( يعنى چه ؟ ) در پاسخ فرمود ، راستى خود قرآن سخن نگفته و هرگز سخن نگويد ولى رسول خدا ( ص ) است كه به قرآن گويا است خدا عز و جل فرموده است اين كتاب ما است كه على شما بدرستى سخن گويد ( كه بدرستى بر شما خوانده مىشود خ ل ) گويد : گفتم : قربانت ما آن را چنين نميخوانيم فرمود به خدا سوگند جبرئيل آن را همچنين بمحمد فرود آورده است ولى اين آيه هم در ضمن آنها است كه از كتاب خدا تحريف شده است .\r\nشرح - از مجلسى ره - «  هذا كِتابُنا يَنْطِقُ عَلَيْكُمْ  » ظاهر اينست كه امام ينطق را به صيغه مجهول خوانده يعنى بر شماها خوانده مىشود ولى يكى از استادان ما ( رضي الله عنه ) آن را عليكم بتشديد ياء ميخواند يعنى على شما نطق مىكند ولى وجه اول اظهر است .\r\n\r\n","description":"","footnote":"","page_name":" 77 ","page_number":89},
  {"content":"\r\n\r\n12 - ( 1 ) از محمد از پدرش گويد از امام صادق ( ع ) از تفسير قول خدا عز و جل   وَ الشَّمْسِ وَ ضُحاها   سوگند بخورشيد و تابش آن - پرسيدم ، فرمود : مقصود از خورشيد رسول خدا ( ص ) است كه خداوند عز و جل بوسيله او براى مردم دين آنها را روشن كرد گويد : گفتم تفسير و القمر اذا تليها و سوگند به ماه گاهى كك پهلوى آن در آيد - چيست ؟ فرمود : مقصود از آن امير المؤمنين ( ع ) است كه پهلوى رسول خدا ( ص ) در آمد و دانش را به خوبى در او دميد و به او آموخت گويد : گفتم تفسير  وَ اللَّيْلِ إِذا يَغْشاها -  سوگند بشب هر گاه فرا گيردش - چيست ؟ فرمود : مقصود از شب پيشوايان ناحق هستند كه امر حكومت را مستبدانه بدست گرفتند در برابر خاندان رسول خدا ( ص ) و بمسندى بر نشستند كه آل رسول ( ص ) سزاوار آن بودند در برابر آنها و دين خدا را با ستمگرى و خلافكارى تيره و تار كردند و خدا از كردار آنها حكايت كرده و فرموده و الليل اذا يغشاها .\r\nشرح - از مجلسى ره -  « وَ اللَّيْلِ إِذا يَغْشاها »  گفته است كه ضمير بخورشيد بر ميگردد يعنى شب گاهى كك بپوشاند و فرا گيرد قرص خورشيد را و گفته‌اند كه به آفاق يا زمين برگردد كه از قرينه كلام فهميده شود و چون بنا بر اين تاويل شمس كنايه از شخص پيغمبر است و شب كنايه از خلفاء جور است مقصود اينست كه با تيرگى ظلم و خلافكارى و بدعت تابش نور رسالت را و دين و علم او را فرو گرفتند و بنا بر اين كه مقصود آفاق يا زمين باشد معنى اينست كه ظلم و خلاف آن‌ها آفاق و يا سراسر روى زمين را تيره ساخت و شايد اول روشنتر باشد .\r\nمن گويم تعبير بلفظ مضارع در كلمه يغشاها مؤيد اين تفسير است و اخبار از آينده تسلط خلفاء جور است .\r\nدنباله حديث 12 - ( 2 ) گويد ، گفتم : تفسير و النهار اذا جليها - سوگند بروز هر گاه روشن كند آن را - چيست ؟\r\nفرمود : مقصود از آن امام بر حق از نژاد فاطمه ( ع ) است كه از دين رسول خدا ( ص ) پرسش شود و آن را براى كسى كه پرسيده است روشن كند و خدا از گفتار او حكايت كرده است و فرموده است و النهار اذا جليها .\r\n\r\n","description":"","footnote":"","page_name":" 78 ","page_number":90},
  {"content":"\r\n\r\n13 - ( 1 ) از محمد از پدرش گويد به امام صادق ( ع ) گفتم   هَلْ أَتاكَ حَدِيثُ الْغاشِيَةِ   - آيا به تو رسيده است حديث غاشيه - ( يعنى چه ؟ ) فرمود : يعنى امام قائم آن‌ها را با شمشير فرا گيرد .\r\nشرح از مجلسى ره - بيضاوى گفته است غاشيه حادثه سختى است كه روز قيامت با سختيهاى خود مرد مرا فراگيرد يا مقصود از آن آتش دوزخ است از آنجا كه خدا فرموده است ( 50 - ابراهيم ) فرا گيرد چهره آنان را آتش من گويم بنا بر تاويل امام مقصود از حادثه ناگوار پيش آمدى است كه هنگام ظهور قائم ( ع ) براى مخالفان است .\r\nدنباله حديث 13 - ( 2 ) گويد : گفتم  وُجُوهٌ يَوْمَئِذٍ خاشِعَةٌ  - چهره‌هائى در آن روز هراسانست - ( يعنى چه ؟ ) فرمود : يعنى فروتن و زبون است و توانائى سرباز زدن ندارند .\r\nشرح - از مجلسى « ره » - بيضاوى گفته يعنى ذليل باشند و عمل كند در آن‌ها آنچه مايه رنج آن‌ها است مانند كشش در زنجير و فرو شدن آن‌ها در دوزخ بمانند شترى كه بلاى فرو رود يا بر گردونه‌ها بالا و پائين شود .\r\nدنباله حديث 13 - ( 3 ) گويد : گفتم : عاملة يعنى چه ؟ فرمود : عمل كرده است به غير ما انزل اللَّه .\r\nگويد : گفتم : ناصبة يعنى چه ؟ فرمود جز امام بر حق را بحكومت واداشته ، گويد : گفتم : نصلى نارا حاميه - در گيرد بآتشى سوزان ( يعنى چه ؟ ) فرمود به آتش جنك در دنيا بدوران ظهور امام قائم ( ع ) و در آخرت به آتش سوزان دوزخ .\r\n14 - ( 4 ) از ابى بصير گويد به امام صادق ( ع ) گفتم قول خدا تبارك و تعالى ( 41 - النحل ) و با كمال جد به خدا سوگند خوردند كه خدا زنده نكند هر كه را بميرد ، آرى ( زنده مىكند ) ولى بيشتر مردم نمىدانند - يعنى چه ؟ گويد به من فرمود اى ابا بصير تو در معنى اين آيه چه ميگوئى ؟ گويد : گفتم ، راستى مشركان ميپنداشتند و سوگند هم براى رسول خدا ( ص ) ميخوردند كه خدا مرده‌ها را زنده نكند\r\n\r\n","description":"","footnote":"","page_name":" 79 ","page_number":91},
  {"content":"\r\n\r\nگويد : فرمود : بريده باد آنكه اين را گويد از آنها بپرس كه مشركان بلات و عزى قسم ميخوردند يا به خدا ؟ گويد گفتم : قربانت تو معنى آن را به من بفهمان .\r\nگويد به من فرمود : اگر چنانچه امام قائم از ما ظهور كند خداوند جمعى از شيعيان ما را براى او زنده كند كه دسته‌هاى شمشير خود را بر سر شانه‌هاشان گذارند و اين خبر بجمعى از شيعه‌هاى ما رسد كه هنوز نمرده‌اند و بآن‌ها گويند فلان و فلان و فلان زنده شده‌اند و از گور در آمده‌اند و اكنون در خدمت امام قائم هستند و اين خبر بمردمى از دشمنان ما برسد و گويند اى گروه شيعه وه چه دروغگوئيد ؟ امروز هم كه دولت شما است هنوز دروغ ميگوئيد نه به خدا اينها زنده نشدند و زنده نشوند تا روز قيامت فرمود پس خدا گفتار آن‌ها را حكايت كرده و فرموده است و سوگند ياد كنند به خدا از روى جد و جهد كه خدا زنده نكند هر كه مرده است .\r\n15 - ( 1 ) از بدر بن خليل اسدى گويد شنيدم امام باقر ( ع ) در تفسير قول خدا عز و جل ( 12 - الأنبياء ) پس چون كه شدت عذاب ما را احساس كردند بناگاه از آن گريزان شدند نگريزيد و بر گرديد بسوى آنچه خوش‌گذرانى و سرمستى كرديد و به همان جايگاه خود شايد باز پرسى شويد - فرمود : هر گاه امام قائم ظهور كند و بفرستد به دنبال بنى اميه در شام از آن جا بروم گريزند روميان بآن‌ها گويند ما شما را نپذيريم تا ترسا شويد و آن‌ها صليب به گردن آويزند و روميان آن‌ها را بپذيرند و در كشور خود در آورند و چون ياران امام قائم ( ع ) بروميان وارد شوند و كشور آنها را تصرف كنند امان خواهند و پيشنهاد صلح بدهند و ياران قائم در پاسخ آن‌ها گويند ما اين كار را نكنيم تا آنها كه بشما پناه آوردند بما تسليم دهيد ، ميفرمايد روميان آن‌ها را بياران قائم تسليم كنند و اينست معنى قول خدا تعالى كه : ( 14 - الأنبياء )\r\n\r\n","description":"","footnote":"","page_name":" 80 ","page_number":92},
  {"content":"\r\n\r\nنگريزيد و بر گرديد به همان وضع خوش‌گذرانى و به همان جايگاه خود شايد شما بازپرسى شويد فرمود : از آنها محل گنجها را بپرسد با اينكه خودش داناتر است بدان‌ها پس بنى اميه گويند واى بر ما راستى ما ستمكاران بوديم 15 و پيوسته ذكرشان همين باشد تا آن‌ها را درو شده و نابود سازيم - بوسيله شمشير .\r\n\r\n( رساله امام باقر ( ع ) بسعد الخير )\r\nاز مجلسى ره - مفيد در كتاب اختصاص باسناد خود از ابى حمزه ثمالى روايت كرده كه است سعد بن الملك كه امام باقر ( ع ) او را سعد الخير ميناميد و از فرزندان عبد العزيز بن مروان بود شرفياب حضور امام باقر ( ع ) شد در اين ميان كه مانند زنان ناله ميزد امام باقر ( ع ) به او فرمود اى سعد چرا گريه ميكنى ؟ گفت چرا گريه نكنم با اينكه من از شجره ملعونه هستم در قرآن مجيد امام فرمود تو از آنها نيستى تو از نژاد اميه‌اى ولى از ما اهل بيت محسوبى آيا نشنيدى قول خدا عز و جل را كه از ابراهيم حكايت كرده است كه فرمود ( 36 - ابراهيم ) هر كه مرا پيروى كند از من است .\r\n16 - ( 1 ) امام باقر ( ع ) بسعد الخير نوشت :\r\nبنام خداوند بخشاينده مهربان اما بعد تو را سفارش ميكنم بتقوى از خدا زيرا در آن است سلامت از نابودى و بهره‌مندى در هنگام مرگ راستى خدا عز و جل بوسيله تقوى بنده را از آنچه كه عقلش نميرسد نگه دارى مىكند و بنور تقوى كورى و نادانى را از او بر طرف مىكند نوح و هر كه با او در كشتى بود بوسيله تقوى نجات يافتند ، صالح پيغمبر و همراهانش بوسيله تقوى از صاعقه نجات يافتند بتقوى صابران كامجو شوند و اين دستجات شيعه نجات يابند از مهلكه‌ها و از براى آنان برادرانى\r\n\r\n","description":"","footnote":"","page_name":" 81 ","page_number":93},
  {"content":"\r\n\r\nهستند بدين روش كه اين فضيلت را ميجويند ( 1 ) جهش به دنبال شهوات را به دور انداختند بخاطر آنچه در قرآن از عقوبت و پند بدان‌ها رسيده است .\r\nپروردگار خود را بدان چه روزى آن‌ها كرده است سپاسگزارند و خدا است كه اهل سپاس است و خويش را بر آنچه كم و كاست دارند نكوهش كنند زيرا آنان در برابر خدا شايان نكوهشند و به خوبى مىدانند كه خدا تبارك و تعالى بردبارست و دانا همانا خشمش - از آن كسى است كه پذيراى رضاى حضرت او نيست و قدر آن را نمىداند و بدان اعتناء ندارد و همانا دريغ مىدارد فيوضات خود را از كسى كه نميپذيرد عطاى حضرت او را و قدر آن را نمىداند و همانا گمراه كند آن را كه پذيراى هدايت و رهبرى او نيست .\r\nسپس اهل بد كردارى و گناه را امكان داده توبه كنند و بد كردارىهاى خود را بكردار نيك بدل سازند در قرآن بندگان خود را به آواز بلند بدين كار دعوت كرده است اين دعوت منقطع نشود و دعاى خود را از بنده‌هايش دريغ ندارد ، خدا لعنت كند آن كسانى كه نهان ميسازند آنچه را خدا فرو فرستاده است خداوند بر خود رحمت و مهربانى را فرض كرده است و رحمتش بر خشمش پيشى گرفته و به درستى و عدالت تمام مىشود خداوند بندهاى خود را بخشم آغاز نكند پيش از آن كه او را بخشم نياورند و اين حقيقت از علم اليقين و علم پرهيزكارى است .\r\nخدا از هر امتى كه كتاب او را به دور اندازند علم كتاب را سلب كند و دشمن خود را بر آن‌ها حكمفرما كند وقتى از او رو گردان شوند و يك قسم از دور انداختن كتاب اينست كه حروف و كلماتش را بخوانند و بدانند و رواج دهند و حدود و مقرراتش را تحريف كنند و از دست بنهند و آن را روايت كنند و رعايت نكنند نادان‌ها را حفظ روايت خوش است و دانشمندان را ترك رعايت ناگوار و اندوه بار و يك قسم از دور انداختن كتاب اينست كه آن را در اختيار و سرپرستى كسى سپردند كه نميدانند و اين سرپرستان نادان آن‌ها را به ه‌واپرستى كشاندند و به هلاكت رساندند و رشته‌هاى\r\n\r\n","description":"","footnote":"","page_name":" 82 ","page_number":94},
  {"content":"\r\n\r\nدين دارى را ديگر گونه ساختند ( 1 ) و سپس رياست و پيشوائى دين را ارثى كردند تا آن را بسفيهان و كودكان واگذاردند .\r\nپس اين امت اسلامى پيروى از امر و فرمان مردم ميكنند بعد از اينكه امر و فرمان خدا تبارك و تعالى بدان‌ها متوجه شده و بر فرمان خدا دست رد ميگذارند چه بد است بدلى كه ستمكاران انتخاب كردند كه عبارت از ولايت و پيروى از مردمست پس از ولايت و پيروى از خدا و چشم داشت به ثواب و مزد مردم است در برابر ثواب و مزدى كه خدا ميدهد ، امت در چنين روزى افتاده است و در عين حال مردمى هم كه كوشش و تلاش براى پرستش و بندگى خدا دارند در ميان آنها هستند كه بروش ضلالت و گمراهى اندرند خود بينند و فتنه گر زيرا عبادت و پرستش آنان براى خود آنها فتنه است و هم براى كسى كه به آنها اقتدا مىكند با اينكه در رسولان خدا وسيله تذكر براى همه اهل عبادت است راستى كه يك پيغمبر خدا طاعت و عبادت او را به حد كمال ميرسانيد و سپس خداى تبارك و تعالى را در يك موضوع نافرمانى ميكرد و براى همين يك نافرمانى از بهشت بيرون ميشد و در شكم ماهى افكنده و زندانى ميگرديد و سپس براى او وسيله نجاتى نبود جز اعتراف و توبه ، تو همكاران احبار يهود و رهبان نصارى را در ميان مسلمانان بشناس كه كتاب خدا را نهان مىدارند و تحريف ميكنند و در نتيجه تجارت آنان نه سود دارد نه آن‌ها در راه هدايت گام بر مىداشته‌اند .\r\nسپس بشناس همكاران آن‌ها را در اين امت آن كسانى كه الفاظ و عبارات قرآن را زنده ميدارند و حدود و مقررات حقيقى آن را تحريف و تغيير مىدهند و بر خلاف تفسير و تطبيق ميكنند آنان هميشه با سروران و بزرگانند ( با سروران و اكثريت مردمند خ ل ) و چون پيشوايان هوا پرست و دنيا طلب اختلاف كنند و كشمكش نمايند با آن كس همراه شوند كه دنياى بيشترى دارد و بر رقيبان خود پيروز شده اينست اندازه علم و دانش آنان ( اشاره به آيه 31 - سوره النجم است ) اينها پيوسته گرفتار چاه طبيعت تيره‌اند و گرفتار طمع به دنيا و پيوسته نغمه شيطان از زبان آنها شنيده مىشود كه بيهوده و ناحق فراوانى اظهار مىدارند ، علماء و دانشمندان حقيقى بآزار كردن و سختگيرى و زورگوئى آن‌ها صبر\r\n\r\n","description":"","footnote":"","page_name":" 83 ","page_number":95},
  {"content":"\r\n\r\nكنند و بسازند و بسوزند ( 1 ) و آنها بر علماء ربانى و حقيقى كه ائمه هدى هستند عيب گيرند كه آن‌ها را به حق مكلف سازند و از باطل بر حذر نمايند با اينكه علماء خيانت كار باشند در ذات خود اگر از اندرز و نصيحت خوددارى كنند و حقرا كتمان نمايند .\r\nدر صورتى كه سرگردانى را بنگرند و او را رهنمائى نكنند و يا مرده‌اى را برخورند و او را بنور ايمان زنده نسازند پس چه بد كارى كرده باشند زيرا خدا تبارك و تعالى در كتاب خود از آن عهد و پيمان گرفته است كه امر كنند بهر كار خوب و بدان چه خود بدان مأمورند و نهى كنند از هر چه خود از آن نهى شدند و بر اينكه در بر و تقوى كمك كار باشند و به گناه‌ورزى و عدوان كمك كار نباشند .\r\nعلماء حق با نادان‌ها در كوشش و مبارزه‌اند :\r\nاگر بنادان‌ها پند دهند در برابر گويند كه سر كشى مينمايند .\r\nاگر نادان‌ها را بحقى كه ترك كرده‌اند متنبه سازند علماء را متهم كنند كه با جامعه مخالف ورزيدند .\r\nو اگر علماء حق بناچار از آن‌ها كناره گيرند و بگوشه‌اى نشينند گويند از جامعه اسلامى جدائى ورزيده‌اند .\r\nاگر علماء به نادان‌ها بگويند دليل خود را بياوريد بر اين كه ميگوئيد در برابر گويند نفاق ميورزند .\r\nو اگر از آن‌ها پيروى و اطاعت كنند در برابر گويند مرتكب نافرمانى خدا عز و جل شدى .\r\nجهال در آنچه نمىدانند هلاك شدند در آنچه به زبان ميخوانند نفهمند در مقام تعريف بكتاب خدا تصديق دارند ولى هنگامى كه آن را تحريف كنند و بخلاف تفسير و تطبيق نمايند كتاب خدا را تكذيب ميكنند و از آن انكارى ندارند . ( بر آن‌ها انكار نشود خ ل ) آنانند كه چون احبار يهود و رهبان ترسايانند ، پيشروان هواپرستى و آقايان در پرتگاه نابوديند ، ميگويند اكثر مردم اين امر امامت را نميفهمند و نمىدانند حقيقت آن چيست ؟ با اينكه خود تصديق دارند كه رسول خدا براى آن‌ها راه روشن و آشكارى بدست داده كه هم\r\n\r\n","description":"","footnote":"","page_name":" 84 ","page_number":96},
  {"content":"\r\n\r\nشبش روشن است و هم روزش ( 1 ) و خود او بدعتى در آن‌ها پديد نكرد و سنت و روش حقيرا تغيير نداد و جز دستور صريح قرآن و فرمان خدا را به كار نبست و در دوران او خلاف و اختلافى نبود در نظر مردم و چون خطاها و اشتباهات مردم آن‌ها را در پرده تاريك خود فرو گرفت از دو پيشوا پيروى كردند و به دنبال دو رهبر گرائيدند كه :\r\nيكى از آن‌ها بسوى خدا و حق تبارك و تعالى دعوت ميكرد و ديگرى بسوى دوزخ در اين هنگام بود كه شيطان بسخن آمد و به زبان دوستان و طرفداران خود فرياد شرا بلند كرد و ياوران سواره و پياده به دنبال او فراوان شدند و در مال و فرزند مردم شركت جست آن كسانى كه شريك او شدند و او را بشركت در زندگى خود پذيرفتند و بدعت را به كار بستند و از حكم كتاب خدا و سنت پيغمبر ( ص ) بيكسو شدند ولى دوستان خدا حجت و دليل را بر زبان آوردند و بكتاب خدا و مطابق حكمت و صلاح عمل كردند و از آن روز بود كه در محيط اسلام اهل حق و باطل به دو دسته مشخص از هم جدا شدند و اهل حق هم - ديگر را يارى نكردند و دل به صلح و سازش نهادند ( دل به دوستى و رفاقت هم دادند خ ل ) و اهل ضلالت و گمراهى به يارى يك ديگر بر خواستند تا جماعت و اكثريت با فلان و همكاران او شد اين دسته را خوب بشناس و و دسته ديگر را هم برأى العين ببين كه نجباء و برگزيده‌هاى خدايند و بدان‌ها بچسب و پايدارى كن تا باهل خود برسى ( يعنى تا در آخرت بانبياء و ائمه و مؤمنين برسى كه اهل نجات و اهل بهشتند از مجلسى - ره ) زيرا زيان‌كاران براستى همان كسانيند كه خود و خاندان خود را زيان كار نمودند در روز قيامت هلاكه زيان آشكار همين است .\r\nدر اين جا روايت حسين بن محمد اشعرى بپايان ميرسد و در روايت محمد بن يحيى اين زياده موجود است :\r\nدانستن طريق و روش حق از آن آنان است ( يعنى اهل حق ) و اگر بلا و گرفتارى هم دارند تو نبايد آن را به نظر آرى زيرا اين از راه امتحان و آزمايش خلقست و دليل ناحق بودن آن‌ها نيست و اگر مردم .\r\n\r\n","description":"","footnote":"","page_name":" 85 ","page_number":97},
  {"content":"\r\n\r\nناحق بر آن‌ها زور گويند و بدانها بتازند و آن‌ها را خوار شمارند و گرفتار بلا باشند همه اينها ميگذرد ( 1 ) و دوران خوشى و خرمى ميرسد .\r\nسپس بدان كه برادران مورد اعتماد ذخيره و پس انداز يك ديگرند - و اگر ترس از اين نبود كه در باره من گمان‌هاى ناروا پيدا كنى و گمان‌هايت تو را از حق بدر برد ( يعنى به من گمان بد برى و از من منحرف شوى و پس از اين به حرف من گوش ندهى و گويا امام مىدانسته كه او نميتواند يكباره صريح حقرا تحمل كند و خواسته است حقرا بتدريج به او بفهماند تا از حق و اهل حق تنفر نيابد پايان نقل از مجلسى ره ) ( من گويم از نظر مدحى كه از سعد الخير شده شايسته مقام اخلاص او اينست كه منظور امام اين باشد كه اگر برخى حقائق به او اعلام شود مبادا در باره ائمه بمذهب غلات پيوند دو عقيده افراطى پيدا كند ) .\r\nهر آينه پرده از روى حقائقى بر مىداشتم كه آن‌ها را از تو پنهان داشتم و مطالبى راجع به حق براى تو بيان ميكردم كه آن‌ها را نهان داشتم ولى من از تو ملاحظه كردم و خواستم تو در راه حق بمانى و بپائى .\r\nحليم و بردبار نباشد كسى كه از احدى ملاحظه و پروا نكند در محل تقوى و خوددارى ، حلم و بردبارى جامه آبرو و اعتبار مرد دانا و عالم است مبادا خود را از آن برهنه كنى و السلام .\r\n\r\nرساله ديگر از آن حضرت بهم او / ( سعد الخير ) / نيز\r\n17 - ( 2 ) حمزة بن بزيع گويد امام باقر ( ع ) بسعد الخير نوشت :\r\nبنام خداوند بخشاينده مهربان اما بعد نامه‌ات به من رسيد در آن ياد كرده بودى از دانستن آنچه تركش نشايد و از فرمان برى از كسى كه خداوند از خشنودى او خشنودى است و بر خود پذيرفتى و هموار كردى آنچه در گرو آنى اگر آن را واگذارى ( يعنى خودت را گرو آن مىدانى در نزد خدا نظر بدان حقوقى كه خدا در عهده بنده دارد و وجوب طاعت و ترك نافرمانى او و چون كسى حق او را ادا كرد و او را اطاعت نمود خود را از گرو او در آورده است و گر نه از او مؤاخذه شود و از او حق خدا دريافت شود بوسيله كيفر و عذاب چنانچه صاحب دين حق خود را از رهن و گروى دريافت كند و خداوند فرموده است ( 38 - المدثر ) هر نفس گرو عمل خويش است جز اصحاب يمين - كه آن را\r\n\r\n","description":"","footnote":"","page_name":" 86 ","page_number":98},
  {"content":"\r\n\r\nاز گرو در آورده‌اند - از مجلسى ره ) .\r\nتو از اين تعجب كنى كه رضا و طاعت و خير خواهى خداوند پذيرفته نباشد و موجود نگردد و مفهوم نشود جز در بنده‌هائى آواره و بر كنار از اجتماع مردم كه مردم آن‌ها را به باد مسخره گيرند به خاطر اين كه آن‌ها را بارتكاب كار زشتى و منكرى متهم سازند و چنين گفته ميشد كه :\r\nمؤمن مؤمن نباشد تا در نزد مردم مبغوضتر باشد از لاشه گنديده الاغ .\r\nشرح - مقصود اينست كه مردم سفيه و نادان كه دنيا طلب و پيرو حكومت و عقيده باطلند نسبت باهل حق نظر دشمنى و عداوت مقرون با سفاهت دارند و هر گونه اهانتى را مرتكب ميشوند و حكومت ناحق هم از آن‌ها طرفدارى مىكند و شخص مؤمن بايد با كمال صبر و برد بارى اين اهانتها را تحمل كند چنانچه دشمنان حضرت عيسى وقتى او را گرفتار كردند انواع اهانت را بر او روا داشتند و چون محمد بن ابى بكر گرفتار طرفداران معاويه شده او را در شكم الاغ مرده‌اى كردند و آتش زدند .\r\nدنباله حديث 17 ( 1 ) و اگر نبود كه بتوهم بلا و گرفتارى سخت ميرسيد مانند آنچه بماها رسيده و بسا كه تو فتنه و سختگيرى مردم را مانند عذاب خدا تصور ميكردى و از عقيده خود بر ميگشتى ( بواسطه اينكه تحمل آن را نداشتى ) - من تو را و خودمان را در پناه خدا ميگذارم از برگشت از عقيده حق بواسطه فتنه مردم - هر آينه با دورى مقامت بما نزديك ميشدى .\r\nشرح - مقصود اين است كه زمان سختى است و حكومت در دست دشمن بيرحمى است و هيچ گذشت و مراعاتى ندارد و اگر تو رسما بما نزديك شوى و گرفتار دشمن گردى بسا كه تو را چنان عقوبت كنند كه از عقيده خود برگردى و در حال حاضر بايد كاملا عقيده خود را نهان دارى و خود را به ظاهر از ما دور نگه دارى .\r\nيا مقصود اين است كه هر مرتبه‌اى از قرب بمقام معنوى ما در گرو آزمايشها و گرفتاريهاى بسيار سختى است از طرف خداوند كه بسا تو تاب و توان آن را ندارى و مايه سستى و درماندگى تو مىشود .\r\n\r\n","description":"","footnote":"","page_name":" 87 ","page_number":99},
  {"content":"\r\n\r\nدنباله حديث 17 - ( 1 ) بدان - خدايت رحم كناد - كه به دوستى خدا نتوان رسيد جز با تحمل دشمنى بيشتر مردم و بولايت و پيروى خداوند نتوان رسيد جز با تحمل خصومت و عداوت بيشتر مردم و از دست دادن مهر و محبت اين مردم دنيا دار بسيار كم و بىارزش است در برابر رسيدن بمحبت و مهرورزى خداوند براى آن مردمى كه بفهمند و بدانند .\r\nاى برادر راستى خداوند عز و جل در دوران هر كدام از رسولان بقايائى از اهل علم ( بعنوان جانشينى از طرف آن‌ها ) مقرر ساخته است تا آنكه هر گمراهى را به راه هدايت بخوانند و با آنها در تحمل سختى و آزار شكيبائى كنند دعوت مبلغ خداوند را بپذيرند و بسوى خداوند دعوت كنند ( مبلغين درجه دوم باشند ) تو بايد آنان را بشناسى و به آن‌ها بينا باشى - خدايت رحمت كناد زيرا آنان را مقامى بلند باشد گر چه در اين دنيا زبون شمرده شوند براستى كه آنان بوسيله كتاب خدا مردگان را زنده كند و بنور خداوند نابيناها را شفا بخشند و بينا سازند ، چه بسيار كشته‌هاى ابليس را كه به خاك هلاك افتاده بودند محققا زنده و برازنده كردند و چه بسيار سر گردان گمراه را كه راه نمائى نمودند و به راه راست آوردند و خون خود را براى نجات بنده‌ها از هلاكت و گمراهى نثار كردند و چه خوب اثرى از جان بازى خود در ميان مردم بجاى نهادند و چه آثار بد و زشتى از بنده‌هاى گمراه بر آنها بجاماند .\r\nشرح - در اين جا امام اشاره كرده است باينكه در امور نبايد بشتاب قضاوت كرد و يك روز بين و حاضر بين بود بلكه بايد از راه تعقل عميق و بررسى كامل قضاوت كرد و يكراه قضاوت درست همان جبر زمان است و مرور تاريخ و هميشه تاريخ و جبر زمان بسود حق‌جويان بوده است و اگر يك روزى باطل حكومت بدست آورده و بوسيله زور و زر از نادانى بشر و يا نيازمندى فقراء استفاده كرده و باهل حق تاخت و تازى آورده است و او را مورد آزار و بلكه اسيرى و كشتار نموده است ديرى نگذشته كه اين آشوب باطل بمانند گرد و غبارى فرو نشسته و چون لكه ابر سياهى از هم گسسته و آفتاب حقيقت از پس ابر باطل نمايان شده و در اين صورت مردم آن باطل چيره را زشت و بد شناخته‌اند و آن حق مظلوم را بدرستى و پاكى ستوده‌اند .\r\nچنانچه در دوران گذشته همين موضوع در باره عيسى بن مريم بوجود آمد و مشتى يهودان دغل -\r\n\r\n","description":"","footnote":"","page_name":" 88 ","page_number":100},
  {"content":"\r\n\r\nباز و دنيا طلب بهمراهى دولت جبار روم اين پيغمبر بزرگوار را گرفتار كردند و با كمال توهين و آزار او را در پاى دار آوردند و به نظر خودشان او را نابود ساختند و از ميان بردند و كار او را بپايان رسانيدند ولى طولى نكشيد كه همين عيسى در شريعت انجيل به وضع فعال و زنده‌اى خود نمائى كرد و جهانى را مسخر نمود و تاريخ آثار وجود او را پسنديد و آثار دشمنان او را زشت و ناروا تشخيص داد .\r\nو همين موضوع در باره حسين بن على ( ع ) سبط پيغمبر اسلام بعد از گذشت چند قرن تكرار شد و و با اينكه يزيد را حكومت بسيار وسيعى بود و بعلماء ظاهر ساز و تبليغات دامنه دارى مجهز بود ولى بناحق حسين بن على و اصحاب وفادار او را كشت و بهر بهانه براى تحسين اين عمل زشت خود متشبث گرديد ولى طولى نكشيد كه همه اين دستگاه وسيع و دامنه دار خودش بر او لعنت فرستاد و او را بباد انتقاد گرفت و همه دولت و صولت او بر باد شد و جز همان لعن و فساد او چيزى به ياد نماند .\r\n18 - ( 1 ) از ابى بصير گويد : در اين ميان كه يك روز رسول خدا ( ص ) نشسته بود بناگاه امير - المؤمنين ( ع ) آمد پس رسول خدا ( ص ) به او فرمود : راستى تو را شباهتى است با عيسى بن مريم ( از نظر زهد و عبادت و اختلاف مردم در باره او و اعتقاد جمعى بخدائى او ) و اگر نبود ترس از اينكه طوائفى از امتم در باره تو بگويند آنچه را ترسايان در باره عيسى بن مريم گفتند ( كه او خدا است ) در باره تو چيزى ميگفتم كه به هيچ جمعى از مردم نگذرى جز اينكه از زير پايت خاك برگيرند و بوسيله آن تبرك جويند .\r\nگويند آن دو تن اعرابى بخشم اندر شدند و بهمراهى مغيرة بن شعبه و شماره‌اى از قرشيان كه بهمراه آن‌ها بودند و گفتند براى عموزاده‌اش به هيچ نمونه و مانندى راضى نيست جز عيسى بن مريم و خداوند بر پيغمبر خود اين آيه را فرستاده ( 57 - الزخرف ) و چون بزاده مريم مثل زده شود بناچار قومت از آن شاد ميشوند ( روى برميگردانند خ ل ) .\r\n58 - و گويند آيا معبودان ما بهتر است يا او اين مثل را براى تو نزنند مگر از راه جدال و ستيزه بلكه آنان ستيزه‌گرند .\r\n\r\n","description":"","footnote":"","page_name":" 89 ","page_number":101},
  {"content":"\r\n\r\n59 - او جز بنده‌اى نبود كه ما به او نعمت نبوت داديم و او را نمونه اى براى بنى اسرائيل ساختيم 60 - و اگر بخواهيم هر آينه از شماها ( يعنى از بنى هاشم ) فرشته‌هائى بسازيم كه در روى زمين بجاى آنان باشند .\r\nشرح - از مجلسى ره -\r\n« قوله فانزل على نبيه »\r\nبايد نخست آنچه را مفسران در باره اين آيات گفته‌اند ياد آور شويم و سپس برگرديم بشرح خبر « چون مثل بزاده مريم زنند » يعنى اين مثل را ابن زبعرى زده است چون نزد رسول خدا ( ص ) آمد و در مقام اعتراض به اين آيه ( 98 - الأنبياء ) راستى شما و هر آنچه ميپرستيد جز خدا سنگريزه دوزخيد .\r\nاو يا ديگرى گفت كه نصارى داراى كتابند و عيسى را پرستند و او را زاده خدا دانند و هم فرشته‌ها پرستيده شوند و اولى به اين حكم هستند و هم بر اين گفته خدا ( 45 - الزخرف ) بپرس از هر رسولى كه پيش از تو فرستاديم - اعتراض داشتند كه محمد ميخواهد ما او را بپرستيم چنانچه مسيح را پرستيدند « بناگاه قومت » قريش از آن مثل « شيون شادى بر مىآوردند » به گمان اينكه رسول بدان محكوم مىشود .\r\nنافع و ابن عامر و كسائى يصدون بضم صاد قرائت كرده‌اند يعنى از حق روى ميگردانند و گفته شده اين دو قرائت دو زبانند بيك معنى چون يعكف و يعكف « و گويند آيا معبودان ما بهترند نزد تو يا او » يعنى عيسى و اگر عيسى در دوزخ باشد بايد معبودان ما و بلكه ملائكه هم كه معبودند در دوزخ باشند .\r\n« اين مثل را از راه جدال براى تو آوردند » و مقصودشان تميز حق از باطل نيست « بلكه آنان قومى ستيزه جويند » و حريص بر لجبازى « نيست عيسى جز بنده‌اى كه به او نعمت داديم » بنبوت « و او را براى بنى اسرائيل نمونه ساختيم » يعنى يك نمونه شگفت آور و بمانند ضرب المثل سائرى ميان بنى اسرائيل و اين جوابى است كه رفع اشتباه مىكند « و اگر بخواهيم از شماها فرشته‌ها بر آريم اى مردم » چونان كه عيسى را بىپدر بر آورديم يا اينكه بجاى شماها در روى زمين فرشته گذاريم « كه به جاى شما باشند » .\r\nو مقصود اينست كه گر چه حال عيسى عجيب است كه بيواسطه پدرى بوجود آمده است ولى خدا تعالى بعجيب‌تر از آن قادر است و فرشته‌ها هم چون شمايند از اين رو كه موجودات ممكن هستند و ممكن است بزايش آفريده شوند چنانچه ممكن است بيواسطه اسباب ماديه بطور ابداع بوجود آيند و از كجا شايسته‌اند كه معبود باشند و يا زاده خدا باشند ، بيضاوى چنين تفسير كرده است و سپس مرحوم مجلسى ره روايتى از على بن ابراهيم بسند عامه از سلمان فارسى در تفسير آيه قريب بمضمون همين حديث روضه نقل كرده و گفته است :\r\nاين خبر مروى از رجال عامه مؤيد تفسيريست كه در اين خبر وارد شده است و آن را توضيح مىدهد پس مقصود از ما ضربوه لك تفضيل آله است زيرا متضمن تشبيه و تفضيل هر دو هست و قول\r\n\r\n","description":"","footnote":"","page_name":" 90 ","page_number":102},
  {"content":"\r\n\r\nخدا كه :\r\nما او را براى نبى اسرائيل نمونه و مثل ساختيم ، يعنى شبيه پيمبر بنى اسرائيل است كه حضرت عيسى باشد و قول خدا «  وَ لَوْ نَشاءُ لَجَعَلْنا مِنْكُمْ مَلائِكَةً  » يعنى از بنى هاشم فرشته‌ها ميسازيم مقصود اين است كه امامانى مقرر ميداريم مانند فرشته‌ها در تقدس و طهارت و عصمت كه « يخلفون » يعنى آن امامان خلفاء روى زمين‌اند .\r\nدنباله حديث 18 - ( 1 ) فرمود : پس حارث بن عمرو فهرى در خشم شد و گفت بار خدايا اگر اين حكم درست است و از نزد تو است كه مقرر شده بنى هاشم پيشوائى امت را مانند هر قل پس از هر قل به ارث برند ( يعنى برسم پادشاهان و امپراطوران روم ) پس بر سر ماها از آسمان سنگ فرو ريزد يا اين كه عذاب دردناكى بر سر ما ببارد .\r\nشرح - از مجلسى ره -\r\n« هر قلا بعد هر قل »\r\nهاء وراء هر دو مكسور است و نام پادشاه روم است يعنى شاهى پس از شاهى باشد و گويا به اين لفظ تعبير كرده است از راه كفر و عناد و اظهار بطلان آنان .\r\nمن گويم كلمه هر قل بهتر است كه بكسر هاء و فتح راء تلفظ شود زيرا در شعر ايمن بن خزيم به اين وزن آمده است .\r\nدر كتاب أغانى در شرح حال نصيب شاعر گويد چون نصيب بسرودن شعر توانا شد بمصر رفت كه در آنجا عبد العزيز بن مروان از طرف پدر والى بود و قطعه‌اى در مدح او سرود و بحضور او بار يافت و قطعه شعر خود را خواند و عبد العزيز از شاعر خاص خود ايمن بن خزيم ارزش آن را پرسيد و او جواب سردى داد ولى عبد العزيز گفت بسيار خوب سروده است و از تو هم بهتر شعر گفته است ، اين جمله بايمن بن خزيم گران آمد و بعبد العزيز گفت تو مرد زود رنج و تازه پسندى هستى او هم در جواب گله‌ها از وى كرد و در نتيجه گفت بشر برادرت از عراق مرا دعوت كرده است و اجازه بده نزد او بروم عبد العزيز به او اجازه داد و با پست بكوفه آمد و چون بمحضر بشر بن مروان رسيد قطعه‌اى سرود كه اين دو بيت آخر آنست :\r\n كان التاج تاج بنى هرقل * حلوه لاعظم الايام عيدا\r\nتو گوئى تاج تاج بنى اهرقل است * كه در عيد بزرگى زيورش بست\r\nعلى ديباج خدى وجه بشر * اذ الالوان خالفت الخدودا\r\nابر ديباى گونه‌ى چهره بشر * چه بر هر گونه صد رنگ دگر هست . \r\nو گويد در اين شعر آخر به عبد العزيز طعن زده كه گونه‌هاى او دو رنگ بوده است .\r\nدر اين قطعه شعر از نظر وزن كلمه هرقل بايد بر وزن سطبر خوانده شود و اگر بر وزن زبرج خوانده شود كه مجلسى گفته عروض شعر درست نيايد و چون اين كلمه را عربها بجاى\r\n\r\n","description":"","footnote":"","page_name":" 91 ","page_number":103},
  {"content":"\r\n\r\nهراكليوس به كار برده‌اند و كلمه هراكليوس را معرب كرده‌اند تا بدين صورت در آمده است با وزن سطبر مناسب‌تر است چنانچه بر اهل ذوق و ادب پوشيده نيست .\r\nو اين نام خاندانى پادشاهان معاصر نهضت اسلام بوده كه در روم شرقى حكومت داشته‌اند .\r\nدنباله حديث 18 - ( 1 ) پس خداوند گفتار حارث را بپيغمبر فرو فرستاد و اين آيه هم نازل شد ( 33 - الانفال ) خدا را در نظر نيست كه به آنها عذاب فرو فرستد با اينكه تو پيغمبر رحمت در ميان آنان هستى و خدا آنها را معذب ندارد با اينكه از گناه خود برگردند و توبه كنند .\r\nشرح - از مجلسى ره -  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ  - محتمل است كه مقصود ترك عذاب عمومى و ريشه كنى باشد كه ببركت وجود پيغمبر از امت برداشته شده است و اين منافات ندارد كه به خود او عذابى كه در روايت آمده وارد شده باشد و ممكن است مراد از آيه اول نفى عذاب استيصال و عمومى باشد و مقصود از جمله بعد كه  وَ ما كانَ اللَّهُ لِيُعَذِّبَهُمْ  . . .  وَ هُمْ يَسْتَغْفِرُونَ  نفى عذاب وارد بر اشخاص باشد و از اين جهت پيغمبر به او فرمان توبه داد و چون توبه نكرد عذاب بر او نازل شد .\r\nدنباله حديث 18 - ( 2 ) سپس پيغمبر به او فرمود اى عمرو يا توبه كن و يا بكوچ در پاسخ گفت اى محمد بلكه براى ديگران از قريش از آنچه دارى بهره‌اى مقرر دار هر آينه بنى هاشم بزرگوارى و ارجمندى عرب و عجم را برده‌اند پيغمبر ( ص ) به او فرمود : اين به اختيار من نيست اين چيزيست كه سر و كارش با خدا تبارك و تعالى است گفت : اى محمد دلم دنبال توبه نميرود ولى كوچ ميكنم از كنار تو و شتر سوارى خود را خواست و بدان سوار شد و به پشت مدينه رسيد تيكه سنگى بر سر او رسيد و سرش را نرم كرد و در باره او بپيغمبر ( ص ) وحى رسيد و آن حضرت اين آيه را خواند .\r\n( 1 - المعارج ) درخواست كرد يك درخواست‌كننده‌اى عذابيرا كه واقع شود ، 2 - مر كافران ( بولايت على را ) كه دفاع‌كننده‌اى از آن نيست [ جملهء « بولايت على » در برخى نسخه‌ها جزء متن نيست و در حاشيه ثبت شده 
  ] .\r\n\r\n","description":"","footnote":"","page_name":" 92 ","page_number":104},
  {"content":"\r\n\r\n3 - از طرف خدا صاحب درجاتى ( كه از آنها سخن پاك و كردار شايسته بالا ميرود از مجلسى ره ) گويد : گفتم قربانت ما آن را چنين نميخوانيم در پاسخ فرمود : به خدا سوگند همچنين جبرئيل آن را بر محمد فرو فرستاد و به خدا سوگند در مصحف فاطمه ( ع ) همچنين ثبت شده است پس رسول خدا ( ص ) به كسانى از منافقان كه گرد او بودند فرمود برويد دنبال رفيق خود كه آنچه را خود آغاز خواستن آن كرده براى او آمد ، خدا عز و جل فرموده است ( 15 - ابراهيم ) و خود آغاز درخواست بلا كردند و نوميد است هر زور گوى لجباز .\r\nشرح - از مجلسى ره -   سَأَلَ سائِلٌ بِعَذابٍ واقِعٍ   - يعنى خواهش‌كننده‌اى آن را خواست يعنى استدعا كرد از اين جهت بلفظ باء متعدى شده است بيضاوى گفته خواهش‌كننده نضر بن حارث بوده زيرا او بود كه گفت بار خدايا اگر اين بدرستى از نزد تو است يا ابو جهل است زيرا او بود كه گفت بر سر ما لكه سياهى از آسمان فرود آور ، از روى استهزاء خواهش كرد و رسول خدا « ص » در عذابشان شتاب نمود .\r\nقوله تعالى  « ذِي الْمَعارِجِ »  يعنى صاحب مصاعد و آن پله‌ها است كه كلم طيب و عمل صالح از آنها بالا روند يا پله‌ها كه مؤمنان در مقام سلوك بر آنها بر آيند يا در بهشت از آنها بالا روند يا مقصود مراتب و درجات فرشته‌ها است . يا مقصود آسمان‌ها است كه فرشته‌ها بر آنها بر آيند . . .\r\n19 - ( 1 ) از محمد بن مسلم از امام باقر ( ع ) در تفسير قول خدا عز و جل ( 41 - الروم ) پديدار شد فساد در بيابان و دريا بدان چه مردم بدست خود كردند ، فرمود به خدا سوگند اين در همان موقعى شد كه انصار گفتند :\r\nاز ما يك امير و فرماندهى باشد و از شما هم يك امير و فرماندهى باشد .\r\nشرح - از مجلسى ره - قوله\r\nحين قالت الانصار\r\nالخ شايد مقصود غصب خلافت باشد يا گفتن خود همين كلمه و شعار زشت و دست برداشتن از خليفه و جانشين رسول خدا ( ص ) و ترك خليفه بر حق سبب گمراهى شد و در بيابان و دريائى كه بهمهء جهان احاطه دارد سرايت كرد و بسبب اينكه اهل حق و عدالت مسلط بر كارها نشدند خلاف حق در صحراها و درياها عيان شد از ستم و غصب و غارت و بسبب استيلاء اهل باطل بركتهاى زمين و آسمان از بنده‌ها دريغ شد چنانچه امير المؤمنين ( ع ) فرمود خداوند بما آغاز مىكند و بما انجام ميدهد . . . پايان نقل از مجلسى ره .\r\nمن ميگويم اين اولين شعار مخالفى بود كه در سقيفه بنى ساعده از طرف انصار بلند شد و\r\n\r\n","description":"","footnote":"","page_name":" 93 ","page_number":105},
  {"content":"\r\n\r\nزمينه غصب خلافت حقه را فراهم ساخت و بمخالفان امير المؤمنين « ع » جرات داد كه نقشه خود را اجراء كنند و بعنوان قرابت با رسول خدا « ص » خود را اولى بامارت مسلمين معرفى كنند .\r\n20 - ( 1 ) از ميسر گويد : به امام باقر ( ع ) گفتم قول خدا عز و جل ( 56 - الاعراف ) تباهى نكنيد در روى زمين پس از اصلاح و بهبود آن - ( يعنى چه ؟ ) در پاسخ فرمود : اى ميسر راستى زمين تباه و فاسد بود و خدا عز و جل بوسيله پيغمبر خود ( ص ) آن را اصلاح كرد و فرمود در زمين تباهى نكنيد پس از اصلاح آن .\r\nشرح - از مجلسى ( ره ) -\r\n« كانت فاسدة »\r\n- يعنى بسبب كفر و نادانى و گمراهى و ستم و خلاف حق .\r\n\r\nخطبه از امير المؤمنين ( ع )\r\n21 - ( 2 ) از سليم بن قيس هلالى گويد : امير المؤمنين ( ع ) سخن رانى كرد : خدا را سپاس نمود و بر او ستايش كرد و سپس صلوات بر پيغمبر ( ص ) نثار كرد و پس از آن فرمود :\r\nهلا از دو خصلت بر شما نگران و بيمناكم ، پيروى از هواى نفس و آرزوى دراز اما پيروى از هواى نفس از حق باز ميدارد و اما آرزوى دراز ديگر سراى را بدست فراموشى ميسپارد ، هلا كه دنيا پشت كنان كوچ كرده و ميرود و براستى كه آخرت كوچ كرده و بسوى ما مىآيد و هر كدام را فرزندان و دلبستگانى است ، شما از فرزندان و دلبسته‌هاى بآخرت باشيد و از پسران و دلبسته‌هاى به دنيا نباشيد زيرا امروزه روز كردار است و حسابى در ميان نيست و براستى كه فرداى قيامت روز حسابست و روز كردار نيست ، و همانا آغاز فتنه‌ها و آشوبها از هواپرستى سرچشمه گرفته و از احكام بدعت و خود ساخته آغاز شده ، در اين احكام خود ساخته باحكم خدا مخالفت مىشود و مردمى در\r\n\r\n","description":"","footnote":"","page_name":" 94 ","page_number":106},
  {"content":"\r\n\r\nاجراى آنها بجاى مردمى ديگر نشينند .\r\nهلا اگر حق پاك در ميان بود اختلافى در ميان نبود و اگر باطل محض در ميان بود بر هيچ خردمندى پوشيده نمىماند ولى از اين حق مشتى بر گرفته شده و از اين باطل مشتى و با هم آميخته گرديده و همديگر را در زير پرده خود برگرفته‌اند و آنجا است كه شيطان به دوستاران خود چيره گردد و همان كسانى نجات يابند كه از طرف خداوند سرانجام خوب براى آنها پيش بينى شده است .\r\nراستى كه من از رسول خدا ( ص ) شنيدم ميفرمود : شما چگونه باشيد آنگاه كه فتنه‌اى شماها را فراگيرد تار و دنباله دار تا آنجا كه كودكان در آن پرورش يابند و سالمندان در آن پير شوند مردم بر راه كج آن بروند و آن را روش و سست و شعار ملى خود برگيرند هر گاه چيزى از آن تبديل بروش درست و حق گردد گفته شود سنت تبديل شده و در نظر مردم كار زشتى آيد سپس به دنبال آن گرفتارى سخت شود و ذريه و نژاد باسيرى رود .\r\nشرح - پيشگوئى از اسارت ذريه ممكن است اشاره بحادثه كربلا باشد و مقصود از ذريه ذريه رسول اكرم باشد و ممكن است مقصود تسلط كفار بر مسلمانان و اسير كردن فرزندان آنان باشد چنانچه در طول تاريخ بارها بوقوع پيوسته است .\r\nدنباله حديث 21 - ( 1 ) سپس فتنه و آشوب آنان را بكوبد چنانچه آتش هيزم را بكوبد و دستاس زير انداز خود را دين آموزند نه براى خدا و دانش جويند نه براى عمل كردن و بوسيله كار آخرت دنيا را طلب كنند .\r\nسپس روى بحاضران كرد ، در گرد او جمعى از خاندان و مخصوصان و شيعيان او بودند پس فرمود :\r\nزمامداران پيش از من كارها كردند كه در آنها با رسول خدا ( ص ) از راه تعمد مخالفت ورزيدند\r\n\r\n","description":"","footnote":"","page_name":" 95 ","page_number":107},
  {"content":"\r\n\r\nو پيمان او را شكستند و روش او را ديگر گونه ساختند و اگر من بخواهم مردم را به ترك اين كردارهاى مخالف پيغمبر وادارم و آنها را به حق برگردانم و به همان روش كه در زمان رسول خدا ( ص ) بود تبديل سازم همه قشونم از گردم پراگنده شوند تا خودم تنها بمانم يا با شماره اندكى از شيعيانم كه فضل مرا شناختند و از روى قرآن خدا عز و جل و سنت و دستور پيغمبر مرا امام مفترض الطاعه ميدانند ( نه به حكم بيعت و اجماع امت ) شما بگوئيد :\r\n1 - اگر من در باره مقام ابراهيم فرمانى صادر كنم و آن را به همان محلى برگردانم كه رسول خدا آن را در آنجا نهاد .\r\nشرح - مقام ابراهيم عبارت از يك قطعه سنگى است شبيه يك ته ستون كه حضرت ابراهيم روى آن ايستاده و ديوار خانه كعبه را ساخته و بالاى آن ايستاده همه مردم را به حج خانه كعبه دعوت كرده است و پاى آن حضرت روى آن نقش بسته است و در دوران خود ابراهيم در كنار خانه كعبه بوده و بر اثر خرابيهائى كه به خانه كعبه از سيل و غيره رخ داده و تجديد ساختمان شده در زمان جاهليت آن را از كنار خانه به محل كنونى منتقل كرده بودند و پيغمبر اسلام پس از تسلط بر مكه دستور داد آن را در محل اصلى آن جاى دادند و در دوران تصدى عمر خانه كعبه بوسيله سيلى خرابى پيدا كرد و در تعمير آن عمر از محل آن در دوران جاهليت پرسش كرد و آن را به محل كنونى كه ساختمانى بر روى آن بنا شده است منتقل نمود و سنت پيغمبر را ترك كرد و روش دوران جاهلى را بعنوان حفظ شعائر عرب جاهلى زنده نمود - مجلسى ره گويد حديث تغيير محل مقامرا خاصه و عامه روايت كرده‌اند .\r\nدنباله حديث 21 - ( 1 ) 2 - و فدك را برگردانم به ورثه فاطمه .\r\n3 - و صاع رسول خدا ( ص ) را برگردم بميزانى كه در دوران آن حضرت داشت .\r\n4 - و زمينهائى را كه رسول خدا ( ص ) باقوامى واگذار كرده بود و حكم رسول خدا ( ص ) در باره آنها اجراء و تنفيذ نشده است من آن را اجراء و تنفيذ كنم .\r\n5 - و خانه جعفر را كه گرفتند و جزء مسجد كردند به ورثه او برگردانم و آن را از مسجد خراب كنم .\r\n6 - و احكام و قوانين خلاف حق را كه طبق آنها حكم شده به حق برگردانم و آن احكام خلاف را ملغى سازم .\r\n\r\n","description":"","footnote":"","page_name":" 96 ","page_number":108},
  {"content":"\r\n\r\nشرح - بسيارى از احكام خلاف حق در زمان ابى بكر و عمر و عثمان به صورت قانون در آمده بود و مورد عمل جامعه‌اى اسلامى گرديده بود و اين مقررات خلاف حق به چند صورت بوجود آمده بود :\r\nالف - بعنوان فرمانى از متصدى خلافت مانند اين فرمان عمر كه :\r\nمتعتان كانتا محللتان في زمن رسول اللَّه انا احرمهما و اعاقب عليهما - دو متعه در زمان رسول خدا ( ص ) حلال بود و من آنها را تحريم ميكنم و بر عمل آنها كيفر مينمايم . يكى متعه در حج و يكى متعه زنان .\r\nو مانند قانون عول و تعصيب در احكام ارث كه اگر سهم بر ان ارث بيش از فروض مقرره باشند ارث به نسبت آن فروض تقسيم شود و نقصان به همه صاحبان فروض وارد گردد كه آن را عول خوانند و اگر فروض مورد ارث كمتر از آن باشد ما زاد را بخويشان پدرى طبقه دوم دهند و اين را تعصيب خوانند اين هم به صورت فرمانى از عمر اجراء شد و صورت قانون به خود گرفت با اينكه در صورت اول بايد نقصان به همان كسانى وارد شود كه فرض مقررى ندارند مانند پسر و يا فرض ثابتى ندارند مانند پدر و در صورت دوم ما زاد از فروض به همان‌ها داده شود كه در طبقه صاحبان فرض هستند .\r\nب - بعنوان تصويب نامه‌اى از شوراى اصحاب كه عمر در دوران خود آن را مقرر كرده بود و برخى احكام و مقررات را در شور صحابه ميگذاشت و طبق نظر اكثريت آنها اجراء ميكرد و اكثريت هم از ميل و رغبت او پشتيبانى ميكردند ، عمر در دوران تصدى امر خلافت از اين گونه مقررات بسيار بوجود آورد كه جزء سنت حكومت اسلامى شد مانند حكم ببريدن دست دزد از مچ دست و پا از مفصل پا با اينكه پيغمبر فقط انگشتان دست را ميبريد و انگشتان پا را و خود كف دست و قسمت عقب پاها را بجا ميگذاشت و مانند حكم سه طلاق بيك صيغه و مانند اينكه از فروش ام الولد غدقن كرد و گر چه فرزند او بميرد و خودش گفت من چنين در نظر گرفتم و اين رأى من است و آن را بر مردم اجراء كرد و مانند حكم به اينكه گواهى موالى يعنى تازه مسلمانان جز نژاد عرب را در محاكم نپذيرند و . و . و .\r\nدنباله حديث 21 - ( 1 ) 6 - و زنانى را از زير دست مردانى كه بناحق خود را شوهر يا آقاى شرعى آنان دانند بر ميگرفتم و آنها را بشوهرهاى شرعى آنان بر ميگردانيدم و با آنها به حكم خدا در باره فروج و مقررات روبرو ميشدم .\r\nشرح - از مجلسى ( ره ) - قوله « و نزعت نساء الخ » مانند زن‌هائى كه در يك مجلس سه طلاقه شدند و جز آن‌ها كه نسبت بدان‌ها حكم خدا مخالفت شده است - پايان نقل از مجلسى - ره .\r\n\r\n","description":"","footnote":"","page_name":" 97 ","page_number":109},
  {"content":"\r\n\r\nدر باره طلاق دو مسأله طرح مىشود .\r\nالف - سه طلاق در يك مجلس با سه صيغه و رجوع شوهر پس از صيغه اول و دوم در همان مجلس ب - سه طلاق در يك مجلس و بيك صيغه مثل اينكه بگويد انت طالق ثلاثا .\r\nدر صورت اول كه مورد كلام مجلسى است مسأله محل خلافست و بعضى فقهاء شيعه آن را صحيح ميدانند و به همان رجوع پس از هر صيغه اكتفاء ميكنند و در مورد دوم ميگويند يك طلاق واقع مىشود نه اينكه اصل طلاق باطل باشد در رياض گويد و لو فسر المطلقة باثنين او ثلث كأن قال انت طالق طلقتين او ثلثا صحت واحدة و بطل الزائد المعبر عنه بالتفسير على الاظهر الاشهر يعنى اگر طلاق را به دو و يا سه تفسير كند چنانچه بگويد تورهائى دو يا سه بار طلاق درستست و زيادى كه در تفسير آن آمده باطل بنا بر اظهر و اشهر و بلكه دعوى اجماع بر آن شده است .\r\nو بنا بر اين اگر زنى را بيك صيغه سه طلاقه كند و به اعتقاد اينكه حق رجوع ندارد به او رجوع نكند تا عده‌اش بسر آيد و شوهر ديگرى اختيار كند خلافى در امر دوم نكاح واقع نشده است كه بتوان او را به شوهر اول برگردانيد ، آرى اگر در عده به او رجوع كند و او تسليم نشود و سپس برود و شوهر كند عقد دوم باطلست و اين هم در باره كسانى كه سنى مذهب و تابع اين حكم هستند بعيد است بنا بر اين حكم امام به اينكه زنانى شوهر دار در زير دست ديگران اسيرند و حكم اينست كه آنها را آزاد كرد و بشوهرانشان برگردانيد وجوهى دارد :\r\nالف - در دوران جنگهاى رده ابى بكر ببرخى مردم مخالف حكومت ابى بكر تاختند و براى آنها پرونده كفر ساختند و زنان آنها را اسير كردند و به خود اختصاص دادند مانند كارى كه خالد بن وليد با مالك بن نويره كرد و زنش ام فروه را به تصرف گرفت و شايد صدها مورد بوده كه طرفداران حكومت ابى بكر با مخالفان حكومت او همين عمل را كرده بودند .\r\nب - اسيرانى كه از فتوحات اسلامى ميگرفتند بطور عموم يا در برخى موارد كه امام ( ع ) قانون استرقاق شرعى را بر آنها منطبق نميدانسته غصب بودند و بايد بشوهرانشان برگردند .\r\nو عبارت حديث به اين دو موضوع چسبنده‌تر است زيرا ميفرمايد زنانى بنا حق در زير پنجه مردانى اسير و گرفتارند و شوهر هم دارند بايد اينها آزاد شوند و بشوهران خود برگردند .\r\nج - زنهاى مطلقه‌اى كه شرائط طلاق آنها از نظر واقع محقق نبوده مانند اينكه در حضور عدلين نبوده است و يا در غير حال طهر بوده طلاقشان باطل بوده و اگر شوهر تازه كردند خلاف بوده و بايد به شوهر اول خود بر گردند فتدبر .\r\nدنباله حديث 21 - ( 1 ) 7 - و ذرارى بنى تغلب را اسير ميگرفتم .\r\nشرح - از مجلسى ره -\r\nو سبيت ذرارى بنى تغلب\r\n- زيرا عمر از آنها با اينكه نصرانى بودند جزيه را برداشت و چون كافر بودند و جزيه هم نمىدادند اهل ذمه محسوب نميشدند و روا بود كه زن و بچه آنها اسير گردد و برقيت مسلمين در آيند چنانچه از امام رضا ( ع ) روايت شده است كه فرمود : بنى تغلب\r\n\r\n","description":"","footnote":"","page_name":" 98 ","page_number":110},
  {"content":"\r\n\r\nاز نصرانيهاى عرب نژاد بينى بالا گرفتند و از پرداخت جزيه سر باز زدند و گردن فرازى كردند و از عمر درخواست كردند كه آنها را از جزيه معاف كند و دو برابر زكات بپردازند عمر ترسيد كه بروم پيوندند و با آنها قرار صلحى بست به اينكه جزيه سرانه را از آنها ساقط كند و زكات مقرر را دو برابر از آن‌ها دريافت كند و به اين قرار رضا دادند و محى السنه گفته است كه عمر از نصاراى عرب جزيه خواست و در پاسخ گفتند ما عرب هستيم و آنچه را كه عجمها مىدهند نمىدهيم ولى از ما همان را بگير كه خود از يك ديگر دريافت ميكنيد مقصودشان زكات بود عمر گفت اين فريضه خدا است نسبت به مسلمانان ، گفتند به همين نام هر چه خواهى بدان بيفزا و نام جزيه مبر و با آنها تراضى كرد كه زكات را دو برابر از آنها دريافت كند پايان نقل از مجلسى ره .\r\nمن ميگويم - اين كار عمر متضمن خلافهاى بسياريست .\r\nالف - خلاف صريح قرآن كه بر اهل كتاب اداى جزيه را بوجه بليغى مقرر نموده است و فرموده ( 29 - التوبة ) بجنگيد با آن كسانى كه ايمان به خدا و روز جزاء نياورند و آنچه را خدا و رسولش حرام كردند حرام ندانند و به حق دين دارى نكنند از مردمى كه اهل كتابند ( يهود و ترسا و گبر ) تا بدست خود جزيه پردازند و زبون باشند .\r\nاز اين آيه استفاده مىشود كه موضوع فرض جزيه بر اهل كتاب تنها از نظر اقتصادى و تحصيل مال براى حق نگهدارى از آن‌ها نبوده بلكه خود كيفر و تأديبى بوده است كه وسيله هدايت و اسلام آنها گردد و بنى تغلب هم بدين نكته پى برده بودند و از اين رو از دادن مال بعنوان زكات كه يك وظيفه افتخار آميز اسلامى بوده است دريغ نداشتند ولى از پرداخت جزيه دريغ داشتند .\r\nب - زيان به اسلام از نظر مالى زيرا جزيه از هر سرى اخذ ميشد و راه دغلى در آن كم بود ولى زكات از اموال معينى با نصاب مخصوص اخذ ميشد و به اندازه جزيه نميرسيد و بعلاوه قابل همه گونه دغلى و تقلب بود .\r\nج - زكات را دو برابر براى بنى تغلب تشريع كرد و اين هم خود بدعت ديگريست .\r\nد - از نظر اينكه بنى تغلب نصرانى عرب نژاد بودند براى آن‌ها اين امتياز را قائل شد و در محيط اسلامى يك روش طبقاتى در تابعين غير مسلمان بوجود آورد بر اساس نظريه نژادپرستى و حمايت از نژاد عرب و مسأله برترى و تبعيض نژادى را در محيط اسلام زنده كرد و تقويت نمود با اينكه يكى از هدفهاى مقدس و عالى اسلام و پيغمبر اسلام الغاى ماليخولياى تبعيض نژادى بود كه در قرآن فرمود ( 13 - الحجرات ) أيا مردم ما شما را از يك نر و يك ماده آفريديم و شما را تيره تيره و دسته دسته كرديم تا يك ديگر را بشناسيد راستى گرامىترين شما نزد خدا پرهيزكارترين شماها است راستى كه خدا دانا و آگاهست .\r\nو پيغمبر خدا ( ص ) در فتح مكه پس از سقوط نهائى پرچم شرك در عربستان اين حقيقت را در سخنرانى تاريخى خود كه روى سكوى در خانه كعبه معظمه ايراد كرد اعلام نمود و در ذيل آن فرمود\r\n« كلكم من آدم و آدم من تراب و ليس لعربيّ فضل على عجمى . »\r\nاى مردم همه شماها از آدم نژاد داريد و آدم خود از خاك است و هيچ عربى را بر هيچ عجمى فضيلت نژادى . ذاتى نيست و عمر در زمان تصدى حكومت اسلامى در زنده كردن عقيده برترى\r\n\r\n","description":"","footnote":"","page_name":" 99 ","page_number":111},
  {"content":"\r\n\r\nعرب اقدامات فراوان نمود و به آن هم اكتفاء نكرد تا اين عقيده پليد خود را در كفار عرب هم به اين صورت اجراء كرد .\r\n( 1 ) 8 - و آنچه را كه از زمين‌هاى خيبر تقسيم شده است بر ميگردانيدم .\r\nشرح - از اين جمله معلوم مىشود كه در زمان خلفاء املاك سرزمين آباد و زراعت خيز خيبر ميان رجال صاحب نفوذ تقسيم شده بود و طرفداران خلفاء ، تقسيم املاكى بنفع خود صورت داده بودند با اينكه خيبر از اراضى مفتوح العنوه بوده كه قشون اسلام بضرب شمشير از كفار يهود گرفته بودند و چنين املاك و اراضى اسلام قابل تملك خصوصى نيست بلكه ملك عموم مسلمانانست و بايد منافع آن مصرف امور مسلمانان گردد و خود پيغمبر هم راجع باملاك خيبر تقسيمى نكرد و اگر املاك مفتوح العنوه قابل تقسيم بود بايد ميان مجاهدينى كه كه بضرب شمشير آن‌ها بدست آمده است تقسيم شود بمانند غنيمت‌هاى قابل نقل از اثاث و متاع دار الحرب ولى سيره ابن هشام عنوانى دارد كه دلالت بر اجراء يك تقسيمى مىكند و ظاهرا مقصود تقسيم منافع آنست نه عين اراضى و املاك ( ج 2 ص 236 ط مصر )\r\n\r\nذكر مقاسم خيبر و اموال آن\r\nابن اسحق گفته است قسمت بندى بر اموال خيبر شامل اين سه مزرعه بوده است :\r\n1 - شق 2 - نطاة 3 - كتيبه .\r\nشق و نطات در سهم بندى مسلمانان واقع بودند و كتيبه خمس اللَّه و سهم النبى و سهم ذى القربى و يتامى و مساكين و نان سفره زنان پيغمبر و بهره مردانى بوده كه در بستن قرار صلح ميان رسول خدا ( ص ) و اهل فدك دوندگى كردند مانند محيصة بن مسعود كه رسول خدا ( ص ) سى وسق جو و سى وسق خرما به او سهم داد ( وسق شصت صاع است كه تقريبا شصت من تبريز باشد و مىتوان گفت يك بار معمولى شتر بوده است زيرا بار معمولى براى يك الاغ سى تبريزى است و براى يك شتر بطور متوسط 2 برابر آنست كه 60 تبريزيست و معادل تقريبى 60 صاعست ) .\r\nخيبر بر حاضران حديبيه قسمت شد چه آن‌ها كه در غزوه خيبر حضور داشتند و چه آن‌ها كه غائب بودند جز جابر بن عبد اللَّه بن عمرو بن حرام كه رسول خدا ( ص ) بطور استثناء براى او سهمى به اندازه ديگران مقرر كرد با اينكه در حديبيه نبود و دو دشت خيبر دشت سرير بود و دشت خاص و خيبر به حساب اين دو دشت تقسيم بندى شد نطات و شق روى هم 12 سهم داشتند كه 5 آن از آن نطاة بود و 12 از آن شق .\r\nو پيغمبر آنها را بيك هزار و هشتصد سهم پخش كرد كه بر پيادگان و اسب سواران قشون فاتح خيبر داده شد 1400 مرد سهم بربود و 200 اسب سهم بر و هر اسبى 2 سهم يك مرد را داشت و پياده فقط يك سهم داشت .\r\nبنا بر اين اسب سوار سه سهم داشته و پياده يكسهم ، در اين صورت ششصد سهم تعلق به دويست سواره داشته و 1200 سهم تعلق به 1200 تن پياده داشته و در تقسيم هر صد سهم يكسر سهمى داشته كه ابواب جمعى او بودند و به اين حساب سر سهمها هيجده است .\r\n\r\n","description":"","footnote":"","page_name":" 100 ","page_number":112},
  {"content":"\r\n\r\nابن اسحق سر سهام را چنين ثبت كرده است :\r\n1 - على بن أبى طالب ( ع ) - مهاجر 2 - زبير بن عوام - مهاجر 3 - طلحة بن عبيد اللَّه - مهاجر 4 - عمر بن خطاب - مهاجر 5 - عبد الرحمن بن عوف - مهاجر 6 - عاصم بن عدى أخو بني عجلان - انصارى .\r\n7 - اسيد بن حضير - انصارى .\r\n8 - الحرث بن الخزرج - انصارى .\r\n9 - ناعم 10 - بنى بياضه - انصارى .\r\n11 - بنى عبيده 22 - بنى حرام از بنى سلمه و عبيد السهام .\r\nتا اينكه در صفحه 238 گويد :\r\nسپس رسول خدا ( ص ) دشت كتيبه را كه وادى خاص است ميان خويشان و زنان خود و جمعى از مردان و زنان اسلام به اين شرح قسمت كرد :\r\n1 - فاطمه دخترش دويست وسق - بار شترى 2 - على بن ابى طالب ( ع ) صد وسق - » 3 - اسامة بن زيد دويست وسق - » و 50 وسق هسته خرما 4 - عايشه ام المؤمنين دويست وسق - » 5 - ابى بكر بن ابى قحافه صد وسق - » 6 - عقيل بن ابى طالب 140 وسق - 7 - بنى جعفر بن ابى طالب پنجاه وسق 8 - ربيعة بن حرث صد وسق 9 - صلت بن مخرمه و دو پسرش صد وسق كه چهل وسقش از آن خود صلت بود 10 - اكانة بن يزيد پنجاه وسق 11 - قيس بن مخرمه سى وسق 12 - ابن قاسم بن مخرمه چهل وسق و پس از شرح مردان سهم بر زنانى را هم نامبرده است :\r\n1 - ام رميثه چهل وسق 2 - بحينه دختر حرث سى وسق 3 - ام حكم سى وسق 4 - جمانه دختر ابى طالب سى وسق 5 - حمنة دختر جحش سى وسق 6 - ام الزبير چهل وسق 7 - بضاعه دختر زبير چهل وسق 8 - ام طالب چهل وسق 9 - نميله كلبى پنجاه وسق 10 - ام حبيب دختر جحش سى وسق 11 - براى زنان خود هفتصد وسق .\r\n\r\n","description":"","footnote":"","page_name":" 101 ","page_number":113},
  {"content":"\r\n\r\nابن هشام گفته است جنس اين‌ها گندم و جو و خرما و ديگر اجناس بوده كه به اندازه حاجت ميان همه قسمت كرده و چون فرزندان عبد المطلب حاجتمندتر بودند به آنها سهم بيشترى داده است پايان نقل از سيره ابن هشام .\r\nمن گويم اين تقسيم راجع بدر آمد املاك خيبر بوده كه در حال فتح بدست آمده و در انبارها بوده و يا بطور مستمرى هر ساله ، و ربطى بتقسيم رقبه املاك ندارد و تقسيم هم روى خدمتى بوده كه هر مرد و زنى در جامعه اسلامى انجام ميداده است و اين دلالت دارد كه زنان در نهضت اسلام و در دوران پيغمبر ( ص ) نقش مهمى در شئون اجتماعى داشته‌اند .\r\nدنباله حديث 21 - ( 1 ) 9 - و دفتر عطا و حقوق و مستمرى را محو ميكردم و درآمد اسلامى را مانند رسول خدا به همه مسلمانان برابر و برادروار قسمت مىكردم و بيت المال را دست گردان ميان توان - گران نميساختم .\r\nشرح - از مجلسى « ره » -\r\n« و محوت دواوين العطايا »\r\n- يعنى آن دفترى كه در زمان آن سه تا تنظيم شد بر پايه برترى مسلمانان بر يك ديگر در حق برى از بيت المال - پايان نقل از مجلسى ( ره ) .\r\nچون فتوحات اسلامى پيشرفت و سيل غنائم بمدينه سرازير شد عمر را دريغ آمد كه همه آن‌ها را بر همه مسلمانان برادروار قسمت كند و دفترى تنظيم كرد و حقوق منظم و مختلفى براى هر طبقه از مسلمانان در آن ثبت كرد در اين دفتر قبائل قريش را مقدم داشت و در ميان قريش مهاجران و حاضران جنگ بدر و زنان پيغمبر را در بهره بيت المال بر ديگران برترى داد و سهم بيشترى براى آنها مقرر ساخت و چون اينان بر اثر كثرت واردات اسلامى ثروتمند و توانگر شدند در امر بيت المال و بودجه نفوذ پيدا كردند و بسود خود در مقررات آن تصرف ميكردند و اين خود از بدعتهاى عمر بود كه تا چند قرن اول اسلام مورد عمل بود .\r\nدنباله حديث 21 - ( 2 ) 10 - و خراج و ماليات از روى مساحت زمين را ملغى ميكردم .\r\nشرح - از مجلسى ره -\r\n« و القيت المساحة »\r\nاين اشاره است بدان چه خاصه و عامه از بدعت‌هاى عمر نقل كرده‌اند كه گفت بجاى اين ده يك و نيم ده يك بايد پول درهم از ملك داران دريافت كنيم و مساحت كن به همه بلاد اسلامى فرستاد و صاحبان املاك را وادار كرد كه طبق آن خراج و ماليات بدهند و در دوران حكومت خود از مردم عراق همان را ميگرفت كه ملوك فرس از آنها ميگرفتند از هر جريب زمين يكدرهم ( سكه نقره‌اى به وزن 12 نخود و 3 خمس ) و يك قفيز از حبوبات و از هر جريت زمين در مصر يك اشرفى ميگرفت ( هجده نخود طلاى سكه‌دار ) و يك اردب حبوبات بشيوه پادشاهان اسكندريه\r\n\r\n","description":"","footnote":"","page_name":" 102 ","page_number":114},
  {"content":"\r\n\r\nبا اينكه محى السنه و علماى ديگرشان از پيغمبر ( ص ) نقل كرده‌اند كه فرمود من از اهل عراق درهم و قفيز را باز داشتم و از اهل شام مد و دينارشان را و از اهل مصر اردب و دينار آنها را و اردب در نزد اهل مصر شصت و چهار من بوده است و بيشتر علماى اهل سنت اين حديث را تفسير كرده‌اند باينكه شريعت اسلام اين قانون مالياتى را محو كرده است و اول بلدى را كه عمر مساحت كرد شهر كوفه بود پايان نقل از مجلسى ره .\r\nمن گويم آنچه مسلم است اينست كه اراضى عراق و مصر و شام بعنوان مفتوح العنوه به تصرف اسلام در آمد و حكم اراضى اينست كه حكومت اسلامى آن را بزارع ميدهد و سهمى از زراعت آن را ميبرد طبق قرار دادى كه با رعايت وضع زارع و تنظيم مىشود و اين وضع ماليات و خراج كه عمر طبق معمول وضع سابق مقرر كرد با واقعيت تطبيق نميكرد زيرا بواسطه جنك و خرابى وسائل عمران و آبادى در اين كشورها مختل شده بود و حكومت عمرى در اين باره اقدامى نداشت و تهيه وسائل به عهده زارعين بود و در نوع زمين و اوضاع نامساعد دريافت اين خراج درست نبود و به همين جهت اين سرزمين‌هاى آباد رو بويرانى رفت و خراج آن‌ها دچار نقصان فاحشى شد و چنانچه جرجى زيدان در تاريخ تمدن اسلامى گفته است در عين حالى كه با اين مساحت عمرى در حدود صد و هفتاد مليون درهم خراج از حكومت‌نشين كوفه وصول ميشد در دوران حجاج يعنى بفاصله نيم قرن خراج مقررى عراق بهيجده مليون درهم تنزل كرد و يكسبب آن همين وضع ماليات قطعى بوده است كه باعث دلسردى زارعين شده و زراعت را ترك كرده و بدنبال كارهاى ديگر رفتند .\r\nدنباله حديث 21 - ( 1 ) 11 - و امر نكاح را بر پايه برابرى و برادرى مسلمانان استوار مينمودم .\r\nشرح - از مجلسى ره - برابرى در امر ازدواج باينست كه خاندان شريف و غير شريف با هم ازدواج كنند چنانچه رسول خدا ( ص ) عملكرد و دختر عم خود را كه از بنى هاشم بود بمقداد كندى تزويج كرد .\r\nاز وافى نقل شده است كه اين اشاره است ببدعت عمر كه غدقن كرد غير قرشى از قريش زن نگيرد و عجم از عرب زن نگيرد .\r\nمن گويم موضوع منع از تزويج خانواده‌ها بر پايه اشرافيت و تبعيض نژادى بوده است كه يهود به حد كامل بدان عقيده‌مند بوده‌اند و نه از خانواده غير بنى اسرائيل زن ميگرفتند و نه به ديگران زن ميدادند و اين عقيده در عرب هم رسوخ داشته و يكى از تعليمات عاليه پيغمبر اسلام اين بود كه امر ازدواج را در عموم مسلمانان آزاد كرد و اين مقررات را ملغى نمود و عمر كه معتقد باصل نژادپرستى بود و برترى نژاد عرب را از دوران تصدى خود زنده كرد باعتبار اينكه يك شعار ملى عربى است اين قانون را بدعت گذاشته بود و به اين واسطه يكى از اصول تعليمات اسلام را از ميان برده و چون با عقائد ديرينه عرب سازگار بود مورد قبول آن‌ها شده بود .\r\n\r\n","description":"","footnote":"","page_name":" 103 ","page_number":115},
  {"content":"\r\n\r\nدنباله حديث 21 - ( 1 ) 12 - و خمس رسول را ( ص ) چنانچه خدا عز و جل فرو فرستاده و مقرر داشته اجرا ميكردم شرح - خمس طبق فرموده خدا ( 41 - الانفال ) و بدانيد كه هر چه غنيمت بدست آورده شد خمسش از آن خدا و از آن رسول خدا و از آن ذوى القربى است . . . ولى عمر خمس را يك حق خلافتى پنداشت و آن را به تصرف گرفت و ميان عموم تقسيم ميكرد و از خاندان پيغمبر دريغ ميداشت و بيان آن در قسمت آخر خطبه ايراد شده است .\r\nدنباله حديث 21 - ( 2 ) 13 - و مسجد رسول خدا ( ص ) را بدان وضعى كه بود بر مىگردانيدم و هر درى در آن گشودند ميگرفتم و هر چه بستند باز ميگردم .\r\nشرح - از وافى : يعنى آنچه بر آن افزوده‌اند از آن بيرون ميكردم .\r\nمن گويم ، تغيير و تحريف در مسجد پيغمبر نظر به وضع معنوى آن دارد كه مركزيت حقيقى تبليغ اسلام و اجراء عدالت اسلامى و مقررات آن باشد در زير سرپرستى امام عادل .\r\nدنباله حديث 21 - ( 3 ) 14 - و غدقن ميكردم از مسح وضوء بر روى موزه و چكمه ( كه عمر رخصت داده بود براى مسافر تا سه روز و براى مقيم يك شبانه روز با اينكه در صورت امكان - بايد مسح بر بشرهء پاى واقع شود ) .\r\nدنباله حديث 21 - ( 4 ) 15 - براى نوشيدن نبيذ ( شراب خرما ) حد شرب خمر را اجراء ميكردم .\r\nنبيذ در لغت بمعنى آبى است كه در آن خرما ريخته شده است و چون آب مدينه در آن تاريخ شور مزه بود پيغمبر براى خوش مزه شدن آن رخصت داده بود چند دانه خرما در مشك آب براى مدت يك شبانه روز بريزند كه به حد سكر نرسد به اين دستاويز شراب خرما را حلال كرده بودند و مصرف ميكردند .\r\n\r\n","description":"","footnote":"","page_name":" 104 ","page_number":116},
  {"content":"\r\n\r\nدنباله حديث 21 - ( 1 ) 16 - و فرمان صادر ميكردم كه متعه حج و متعه زنان حلالند ، 17 - و فرمان ميدادم بر جنازه‌ها پنج بار اللَّه اكبر گويند ( براى اداى نماز بر ميت نه چهار تكبير چنانچه عامه آن را بدعت نموده‌اند و يكى از پنج تكبير نماز ميت را بسليقه عمر كسر كرده‌اند ) .\r\n18 - و مردم را واميداشتم تا  بِسْمِ اللَّهِ الرَّحْمنِ الرَّحِيمِ  را در حمد و سوره نماز بلند بخوانند ( بر خلاف شيوه عامه كه آن را نمىخوانند يا اينكه در همه نمازها آهسته ميخوانند مجلسى ره گويد اين جمله دلالت دارد بر وجوب جهر ببسم اللَّه بطور مطلق و گر چه ممكنست حمل بر استحباب مؤكد شود ) .\r\n19 - و هر كس را بهم راه رسول خدا ( ص ) در مسجد او در آورده‌اند بيرون ميانداختم و آن كس كه از مسجد رسول خدا ( ص ) بيرون شده وارد آن مىساختم .\r\nشرح - از مجلسى ره - و اخرجت الخ محتملست كه مقصود اخراج جسد آن دو ملعون باشد كه بىاجازه‌اش در خانه او دفن شدند با اينكه هر چه اصرار كردند اجازه نداد يك در بچه به مسجد داشته باشند و در آوردن جسد فاطمه زهرا ( ع ) در آن باشد كه نزد پيغمبر دفن شود يا ديوار فاصله ميان آن‌ها برداشته شود .\r\nو ممكنست مقصود اين باشد كه كسانى را كه پيغمبر در زمان حيات خود پذيرفته و ملازم مسجد بودند و اكنون بر كنار شدند آنان را در مسجد و امور اسلام وارد سازد مانند عمار و همانندهاى او را و آن‌ها را كه پيغمبر از مسجد رانده بود بيرون نمايد ( چون حكم و مروان بن حكم ) .\r\nدنباله حديث 21 - ( 2 ) 20 - و مردم را واميداشتم به حكم قرآن و اجراء طلاق طبق قانون قرآن و موافق سنت اسلام و زكات را از همه اصنافش طبق مقررات آن دريافت ميكردم و وضوء و غسل و نماز را بمواقيت و شرائع و محل خودشان بر مىگردانيدم .\r\n21 - و اهل نجران را بجاى خود بر مىگردانيدم .\r\nشرح - نجران بفتح نون و سكون جيم بر وزن سكران در چند موضع است :\r\n1 - نجران يمن در ناحيه مكه كه داستان اخدود در آن واقع شده و كعبه نجران بدان منسوب است و قوم ربيعه در آن اسقف و مرجع دين نصارى بودند و سيد و عاقب و اصحابشان كه براى مناظره نزد پيغمبر آمدند از آنجا بودند و پيغمبر آن‌ها را بمباهله دعوت كرد و حاضر نشدند و همان جا ماندند تا عمر آنها را كوچانيد .\r\n\r\n","description":"","footnote":"","page_name":" 105 ","page_number":117},
  {"content":"\r\n\r\n2 - نام موضعى است در دو منزلى كوفه تا آخر شرحى كه حموى در مراصد الاطلاع بيان كرده است و وضع كوچانيدن عمر مر آن‌ها را و سبب آن در فتوح البلدان بلا ذرى از ص 65 چنين است :\r\n\r\nعهد نامهء رسول خدا با نجران :\r\nاين عهد نامه ايست كه پيغمبر رسول خدا ( ص ) محمد براى نجران نوشته در صورتى كه فرمان او بر آنها نافذ بوده است در هر ميوه‌اى و هر مال زرد و سپيد و سياهى و در هر بنده‌اى ؛ همه را به آن‌ها بخشيده و تنها به دو هزار حله يمنى اكتفاء كرده كه هر حله ارزش يك وقيه پول نقره داشته باشد و اگر ارزش آن كم و بيش شود محسوب گردد و اگر در عوض زره يا اسب يا شتر يا كالائى دادند به همان ارزش حساب شود .\r\nبر نجران شرط است كه پيكهاى مرا تا يك ماه و كمتر مهمان كنند و بيش از يك ماه معطل نكنند و بر آنها شرطست كه سى زره و سى رأس اسب و سى دندان شتر در صورت شركت در توطئه بر عليه اسلام در يمن بعاريت بقشون اسلام بدهند و هر چه از اين عاريه نابود شود از اسب و شتر در ضمانت مسلمانان است تا آن را به آنها برگردانند ، و براى نجران اين شروط در عهده شناخته شده .\r\n1 - خود و وابسته‌هاشان ، هر چه دارند از جان و مال و زمين و دارائى از غائب و حاضر و كاروان و دسته اعزامى و نماينده همه در پناه خدا و رسول خدايند .\r\n2 - وضع ملى و مذهبى آنها تغيير داده نشود و نه حقى از حقوق آن‌ها و نه شعائر آن‌ها .\r\n3 - تعرضى با سقف و راهب و سران مذهبى در انجام وظائف مذهبى نشود و نه نسبت بدان چه در تصرف دارند از كم و بيش .\r\n4 - فشار و خون دوران جاهليت از آن‌ها ملغى است .\r\n5 - زير پرچم دعوت نشوند و از آن‌ها عشر گرفته نشود 6 - قشون بدان‌ها يورش نبرد .\r\n7 - در حقوق و محاكمه با آنها به عدالت و حقوق متساوى رفتار شود .\r\nشروط تفرقه :\r\n1 - هر كدام از آنها را با خوارند در پناه من نباشند .\r\n2 - كسى از آنها مسئول ستم ديگرى نيست .\r\n3 - آنچه حق در اين عهدنامه دارند در ضمانت خدا و محمد پيغمبر خداست هميشه .\r\n4 - بدستور خدا اين عهدنامه قابل نقض است و تا خير خواه و مصلح باشند نسبت بدان چه در عهده دارند اعتبار دارد و ستمى بر آن‌ها تحميل نشود .\r\n( سپس شهود عهدنامه بيان شده است ) و گويد :\r\nگفته‌اند ابو بكر صديق هم اين عهدنامه را با آن‌ها تجديد كرد و چون عمر بن خطاب خليفه شد رباخوارى كردند و توطئه‌هاى بسيارى بر ضد اسلام چيدند و بدين سبب آن‌ها را كوچانيد و اين سفارشنامه را بآن‌ها داد .\r\nاما بعد مردم شام و عراق بايد هر نجرانى را دريافتند از كار كشت زمين وسيله زندگى آن‌ها را فراهم كنند و هر كجا كار كردند و آبادى بوجود آوردند از آن‌ها باشد در عوض اراضى يمن آن‌ها .\r\n\r\n","description":"","footnote":"","page_name":" 106 ","page_number":118},
  {"content":"\r\n\r\nو آن‌ها متفرق شدند ، بعضى بشام رفتند و بعضى بنجرانيه ناحيه كوفه پايان نقل از بلا ذرى و بعد از تأمل به خوبى روشن است كه عمر به آن‌ها بهانه گرفت و بنا حق آن‌ها را آواره و در - بدر كرد .\r\n( 1 ) 21 - و اسيران فارس و ملتهاى ديگر را بمقررات كتاب خدا و سنت رسولش بر مىگردانيدم ( شايد مقصود اينست كه آن‌ها را از دست كسانى كه به خود اختصاص دادند و بيش از حق خود تصرف كردند مسترد سازد از مجلسى ره ) ( اگر اين مقررات را در امت اسلامى بمورد اجراء گزارم ) در اين صورت همه از دور من پراكنده شوند ، به خدا سوگند كه من بمردم فرمان دادم در ماه رمضان همان نماز فريضه را به جماعت بخوانند و بآن‌ها اعلام كردم كه جماعت در نماز نافله بدعت است و خود ساخته است و دستور خدا نيست شيون و فرياد جمعى از لشكريانم بلند شد كه بهم راه من با دشمن جنگ ميكردند ، داد ميزدند اى مسلمانان سنت عمر ديگر گونه شد على ما را از نماز نافله ماه رمضان باز ميدارد و من ترسيدم كه در يك سو از لشكرم شورشى بر پا كنند .\r\nمن از دست اين امت چه كشيدم ؟ از نظر تفرقه اندازى و پيروى آن‌ها از پيشوايان گم راهى و از دعوت‌كنندگان بدوزخ .\r\nشرح - نماز ، در اسلام بر دو وجه تشريع شد 1 - فريضه شبانه روزى كه به جماعت ادا ميشد و حضور جماعت در زمان پيغمبر يك وظيفه لازم بود و اين اجتماع نماز كه به پيشوائى خود پيغمبر انجام ميشد و يا شاگردان نمازدان پيغمبر مجمعى بود و براى تعليمات فرهنگى و نظامى و آداب معاشرت امت اسلامى ، حاضران در اين مجمع قرآن را مىآموختند و صف‌بندى جبهه‌هاى جنك را ياد ميگرفتند و آداب انسانيت را فرا مىگرفتند و در حقيقت اجتماع براى نماز يك مدرسه كلى بود براى مسلمانان و اين بايد به حال جماعت انجام شود مانند كلاس درس در يك دبستان يا دبيرستان و پيغمبر اجازه نمىداد بدون عذر كسى نماز واجب را فرادى بخواند .\r\n2 - نماز نافله - كه عبارت از تمرين همان نماز واجب بود و اين نافله فرادى انجام مىشد و هدفش اين بود كه هر فردى آنچه را در كلاس نماز واجب از گفتار و كردار آموخته است تكرار كند و تمرين نمايد كه از يادش نرود و بدان كاملا عادت كند و در زمان پيغمبر نماز نافله به جماعت ادا نميشد و هم در زمان أبى بكر بلكه نافله را هر كسى خود ميخواند و عمر نماز نافله شب‌هاى ماه رمضان\r\n\r\n","description":"","footnote":"","page_name":" 107 ","page_number":119},
  {"content":"\r\n\r\nرا به جماعت بدعت گذاشت و در حديث است كه چون اين بدعت را اعلام كرد و مردم بدان عمل كردند شب ديگر در مسجد آمد و چون ديد همه در صف ايستاده و نماز نافله شب ماه رمضان را به جماعت ميخوانند گفت بدعة و نعمت البدعة ، اين بدعت است و چه خوب بدعتى است و از اينجا است كه فقهاى عامه بدعت را به احكام خمسه تقسيم كنند .\r\nدنباله حديث 21 - ( 1 ) من عطا كنم از اين خمس بهره ذى القربى را كه خدا عز و جل فرموده است ( 41 - الانفال ) اگر شما ايمان داريد به خدا و آنچه فرو فرستاديم ببنده خود روز تميز حق از باطل ( روز پيروزى مسلمانان در جنگ بدر ) روزى كه دو گروه اسلام و كفر با هم برخورند .\r\nشرح - اين دنباله آيه خمس است كه ميفرمايد :\r\nبدانيد هر آنچه را غنيمت بريد خمسش از آن خدا و از آن رسول خدا و از آن ذى القربى است و يتيمان و مساكين و ابن سبيل اگر ايمان به خدا داريد الخ و ذكر قسمت اخير آيه براى اينست كه عقيده به خمس آل رسول شرط ايمان به خدا و قرآنست .\r\nدنباله حديث 21 - ( 2 ) به خدا سوگند مقصود از ذى القربى ما هستيم كه خداوند ما را به خود و رسول خود قرين ساخته است و فرموده از آن خداست و از آن رسول خدا و از آن ذى القربى و يتيمان و مساكين و اين سبيل ( در ما بخصوص وارد است ) تا اينكه دست گردان ميان توانگران شماها نباشد و آنچه را رسول بشماها داد بگيريد و آنچه كه شما را از آن نهى كرد دست باز داريد و از خدا بپرهيزيد ( در ستم بخاندان محمد « ص » ) زيرا خدا سخت كيفر است ( 70 - الحشر و صدر آيه اينست و آنچه را خدا به رسول خود از اهل آبادىها بهره كرد پس از آن خداست و از آن رسول و از آن ذى القربى و يتيمان و مسكينان و ابن سبيل ) در باره كسى كه بدان‌ها ستم كند اين مهريست كه خدا بماها نموده و ما را بينياز فرموده است بوسيله آن و در باره آن بپيغمبرش سفارش كرده و از زكات و صدقه بما بهره نداده خدا رسول خود را گرامىتر داشته و ما خاندان را هم گرامىتر داشته از اينكه با چركينى مال مردم بما خوراك بدهد .\r\n\r\n","description":"","footnote":"","page_name":" 108 ","page_number":120},
  {"content":"\r\n\r\nپس اين مردم خدا را تكذيب كردند و رسول خدا را هم تكذيب كردند و كتاب خدا را كه به حق ما گويا است انكار كردند و از مقررى كه خدا براى ما مقرر كرده است ما را دريغ داشتند ، خاندان هيچ پيغمبرى از امتش برخورد نكرد آنچه از مصيبت را كه ما پس از پيغمبر خود « ص » برخورد كرديم و خدا ياور ما است و از او كمك خواهيم بر عليه كسى كه بما ستم كرده است و لا حول و لا قوة الا باللَّه العلى العظيم .\r\nشرح - از مجلسى ( ره ) - « قوله رحمة منه لنا » يعنى خمس و فىء را براى ماها مقرر داشته است و بما با اين مقررى اظهار مهربانى نموده است و ما را از چركينى آنچه در دست مردم است بينياز ساخته .\r\n\r\nخطبه از امير المؤمنين ( ع )\r\n22 - ( 1 ) از مسعدة بن صدقه از امام صادق ( ع ) فرمود : أمير المؤمنين ( ع ) اين خطبه را در مدينه ايراد كرده است :\r\nخدا را سپاس گزارد و بر او ستايش نمود و بر پيغمبر ( ص ) و آلش صلوات نثار كرد و سپس فرمود :\r\nاما بعد پس به راستى كه خدا تبارك و تعالى هميشه زورگويان و جباران روزگار را نشكسته مگر پس از آنكه بآن‌ها مهلت و آسايش فراوانى داده است و استخوان شكسته هيچ ملتى را نبسته و سالم نكرده مگر پس از تنگى و گرفتارى آنان أيا مردم در كمتر از آن نابودى كه بدان روى آورديد و آن مشكلاتى كه پشت سر گذارديد عبرت‌گيرى و پند آموزى بود ، نه هر كس دلى دارد خردمند است و نه هر كه گوشى دارد شنواى حق است و نه هر كه چشمى دارد بينا است .\r\nشرح - از مجلسى ره - ممكنست مقصود از « ما استدبرتم » آن گرفتاريها باشد كه در آغاز\r\n\r\n","description":"","footnote":"","page_name":" 109 ","page_number":121},
  {"content":"\r\n\r\nبعثت رسول خدا ( ص ) بود از تسلط كفر و سخت‌گيرى آنان بر مسلمانان كه در دنبالش حق و اهل حق پيروز شدند و دولت ظالمان بر افتاد و خدا رسول خود را بر كفار نصرت داد و ممكنست مقصود از « ما استقبلتم » فتنه‌هاى پس از رسول خدا ( ص ) باشد و استبداد اهل جهل و گم راهى در امور مسلمانان و ترك يارى رسول پروردگار جهانيان و خطاى بىشمار آن‌ها در احكام دين و سپرى شدن دولت آن‌ها و جنگها كه رخ داد و همه اينها عبرت انگيز بود براى كسى كه خرد و فهمى داشت و امتياز حق و باطل را ميداد زيرا دوران رسول ( ص ) و غزوات و صلح و سازش او با كفار و مشركان درست بر احوال أمير المؤمنين منطبق بود از تاريخ فوت رسول ( ص ) تا وفات خود او .\r\nو ممكنست مقصود از آنچه با آن رو برو شدند و آنچه بدان پشت دادند يكى باشد به دو اعتبار زيرا كه همه ديگرگونىها و انقلاب‌هاى دنيا وسيله انديشه و پند آموزى است براى مرد خردمند .\r\nو محتملست اگر چه دور است كه مقصود از آنچه بدان روى دارند احوال برزخ و اهوال قيامت و عذاب آخرت و ثوابش باشد و مراد از آنچه بدان پشت كردند عمر گذشته آنان باشد و فناى دنيا و ناپايدارى آن .\r\nدنباله حديث 22 - ( 1 ) اى بنده‌هاى خدا در آنچه براى شما اهميت دارد خوب بنگريد و تامل كنيد و سپس نگاه كنيد بميدان زندگى كسانى كه خداوند آن‌ها را كشانيد و برد ( از آن‌ها انتقام گرفت خ ل ) بعلم خودش ، آنان كه زندگانى فرعونى داشتند و بستان‌ها كاشتند و چشمه‌ها و كشتزارها و جاه و مقام ارجمند انباشتند ، سپس نگاه كنيد كه خداوند با چه وضعى كارشان بپايان آورد پس از آن همه خرمى و شادى و امر و نهى و فرمان‌گزارى ، هر كدام شماها شكيبائى كنيد سرانجام بهشت داريد و به خدا كه در آن جاويدان بپائيد و از آن خدا است سرانجام همه امور .\r\nشگفتم بايد و چرا در شگفت اندر نشوم از خطاى اين دستجات پراكنده و دليلهاى پوچى كه هر كدام بر ديندارى خود مىتراشند نه پيروى از پيغمبرى دارند و نه اقتداء بكردار و روش وصى پيغمبر نه ايمان و عقيده‌اى بناديده آرند و نه از عيبى خود دار و پارسايند ( و نه از عيبى درگذرند خ ل ) همان را خوب دانند كه ميانشان به خوبى ياد شود و همان را زشت شمارند كه خودشان زشت و ناروا دانند\r\n\r\n","description":"","footnote":"","page_name":" 110 ","page_number":122},
  {"content":"\r\n\r\n( 1 ) هر كدامشان براى خود امام و پيشوا است و در هر آنچه از ناحق اندر است و به نظر خود درست ميداند عمل مىكند و سخت بدان چسبيده و اسباب آن را محكم ساخته و استوار پنداشته ، پيوسته ، بر خلاف حق ميروند و جز خطاكارى نيفزايند .\r\nبقرب خدا نپيوندند و هرگز بجز دورى از خدا عز و جل نگزينند ؛ الفتى كه با يك ديگر دارند و طرفدارى آن‌ها از يك ديگر همه و همه بر اثر وحشت از آن قوانينى است كه پيغمبر امى بجاى گذاشته و رميدن از اخبار خداى آفريننده آسمان‌ها و زمين است كه بدان‌ها رسانيده و تبليغ كرده .\r\nاين مردم افسوسها در پى دارند و غارهائى انباشته از تيره‌گى شبهه باشند ، در تارى و گمراهى و ترديد آشيانه زدند آن كس كه خدا او را به خود و نظر كوتاه او وانهاده و از راه حق بيكسو انداخته نزد كسى كه او را نفهمد مورد اعتماد است و نزد كسى كه او را نشناسد متهم نيست .\r\nوه تا چه اندازه اين پيروان كور و نادان برمه‌هاى بىچوپان مانند و افسوس و دريغ بايد از كارهاى ناشايستهء كه شيعيان من به زودى خواهند كرد ، « واى » چگونه يك ديگر را خوار و زبون سازند و چگونه بكشتار هم دست يا زند ، فرد است كه از ريشه جدا شوند و دور افتند و بشاخه بچسبند و پيروزى را از بيراهه جويند هر گروهى از آن‌ها بيك شاخه چسبيده و در برابر هر بادى كه وزد با آن از اين سو به آن سو شود .\r\nشرح - از مجلسى ره -\r\n« المتشتة غدا من الاصل »\r\nيعنى آنانند كه از پيشوايان حق جدا شوند و آن‌ها را يارى ندهند و بشاخه‌اى از مذهب بچسبند كه با رها كردن اصل سودى ندارد و پس از اينكه از مركزيت حق بدور افتادند دنبال داعيان دروغين حق روند مانند مختار و ابى مسلم و زيد و يحيى و ابراهيم و ديگران كه از بيراهه خواهند پيروز شوند و پس از خروج و شورش مغلوب شوند و كشته شوند يا مقصود اينست كه خروج آن‌ها از راه تحصيل اجازه از امام وقت نيست .\r\nدنباله حديث 22 - ( 2 ) با اينكه خداوند ( و له الحمد ) به زودى اين مردم گمراه را براى بدترين روز گرفتارى بنى اميه به\r\n\r\n","description":"","footnote":"","page_name":" 111 ","page_number":123},
  {"content":"\r\n\r\nدور هم جمع كند چنانچه تيكه‌هاى ابر را در فصل پائيز خداوند ميان آن‌ها الفت اندازد و آن‌ها را چون ابر درهم بهم پيوندد و انبوه كند چون ابر درهم شده .\r\nشرح - از مجلسى ره - نسبت الفت گرفتن دشمنان بنى اميه به خداوند با اينكه به رضايت او نبوده است بر سبيل مجاز است و كنايه است از اينكه خداوند مىتوانست جلو آنها را از روى قهر بگيرد و نگرفت و براى آزمايش بنده‌هاى خود آن‌ها را آزاد و مختار كرد و بمانند اين تعبير در آيات و اخبار بسيار است .\r\nدنباله حديث - 22 .\r\n( 1 ) سپس درها به روى آنها گشايد و از خيز گاه سيلوار سرازير شوند بمانند سيل ويران كن بستان‌هاى يمن كه سيل عرم بود يك دسته موش براى ويران كردن آن سد برانگيخته شد و از آن تپه ايهم بجا نگذاشت و كوه در هم پكيده راه را بر آن نبست .\r\nخداوند آنان را در دل دشت‌ها پراكنده ساخت و بمانند چشمه‌سارهائى بر روى زمن روان كرد و آشكارشان نمود و بوسيله آن‌ها حقوق مردمى را از مردمى بازستاند و مردمى را در وطن مردمى جاى داد براى آواره كردن بنى اميه شرح - از مجلسى - ره - تشبيه كرده است تسلط اين قشون را بر آنان بخاطر بد كرداريشان بتسلط سيل بر قوم سباء پس از اتمام نعمت بر آن‌ها بخاطر كفران نعمت و نافرمانيشان چنانچه خدا فرموده است ( 15 - السباء ) « هر آينه براى قوم سبا » فرزندان يشجب بن يعرب بن قحطان در وطنشان يمن كه آن را مأرب ميخواندند يعنى حاجت بر آور « نشانه‌اى بود » كه دلالت داشت بر نعمت و عظمت صانع جهان و بر اينكه بر هر چيز توانا است و آن نشانه « دو بستان » بودند كه « از سمت چپ و راست » مردم دور آن‌ها بودند يا مقصود اينست كه مردم يمن از راست و چپ از اين دو بستان بهره بردارى ميكردند « بخوريد از روزى پروردگار خودتان و او را شكر گزاريد » .\r\nاين حكايت گفتار پيغمبر آن‌ها است يا زبان حال نعمت آن‌ها است يا بيان اينست كه خوب بود چنين باشند « شهريست خوش و پروردگارى آمرزنده و ما سيل عرم را بر آن‌ها فرستاديم » يعنى سيل بسيار سخت يا سيلى كه از باران شديدى روان شد و يا سيلى كه از آن موش سد سوراخ كن بود زيرا موش سدى را كه بلقيس براى آنها بسته بود ويران كرد و سنگهاى آن را كند و سوراخ كرد و زمينه فراهم كرد تا سيل آن را ريشه كن نمايد پايان نقل از مجلسى ره .\r\nمن گويم - در اين قسمت از خطبه بيان مختصريست از تاريخ قوم سبا و اشاره ايست بفلسفه تاريخ و فهم آن نيازمند بكليات تاريخ اين قوم است و آينده آنها .\r\nدر تاريخ قوم سباء گويند كه يعرب بن قحطان جد ديرين همه اعراب است و اعراب حجاز و ديگر نواحى هم از آن\r\n\r\n","description":"","footnote":"","page_name":" 112 ","page_number":124},
  {"content":"\r\n\r\nتيره‌اند و برخى ريشه عرب عدنانى را كه عرب حجاز و نجدند از آنها جدا دانند و عدنان و قحطان را دو تيره مستقل و جدا شمارند .\r\nهنگامى كه آثار ويرانى در سد مآرب عيان شد يكى از رؤساى قبائل آينده آن را پيش بينى كرد و با پيروان خود از آن كوچيد بدين شرح كه در سيره ابن هشام ج 1 ص 7 ط مصر گويد .\r\nسبب خروج عمر و بن عامر از يمن اين بود كه ابو زيد انصارى باز گفته است وى ديد موشهاى صحرائى در سد مآرب رخنه كرده‌اند آن سديكه آب را براى آن‌ها درياچه مىكند و نگه مىدارد تا آن را هرطور خواهند در اراضى كشت خود مصرف كنند او دريافت كه با وجود اين موشها سد بجا نخواهد ماند و تصميم گرفت كه از يمن بكوچد و براى مردم خود نقشه‌اى كشيد به خردسالترين پسرانش سفارش كرد كه چون به او تندى كند و بوى سيلى زند او بر پا شود سيلى او را پاسخ دهد پسرش هم بفرمان او چنين كرد عمرو هم خود را بسيار تند و عصبانى نشان داد و گفت من در شهرى نمانم كه خردسالترين پسرانم در آن به رويم سيلى زده است و دارائى خود را حراج كرد اشراف يمن گفتند از اين خشم عمرو استفاده كنيد و دارائى او را بخريد و او هر چه داشت فروخت با پسران و نوه‌هاى خود كوچ كرد ، تيره ازد گفتند از عمرو بن عامر جدا نشويد و آنها هم دارائى خود را فروختند و با وى بيرون شدند و روانه شدند تا ببلاد عك رسيدند و خواستند از آنها گذر كنند تا محل اقامت دلخواهى پيدا كنند و عك سر راه آن‌ها را بستند و با آن‌ها بنبرد در آمدند و گاهى غالب بودند و گاهى مغلوب در اين باره عباس بن مرداس شعرى گفته است كه آن ما را نوشتيم سپس از آنجا كوچيدند و چند دسته شدند ( و پس از شرح سرانجام دسته‌ها گويد : ) سپس خدا سيلى فرستاد برسد و آن را ويران كرد و در اين جا است كه خدا تبارك و تعالى به رسول خود محمد ( ص ) ناز كرده است : براى قوم سباء در مساكن خود آيتى بود كه آن دو باغستانى بود از راست و چپ . .\r\nاين جمعى كه كوچ كردند بسه دسته تقسيم شدند :\r\n1 - دسته‌اى كه آمدند در جلگه يثرب يك مهاجرنشين تشكيل دادند و در كنار جمعى از يهود كه سابقا در آن جا گرفته و وسائل آبادى و عمرانى فراهم كرده بودند وطن ساختند و اينها همان دو قبيله اوس و خزرج هستند كه به يارى پيغمبر اسلام برخاستند و او را بديار خود دعوت كردند و بوسيله آنها اسلام داراى حكومت و نيرو گرديد .\r\n2 - در مرزهاى شام و كنار دولت متمدن روم بار انداختند و در زير سايه حكومت روم زندگى كردند و آنها را بنى غسان نامند .\r\n3 - در مرزهاى فارس و دشت‌هاى اطراف فرات بار انداختند و در سايه حكومت متمدن و مقتدر ساسانيان زندگى ميكردند و از حمايت آنان برخوردار بودند و يك دستگاه پادشاهى عشيره‌اى پديد آوردند كه سلاطين آن‌ها بنام ملوك حيره در تاريخ ياد شده‌اند .\r\nو همه اين دستجات عرب قحطان در آينده تاريخ عربستان و بلكه قسمت مشرق زمين نقش مهمى داشتند كه در اين خطبه بطور مختصر بدان اشاره شده است و آنها را از نظر كلى تشبيه به آب بارانى كرده كه از آسمان به زير آيد و در شكم زمين و كوه فرو رود و به ظاهر نابود گردد ولى به صورت\r\n\r\n","description":"","footnote":"","page_name":" 113 ","page_number":125},
  {"content":"\r\n\r\nچشمه سارها از زمين بر آيد و غوغاها بر پا كند يك نقش مهم دسته 1 كه در مدينه منزل كردند يعنى در جلگه يثرب كه بعد بنام مدينة الرسول مشهور و نام آور گرديد اين بود كه پس از 12 سال خصومت و سر سختى قريش با پيغمبر اسلام معنويت اسلام را از اين مسافت دور درك كردند و پيغمبر اسلام گرائيدند و با كمال رشادت و اخلاص او را يارى كردند و ايل و تبار بنى اميه كه قرنها در حجاز و در مكه ريشه داشتند و در حقيقت حكومت و سلطنت مكه و قريش بدست آنها افتاده بود بوسيله فعاليت همين عرب قحطانى مدينه كه انصار اسلام شدند تار و مار شدند و از مكه و حجاز آواره گرديدند زيرا از هنگام جنگ بدر كبرى كه در سال دوم هجرت پيغمبر بوقوع پيوست تا سال هشتم هجرت كه شهر مكه مركز مهم عربستان و پايتخت قريش و بنى اميه بدست مسلمانان فتح شد نيروى مهم اسلام همين انصار مدينه بودند و در جريان اين چند سال بسيارى از سران قريش كشته شدند و پس از فتح مكه بنى اميه و ديگر قبائل قريش تار و مار شدند و آواره گرديدند و سپس در آينده شام را مركز خود ساختند و در آنجا گردهم بر آمدند و دولت اسلامى تازه‌اى بنياد كردند .\r\nو اينكه امام در اين قسمت خطبه ميفرمايد خداوند بوسيله همين قوم سباء كه رانده‌هاى سيل عرم بودند چه كرد و چه كرد براى آواره ساختن بنى اميه مقصود اين آواره‌گى دوران اولست كه نتيجه مبارزه آنها با اسلام بود و بنيروى انصار مدينه تحقق يافت .\r\nدنباله حديث 22 - ( 1 ) و براى اينكه مسلط شوند بر آنچه غصب كرده‌اند خداوند بوسيله آنها ركنى را لرزان سازد و آنها را زير سنگهاى ارم و بلاد شام در هم شكند و بلاد خرم زيتون را از آنان پر كند و سوگند بدان كه دانه را شكافد و گياه را روياند و جاندار آفريند و انسان و حيوان بر آرد هر آينه اينكه گفتم خواهد بود و گويا من اكنون شيهه اسبان و جنجال مردان آنان را مىشنوم .\r\nشرح - از مجلسى ره - يضعضع بهم ركنا - پس از تفسير كلمه ضعضع نقل از فيروزآبادى گويد :\r\nخدا بوسيله آنها ركن محكم و بزرگى را كه پايه و مايه دولت بنى اميه است ويران سازد و آن‌ها را در زير سنگهاى ارم در هم شكند يعنى خدا بنياد آنان را از سرزمين شام و دمشق ويران كند كه بيشتر اوقات پايتخت آنان بود بخصوص در زمان آن حضرت .\r\nتا آنكه گويد مقصود از هر دو فقره اينست كه شرح دهد تسلط اين قوم يمانى را بر بنى اميه در وسط خانمان آنان و پيروزى آنها را در پايتخت آنها و شرح دهد كه هيچ دژ و قلعه‌اى براى آنها سود ندارد پايان نقل از مجلسى ره .\r\nولى آنچه به نظر ميرسد اينست كه فقره اول خطبه كه شرح آن گذشت بيان آواره‌گى بنى اميه است بدست انصار زير پرچم پيغمبر چنانچه گفتيم و اين قسمت از خطبه بيان تسلط بنى اميه است بر شامات و مقصود از ركن وثيقى كه بدست آنها منهدم شد بر افتادن دولت روم شرقى بود كه پايتخت آن شام بود\r\n\r\n","description":"","footnote":"","page_name":" 114 ","page_number":126},
  {"content":"\r\n\r\nو تعبير بر كن وثيق با اين قسمت از امپراطورى روم و دولت بيزانطيه بسيار مناسبست و نسبت فتح و استيلاء بر بلاد شام در آغاز فتوحات اسلامى بتيره بنى اميه بسيار بجا است زيرا :\r\n1 - نخست پرچمى كه براى ارسال قشون بديار شامات و فلسطين بسته شد و از مدينه بفرمان ابو بكر حركت كرد پرچم يزيد بن ابى سفيان بود و گرچه بحسب ظاهر فرمانده كل قوى در بادى امر ابو عبيده بود و سپس خالد بن وليد ولى هسته مركزى فرماندهى قشون فاتح شام و ماهيت ستاد آن بدست سران بنى اميه اداره مىشد .\r\n2 - پس از تكميل فتوحات شام يزيد بن ابى سفيان بفرمان روائى جميع بلاد شام گماشته شد و در حقيقت حكومت و تسلط اسلام در اين ناحيه زرخيز بدست آنها افتاد و در تاريخ ايراد اين خطبه كه على ( ع ) در مدينه بوده است هنوز از حكومت رسمى بنى اميه خبرى نبود و به اين اعتبار اين پيشگوئى درست از كرامات على ( ع ) است و تطبيق اين قسمت از خطبه بر زوال ملك بنى اميه بسيار مشكلست زيرا زوال ملك بنى اميه از نظر صدور فرمان مستند بابراهيم امامست و سران بنى عباس و از نظر نيروى نظامى مستند بابى مسلم خراسانى و ابو سلمه خلال و امثال اينها است و استناد آن باعراب مهاجر يمن و قوم سباء پر بعيد و تكلفست و هزار من سريشم لازم دارد .\r\nدنباله حديث 22 - ( 1 ) به حق خدا كه هر آنچه در دست آنها است آب شود پس از آنكه برترى و تسلط در بلاد يافتند بمانند دنبه‌اى كه بر روى آتش آب شود هر كه از آن‌ها مرده گم راه مرده و بآستان خدا عز و جل ميكشد كار هر كه از آنها برود و خدا عز و جل توبه هر كدام را خواهد بپذيرد و اميد ميرود خداوند شيعيان مرا پس از پراكندگى فراهم گرداند براى بد ترين روزى كه اينان در پيش دارند براى هيچ كس نسبت به خدا عز ذكره اختيارى نيست بلكه اختيار و هر امرى از آن خدا است .\r\nشرح - در اين قسمت از خطبه بيان زوال و انقراض دولت بنى اميه را كرده است و اين خود دليل ديگريست براى شرحى كه در باره قسمت پيش از آن بيان داشتيم و ميفرمايد خداوند شيعيان مرا براى بدترين روز بنى اميه فراهم و هم دست مىنمايد و اين خود اشاره بهم آهنگى دستجات شيعه است در بر انداختن حكومت وسيع و پر دامنه بنى اميه كه از جبال پيرنه تا تخوم چين وسعت يافته بود و قيام بنى عباس به نيروى شيعه آن حضرت پيش رفت كرد و شعار نهضت ضد اموى رضاى آل محمد ( ص ) بود ، مرحوم مجلسى « ره » بدترين روز بنى اميه را روز قيام و ظهور امام قائم ( ع ) دانسته و بسيار بعيد است .\r\n\r\n","description":"","footnote":"","page_name":" 115 ","page_number":127},
  {"content":"\r\n\r\nدنباله حديث 22 - ( 1 ) أيا مردم كسانى كه بنا حق منصب امامت را به خود بندند و شايسته نيند بسيارند و اگر شماها يك ديگر را وانگذاريد در باره حق صريح و سستى نكنيد در توهين و تحقير باطل بر شما دلير نشود كسى كه مانند شما نيست در ايمان و عقيده و نيرو نگيرد بر عليه شما آنكه خواهد بشما بتازد و اطاعت امام بر حق را زير پا نهد و از آن شانه خالى كند ولى شما سرگردان شديد چونان كه بنى اسرائيل در دوران موسى ( ع ) سر گردان بيابان شدند و بجان خودم سرگردانى شماها پس از من افزوده گردد و چند برابر سرگردانى بنى اسرائيل باشد .\r\nو بجان خودم اگر شماها دوران سلطنت بنى اميه را بسر زنيد پس از من باز هم گردد سلطانى را خواهيد گرفت كه بگم راهى مىخواند و باز هم باطل را زنده مىكنيد و حق را پشت سر مىنهيد و از نزديكترين مردان بدر مىبريد و بدور ترين كسان از مجاهدان در ركاب رسول خدا ( ص ) مىپيونديد .\r\nشرح - از مجلسى ره -\r\nو لعمرى ان لو قد استكملتم\r\nالى قوله\r\nلقد اجتمعتم على سلطان الداعى الى الضلالة الى الداعى الى بنى عباس\r\nپايان نقل از مجلسى ره .\r\nمن گويم - در اين قسمت از خطبه پيش گوئى از تشكيل حكومت بنى عباس شده است و اين هم خود دليلى است بر آنچه گفتيم كه قسمت دوم خطبه در بيان تشكيل حكومت بنى اميه است و نفوذ و ترقى آن .\r\nو در اينجا دو سرگردانى براى شيعه بيان شده است يكى سرگردانى در زمان خود على ( ع ) كه دوران تصدى آن سه تا بود و آن را تشبيه بدوران سرگردانى بنى اسرائيل نموده با وجود خود حضرت موسى در بيابان تيه ، و ديگرى سرگردانى شيعه پس از آن حضرت در دوران حكومت مطلقه بنى اميه و در ضمن اشاره مىفرمايد كه اين همه فشار و سرگردانى باز هم براى تربيت شيعه و آب ديده شدن و فهم عمومى پيدا كردن آنان بس نيست و باز هم پس از سرنگونى حكومت بنى اميه بدنبال يك گم راه ديگر روند كه از تيره بنى عباس است .\r\nو از خاندان على كه سابقه جهاد و مبارزه او از اولين نبرد پر نام اسلام بدر كبرى ثابت است بريده و بدنبال مردان خاندان بنى عباس روند كه بسيار ديرتر از آن بمجاهده بر خواستند و آن پس از فتح مكه بود .\r\n\r\n","description":"","footnote":"","page_name":" 116 ","page_number":128},
  {"content":"\r\n\r\nدنباله حديث 22 - ( 1 ) و بجان خودم سوگند كه اگر آنچه در دست آنها است آب شود و از ميان برود امتحان و مجازات نزديك شود و وعده فرج نزديك گردد و مدت عمر دولت باطل بسر آيد و ستاره دنباله دارى براى شما پديد گردد از سوى مشرق و ماه تابان براى شما نمايان گردد ( شايد مراد ظهور ماه ديگر باشد يا چيزى بمانند ماه در آسمان يا كنايه از ظهور امام قائم ( ع ) است از مجلسى ره ) شرح - من گويم شايد مقصود از نمايان شدن ماه اين باشد كه بشر با وسائل جديد امروزه به كره ماه مسافرت مىكند و آن را به خوبى ملاحظه مينمايد و از آن مطلع مىشود چون القمر المنير اشاره به همين ماه معروفست و گر نه بايد قمرا منيرا گفته شود و ظهور آن بوجه روشن كه از آن به كلمه لاح تعبير شده است بسيار مناسب با اطلاعات كاملى است كه بشر بوسيله رفتن بكره آن بدست مىآورد و در اين صورت يك پيش بينى مهم بشمار ميرود .\r\nو بنا بر اين مقصود از ستاره دنباله دارى كه از مشرق ظاهر گردد ذو ذنبهاى معموله فضا نيست كه قبل از اين خطبه و بعد از آن مكرر بوده‌اند و علم هيئت قديم و جديد براى آنها نظرياتى از تاريخ قديم داشته‌اند بلكه كنايه از يك امريست كه بخصوص در دوران اخير پديدار شود و شايد كنايه از بزرگ‌ترين كشتى فضائى باشد كه به كره ماه سفر خواهد كرد و از مشرق زمين خواهد بود .\r\nدنباله حديث 22 - ( 2 ) و چون اين امر پديد گردد شما بتوبه از اعمال و عقائد غلط خود برگرديد و بدانيد كه اگر پيرو طالع شرق شويد شما را بحقيقت روشن رسول خدا ( ص ) به راه برد و از نادانى و كورى و كرى و گنگى بدر آئيد و از رنج طلب و زور گفتن و زور كشيدن رها شويد و بار سنگين و كمر شكن را از گردن خود بدور اندازيد و خدا دور نسازد از رحمت خود جز كسى كه سر باز زند و ستم كند و زور گويد و زور كشد و آنچه را حق ندارد بگيرد و تصرف كند و به زودى بدانند آن كسانى كه ستم روا داشتند بچه سرانجامى خواهند رسيد .\r\nشرح - از مجلسى ره -\r\nفتداويتم من العمى\r\nالخ - يعنى بر اثر پيروى از امام قائم خدا نور ايمان به همه اعضاى تن شما عطا كند تا حق را بفهميد و بشنويد و بگوئيد .\r\n« و كفيتم مئونة الطلب\r\nالخ » يعنى در زمان او نياز نداريد كه طلب روزى كنيد و بمردم ستم كنيد و مال آنها را بگيريد و بار سنگين قرض و مظالم عباد و اطاعت جائران و ستم آنان از گردن شماها بدور افتد - فتدبر جيدا .\r\n\r\n","description":"","footnote":"","page_name":" 117 ","page_number":129},
  {"content":"\r\n\r\n\r\nخطبه از امير المؤمنين ( ع )\r\n23 - ( 1 ) از امام صادق ( ع ) كه چون پس از كشتن عثمان با على ( ع ) بيعت شد آن حضرت بمنبر بر آمد و فرمود :\r\nسپاس از آن خدا است كه بر فراز است و فراز جويد و نزديكست و برترى پويد و بالاى هر ديدگاه بر آمده است و گواهم كه نيست شايسته پرستشى جز خدا يگانه است ، شريك ندارد و گواهم كه محمد بنده و فرستاده او است پايان پيمبرانست و حجت خدا بر همه جهانيان تصديق داشت همه رسولان نخست را و بمؤمنان مهرورز و مهربان بود و خدا و فرشته‌ها بر او صلوات فرستند و بر آل او .\r\nاما بعد أيا مردم راستى كه ستم و تجاوز ياران خود را بدوزخ كشد و به راستى نخست كسى كه به خدا جل ذكره ستم رواداشت عناق دختر آدم ( ع ) بود و نخست كشته خشم خدا عناق بود يك جريب در يك جريب زمين را نشيمن خود ميداشت و داراى بيست انگشت بود كه در هر انگشتى دو ناخن داشت بمانند داسى و خدا عز و جل بر او شيرى مسلط كرد بمانند پيل و گرگى بمانند شتر و كركسى ببزرگى استر و او را كشتند و محققا خداوند زور گويان و گردن كشان را در بهترين حالى كه داشتند و ايمن‌ترين وضعى كه بودند بكشت از هامان جان گرفت و فرعون را نابود كرد و عثمان هم كشته شد .\r\nهلا كه گرفتارى شما به همان وضعى برگشت كه در آن روز خداوند پيغمبر خود را بر انگيخت سوگند بدان خدائى كه او را به راستى مبعوث كرد محققا بهم در آميزيد و بغمها و غصه‌هاى فراوان اندر\r\n\r\n","description":"","footnote":"","page_name":" 118 ","page_number":130},
  {"content":"\r\n\r\nشويد ( 1 ) و شما را بمانند دانه‌هاى گندم و جو كه با خاك و خاشاك در آميخته است بغربال زنند و در چرخش و گردش اوضاع آزمايش گر آينده خوب و بد شما را از هم جدا كنند و بمانند ديگى كه بر سر آتش باشد با چوبه ستم و آزمايش شما را زير و رو كنند و از اين رو به آن رو بگردانند و بهم آميزند تا آنكه زيرترين شماها بر فراز شما آيد و فرازترين شماها زيرتر از همه گرايد و بايد پيشتازانى بجلو روند كه كوتاهى كردند و پيش روانى كه پيش تاختند بدنبال مانند به خدا سوگند به اندازه يك نقطه خالى بر من نيست و در عمر خود يك بار هم دروغ نگفته‌ام و به من دروغ گفته نشده است و من به اين مقام و به اين روز خبر داده شده بودم .\r\nهلا كه خطاها بمانند اسب‌هاى چموش و سر كشى باشند كه اهل آنها را بر آن سوار كرده و مهار آن‌ها را بر لجامشان گزارده و سر خود رها شدند تا سواران بر خود را به دوزخ در اندازند .\r\nهلا كه تقوى در هر چيزى بمانند پاكشهاى رام هستند كه اهل آن را بر آنها سوار كرده‌اند و مهارشان را بدست سواران داده و به اختيار خود آنها را ميرانند تا كه سواران بر خود را ببهشت رسانند درهاى بهشت به روى آنان باز است و بوى آن را بشنوند و نسيم خوش آن را دريابند و به آنها گويند ، در آئيد با سلامتى و آسودگى .\r\nهلا در اين امر خلافت بر من پيشى گرفت كسى كه من او را شريك در امر خلافت خود نميدانستم و اين امر خلافت را به او نبخشيده بودم و براى او نوبتى و قسمتى در اين كار نبود ( توبه از غصب خلافت نيست خ ل ) مگر آنكه بفرض محال پيغمبرى مبعوث ميشد .\r\nهلا كه پس از محمد پيغمبرى نباشد ( و نوبت خلافت براى اينان محال باشد ) ( و قبول توبه آنان از جرم غصب خلافت ميسر نبود ) از راه غصب خلافت بر پرتگاه سست بنيانى بر آمد و او را در آتش دوزخ پرتاب كرد حقى هست و باطلى و هر كدام اهلى و طالبى دارند و اگر باطل فراوان و در جريان فرمانست از ديرين چنين كرده و چنين بوده است و تازگى ندارد و اگر حق اندك است بسا روزگاران كه چنين بوده است و شايد كه بسيار گردد و نبايد كه از آن دست برداشت و نوميد شد و چه كم مىشود چيزى پشت دهد\r\n\r\n","description":"","footnote":"","page_name":" 119 ","page_number":131},
  {"content":"\r\n\r\nو برود و باز گردد و رو آورد ( يعنى چون شماها از روز نخست و هنگام توطئه سقيفه سستى كرديد و حق خلافت از اهل آن ربوده شد و حكومت از امام بر حق باز گرفته شد و به دو پشت كرد و اوضاع واژگونه شد و مقررات حقيقى اسلام دستخوش اغراض گرديد و دچار تحريف شد به آسانى برگشت اين اوضاع مفسده بار ميسر نيست ) ( 1 ) باز هم اگر در همين وقت كار شما را بشماها باز دهند و توطئه‌گران و مغرضان از سر شماها دست بردارند براستى كه شماها خوشبخت و سعادتمند خواهيد شد ( يعنى باز هم طرفداران مكار و توطئه‌گران در گوشه و كنار در كمين حكومت بر شما هستند و شما هنوز آزاد نيستيد كه بتوانيد حكومت حقى بر پا كنيد و خوشبخت و سعادتمند گرديد ) بر من جز اين نيست كه نهايت كوشش و تلاش را بنمايم ولى باز هم از شماها نگرانم و مىترسم يكباره سست شويد و يكباره از من روى گردانيد بيك نحوى كه نزد من پسنديده رأى و درست نظر نباشيد و اگر بخواهم مىتوانم گفت خدا از آنچه پيش گذشته است در گذشت و عفو كرد ( ظاهرا مقصود اينست كه اگر امروز هم امور بر پايه حق استوار شود و مردم از راه باطل گذشته باز گردند و بدنبال حق روند نسبت بجرمهاى گذشته ميتوان يك عفو عمومى صادر كرد و از آنها صرف نظر نمود ) دو مرد در باره تصدى امر خلافت پيشى گرفتند و ملايم و خوددار بسر كردند ولى اين سومى بمانند كلاغى شوم بامر خلافت قيام كرد و همتى جز شكم خود نداشت واى بر او اگر دو پرش چيده ميشد و سرش بريده ميشد براى او بهتر از تصدى امر خلافت بود ، از بهشت باز ماند و دوزخ در پيش دارد سه و دو پنج است و ششمى ندارند :\r\n1 - فرشته‌اى كه با دو پرش پرواز مىكند .\r\n2 - پيغمبرى كه خداوند زير دو بازويش را دارد ( و او را به راه حق ميبرد ) .\r\n3 - مؤمنى كوشا و رنجكش در راه خدا 4 - جوينده اميدوار به حق .\r\n5 - مقصرى كه در دوزخ است راست و چپ هر دو گمراه‌كننده‌اند و راه ميانه و راست همان جاده مستقيم است كه بر پايه آن كتاب خدا آيد و آثار نبوت آن را نشان دهد ، هر كه دعوى كرد هلاك است و هر كه افتراء بست و از خود حكمى در آورد نوميد است راستى خداوند اين امت را بوسيله شمشير و تازيانه ادب كرده است براى هيچ كس در نظر\r\n\r\n","description":"","footnote":"","page_name":" 120 ","page_number":132},
  {"content":"\r\n\r\nامام به حق هواخواهى و مسامحه نيست ( 1 ) در خانه‌هاى خود نهان شويد و خود را اصلاح كنيد و توبه در دنبال شما است و شما را ميجويد ، هر كه به روى حق ايستاد و با آن ستيزه كرد و طرف شد به هلاكت رسيد .\r\nشرح - از مجلسى ره - « قوله\r\nثلثة و اثنان\r\n» حاصل اينست كه احوال مخلوق مكلف بر پنج وضع ميچرخد و دو را از سه جدا كرده است براى آنكه آن دو از مقربان نجات‌ياب معصومند بىترديد و آنها را به ديگران مخلوط نكرده است .\r\n1 - فرشته‌اى كه خدا به او دو بال داده است و به آنها در درجات كمال صورى و معنوى پرواز مىكند 2 - پيمبرى كه خدا زير دو بازوى او را دارد يعنى خدا بقدرت و عظمتش او را از ميان خلق بر آورده و برگزيده و مقرب درگاه خود ساخته و گويا بازويش را گرفته و او را به خود نزديك كرده و ممكنست گرفتن دو بازو كنايه از اين باشد كه دو دست او را بر گرفته از گناهان و يا كنايه از تقويت او باشد و معنى اول روشنتر است .\r\n3 - آنكه كوشا و رنج بر در طاعاتست تا آنجا كه تواند و مقصود از اين دسته سوم يا اوصياء هستند يا پيروان خاص آنها و خود اوصياء داخل در قسم دومند بر وجه تغليب يا سوم اعم از آن‌ها است .\r\n4 - عابد طالب آخرت با كوشش به اندازه و ايمان درست و بدين وسيله اميدوار بپروردگار است .\r\n5 - مقصر گمراه از حق كه كافر است و در دوزخست .\r\nقوله « و التوبة من ورائكم » ابن ميثم گفته است اين آگهى است براى گناهكاران كه بتوبه گرايند و از ميدان گناه بدر آيند و پيروى از شيطان نكنند و آن را در دنبال بنده تعبير كرده از نظر اينكه بمانند مأمورى بر او گماشته شده است تا او را از گناه باز دارد .\r\n\r\nحديث على بن الحسين ( ع )\r\n24 - ( 2 ) از ابى حمزه از امام على بن الحسين ( ع ) گويد بود كه ميفرمود :\r\nراستى دوست‌تر شماها در برابر خداوند آن كس است كه خوش اخلاق‌تر باشد و به راستى بزرگوارتر شما نزد خدا آن كسى است كه بدان چه نزد خدا است بزرگوارتر و كوشاتر باشد و براستى نجات‌يابتر شما از عذاب خدا آن كس است كه بيشتر از خدا ترس دارد و براستى نزديكتر شما به خداوند\r\n\r\n","description":"","footnote":"","page_name":" 121 ","page_number":133},
  {"content":"\r\n\r\nآن كس است كه اخلاقش رساتر است و براستى پسنديده‌تر شما نزد خداوند آن كس است كه به عيال خود شايان‌تر رسيدگى كند و به راستى گرامىترين شماها نزد خداوند پرهيزكارترين شماها است .\r\n\r\n( حديثى از امير المؤمنين ( ع ) در وصف آخر الزمان )\r\n25 - ( 1 ) از امام صادق ( ع ) كه امير المؤمنين ( ع ) فرمود : براى مردم دورانى آيد كه نابكار و هرزه ، خوش مزه و هوشمند شمرده شود و شخص بيباك و هرزه داراى را در آن دوران به خود نزديك سازند و بنوازند و شخص منصف را ناتوان و سست بشمارند فرمود : به او گفته شد يا امير المؤمنين اين دوران در چه زمانى باشد ؟ در پاسخ فرمود : هر گاه سپرده را غنيمت شمارند و نپردازند و زكات را سود گيرند و به مستحق ندهند و عبادت را وسيله گردن فرازى كنند وصله و دستگيرى بمستمندان را منت‌گذارى دانند فرمود : به او گفته شد اين در چه زمانى است ؟ در پاسخ فرمود : هر گاه زن‌ها تسلط يابند و كارها را بكنيزان سپارند و كودكان را فرمان روا گيرند .\r\nشرح - در كلمه تسلطن و سلطن كه به ظاهر نساء فاعل اولست و اماء نايب بجاى فاعل دوم ضمير جمع خلاف لغت مشهوره است و موافق لغت اكلونى البراغيث است مگر آنكه كلمه النساء و الاماء مبتداى مؤخر اعتبار شوند و از باب   إِذَا السَّماءُ انْشَقَّتْ   باشند - تسلط زنان عبارت از تقدم آن‌ها است در اجتماع بطورى كه مردان زير نفوذ آنان در آيند و اين در دوران بسيار فاسد و تباهى است كه مردم اسير استبداد و ذليل فرمانروايان خود كام ميشوند و از خود راى و اراده ندارند و اين فرمانروايان هم اسير پنجه شهوت و ذليل شيطان هوا و هوسند و دلداده ماهرويان ميشوند و خود را زير فرمان آنان مىگذارند و در اين باره قطعه شعرى در كشكول شيخ بهائى عليه الرحمه از مأمون عباسى نقل شده است كه سروده :\r\n ملك الثلاث الانسات جنانى * و حللن من قلبى بكل مكان\r\nدلم را سه مهر وى دل‌دار برده * كه از عشق خود قلب يك جا فشرده\r\nما لى يطاوعنى البرية كلها * و اطيعهن و هن في عصيانى \r\n\r\n","description":"","footnote":"","page_name":" 122 ","page_number":134},
  {"content":"\r\n\r\n چرا جمله خلقند فرمان بر من * منم پيرو اين سه عصيان‌كننده\r\nما ذاك الا ان سلطان الهوى * - و به غلبن - اعز من سلطانى\r\nنباشد جز از اينكه سلطان عشقش * كه شد چيره ملك از كف من ستانده \r\nدر صورتى كه يك پيشواى استبداد و خود كام كه بنام خلافت مذهبى خود را پيشوا - و رهبر انام ميداند و مرجع امور دين و احكام ميشمارد و از نظر تاريخ خليفه خردمند و دانش پژوه و دانش پرور بشمار است وضع خود را بدين روش بيان كند حال ديگران روشن است و چون زيبا رويان مهوش بعنوان خانم و دلكش بر مردانى چنين مسلط شوند بناچار كارها را بكنيزان و كلفت‌هاى زير دست خود سپارند كه وسيله خود كامى شوند و رابطه‌هاى دلخواه آنان را با ديگران فراهم ميسازند و در چنين اوضاع مفسده بارى است كه زمام حكومت و فرمان بكودكان و يا كودك‌طبعان واگذار مىشود زيرا مردمانى كه غرق منجلاب فساد اخلاقى و شهوت رانى هستند و همه چيز را بازيچه هوا و هوس خويش ساختند با پيشوائى كودكان و كودك‌منشان مىتوانند باغراض پليد خود دست يابند و بايد گفت كه فاسدترين وضع يك اجتماعى را بهتر از اين نميتوان تعبير كرد كه امام متقيان آن را در سه جمله كوتاه خلاصه كرده است :\r\n1 - تسلط زنان بر امور .\r\n2 - مسلط ساختن كنيزان و كلفتها در انجام كارها .\r\n3 - امارت و فرمانروائى كودكان بىريش و يا كودكان ريش دار .\r\nآرى چنين است وضع حكومت‌ها و اجتماعهاى فاسد كه امروزه زير يوغ استعمار قرار دارند و مستعمره‌چيان زبر دست آن‌ها را به اين روز سياه افكنده‌اند آرى مولا ميدانست و اين آينده نكبت بار را پيش بينى ميكرد و به حساب اسفل دركات يك ملت تقرير كرده است و آه سرد كشيده .\r\nآرى من خودم ديدم و هم شنيدم كه در دوران انتخابات مجلس بيست بزمامدارى اقبال چگونه عاشقان كرسيهاى مجلس دست بدامن خانمها ميشدند و از آنها براى رسيدن بهدف و آرمان خود يارى ميجستند آرى من خودم شنيدم و بسى در شگفت ماندم و هراسيدم كه يكى از زنان معروفه گفته بود من هشت نماينده در اين انتخابات سهم دارم بايد هشت كرسىنشين مجلس را از كمتر از دويست كرسىنشين من بمجلس بفرستم آرى آرى .\r\nبفرموده امام حق بين و حق گوى در آخرين درك انحطاط يك اجتماع و يك ملت كار باينجا ميكشد كه :\r\nخانمها مسلط ميشوند و كنيزها و كلفتها را هم بدنبال خود مسلط ميسازند و حكمفرمائى و امارت بدست كودكان مىافتد چه تعبير رسا و شيوائى است ؟ .\r\n\r\n","description":"","footnote":"","page_name":" 123 ","page_number":135},
  {"content":"\r\n\r\n\r\nخطبه ديگر از امير مؤمنان ( ع )\r\n26 - ( 1 ) از محمد بن جعفر عقبى كه سند را بالا برده تا گويد امير المؤمنين ( ع ) خطبه خواند ، خدا را سپاس گفت و ستايش نمود و فرمود :\r\nأيا مردم راستى كه آدم نه بنده و نه كنيز پس نينداخته و ببار نياورده و براستى كه همه مردم آزادند ولى خداى عز و جل شما را در اختيار يك ديگر قرار داده و بهمديگر مسلط نموده است ؛ هر كه در آزمايش و بلا افتاد و بخير شكيبائى كرد ( و آن را در خير صرف نمود خ ل ) نبايد بر خدا عز و جل بدان منت نهد ( و به خود ببالد ) هلا چيزى ( از خراج ) فراهم شده و ما آن را ميان سياهپوست و سرخ‌پوست برابر تقسيم ميكنيم ، در اينجا مروان - بطلحه و زبير ، گفت در اين سخن جز شما دو تن را قصد نكرده است ، فرمود : بهر يك از مسلمانان سه اشرفى هيجده نخودى عطا كرد و بيكى از انصار هم سه اشرفى هجده نخودى عطا كرد و پس از آن يك غلام سياه آمد و به او هم سه اشرفى هجده نخودى عطا كرد ، آن انصارى گفت يا امير المؤمنين اين غلام من بوده كه ديروزش آزاد كردم مرا و او را برابر ميسازى ؟ در پاسخ فرمود من در كتاب خدا نگريستم و در آنجا نديدم كه فرزندان اسماعيل را بر فرزندان اسحاق برترى و تقدمى باشد ؟ شرح - از مجلسى ره - « قوله\r\nو لكن اللَّه خول\r\n» - جزرى گفته در حديث است كه بنده‌ها برادران شمايند و خول شما كه خدا آنها را زيردست شما قرار داده خول حشم مرد است و اتباعش .\r\nقوله\r\n« فمن كان له بلاء »\r\nيعنى نعمت و مال و آن را صرف خير كرد و بمصارف خير رسانيد يا طبق اكثر نسخه‌ها در باره نعمت خدا كه توام با سختى و بلاء است صبر و شكيبائى نمود مانند گرفتارى بجهاد و فقر و آزار دشمنان نبايد آن را بر خدا منت نهد بلكه خدا را بر او منت باشد و به او اجر آخرت هم بدهد و مقصود اينست كه مسلمان نبايد در برابر اعمال دين خود حق بيشترى در قسمت بيت المال بخواهد كه خدا مقرر داشته ميان مسلمين برابر تقسيم شود .\r\n\r\n","description":"","footnote":"","page_name":" 124 ","page_number":136},
  {"content":"\r\n\r\nقوله\r\n« على ولد اسحاق »\r\nشايد آن بنده از بنى اسرائيل بوده است چنانچه در اغلب چنين بوده . . .\r\nپايان نقل از مجلسى ره .\r\nمن گويم ظاهر اينست كه ايراد اين خطبه در آغاز زمامدارى امير المؤمنين ( ع ) بوده و در مدينه ايراد شده است زيرا در مجلسى ايراد شده كه مروان و طلحه و زبير هر سه حضور داشتند و اين گونه مجلس همان در مدينه و در آغاز كار بوده زيرا ديرى نگذشت كه طلحه و زبير از مدينه به مكه رفتند و شورش جمل را رهبرى كردند و ديگر با على ( ع ) روبرو نشدند مگر در بصره در ميدان جنگ جمل و امير المؤمنين ( ع ) هم از مدينه بسوى بصره حركت كرد و از مروان مفارقت نمود و اين جمله‌اى كه مروان بطلحه و زبير گفت براى اين بود كه آنها را نسبت بعلى ( ع ) بدبين كند و بشورش و مخالفت وادارد زيرا هر گونه اختلاف در دستگاه حكومت على و بخصوص از طرف رجال صاحب نفوذى چون طلحه و زبير بسود دار و دسته بنى اميه و مروانيان بود .\r\nآرى على ( ع ) در آغاز حكومت خود هدف‌هاى اصلى اسلام را كه پيغمبر « ص » در نظر داشت در نظر گرفت و در مقام اجراء آن بر آمد و در اين خطبه كوتاه دو اصل مهم را طرح كرده است .\r\n1 - الغاء رقيت - اگر قدرى تامل شود و از روى انصاف قضاوت شود بايد گفت كلامى صريحتر و رساتر در القاء رقيت از اين كلام نيست كه :\r\nآدم ابو البشر نه بنده آورده است و نه كنيز و همه مردم آزادند .\r\nآيا الغاء رقيت كه رسم جاهليت و شيوه جهان كهن و جباران جهان بود با چه عبارتى صريحتر از اين مىشد ادا كرد ولى مقاصد دنيا طلبان و سرمايه داران نگذاشت على اين اصل اسلامى را اجراء كند و جامعه بشرى را از راه مسلمانى به اين نعمت برساند و پس از قرنها اين اصل اسلامى به صورت يك قانون بين المللى در آمد و بنام يك آمريكائى بثبت رسيد با اينكه بايد گفت على بود كه با اين فرمان صريح و مستدل حكم الغاى رقيت را صادر فرمود .\r\n2 - الغاى تبعيض نژادى و برابرى مطلق ميان مسلمانان از نظر مالى و حقوقى كه ميفرمايد « نحن مسوون فيه بين الاسود و الاحمر » ما سياه پوست و سرخ پوست را برابر ميدانيم چه تعبير شيوا و رسائى يعنى در نظر اسلام از اقصاى معموره شمال كه نشيمن‌گاه سرخ پوستانست تا آخرين نقطه‌ى معموره استوائى و جنوب استواء كه محل سياه پوستانست يكيست و اسلام به همه نظر برابر دارد و به همه رعايت عدالت و برابرى را مينمايد .\r\nآرى اين هدفهاى بشر پرور و مقدس بود كه على ( ع ) را از مردم دوران خود جدا ميكرد و بگوشه‌ها ميكشانيد و ببيابانها ميكشيد آرى اين هدفهاى اساسى على بود كه در آينده دور و نزديك به صورت يكى از آرمانهاى عمومى بشرى جلوه گر شد و امروز شعار ميلياردها بشر روى زمين شده است .\r\nآرى على ( ع ) بود كه روى ايده‌هاى خود استوار ماند و در راه آنها مبارزه كرد تا فداى آنها شد و خون پاك خود را نثار آنها كرد آرى زمين بشريت از اين خون پاك و بشر دوست و سرشار مكيد و در نسلهاى آينده به جوش آمد و موج برداشت و امروز به صورت يك اقيانوس جلوه‌گرى مىكند .\r\n\r\n","description":"","footnote":"","page_name":" 125 ","page_number":137},
  {"content":"\r\n\r\n\r\nحديث پيغمبر ( ص ) در سان اسبها\r\n27 - ( 1 ) از جابر از امام باقر ( ع ) گويد روزى رسول خدا ( ص ) براى سان ديدن اسبان بيرون شد و بگور ابى احيحه عبور كرد ابو بكر گفت خدا صاحب اين گور را لعنت كند به خدا سوگند كه سد راه خدا بود و رسول خدا ( ص ) را تكذيب ميكرد خالد پسر ابى احيحه در پاسخ گفت بلكه خدا ابى قحافه ( پدرت را ) لعنت كند كه به خدا نه مهمان‌نواز بود و نه نبرد كن با دشمن ( نه سخاوت داشت و نه شجاعت ) خداوند هر كدام اين دو كه در عشيره خود بيمقدارتر و زبونتر بودند لعنت كند ، رسول خدا ( ص ) مهار ناقه خود را بر پشت شانه آن انداخت و سپس فرمود وقتى شماها از مشركين بد ميگوئيد بطور عموم تعبير كنيد و نام خصوصى كسى را نبريد تا فرزندش بخشم آيد .\r\nسپس باز ايستاد و اسبان را از برابر او گذرانيدند و اسبى بر او گذر كرد و عيينة بن حصن گفت اين اسب چنين و چنانست ( و از آن تعريف و توصيف كرد ) رسول خدا ( ص ) فرمود ما را واگذار من خود باسبان از تو داناترم عيينه ( گستاخانه ) در پاسخ آن حضرت گفت و من بمردان از تو داناترم .\r\nپس رسول خدا ( ص ) خشم كرد تا خون در چهره‌اش نمايان شد و روى مباركش سرخ گرديد و به او گفت كدام مردان بهترند ؟ عيينه در پاسخ آن حضرت گفت : مردانى كه در نجدند و شمشيرهاى خود را روى شانه‌هاى خود مىگذارند و نيزه‌ها بر شانه اسبان خود جلو زين و با آنها ميزنند و پيشروند رسول خدا ( ص ) فرمود تو دروغ گفتى بلكه مردان اهل يمن بهترند ايمان از يمن است و حكمت و\r\n\r\n","description":"","footnote":"","page_name":" 126 ","page_number":138},
  {"content":"\r\n\r\nخردمندى و فرزانگى هم از يمن است ( 1 ) اگر هجرت نبود كه مرا بمدينه انداخت من خود مردى از اهل يمن بودم .\r\nجفا و ناسپاسى و سخت دلى در جنجالچيان و شتر داران است چادرنشينان و خانه بدوشان كه قبائل ربيعه و مضر باشند از آنجا كه شعاع سرخگون خورشيد در سرزمين عربستان بر مىآيد و مذحج يمن بيشتر تيره‌اى باشند كه ببهشت روند و تيره حضرموت بهتر از تيره صعصعه باشند و برخى روايت كرده‌اند كه بهتر از تيره حارث بن معاويه هستند و تيره بجيله از اهل يمن بهتر از تيره رعل و ذكوان سليم هستند و اگر تيره لحيان نابود شوند مرا باكى نيست .\r\nشرح - از مجلسى ( ره ) - « قوله\r\nاصحاب الوبر\r\n» يعنى باديه‌نشينان كه چادرهاى خود را از مو و كرك ميسازند ( در برابر اهل مدر يعنى دهنشينان كه خانه از گل و خشت ميسازند ) - پايان نقل از مجلسى ره .\r\nمن گويم - اين حديث بسيار پر معنى و قابل مطالعه و دقت است از چند نظر .\r\n1 - از نظر محل صدور و جريان آن كه در چه زمانى بوده و در چه دورانى از زندگى رسول خدا ( ص ) و اين گورى كه بر آن گذر كرده است و بر سر آن اين ستيزه و جدال بر خواسته و رشته سخن تا بدينجاها كشيده است كجا بوده است و اين خالد كه بوده كه به اين گستاخى با ابو بكر سخن گفته است در خود حديث هيچ نشانى از اين موضوع درج نشده است آنچه از حديث بر مىآيد اينست كه ابو بكر و خالد و عيينة بن حصن در خدمت حضرت بودند و ببازديد رمه اسبان قشون ميرفتند وجود عيينة در خدمت آن حضرت و بازديد از اسبان نشانه اينست كه زمان جريان اين حديث در دوران اقتدار پيغمبر بوده است و اندكى پيش از فتح مكه يا بعد از آنست زيرا عيينة بن حصن در فتح مكه ملازم ركاب پيغمبر ( ص ) بوده و ظاهرا مقصود از خالد هم همان خالد بن وليد باشد ولى قبر پدر او بعيد است كه در مدينه باشد و بلكه مسلما در مكه است زيرا او از سران بنام قريش بود و در شرك مرد و مبارزه و مناقشه او در باره پيغمبر اسلام در تاريخ ثبت است و مى توان گفت كه اين جريان در مكه واقع شده و پس از فتح مكه بوده است قبل از جنگ حنين يا بعد از آن و بيشتر احتمال دارد كه قبل از جنگ حنين باشد و خود اين بازديد پيغمبر ( ص ) از خيل از مقدمات حركت قشون براى جنگ حنين و نبرد با قبائل هوازن باشد و بنا بر اين ابو احيحه كنيه همان وليد بن مغيره مخزومى پدر خالد است كه با ابو بكر ستيزه كرد و سخت به روى او ايستاد و در برابر لعن پدر به پدر او بد گفت و او را مردى فاقد جود و شجاعت و بىلياقت و بىاهميت وصف كرد .\r\n\r\n","description":"","footnote":"","page_name":" 127 ","page_number":139},
  {"content":"\r\n\r\n2 - گستاخى عيينة بن حصن فزارى در برابر پيغمبر و بىادبى و جسارت به آن حضرت با زشت‌ترين تعبير كه نشانه ناسپاسى و جفا و سخت دلى عربهاى بيابانى حجاز و نجد است كه پيغمبر ( ص ) در جواب وى آنها را بدان توصيف كرد .\r\n3 - بردبارى و حلم و كرم اخلاق پيغمبر در برابر اين مرد بىادب و جفا كار كه در برابر پيغمبر اسلام با اين اقتدار چنين سخن زشت و ناهنجار بر زبان راند .\r\n4 - ميزان فضيلت از نظر يك پهلوان عرب و رئيس ايل و بتعبير ديگر ايلخانى بنى فزاره و از نظر پيغمبر اسلام .\r\nمعيار فضيلت در نظر عيينة همان قلدرى و آدمكشى و چپاول است ولى از نظر پيغمبر اسلام ميزان فضيلت ايمانست و حكمت ، عقيده و دانش و ايده و اخلاق پايدار ، و اين دو صفت در ميان قبائل بسيار كم و در سرزمين پهناور شبه جزيره عربستان در مردم يمن وجود داشت .\r\nمردم يمن از نظر سابقه تاريخ مردم متمدن و شهرنشين و پرورش يافته شبه جزيره العرب بشمار ميرفتند و اين وضعيت مربوط بوسائل تعليم و تربيت و نظم اجتماعى و تمدنى بود كه از دير زمانى در ميان آنها بوجود آمده بود بدين شرح :\r\nالف - داستان بلقيس كه در تاريخ بنام ملكه سبا معروف است و قرآن شرح حال او را بيان كرده است دلالت دارد كه سرزمين يمن از دير زمانى متمدن و معمور بوده است و داراى نظام اجتماعى مترقى در وضع كشور مشروطه سلطنتى بوده زيرا در قرآن چنين فرموده است ( 22 - النمل ) اى اشراف و بزرگان در اين كار به من رأى بدهيد من در كارى تصميم نگيرم تا شما گواه و موافق و هم عقيده من باشيد .\r\nو پيوست بلقيس با سليمان و ازدواج و همسرى و پذيرش كيش او باعث مزيد ترقى و پيشرفت و تمدن كشور يمن گرديد .\r\nب - موضوع سد بندى و آباد و عمران محيط يمن كه خداوند در سوره سبا بشرح آن پرداخته است با آنچه از اخبار و تواريخ در باره آن رسيده خود دليل ديگريست از هوشمندى تمدن مردم يمن .\r\nج - پيوست يمن بكشور پهناور و متمدن فارس و ايران قديم در دوران انوشيروان و زمان عظمت علمى و مدنى كشور ساسانى دليل ديگرى است بر سابقه تمدن يمن و در كتاب سيره ابن هشام شرح آن را چنين نگاشته است :\r\nج 1 - ص 40 - چون تسلط حبشه بر يمن طولانى شد سيف بن ذى يزن حميرى پيش قيصر روم رفت و به او شكايت كرد و از او خواست كه آنان را از يمن بيرون كند و خود متصدى آن گردد و هر كه را خواهد به يمن فرستد تا از طرف او فرمان دار يمن باشد ، قيصر روم به شكايت او توجهى نكرد .\r\nاو هم نزد نعمان بن منذر رفت كه از طرف خسرو ايران در حيره و سرزمين عراق والى بود و از حكام حبشه به دو شكايت برد ، نعمان گفت من سالى يك بار نزد خسرو باريابم ، باش تا وقت آن رسد نزد او ماند و با او به خدمت خسرو رسيد و خسرو در ايوان خود جلوس مىكرد در زير تاج بزرگى كه از طلا ساخته شده و با دانه‌هاى ياقوت و لؤلؤ و زبرجد پرداخته بود و با زنجيرى از سقف آويخته و خسرو زير آن مىنشست ( و پس از بيان ورود او بخسرو ) گويد عرض حال خود را بدين صورت بعرض رسانيد :\r\n\r\n","description":"","footnote":"","page_name":" 128 ","page_number":140},
  {"content":"\r\n\r\nپادشاها بيگانه‌ها بر كشور ما چيره شدند .\r\nخسرو - كدام بيگانه‌ها حبشىها يا سنديها ؟ گفت آرى حبشىها و من آمدم تا مرا يارى كنى و كشور مرا زير سلطنت خود بگيرى .\r\nخسرو - كشورت دو راست و كم استفاده من قشون ايران را در سرزمين هلاكت بار عربستان نمى اندازم و بدان نيازى ندارم ، ده هزار درهم با يك دست جامه به او بدهيد ؛ چون سيف پولها را از او گرفت بيرونشد و نثار مردم كرد و خبر آن بشاه رسيد و گفت راستى اين داستانى دارد او را خواست و گفت تو بخشش شاه را نثار مردم كردى ؟\r\nسيف - من با پول چه كار دارم ؟ كوههاى كشورم همه طلا و نقره است ( به اين وسيله خسرو را تشويق كرد ) خسرو يك جلسه شورى از حكمرانان خود فراهم ساخت و گفت شما در پيشنهاد اين مرد چه نظر داريد ؟ يكى گفت جمعى در زندان‌ها باشند كه محكوم به اعدامند آنها را همراه او بفرست اگر مردند كه بسزاى خود رسيدند و اگر پيروز شدند ملكى بدست آوردى خسرو هشتصد مرد زندانى را بفرماندهى يكى از خود آنها بنام و هرز كه در سن و فضل و خاندان لياقت داشت با او فرستاد و هشت كشتى در اختيار آنها گذاشت و دو كشتى غرق شد و شش كشتى بساحل يمن رسيد و سيف تا هر چه توانست در قوم خود زير فرمان و هرز جمع كرد و گفت پايم بپاى تو بسته است تا با هم بميريم يا پيروز شويم .\r\nو هرز - به انصاف سخن كردى ، مسروق بن ابرهه سردار يمن هم لشكر فراهم كرد و در برابر آنها آمد و هرز پسر خود را فرستاد تا با آنها يك نبرد آزمايشى كند و كشته شد و هرز بر آن‌ها خشم كرد و چون دو لشكر در برابر هم صف كشيدند گفت پادشاه آنها را به من نشان بدهيد ، گفتند آنكه سوار فيل است و تاج بر سر دارد و يك دانه ياقوت سرخ بر تارك دارد پادشاه آنها است گفت او را به من گذاريد و مدتى طول كشيد و گفت اكنون بر چه سوار است ؟ گفتند سوار اسب شده است گفت ولش كنيد مدتى گذشت و گفت بر چه سوار است ؟ گفتند سوار استر شده است گفت زاده الاغ است و خوار شد و ملكش خوار شد .\r\nگفت من تيرى به او مىزنم اگر ديديد يارانش جنبشى نكردند بر جاى خود باشيد تا من فرمان دهم زيرا تير خطا رفته و اگر ديديد همه گرد او جمع شدند و بجنب و جوش افتادند من او را هدف گرفتم بر آنها يورش بريد و سپس زه كمانى را كشيد كه جز او نمىتوانست آن زه را بكشد و دستور داد ابروانش را بالاى ديده‌هايش بستند و تير را بر همان ياقوت تارك او زد و بر مغزش نشست و از پشت سرش بدر شد و از استر به زير افتاد و حبشه دور او لوليدند و فارسيان بر آنها حمله بردند و آنها را شكست دادند تا كشته شدند و بهر جا گريختند و هرز وارد صنعاء شد - پايان نقل از سيره ابن هشام .\r\nپس از تسلط و هرز بر يمن كشور يمن تحت الحمايه كشور ساسانى بود تا اسلام منتشر شد و يمن و ايران را هم فرا گرفت اين ارتباط مردم يمن با ايران و تربيت و تمدن ايرانى سبب شد كه اعراب يمن داراى هوش و استعداد و واقع بينى سرشارى شدند و براى فهم حقائق اسلام از ساير قبائل عرب\r\n\r\n","description":"","footnote":"","page_name":" 129 ","page_number":141},
  {"content":"\r\n\r\nآماده‌تر گرديدند .\r\nدنباله كلام ابن هشام :\r\nچون و هرز مىخواست وارد شهر صنعاء شود پرچم او بلند بود و دروازه شهر كوتاه ، گفت من پرچم خود را سر به زير وارد شهر نكنم بايد در را خراب كنيد و آن در را خراب كردند و با پرچم افراشته وارد شهر شد و سيف بن ذى يزن در اين باره قطعه شعرى سرود كه در آن زوال ملك حبشه و استقرار ايران را در يمن ياد آور شد .\r\nو امية بن ابى الصلت هم در اين باره اين قطعه را سروده است :\r\n خونخواه چه ذى يزن بايد بودن * كاندر دريا تواند گره گشودن\r\nاز قيصر رم كه حال كوچيدن داشت * درخواست ولى نيافت جز نبودن\r\nده سال گذشت و نزد خسرو رفت * با خوارى خويش و مال رهنمودن\r\nآورد گروهى از آزاد مردان را * با جوش و شتاب ره پيمودن\r\nوه جمله يلان آزادى بخش * كانها را نمىتوان بكس مثل نمودن\r\nاسپيد و گو و يلان و سرور * شيران ز بيشه پروريدن\r\nاز تير و كمان زنند پيكان بهدف * دشمن بشتاب بايد به خون كشيدن\r\nشيران بسگ سياه بردند يورش * سگ‌ها را چاره نبد جز دويدن\r\nمى نوش كه تاج بر سرت شايان باد * در كاخ غمدان خانه آرميدن\r\nمى نوش گوارا كه ز بن بر افتادند * مىبال به خود برادمرد بودن\r\nاينست بزرگى نه دو پيمانه ز دوغ * آميخته با آب كه آورد شاشيدن . \r\nبه نظر من اين قطعه شعر عرب صريح كه در قرن سوم اسلامى در كتابى متين چون سيره ابن هشام درج شده است مدحى بليغ و افتخارى عريق از ايرانيان را در بر دارد كه نتوان سندى گوياتر و معتبرتر از آن بدست آورد و نتوان جز اسلام را بر آن برترى داد خود اشعار بسيار پر معناترند از اين ترجمه دست و پا شكسته كه من شتابانه در اينجا بنظم و نگارش آوردم و اميد است در موقع مناسب ترى شرح و بيان بيشترى در اين باره نشر شود .\r\nد - تشكيل سلسله ملوك تبع كه مدتها در آن قسمت داراى نظام حكومت بودند و بآداب و قوانين يهود پيوسته و از آن طرفدارى ميكردند .\r\nهمه اين سوابق تاريخى اعراب يمن را از سائر اعراب جزيرة العرب امتياز داده بود و از نظر اخلاق و آداب و هوش و ديانت پيش انداخته بود و از اين جهت پيغمبر ( ص ) ميفرمايد ايمان و عقيده يمانى است و حكمت كه عبارت از فهم حقائق و تهذيب اخلاقست يمانى است .\r\nه - صراحت پيغمبر اسلام در طرفدارى از دانش و اخلاق و بركنارى آن حضرت از هر گونه تعصب و نژاد دوستى و طرفدارى از تيره و عشيره به همين جهت عرب يمن را ستوده و از قريش كه تيره و تبارش بوده‌اند چشم پوشيده و فرموده است اگر نبود كه هجرت در ميان آمد و مهاجرين در اسلام بعنوان خود ممتاز گرديدند و در قرآن به همين عنوان ثبت شدند من خودم را يك مرد يمانى مىدانستم و باصطلاح امروز نام فاميلى خود را يمانى مىگرفتم .\r\n\r\n","description":"","footnote":"","page_name":" 130 ","page_number":142},
  {"content":"\r\n\r\nمجلسى ره گويد « قوله\r\nالايمان يمانى\r\n» جزرى گفته است در حديث است كه الايمان يمانى و الحكمة يمانية همانا چنين فرموده است براى آنكه ايمان از مكه پديدار شد و مكه از تهامه است و تهامه از زمين يمن و از اين جهت گفته شده الكعبة اليمانية و گفته شده است كه اينكلمه را بخاطر انصار مدينه فرموده است زيرا آنها از عربهاى يمن بودند و هم آنها ايمان و مؤمنان را ياورى كردند و مأوى دادند و ايمان را بدانها منصوب كرد . . .\r\n« قوله\r\nلو لا الهجرة\r\n» شايد مقصود اين باشد كه اگر من از مكه هجرت نكرده بودم امروزه از اهل يمن بودم زيرا مكه از يمن است يا مقصود اينست كه اگر از نخست مدينه را دار الهجرة نكرده بودم و بامر خدا - اختيار نكرده بودم يمن را وطن خود ميساختم يا مقصود اينست كه اگر هجرت عنوان اشرفى نبود من خود را در شمار انصار قرار مىدادم و از يمانىها ميشدم پايان نقل از مجلسى ره .\r\nمن گويم - كلام جزرى كه مرحوم مجلسى هم بپيروى او مكه را از يمن دانسته است مورد اعتراض است .\r\n1 - از نظر تقسيمات جغرافيائى سرزمين شبه جزيرة العرب را پنج قسم كرده‌اند از جنوب بشمال .\r\n1 - يمن 2 - يمامه 3 - تهامه 4 - حجاز 5 - نجد و مكه را جزء حجاز شمرده‌اند و جزة يمن ندانسته‌اند .\r\n2 - مقصود پيغمبر صرف انتساب بقطعه زمين نيست بلكه مقصود قبائل از اين سرزمين‌ها است و از اين جهت اصحاب و بر را كه مورد انتقاد قرار داده است به دو قبيله ربيعه و مضر تفسير كرده و شك نيست كه قبائل قريش از تيره‌هاى مضر محسوبند و ربطى بقبائل يمن ندارند .\r\nدنباله حديث 27 - ( 1 ) سپس فرمود خداوند لعنت كند ملوك اربعه را كه جمد و مخوس و مشرح و ابضعه بودند ( مخوس و مشرح بر وزن منبر - اين چهار را ملوك اربعه ميناميدند كه پسران معدى كرب بودند رسول خدا آنان را بهم راه خواهرشان بنام عمر ده لعنت كرد ) خدا لعنت كند محلل و محلل له را .\r\nشرح - از مجلسى ره - در نهايه گفته است در حديث آمده است كه\r\nلعن اللَّه المحلل و المحلل له\r\n( و با الفاظ ديگر هم از همين ماده حديث را نقل كرده و پس از تشريح لغوى آن گفته است ) معنى همه آنها اينست كه مردى زنش را سه طلاقه كند و مرد ديگرى او را بزنى گيرد به شرط اينكه پس از وطى طلاقش دهد تا براى شوهر نخست حلال گردد كه او را باز بزنى گيرد .\r\nطيبى در شرح مشكاة گفته است شوهر زن ملعونست براى آنكه نامرد و بيشرم و پست است كه تا سه بار زنش را طلاق داده و راضى شده كه به اين وضع باز هم او را بزنى گيرد و محلل ملعونست براى آنكه مانند نره بز خود را اجاره داده تا با وطى آن زن كار ديگرى را اصلاح كند تا اينكه گويد :\r\n\r\n","description":"","footnote":"","page_name":" 131 ","page_number":143},
  {"content":"\r\n\r\nمن مىگويم اگر طلاق را بر محلل شرط كنند در نظر بيشتر عامه نكاح باطلست و لعن بر محلل را به اين صورت حمل كرده‌اند و قول به بطلان بنا بر اصول اصحاب ما نيز بعيد نيست - پايان نقل از مجلسى ره .\r\nمن گويم - قول به بطلان نكاح وجهى ندارد و اگر چنين شرطى صحيح نباشد و منافى با اختيار زوج باشد خود شرط باطل است خصوص اگر در ضمن عقد خارج از نكاح شرط شده باشد .\r\nسپس مجلسى ره گويد بدان كه ممكن است عبارت حديث بمعنى ديگر هم حمل شود جز اين معنى كه عامه گفته‌اند :\r\n1 - مقصود از محلل و محلل له تاخير ماه حرام باشد كه آن را نسىء نامند و در زمان جاهليت معمول بوده است زمخشرى گفته جنادة بن عوف كنانى در زمان جاهليت مطاع بود و در موسم حج بر پشت يك شترى بر پا ميشد و ببلندترين آواز خود مىگفت معبودان شما محرم را براى شماها حلال كردند شما آن را حلال شماريد و در سال آينده جار ميكشيد كه معبودان شما محرم را بر شماها حرام دانسته‌اند و شماها هم آن را حرام دانيد .\r\nو على بن ابراهيم گفته است مردى از كنانه بوده كه در موسم حج ميايستاده و ميگفته من خون محللان را كه طى و خثعم باشند در ماه محرم حلال كردم و آن را تاخير انداختم و بجاى آن ماه صفر را حرام ساختم و در سال آينده جار ميكشيد كه من ماه صفر را حلال كردم و آن را بتأخير انداختم و بجاى آن محرم را حلال ساختم انتهى .\r\nو شايد اين معنى به روايات و اصول اصحاب ما اوفق باشد .\r\n2 - مقصود مطلق تحليل حرام الهى باشد .\r\nدنباله حديث 27 - ( 1 ) و هر كه رابطه ولاء خود را با جز مولاهاى خود قرار دهد و هر كسى كه مدعى نژاد و نسبى گردد كه شناخته نشود .\r\nشرح - چون در صدر اسلام هر كس از مسلمانان كه از نژاد عرب نبود بايد خود را وابسته بيك خاندان عرب كند و به زبان امروز اين وابستگى شرط قبول شناسنامه مسلمانى و حفظ حقوق مدنى او بود و اين عنوان از رابطه آزاد كردن بندگان گرفته شده بود كه هر گاه كسى بنده‌اى را آزاد ميكرد آن بنده به رابطه آزاد كردن مولاى او بود و آزادكننده هم مولاى او بود و اين رابطه در نظام اسلامى از زمان عمر كه دفتر حقوق تنظيم شد جزء مليت اسلام گرديد و هر مسلمانى بايد يا از نژاد عرب باشد و يا وابسته بيك خاندان عرب معرفى شود و نسب ولاء از نظر احكام خاصه و از نظر اعتبار اجتماعى خود آثار و احكامى داشت و بسيار ميشد كه به اين جهت رابطه ولاء دروغين يا نسب دروغى جعل ميكردند .\r\n\r\n","description":"","footnote":"","page_name":" 132 ","page_number":144},
  {"content":"\r\n\r\nمانند اينكه معاويه براى جلب زياد بمعاونت خود و جدا كردن او از امير المؤمنين نسب اموى براى او تراشيد و او را برادر خود و فرزند ابى سفيان خواند و چون باعتبار اختلاف حكومت‌ها اعتبار خاندان‌هاى عرب و وابستگى بدانها تغيير ميكرد برخى مردم هم رابطه ولاء و نسب خود را بر طبق وضع زمانه عوض ميكردند و خود را مولاى يك خاندان محبوب‌تر نزد حكومت وقت معرفى ميكردند يا اينكه نسب خود را دروغى اظهار ميداشتند مثل اينكه برخى مردم در اين زمان از نظر شناسنامه چنين ميكنند و مليت خود را براى مقاصدى ، دروغى اظهار ميدارند ، براى جلوگيرى از اين موضوع پيغمبر اسلام اين لغتنامه را صادر كرده است .\r\nدنباله حديث 27 - ( 1 ) و آن مردانى كه خود را بمانند زنان سازند و آن زنانى كه خود را بمانند مردان كنند .\r\nشرح - از مجلسى ( ره ) - « قوله\r\nو المشتبهين\r\nالخ » باينكه مرد لباس مخصوص زن را بپوشد يا آرايش مخصوص بزن را به خود گيرد و به عكس و مشهور ميان علماى ما حرمت در هر دو است پايان نقل از مجلسى ( ره ) .\r\nمن گويم - تشبه هر كدام به ديگرى در صفات خاصه جنسى مانند اينكه مردى مفعول واقع شود يا زنى بعنوان مساحقه خود را فاعل قرار دهد انسب بمقام است .\r\nدنباله حديث 27 - ( 2 ) و هر كه در اسلام حادثه‌اى پديد آورد و بدعتى نهد ( و در برخى اخبار بقتل نفس تفسير شده است از مجلسى ره ) يا آن كس كه حادثه‌اى پديد كرده بمنزلش جاى دهد و او را در پناه خود گيرد و هر كه جز قاتل خود را بعنوان انتقام بكشد ( يعنى ولى خون باشد و از جز شخص قاتل انتقام گيرد كه شرعا بايد قصاص شود يا مقصود اينست كه جز كسى كه به او هجوم كرده و ميخواهد او را بكشد بقتل رساند از مجلسى ره ) و يا جز كسى كه او را مىزند بزند و هر كس پدر و مادر خود را لعنت كند .\r\nمردى گفت يا رسول اللَّه آيا مردى هم يافت مىشود كه پدر و مادر خود را لعنت كند ؟ در پاسخ فرمود : آرى پدر مردم و يا مادر مردم را لعنت مىكند و آن‌ها در عوض پدر و مادرش را لعنت ميكنند ( و اين فرد خفى لعن بر پدر و مادر است كه پيغمبر ( ص ) توضيح داده ) .\r\nو خدا لعنت كند قبيله رعل و ذكوان و عضل و لحيان و تيره جذيمه از قبيله اسد و غطفان را و ابو سفيان و شهبل ذا الاسنان و دو پسر مليكة بن جزيم و مروان و هوذه و هونه را .\r\nشرح - از مجلسى ( ره ) - قوله\r\nشهبلا\r\n- با شين نقطه دار و باء يك نقطه و در برخى نسخه‌ها\r\n\r\n","description":"","footnote":"","page_name":" 133 ","page_number":145},
  {"content":"\r\n\r\nبا سين بىنقطه و ياء دو نقطه ضبط شده و شايد نام مردى باشد مانند آنچه پس از او در حديث ذكر شده است .\r\n\r\nحكايت يكى از موالى امير المؤمنين ( ع ) و نامه آن حضرت بوى :\r\n28 - ( 1 ) از امام صادق ( ع ) فرمود . يكى از آزاد كرده‌هاى امير المؤمنين ( ع ) پولى از آن حضرت درخواست كرد او فرمود بهره عطاى من كه از بيت المال بيرونشد من آن را با تو بخش ميكنم ( يعنى نيمى از من باشد و نيمى از تو ) گفت براى من بس نيست و من به اين اكتفاء نكنم و بيرونشد نزد معاويه رفت و او بوى صله‌اى داد و او هم نامه‌اى به امير المؤمنين نوشت و گزارش داد كه چه اندازه پول دريافت كرده است .\r\nامير المؤمنين ( ع ) در پاسخ او اين نامه را نوشت :\r\nاما بعد راستى آنچه مال در دست تو است پيش از تو در دست ديگرى بوده و پس از تو بدست ديگر افتد تو از آن همان بهره دارى كه براى خود بردارى ، خود را بر پس انداز براى فرزندت مقدم دار زيرا تو براى يكى از دو جانشين فراهم كنى يا آنكه در طاعت خدايش به كار زند در اين صورت او سعادت‌مند شد بدان چه تو خود را براى آن بدبخت كردى و يا كسى كه آن را در نافرمانى خدا به كار زند و بدان چه برايش فراهم كردى بدبخت شده و هيچ كدام اين دو شايسته نباشد كه آن‌ها را بر خودت برگزينى و پيش دارى و براى او بارى بر دوش خود گذارى ، براى آنكه گذشته برحمت خدا اميدوار باش و براى آنكه بماند به روزى خدا اعتماد كن .\r\nشرح - از مجلسى ره - « قوله\r\nفارج لمن مضى\r\n» يعنى در باره آن فرزندانت كه در گذشته‌اند اميدوار باش - پايان نقل از مجلسى ره .\r\n\r\n","description":"","footnote":"","page_name":" 134 ","page_number":146},
  {"content":"\r\n\r\nمن گويم در نامه امير المؤمنين ( ع ) انتقادى از اين روى برنده بمعاويه نشده است و نسبت بمالى كه اخذ كرده بيان حرمتى نگرديده و چنان بر مىآيد كه رفتن او بنزد معاويه به اجازه خود حضرت بوده و مالى را هم كه گرفته است باعتبار سهم خود از بيت المال بوده و يا به حساب دريافت به اجازه على ( ع ) .\r\n\r\nسخنى از على بن الحسين ( ع )\r\n29 - ( 1 ) سعيد بن مسيب گويد على بن الحسين ( ع ) را شيوه بود كه در هر روز جمعه در مسجد پيغمبر ( ع ) مردم را پند ميداد و آن‌ها را نسبت به دنيا دعوت بزهد ميكرد و به كار آخرت ترغيب مينمود و اين سخنرانى از وى حفظ شده و نوشته گرديده آن حضرت در هر جمعه ميفرمود :\r\nأيا مردم از خدا بپرهيزيد و بدانيد كه نزد او برميگرديد و هر كس آنچه كار خوب در اين دنيا كرده است دريافت مىكند و براى او حاضر مىشود و هر چه كار بد هم كرده در برابر او حاضر شود و آرزو كند كه كاش ميان او و اين كردار بدش مدت طولانى فاصله بود و خداوند شما را از خود بر حذر داشته ، واى بر تو اى آدميزاده غافل با اينكه از تو غفلت نشود و حساب تو را دارند .\r\nاى آدميزاده مرگ تو از هر چيز شتابنده‌تر است محققا به تو روى آورده و با كمال جديت تو را ميجويد و نزديك است گريبانت را بگيرد و گويا اينكه عمرت بسر رسيده و فرشته خدا جانت را گرفته و تنها بگورت در افتادى و جانت بتنت برگشته و دو فرشته خدا بنام ناكر و نكير ناخوانده و بىاجازه براى باز پرسى از تو بگورت در آمده‌اند و تو را سخت آزمايش ميكنند .\r\n\r\n","description":"","footnote":"","page_name":" 135 ","page_number":147},
  {"content":"\r\n\r\n( 1 ) هلا نخست چيزى كه از تو پرسند از پروردگار تو است كه او را بپرستى و از پيغمبر تو كه بسوى تو فرستاده شده است و از دينى كه با آن دين دارى كردى و از آن كتابى كه آن را ميخوانى و از امام و پيشوائى كه دست تولى بدامن او دارى سپس از عمرت باز پرسند كه آن را در چه تمام كردى و از مالت كه از كجا بدست آوردى و در چه راهى صرف كردى .\r\nتو در حذر باش و خود را به پا و پاسخ را پيش از رسيدن امتحان و باز پرسى و خبرگيرى آماده كن اگر تو شخص با ايمان و عارف بدينت باشى و پيروى از رهبران راستگو كنى و دوستدار اولياء خدا باشى خدا حجت خودش را بدهانت گزارد و زبانت را بدرستى گويا سازد و پاسخ پسنديده و خوب بدهى و مژده رضوان و بهشت از خدا عز و جل دريافت كنى و فرشته‌ها تو را با روح و ريحان استقبال كنند و اگر چنين نباشى زبانت بگيرد و حجت و دليلت نادرست در آيد و از پاسخ درست درمانى و مژده دوزخ بگيرى و فرشته‌هاى عذاب باستقبال تو آيند با پذيرائى به آب جوشان و بر افروختن در دوزخ سوزان :\r\nو اى آدميزاده بدان كه در دنبال اين وضعيت پيش آمدى بزرگتر و جگرخراش‌تر و دل درد آورتر است و آن روز رستاخيز است روزى كه همه مردم در آن فراهم آيند و اين روز ديدنى است خدا عز و جل همه اولين و آخرين را در آن گرد آورد . اين روزيست كه در صور دميده شود و هر آنكه در گور است محشور گردد .\r\nاين روز آزفه است ( يعنى روز نزديك ) گاهى كك دلها از هراس بگلوگاه رسند و خشم خود را بناچار فرو خورند و اين روزيست كه از لغزش در آن صرف نظر نشود و از هيچ كس عوضى نگيرند و از احدى عذر و پوزشى نپذيرند و براى كسى در آن توبه مقبول نشود در آن روز نباشد جز\r\n\r\n","description":"","footnote":"","page_name":" 136 ","page_number":148},
  {"content":"\r\n\r\nديدن پاداش و جزاى كارهاى خير و حسنات و ديدن سزا و كيفر بدكردارىها و سيئات ، ( 1 ) هر كس از مؤمنان باشد و در اين دنيا به وزن ذره‌اى كار خوب كرده است آن را دريافت كند و هر مؤمنى هم در اين دنيا به وزن يك ذره كار بد كرده باشد آن را دريابد .\r\nپس أيا مردم از گناهان و نافرمانىها حذر كنيد از آنچه خدا بر شما غدقن كرده و شماها را از آن‌ها بر حذر داشته است در كتاب راست گو و بيان رساى خود از عقاب خدا ، و از بر حذر داشتن و تهديد او آسوده خاطر نباشيد وقتى كه شيطان لعين شما را بدان دعوت مىكند بخاطر شهوات و لذات آنى اين دنيا زيرا خدا عز و جل ميفرمايد ( 201 - الاعراف ) راستى آن كسانى كه چون شيطان ولگردى بآن‌ها برخورد يادآور خدا شوند و باهوش و بينا باشند .\r\nترس خدا را در دل خود احساس كنيد و به ياد آوريد آنچه را خداوند از ثواب نيك خود در هنگام برگشت بدرگاه وى بشما وعده داده است چنانچه شما را از عذاب خود بر حذر داشته زيرا هر كه از چيزى بيم دارد از آن بر حذر باشد و هر كه از چيزى حذر كند آن را وانهد .\r\nشما از زمره عاقلان و بيخودانى نباشيد كه بشكوفايى دنيا دل داده‌اند آن‌هائى كه براى بد كردارىها توطئه ميكنند زيرا خداوند در كتاب محكم خود فرمايد :\r\n( 44 - النحل ) آيا آسوده زيند آن كسانى كه توطئه بدكردارى كنند از اينكه خداوند آن‌ها را به زمين فرو برد يا عذابى آن‌ها را فرا گيرد از آنجا كه هيچ گمانى نبرند و توجهى ندارند ( تا پيشگيرى كنند ) .\r\n45 - يا اينكه خداوند در هنگام حركت و گردش آن‌ها بگيردشان و نتوانند از خود دفاعى كنند .\r\n46 - يا آن‌ها را در حال بيم و ترس برگيرد و مأخوذ دارد - در حذر باشيد از آنچه خدا شما را در حذر داشته بشرح آنچه با ستمكاران كرده است و در قرآنش بيان نموده و آسوده خاطر نباشيد از\r\n\r\n","description":"","footnote":"","page_name":" 137 ","page_number":149},
  {"content":"\r\n\r\nاينكه بر سر شما فرود آيد بعضى از آنچه در كتاب خود بقوم ستم كار وعده داده است ( 1 ) به خدا سوگند شما را در قرآن خود بشرح حال ديگران پند آموخته .\r\nو راستى خوش بخت و سعادتمند كسى است كه از ملاحظه حال ديگران پند آموزد و هر آينه خداوند بشما شنوانده است در قرآن خود كه با مردم ستم پيشه از اهل آباديهاى پيش از شما چه كرده است در آنجا كه فرمايد ( 11 - الأنبياء ) « چه بسيار آبادى كه آن را در هم شكستيم در صورتى كه ستم كاره بود » - و همانا مقصودش اهل آباديست چون كه ميفرمايد ، « و پديد آورديم پس از آن مردم ديگرى را - پس از آن ميفرمايد عز و جل :\r\n12 - پس چون عذاب ما را احساس كردند بناگاه آنان به دو افتادند ( يعنى گريختند فرموده ) 13 - مگر يزيد و برگرديد بسوى خوش‌گزرانيهاى خود و مسكن‌هاى خود تا شايد باز پرسى شويد ، ( و چون عذاب بر سرشان آمد ) .\r\n14 - گفتند واى بر ما راستى كه ما ستم پيشه بوديم :\r\n15 - و پيوسته اين بر زبانشان بود تا آن‌ها را خورد و نابود كرديم .\r\nسوگند به خدا كه اين خود پنديست براى شماها و تهديديست اگر پند پذير و بيمناك شويد ، سپس گفتار خدا در قرآن باهل معصيت و گناه برگشته و خدا عز و جل فرموده است ( 46 - الأنبياء ) و اگر يك دمى از عذاب پروردگارت بدان‌ها رسد هر آينه مىگويند اى واى بر ما راستى ما ستمكاريم - و اگر شما بگوئيد أيا مردم راستى خدا عز و جل در اين آيه شرك را قصد دارد ، چگونه مىشود اين سخن را گفت ؟ با اينكه دنبالش ميفرمايد ( 47 - الأنبياء ) ما ترازوى عدالت را در روز قيامت بر پا كنيم و هيچ كس به هيچ اندازه ستم نشود و اگر به وزن يك دانه خردل هم كردارى دارد آن را به حساب آوريم و همين بسكه ما حسابگر باشيم .\r\n\r\n","description":"","footnote":"","page_name":" 138 ","page_number":150},
  {"content":"\r\n\r\n( 1 ) اى بنده‌هاى خدا بدانيد كه براى مشركان ميزانى بر پا نشود و نامه عملى بميان نيايد و همانا بىحساب يك جا بدوزخ محشور شوند و همانا كه نصب ميزان‌ها و نشر نامه‌هاى اعمال براى اهل اسلام است .\r\nاى بنده‌هاى خدا از خدا بپرهيزيد و بدانيد كه خدا عز و جل شكوفانى آنى دنياى فانى را دوست ندارد براى هيچ كدام از دوستانش و آنان را بدان و شكوفانى آنى آن و خرمى آن تشويق نكرده است و همانا دنيا را آفريده و اهلش را آفريده تا بيازمايد كه كدامشان خوش كردارند براى ديگر سراى خود و به حق خدا كه براى شما در باره آن مثلها زده و آياتى بر شمرده براى مردم خردمند و لا قوة الا باللَّه .\r\nزهد ورزيد در آنچه خدا عز و جل شما را بزهد در آن واداشته است در باره زندگى آنى دنيا زيرا خدا عز و جل ميفرمايد و گفتارش حق است ( 24 - يونس ) همانا نمونه زندگى دنيا چون آب باران است كه از سوى آسمان فرود آيد و با گياه زمين در آميزد از آنچه كه مردم و چهار پايان ميخورند تا آنگاه كه زمين نگارستان شد و به خوبى زيور خود را از گل و سبزه و چمن به خود برگرفت و مردم آن پنداشتند كه بر آن توانا و مسلطند در شبى يا روز روشنى فرمان در رسد و آن را درو كند و نابود سازد تا گويا ديروز سبزه و گياهى نداشته همچنين آيات خود را شرح دهم براى مردمى كه ميانديشند - شرح - از مجلسى - ره - بيضاوى گفته  « إِنَّما مَثَلُ الْحَياةِ الدُّنْيا »  - يعنى حال دنيا در زود گذرى شگفت آور و رفتن نعمتش پس از روى آوردن آن و فريبائيش براى مردم « چون بارانيست كه از آسمان به زير آيد و با گياه زمين در آميزد و بهم پيچد « از آنچه مردم و چهار پايان ميخورند » از زراعت و سبزيجات و علف بيابان .\r\n\r\n","description":"","footnote":"","page_name":" 139 ","page_number":151},
  {"content":"\r\n\r\nدنباله حديث 29 - ( 1 ) اى بنده‌هاى خدا از آن مردم باشيد كه ميانديشند و به دنيا اعتماد نكنيد زيرا خدا عز و جل به محمد ( ص ) فرموده است ( 13 - هود ) اعتماد نكنيد بآن‌ها كه ستمگريد تا آتش گيريد - اعتماد نكنيد بشكوفايى زندگى دنيا و آنچه در آن است بمانند اعتماد كسى كه آن را خانه پاينده و منزل جاويدان برگرفته است زيرا دنيا خانه موقتى و منزل كوچ است و جايگاه كردار خوبست از كردار شايسته در آن توشه برداريد پيش از آنكه روزگارش بگذرد و پراكنده شود و پيش از آنكه اجازه ويرانيش از سوى خداوند صادر گردد و آنكه آبادش كرده از نخست و آن را پديد آورده ويرانش سازد ، و او است كه سرپرست ميراث آنست پس از گذشت همه ساكنانش .\r\nمن از خدا خواستارم كمك دهد بماها و شماها بر توشه‌گيرى و زهد در دنيا خدا ما و شما را از زاهدان سازد در شكوفانى آنى زندگانى اين دنياى فانى براى رسيدن به ثواب آخرت زيرا همانا به او زنده‌ايم و براى آنيم و صلى اللَّه على محمد النبى و آله و سلم . و السلام عليكم و رحمة اللَّه و بركاته .\r\nشرح - از مجلسى ره - قوله\r\nدار بلغة\r\n- البلغة بضم باء آنچه بزندگى روزمره رسا است يعنى دنيا محلى است عاريت و سزا است كه در آن به همان اندازه كفايت قناعت شود يا مقصود اين است كه دنيا وسيله رسيدن به آخرت است و بايد از آن براى رسيدن به ثواب آخرت در يافت شود .\r\nجوهرى گفته است اين منزل قلعه است يعنى وطن نميتواند شد و مجلس قلعه آنجا است كه صاحبش بايد پى در پى برخيزد و نيز گويند آن‌ها بر وضع قلعه‌اند يعنى در حال كوچند .\r\nقوله\r\n« فإنما نحن به و له »\r\nظاهر اين است كه ضمير برمىگردد به ثواب الآخرة يعنى ما بدان اندريم و اين كنايه از نزديكى آن است و له يعنى براى آن آفريده شديم و براى آن تكليف داريم و ممكن است ضمير به خدا تعالى برگردد يعنى ما به او هستيم و بكمك او نيازمنديم و بايد كردار ما براى او باشد .\r\n\r\n","description":"","footnote":"","page_name":" 140 ","page_number":152},
  {"content":"\r\n\r\n\r\nحديث پيرمرد با امام باقر ( ع )\r\n30 - ( 1 ) از حكم بن عتيبه گويد : در اين ميان كه ما با امام باقر ( ع ) بوديم و اتاق پر از جمعيت بود بناگاه پيرمردى كه بر عصاى پيكان دارى تكيه ميزد پيش آمد تا بدر اتاق ايستاد و گفت السلام عليك يا ابن رسول اللَّه و رحمة اللَّه و بركاته سپس دم فرو بست .\r\nو امام باقر در پاسخ او گفت و عليك السلام و رحمة اللَّه بركاته سپس آن پير مرد رو باهل مجلس كرد و گفت السلام عليكم و دم بست تا همه مردم پاسخ گفتند و سلام او را جواب دادند سپس روى به امام باقر ( ع ) كرد و گفت يا ابن رسول اللَّه مرا به خود نزديك ساز خدا مرا قربانت كناد به خدا سوگند كه من شماها را دوست دارم و دوستداران شما را هم دوست دارم و به خدا كه اين دوستى شما و دوستى دوستداران شما براى چشم داشت به دنيا نيست .\r\nو [ به خدا 
  ] براستى من دشمن شما را بد دارم و از او بيزارم و به خدا سوگند او را بد ندارم و از او بيزار نيستم براى خونى كه ميان من و او است و به خدا سوگند من حلال شما را حلال ميشمارم و حرام شما را حرام ميشمارم و انتظار امر شما را دارم آيا قربانت تو براى من اميدوار هستى ؟ ( يعنى اميدوارى كه من اهل سعادت و نجات باشم ) پس امام باقر به او فرمود نزد من بيا نزد من بيا ، تا او را پهلوى خود نشانيد سپس به او فرمود اى پيره مرد راستى كه مردى نزد پدرم على بن الحسين ( ع ) آمد و همين خواهش تو را از او كرد و پدرم در پاسخش فرمود . اگر بميرى وارد ميشوى برسول خدا ( ص ) و بر على و حسن و حسين و على بن الحسين ( ع ) و دلت خنك مىشود و درونت آرام مىگردد و چشمت روشن مىشود و فرشته‌هاى\r\n\r\n","description":"","footnote":"","page_name":" 141 ","page_number":153},
  {"content":"\r\n\r\nكرام الكاتبين تو را با روح و ريحان استقبال ميكنند اگر جانت باينجا برسد ( و با دست خود اشاره به گلويش كرد ) ( 1 ) و اگر هم زنده بمانى آنچه چشمت را روشن كند ببينى و در بالاترين درجه‌هاى بهشت با ما باشى آن پيره مرد گفت اى أبا جعفر چه فرمودى ؟ آن حضرت همان سخن را برايش باز گفت آن پيره مرد گفت :\r\n« اللَّه اكبر » اگر من بميرم برسول خدا ( ص ) وارد ميشوم و بر على و حسن و حسين و على بن الحسين و چشمم روشن مىشود و دلم خنك مىگردد و درونم آرام و خوش مىشود و فرشته‌هاى كرام الكاتبين مرا با روح و ريحان استقبال ميكنند اگر جانم بدين جا ( گلو ) رسد ؟ و اگر هم زنده بمانم به چشم خود به بينم آنچه را خدا بدان چشممرا روشن كند و در بالاترين درجه‌هاى بهشت با شما باشم ؟\r\nسپس آن پيره مرد فرياد گريه برداشت و ناليد ها ؛ ها ، ها ، تا نقش بر زمين شد و اهل آن خانه هم فرياد گريه و ناله برداشتند از حالى كه در آن پيره مرد ديدند و امام باقر ( ع ) متوجه او شد و بانگشت خود اشگها را از دو پلك آن پيره مرد ميسود و ميپاشيد .\r\nسپس آن پيره مرد سر برداشت و گفت به امام باقر ( ع ) يا ابن رسول اللَّه خدا مرا قربانت كند دستت را به من بده و امام دستش را به او داد و پيره مرد دست امام را بوسيد و بر دو ديده و گونه خود نهاد و سپس شكم و سينه خود را گشود و دستش را بر روى شكم و سينه خود گذاشت سپس به پا خاست و گفت السلام عليكم و امام باقر بدنبال او مينگريست و او پشت داده و ميرفت ، سپس امام روى بسوى مردمان كرد و فرمود :\r\nهر كه دوست دارد به مردى از اهل بهشت نگرد بايد به اين پيره مرد نگرد ، عتيبه گويد من هيچ مجلس سوگوارى را بمانند اين مجلس پر از شور و گريه نديدم .\r\n\r\n","description":"","footnote":"","page_name":" 142 ","page_number":154},
  {"content":"\r\n\r\n\r\nداستان زيت فروش\r\n31 - ( 1 ) از امام صادق ( ع ) فرمود : مردى بود كه روغن زيتون ميفروخت و رسول خدا ( ص ) را دوست ميداشت شيوه‌اش بود كه هر گاه ميخواست دنبال كارى برود ، نميرفت تا نخست پيغمبر ( ص ) را ديدار كند و اين شيوه از او معروفشده بود و هر گاه نزد رسول خدا ( ص ) مىآمد آن حضرت گردن ميكشيد تا كه آن مرد ويرا بنگرد .\r\nتا يك روز خدمت آن حضرت آمد و او هم گردن برافراشت در برابر او و او هم نگريست برسول خدا ( ص ) و دنبال كارش رفت و ديرى نشد كه زود برگشت و چون رسول خدا ( ص ) ديد كه چنين كرد با دست به او اشاره كرد كه : بنشين ، برابر رسول خدا ( ص ) نشست و آن حضرت از او پرسيد امروز كارى كردى كه پيش از آن نميكردى ( يعنى زود برگشتى ) در پاسخ عرضكرد يا رسول اللَّه سوگند بدان كه تو را براستى و درستى براى هدايت خلق مبعوث كرده است يادت دلم را فرا كرد و هواى ديدارت مرا چنان ربود كه نتوانستم دنبال كارم بروم و به خدمت شما برگشتم پيغمبر در باره او دعا كرد و جواب خوبى به او داد سپس رسول خدا ( ص ) چند روز گذرانيد و او را نديد و چون نيافتش از وى پرسيد ، در پاسخ به عرض رسيد كه :\r\nيا رسول اللَّه چند روز است كه ما او را نديديم رسول خدا نعلين خود را پوشيد و يارانش هم بهمراهى آن حضرت نعلين خود را به پا كردند تا همه وارد بازار زيتون فروشان شدند و بر خلاف انتظار ديدند در دكان آن مرد كسى نيست و از همسايه‌هاى او از او پرسش كرد در پاسخ عرضكردند يا رسول اللَّه مرد ، و هر آينه در ميان ما امانت دار و راست گفتار بود جز اينكه يك خصلت ناستوده هم داشت ، فرمود . آن چه\r\n\r\n","description":"","footnote":"","page_name":" 143 ","page_number":155},
  {"content":"\r\n\r\nبود ؟ ( 1 ) گفتند : لوده بود ، يعنى دنبال زن‌ها ميرفت پس رسول خدا ( ص ) فرمود خدا او را رحمت كند به خدا كه مرا سخت دوست ميداشت و اگر بنده فروش هم بود هر آينه خدايش مىآمرزيد ( در اين عبارت نكوهش سختى است از بنده فروشى شايد مقصود كسى باشد كه آزادان را بناحق و از روى تعمد اسير كند و بفروشد - از مجلسى ره ) .\r\n\r\nدر مدح شيعه\r\n32 - ( 2 ) از ميسر گويد شرفياب حضور امام صادق ( ع ) شدم ، فرمود حال هم مذهبان و يارانت چگونه است ؟ گفتم : قربانت ماها در نزد آنان ( مسلمانان سنى مآب ) از جهود و ترسا و گبر و آنان كه مشركند بدتريم .\r\nگويد امام تكيه زده بود ، برخاست نشست و سپس فرمود : چه گفتى ؟ گفتم به خدا سوگند كه ما شيعه در نزد مخالفان از جهود و ترسا و گبر و آن‌ها كه مشركند بدتر هستيم ، در پاسخ فرمود : هلا به خدا سوگند از شماها دو تن هم بدوزخ نروند نه به خدا كه يكى هم نرود به خدا سوگند شماها هستيد كه خداوند عز و جل فرموده است ( 61 - ص ) و گويند ( دوزخيان ) چه شده است ما را مردانى را در دوزخ ننگريم كه آن‌ها را از اشرار بر ميشمرديم .\r\n62 - ما آنان را بباد مسخره مىگرفتيم ( يعنى مذهب آن‌ها را مضحكه و بازيچه ميشمرديم ) يا بلكه ديده ما از آن‌ها لغزيده است ( و از بس خرد و كوچكند به چشم ما نمىآيند ) 63 - راستى كه اين حق است و درست كه دوزخيان با هم ستيزه كنند .\r\nسپس فرمود ( ع ) : به خدا شما را در دوزخ جستجو كنند و از شماها هيچ كس را نيابند .\r\n\r\n","description":"","footnote":"","page_name":" 144 ","page_number":156},
  {"content":"\r\n\r\n\r\nسفارش و توصيه پيغمبر ( ص ) بامير المؤمنين ( ع )\r\n33 - ( 1 ) از معاوية بن عمار گويد : شنيدم امام صادق ( ع ) ميفرمود : در وصيت پيغمبر ( ص ) براى على اين سفارش‌ها بود ، اى على من تو را در باره خودت به چند خصلت سفارش ميكنم آنها را از سخن من حفظ كن سپس فرمود : بار خدايا او را يارى كن .\r\n1 - راستى كن و مبادا از دهانت دروغى برآيد .\r\n2 - پارسا باش و هرگز پيرامون خيانت مگرد .\r\n3 - از خدا عز ذكره بترس تا آنجا كه گويا او را به چشم خود مىبينى .\r\n4 - از ترس خدا بسيار گريه كن كه بهر اشك ريختن هزار خانه در بهشت براى تو ساخته مىشود .\r\n5 - مال و جانت را براى دينت نثار كن .\r\n6 - در نماز خواندن و روزه داشتن و صدقه و پرداخت زكات بسنت و روش من كار كن اما نماز شبانه روز پنجاه ركعتست ( دو ركعت نشسته پس از نماز عشاء را در نظر نياورده است زيرا بجاى نماز شبست براى كسى كه موفق بانجام آن نشود ) .\r\nاما روش روزه مستحبى در هر ماه سه روز است اول پنجشنبه ماه و چهارشنبه وسط ماه و آخر پنجشنبه ماه و اما صدقه باندازه‌اى كه توانى تا آنكه بگويند اسراف كردى و تو اسراف در صدقه نكنى ( يعنى هر چه در راه خدا داده شود بجا است گر چه در نظر مردم بىجا و اسراف شمرده شود ) بچسب به نماز شب ، بچسب به نماز زوال ظهر ، بچسب به نماز زوال ظهر ، بچسب به نماز زوال ظهر ، بچسب بتلاوت قرآن در هر حال و بر تو باد كه هر دو دستت را در نمازت بلند كنى ( يعنى در حال اللَّه اكبر گفتن و آنها را در برابر قبله دارى )\r\n\r\n","description":"","footnote":"","page_name":" 145 ","page_number":157},
  {"content":"\r\n\r\n( 1 ) بر تو باد بمسواك كردن نزد هر وضوء و بر تو باد باخلاق خوب كه به كار بندى و از اخلاق بد كناره‌جوئى و اگر نكنى بايد سرزنش نكنى جز خودت را .\r\n\r\nاخبارى در فضيلت مذهب شيعه و در فضيلت ائمه ( ع )\r\n34 - ( 2 ) از امام صادق « ع » از پدرش كه رسول خدا « ص » فرمود : شرف خاندانى مرد دين او است و مردانگى خرد او و زيبائيش شرف او است و كرمش پرهيزگارى او .\r\nشرح - در نسخه مطبوع تهران مروت و عقل و شرف و جمال همه حرف عطف دارند و مجموع حديث دو جمله مىشود به اين ترتيب .\r\n1 - دين و مروت و عقل و شرف و جمال مرد دين او است .\r\n2 - كرمش تقوى او است . در متن نسخه چاپى مرآت العقول بر سر « جماله » حرف عطف نيست .\r\nو حديث سه جمله مىشود :\r\n1 - دين و مروت و عقل حسب مرد است .\r\n2 - شرف جمال مرد است .\r\n3 - كرم تقواى مرد است ولى ظاهر اينست كه حديث چهار جمله باشد :\r\n1 - حسب مرد دين او است ، حسب بمعنى مليت و بمعنى فاميلى هر دو معنى مىدهد و منظور اينست كه مليت و فاميلى مرد بايد همان دين او باشد و هر مسلمانى مليت و فاميلى خود را اسلام بداند زيرا باعتبار اسلام داراى همه حقوق اجتماعى و احترامات لازمه انسانى است و در نظر اسلام مليت ديگر و فاميلى ديگرى به هيچ وجه مورد اعتبار نيست و اين پايه برادرى و برابرى همه مسلمانانست .\r\n2 - مردانگى هر كس خرد او است - اين نظر تحليل همه افراد بشر است از نظر مردانگى و آن معنى از مردانگى كه عربها در زمان جاهليت اعتبار ميكردند و سائر ملت‌ها از نظر شعائر قومى و دهشها از نظر لوطىگرى در نظر اسلام و پيغمبر اسلام هيچ اعتبارى ندارد .\r\n3 - زيبائى مرد در شرافت اخلاقى او است كه صاحب سيرت نيك باشد و به همين معنى خوش سروده است :\r\n صورت زيباى ظاهر هيچ نيست * اى برادر سيرت زيبا بيار \r\n4 - كرم مرد در پرهيزكارى و تقوى است چه كرم بمعنى ارجمندى باشد چه به معنى سخاوت زيرا در تقوى از خود و از هواى نفس گذشتن است كه از گذشت مالى بسيار پر اهميت‌تر است .\r\n\r\n","description":"","footnote":"","page_name":" 146 ","page_number":158},
  {"content":"\r\n\r\n35 - ( 1 ) از بريد بن معاويه گويد : من در خدمت امام باقر ( ع ) بودم آن حضرت در چادر خود تشريف داشت كه در منى بر پا بود و نگاهى بسوى زياد اسود كرد كه پاهايش از بن بر آمده بود و براى او سوگوار و غمنده شد و به او فرمود : چرا پاهايت چنين شده است ؟ گفت من سوار بر يك شتر تازه سن و لاغرى كه خود داشتم به مكه آمدم و بيشتر راه را براى رعايت او پياده طى كردم و امام به حال او سوگوار شد و زياد كه اين لطف را ديد گفت .\r\nراستى من بگناهان اندر شوم تا آنجا كه پندارم راستى هلاك شدم به ياد دوستى شماها افتم و اميد بنجات پيدا كنم و گره دلم گشوده شود ، امام باقر ( ع ) در پاسخش فرمود : مگر دين جز دوستى است ، خدا تعالى فرموده است ( 7 - الحجرات ) خداوند ايمان را محبوب شما ساخته و دل شما را بدان آراسته و پرداخته ، و هم فرموده است ( 31 - آل عمران ) اگر شماهائيد كه خدا را دوست داريد پس از من پيروى كنيد تا خدا شما را دوست بدارد - و باز فرموده است ( 9 - الحشر ) دوست ميدارند ( انصار مدينه ) هر كس را بسوى آنها بكوچد .\r\nراستى مردى نزد پيغمبر آمد و گفت يا رسول اللَّه من نمازگزاران را دوست دارم و خودم نماز نمىگزارم و روزه داران را دوست دارم و خودم روزه نميدارم رسول خدا ( ص ) در پاسخ او فرمود تو با آن كسانى هستى كه آنها را دوست دارى و از آن تو است هر چه بدست آرى و امام فرمود چه مى جوئيد و چه ميخواهيد ؟\r\nهلا راستش اينست كه اگر يك هراس آسمانى در رسد هر مردمى بپناهگاه خود رو كنند و ما در پناه پيغمبر گرائيم و شماها در پناه ماها .\r\nشرح - اظهار آن شخص كه خود نماز نميخوانم و روزه نميدارم بر يكى از دو وجه است :\r\n1 - داراى عذريست كه نمىتواند نماز بخواند و روزه بگيرد و اين نسبت به نماز واجب شبانه\r\n\r\n","description":"","footnote":"","page_name":" 147 ","page_number":159},
  {"content":"\r\n\r\nروزى تطبيق نميشود مگر مقصود نماز كامل و معمولى باشد .\r\n2 - مقصود از نماز و روزه نوافل مقررة باشد مانند نوافل شبانه روزى نماز ، و روزه هر سه روز در ماه كه سنت ثابته پيغمبر ( ص ) است .\r\n36 - ( 1 ) از سعيد بن يسار گويد از امام صادق ( ع ) شنيدم ميفرمود : سپاس مر خدا را سزاست كه يك دسته مرجئه شدند و يك دسته حروريه و خوارج و يك دسته هم قدريه و شماها را هم ترابيه ( منسوب به ابو تراب كنيه على - ع ) و شيعه على ناميدند هلا به خدا كه نيست آن حقيقت جز خداى وحده لا شريك له و رسولش ( ص ) و خاندان رسولش و شيعه خاندان رسولش و نيستند سائر مردم جز همان خودشان ( كه در تاريكى و گمراهى مانده‌اند ) على ( ع ) بهترين مردم بود بعد از رسول خدا ( ص ) و نزديكترين مردم بخودشان اين را سه مرتبه فرمود شرح - از مجلسى ره - قوله\r\nمرجئة\r\n- ارجاء بمعنى تأخير است بسا كه مقصود از آن جميع مسلمانانى باشد كه امير المؤمنين را در رتبه چهارم خليفه ميدانند و جزرى آن‌ها را يك فرقه‌اى از مسلمانان دانسته كه عقيده دارند با ايمان هيچ گناهى ضرر ندارد چنانچه با كفر هيچ طاعتى سود ندارد « حروريه » يك دسته از خوارجند كه در محلى نزديك كوفه بنام حروراء اول بار دسته بندى كردند .\r\n« قدريه » اطلاق مىشود بر مفوضه و بسا كه جبريه را هم قدريه گويند . . . . پايان نقل از مجلسى ره .\r\nمن گويم حمد خدا را بر دسته دسته شدن مسلمانان براى اينست كه اگر اين اختلافات پديد نشده بود فرقه شيعه در برابر عموم عامه نميتوانست زيست كند و توسعه يابد .\r\n37 - ( 2 ) از عبد الحميد واسطى گويد به امام باقر ( ع ) گفتم قربانت ما شيعه در انتظار ظهور دولت حقه دست از بازار خود برداشتيم تا آن جا كه بسا يكى از ماها گدائى كند و سائل به كف شود در پاسخ فرمود اى ابا عبد الحميد آيا پندارى كسى كه خود را براى خدا باز داشته خدا به او فرج و گشايش نميدهد ؟ آرى به خدا كه خدا براى او گشايش دهد ، خدا رحمت كند هر بنده كه كار امامت ما را زنده دارد .\r\n\r\n","description":"","footnote":"","page_name":" 148 ","page_number":160},
  {"content":"\r\n\r\nگفتم اصلحك اللَّه راستى اين فرقه مرجئه ميگويند كه بما زيانى ندارد كه بر همين عقيده خود باشيم تا گاهى كك بيايد آنچه شماها ميگوئيد ( يعنى دولت حقه ظهور كند ) و با شما همعقيده شويم و برابر گرديم .\r\nفرمود اى عبد الحميد راست گويند هر كه توبه كند خدا توبه او را بپذيرد و هر كس منافق در آيد و در دل ايمان ندارد خدا جز بينى خودش را به خاك نمالد و هر كه امر امامت را فاش كند خدا خونش را بريزد ، خدا در مسلمانى سرشان را ببرد چنانچه قصاب گوسفندش را سر ببرد .\r\nگويد : گفتم : پس در آن روز كه امام ظهور كرد و ديگران هم به او گرويدند ماها با مردم ديگر برابريم ؟\r\nفرمود ( ع ) : نه ؟ شما در آن روز سروران و فرماندهان روى زمين باشيد در عالم ديانت براى ما جز اين روا نباشد گفتم اگر من پيش از درك امام قائم مردم ؟ فرمود هر كه از شماها گويد اگر من قائم آل محمد ( ص ) را دريافتم او را يارى ميكنم چون كسى باشد كه بهمراه او شمشير زند و شهادت با او دو بار شهادت محسوب شود .\r\nشرح - از مجلسى ره -\r\n« و لقد تركنا اسواقنا\r\nالخ » ائمه كار ظهور امام قائم را بر مردم شيعه مشتبه ميكردند بمصلحت آنان و براى اينكه نوميد نشوند و شيعه اميد داشتند كه ظهور دولت حقه و قيام با شمشير بدست جز امام دوازدهم باشد و انتظار آن را ميبردند و شايد ترك كسب و بازار براى آمادگى اين كار و تمرينات لازمه بوده است يا به اميد آينده نزديك ظهور دولت حقه كسب و بازرگانى را ترك كرده بودند به گمان اينكه پس از ظهور دولت حقه بدان نيازى ندارند يا براى اهتمام در دانش‌جوئى و هدايت خلق و بىاعتنائى به تجارت به همين جهت - پايان نقل از مجلسى ره .\r\nمن گويم بسيار دور است كه ائمه شيعه را به راه اشتباه و ابهام ببرند و بسرگردانى تا اين اندازه بكشند با اينكه قيام دولت حقه بدست امام دوازدهم جزء تعليمات مذهب شيعه اماميه بوده است و همه اخبارى كه در اين باره وارد است در آن صراحت دارد و موضوع ترك بازار براى آشفته بودن وضع اجتماعى دوران امام باقر ( ع ) بوده است و انتظار فرج بعنوان انتظار تغيير وضع ناگوار دوران بنى اميه زيرا شك نيست كه هر چه بنياد حكومت ستمكار بنى اميه بر اثر نيرومند شدن مردم آزادى طلب كشور پهناور اسلامى آن روز لرزان‌تر ميشد و رو بسراشيبى و سقوط ميرفت فشار آنها به شيعه\r\n\r\n","description":"","footnote":"","page_name":" 149 ","page_number":161},
  {"content":"\r\n\r\nبيشتر ميشد زيرا همه اضطرابات و شورش‌ها و نابسامانيهاى كشور اسلام و مردم را به حساب آن‌ها ميگذاشتند .\r\nخاندان بنى اميه كه يك خاندان عشيرگى بود و از نظم و تربيت و ترتيب يك كشورىكه از مرز فرانسه تا اواسط چين گسترده شده بود بىخبر و بىاطلاع بود دچار همه تشويش و نابسامانى بود ، در محيط پهناور اين كشور اسلامى حكومت بدست يك مشت زادگان اميه و سر سپرده‌هاى آن‌ها اداره ميشد كه جز خوش‌گذرانى و حكمرانى و زور گوئى كارى نميتوانستند و نميدانستند ، پياپى ناراحتى مى افزود ، آبادى و عمرانى هر استانى رو بكاستى ميرفت و مردم گرسنه و بيكار و بيچاره ميشدند و هر كس پرچمى بلند ميكرد بناچار دنبال او ميرفتند تا چاره‌اى بجويند حكومت بنى اميه نمىتوانست درك حقيقت وضع اين اجتماع پراكنده و بزرگ را بنمايد او بشيوه كينه‌توزى خاندانى ، ائمه بنى هاشم و پيروان آن‌ها را بطور مستقيم طرف خود ميدانست و با فشار به اينها ميخواست همه كارها را اصلاح كند .\r\nچنانچه امروزه در كشورهاى كم رشد و توسعه نيافته همين ماليخوليا در زمامداران خاندانى حكم فرما است بجاى اينكه در درون وضع اجتماعى ملت خود بررسى كنند و علت نارضايتيها را جستجو كنند يك طرف خيالى و يا آنكه احتمالى براى خود ميتراشند و بسركوبى او ميپردازند به گمان اينكه با سركوبى او همه كارها درست مىشود و جهان بكام آنها ميگردد .\r\nدر اين وضع پريشانى كه جامعه شيعه زير فشار ديوانه وار حكومت بود ائمه بآن‌ها تسليت ميدادند و ميفرمودند فرج نزديكست و لازم نيست كه مقصود از اين فرج ظهور امام قائم باشد بلكه رفع فشار و سخت‌گيرى حكومت وقت و شايد در ضمن تعليمات حزبى دستور هم آهنگى با دستجات نهضت بر ضد حكومت اموى هم بوده است كه خود نياز بفداكارى و صرف وقت داشته و شايد يك علت عمده ترك بازار و كساد كسب و كار شيعه اين بوده كه حكومت وقت با نشانه‌هائى كه از محيط آنها داشته است آنها را در محاصره اقتصادى ميگذاشته و همه درهاى زندگى را به روى آن‌ها مىبسته و بايد چنين هم باشد .\r\nمثلا محيط كوفه پس از شهادت امام مظلوم در كربلا پيوسته دچار شورش و انقلاب بود يكى از وسائل انقلاب بودجه و تمكن مالى است و بىترديد يكى از اقدامات جدى حكومت شام ايجاد هر گونه فشار اقتصادى نسبت بمردم كوفه بوده است كه بناچار بكساد بازار و ترك كسب و كار ميكشيده است .\r\nاز اين جهت امام در عين حالى كه بعبد الحميد كمال اطمينان را براى فرج او ميدهد و او را بپاداش معنوى بيشترى اميدوار ميسازد دستور اكيد براى تقيه و خوددارى هم به او ميدهد و ميفرمايد هر كه پرده حزب را بردارد و خود را آشكار كند خدا او را بمانند قصابى سر ميبرد و به نظر من اين كار در صورتى كه موجب زيانى به ديگران نشود گناهى ندارد و يكنوع جانبازى پسنديده است از اين جهت امام براى آن كيفر اخروى بيان نكرده است و همان جان بازى تعبير كرده است آن هم بكارد خدا كه چه سعادت خوبى است انسان بدست خداوند قربانى راه حق شود و دو جمله « يذبحهم اللَّه على الاسلام كما يذبح القصاب شاته » چه اندازه لطيف و زيبا و پر معنا ادا شده است .\r\n\r\n","description":"","footnote":"","page_name":" 150 ","page_number":162},
  {"content":"\r\n\r\nدر ضمن بيان مىكند كه دولت حقه اعلان عفو عمومى خواهد كرد زيرا براى اصلاح و صلاح جامعه بنياد مىشود نه براى انتقام و خون ريزى چنانچه خود نهضت اسلام هم بر همين روش بود و پيغمبر اسلام از سخت‌ترين و خونخوارترين دشمنان خود به مجرد اينكه تسليم ميشدند و اظهار پشيمانى ميكردند در ميگذشت و آنها را از همه كردارهاى نارواى گذشته عفو ميفرمود و البته مردان سابقه دار كه در راه تأسيس اين دولت حقه مبارزه كردند و آزموده شده و آب ديده شده‌اند در رأس امور قرار ميگيرند و كارمندان دولت حقه بشمارند .\r\nاز مجلسى ره - قوله\r\n« و الشهادة معه شهادتان »\r\nممكن است مقصود اين باشد كه آرزوى شهادت يك ثواب دارد و هر كه درك شهادت در ركاب امام كند دو ثواب دارد يا مقصود اينست كه آرزوى شهادت با آن حضرت ثواب شهادت بهمراهى او را دارد و شهادت بهمراهى او ثواب دو شهادت با ديگران را دارد و در اين صورت خود آرزوى شهادت با آن حضرت هم ثواب دو شهادت دارد .\r\n38 - ( 1 ) از عبد اللَّه بن وليد كندى گويد ما در دوران حكومت مروان ( حمار آخرين خلفاى بنى اميه ) شرفياب حضور امام صادق ( ع ) شديم فرمود : شما چه كسانيد ؟ گفتيم از اهل كوفه هستيم ، فرمود : در هيچ شهرى نيست كه به اندازه شهر كوفه دوستدار و طرفدار داشته باشيم بويژه از اين جمع ( يعنى از قبيله بنى كنده ظاهرا ) .\r\nراستى خدا جل ذكره شماها را براى امرى هدايت كرده است كه مردم بدان نادانند و آن را نميفهمند شما ما را دوست داريد و مردم ما را دشمن دارند شما پيرو مائيد و مردم با ما مخالفت ميكنند ، شما ما را تصديق ميكنيد و مردم ما را تكذيب ميكنند خدا شما را بزندگى ما زنده دارد و مانند ما بميراند من گواهم كه پدرم ميفرمود : ميان هر كدام از شيعه و ميان اينكه ببيند آنچه را كه خدا بدان چشم او را روشن كند و بر او رشك برند فاصله نيست جز همين كه جانش بدينجا رسد و با دست خود اشاره به گلويش كرد و هر آينه خدا عز و جل در كتاب خود فرموده است ( 38 - الرعد ) و هر آينه ما رسولانى گسيل داشتيم و براى آنها ازواج و ذريه مقرر داشتيم - ما ذريه رسول خدائيم ( ص ) .\r\n\r\n","description":"","footnote":"","page_name":" 151 ","page_number":163},
  {"content":"\r\n\r\n39 - ( 1 ) از ابى الصباح گويد سخنى شنيدم كه از پيغمبر ( ص ) و از على ( ع ) و از ابن مسعود نقل ميشده و من آن را بر امام صادق ( ع ) عرضه كردم ، آن حضرت فرمود : اين گفتار رسول خدا است من آن را ميشناسم ، فرمود : رسول خدا ( ص ) فرموده است خوش بخت در شكم مادرش خوش بخت است ، سعادتمند آنست كه به ديگرى پند گرفته است زيرك‌ترين زيركها پرهيزكار و با تقوى است ، بدترين بىخردى هرزگى است و بدترين نقل نقل دروغ است ( يعنى دروغ پردازى ) و بدترين امور آنها است كه بدعت شود ( يعنى بر خلاف قانون باشد ) و بدترين كوريها كورى دل است .\r\nشرح - از مجلسى ره - قوله\r\n« الشقى من شقى في بطن امه »\r\nيعنى شقى آن كسى است كه خدا ميداند در عاقبت كارش شقى است و اگر چه بحسب ظاهر احوال و بيشتر عمرش در نزد مردم سعادتمند است پايان نقل از مجلسى - ره .\r\nمن گويم اين حديث معروف است و برخى از آن معنى جبر فهميده‌اند و در تفسير آن سرگردان شده‌اند تا آن جا كه آن را از احاديث مجعوله دانسته‌اند و از مضمون صدر خبر هم استفاده مىشود كه اين حديث در زمان امام باقر ( ع ) معروف بوده و شايد در فهم مقصود آن توجه نشده و موجب ترديد گرديده كه ابى الصباح آن را در محضر امام صادق ( ع ) مطرح كرد و امام صادق ( ع ) آن را تأييد فرموده است ؟\r\nبه نظر من اين حديث از ادله روشن اختيار بنده و امر بين الامرين است كه ما آن را در جلد 1 تقرير كرديم مقصود از اين جمله اينست كه شقاوت بنده مستند بسوء اختيار خود او است و اختيار از ذاتيات هر انسانى است و ما در آنجا براى روشن شدن اين موضوع تعبير كرديم كه اختيار عين وجود انسان است و چون شقاوت و بد بختى بطور استقلال مربوط به همان سوء اختيار است و هيچ چيز ديگر بطور كامل در آن دخالت ندارد اين جمله صحيح است كه هر كه شقى شده از شكم مادرش شقى شده يعنى شقاوت او مستند به اختيار او است كه عين وجود او است و در شكم مادر هم همراه او بوده است و بعبارت ديگر اين جمله كنايه است از نفى هر گونه مؤثرى در شقاوت انسان جز ذات خودش و سوء اختيارش ، به نظر من اين بهترين و رساترين عبارتيست در اثبات اختيار و نفى جبر .\r\nدنباله حديث 39 - ( 2 ) بدترين پشيمانى پشيمانى روز رستاخيز است ( كه درمانى ندارد ) و بزرگترين خطاها نزد خدا زبان دروغگو است بدترين كسب ربا است ( زنا است خ ل ) بدترين خوراك خوردن مال يتيم است\r\n\r\n","description":"","footnote":"","page_name":" 152 ","page_number":164},
  {"content":"\r\n\r\n( 1 ) بهترين زيور مرد به راه درست رفتن است از روى ايمان ، كاملترين خود مختارى و آزادى استوارى و بجا بودن انجام كارها است ( محتمل است كه واو بر سر كلمه قوام از نسخه نويسان افزوده شده باشد از مجلسى ره ) هر كه دنبال شهرت و نام باشد و كارى را براى آن كند خداوند بدروغ از او پذيرد ، هر كه دوست‌دار دنيا باشد در آن درماند و هر كه بلاء را بفهمد بر آن صبر كند و هر كه آن را نفهمد سختى و عذاب كشد ( يعنى هر كه بداند بلا و گرفتارى جزء سازمان زندگى است و نزد خدا مزد دارد براى پذيرش آن آماده شود و بر آن صبر جميل كند هم آرامش خود را از دست ندهد و هم از خدا مزد برد ) و هر كه به اين حقيقت عارف نباشد بيتابى كند و در سختى و عذاب بگذراند و مزد هم ندارد ) ترديد در اصول ايمان كفر است . هر كه كبر ورزد خدايش زبون كند .\r\nهر كه فرمان شيطان برد خدا را نافرمانى كرده و هر كه خدا را نافرمانى كند خدايش عذاب كند و هر كه شكرگزارى كند خدا برايش بيفزايد و هر كه بر مصيبت شكيبا باشد خدا به او كمك كند و هر كه بر خدا توكل كند خدا او را بس باشد ، خدا را براى رضاى احدى از خلقش بخشم نياوريد تا از خدا دور شويد و خدا هم از شما دور شود .\r\nزيرا خدا عز و جل با احدى از خلق خود رابطه‌اى ندارد كه به دو خير رساند يا از او بدى را بگرداند جز همان فرمان بردن از او و پيروى از آنچه رضايش در آن است و راستى كه فرمان برى از خدا كاميابى براى هر چيز است كه خواسته شود و نجات از هر شريست كه از آن پرهيز شود .\r\nو راستى خدا عز ذكره نگهدارد هر كسى را كه فرمانش برد و هر كه نافرمانى او كند به او پناهنده نيست و آنكه از خدا عز و جل گريزد گريزگاهى ندارد و راستى فرمان خدا نازل شود گر چه همه آفريده‌ها را بد آيد و هر آنچه آينده باشد نزديكست آنچه خدا خواهد باشد و آنچه را نخواهد نباشد بنيك رفتارى و پرهيزكارى با يك ديگر كمك كنيد و بر گناه و تجاوز همدست نشويد و از خدا بپرهيزيد زيرا خدا سخت كيفر است .\r\n\r\n","description":"","footnote":"","page_name":" 153 ","page_number":165},
  {"content":"\r\n\r\n40 - ( 1 ) از يعقوب بن شعيب كه از امام صادق ( ع ) پرسيد از قول خدا عز و جل ( 213 - البقرة ) مردم همه يك امتند ؟ در پاسخ فرمود : پيش از نوح همه امت گمراهى بودند و خدا آغاز بعثت رسولان نمود ، چنان نيست كه مى گويند : از هميشه بوده است دروغ گفتند . خدا در شب قدر جدا مىكند و امتياز ميدهد و مقرر مىسازد هر آنچه از سختى و خوشى و بارانست باندازه‌اى كه خدا عز و جل ميخواهد كه مقدر سازد تا بمانند آن از سال آينده .\r\nشرح - از مجلسى ره -\r\n« و ليس كما يقولون لم يزل »\r\nيعنى مطلب چنين نيست كه مىگويند هر چه هست از ازل بوده و تغيير نپذيرد بلكه بدا هست نسبت بدان چه در لوح محو و اثبات ثبت شده و خدا فرموده است محو كند خدا هر چه را خواهد و ثبت كند . دفتر كل نزد او است و تحقيق اين مطلب در كتاب توحيد گذشت .\r\n\r\nحديث دريا با خورشيد\r\n41 - ( 2 ) از حكم بن مستورد از على بن الحسين ( ع ) فرمود : راستى از اسباب زندگى كه خدا آن را براى مردم مقدر كرده و اندازه گرفته است از چيزهائى كه بدان نياز دارند دريائى است كه خدا عز و جل آن را ميانه آسمان و زمين آفريده است .\r\nفرمود : و راستى كه خدا مجارى خورشيد و ماه و اختران و ستاره‌ها را در آن اندازه كرده و همه آن را بر فلك مقدر و مقرر نموده است ، سپس بفلك فرشته گماشته كه هفتاد هزار فرشته بهمراه اويند و آنها فلك را ميچرخانند و چون او را ميچرخانند خورشيد و ماه و اختران و ستاره‌ها هم با او مىچرخند و بمنزلهاى خود كه خدا عز و جل براى آنها مقرر ساخته است در شبانه روز آنها وارد ميشوند و هر گاه\r\n\r\n","description":"","footnote":"","page_name":" 154 ","page_number":166},
  {"content":"\r\n\r\nگناه بنده‌ها بسيار شد و خدا تبارك و تعالى خواست كه از آنها براى يكى از نشانه‌هاى خود كمك خواهد بفرشته موكل بفلك فرمان دهد آن فلكى كه مجارى خورشيد و ماه و اختران و ستاره‌ها بر آنست از جاى خود بدر برد آن فرشته هم به آن 70 هزار فرشته فرمان دهد كه آن را از مجارى خود بدر برند .\r\nفرمود : آن را بدر برند و خورشيد در آن دريا افتد كه فلك در آن روان است فرمود : پس تابشش محو شود و رنگش بگردد و هر گاه خدا عز و جل خواهد آيت خود را بزرگ سازد خورشيد را در آن دريا بهر وضعى كه خواهد بدان خلق خود را بترساند در آورد ، فرمود اين در هنگام گرفتن آفتاب است فرمود و همين كار را مىكند با ماه .\r\nفرمود : و هر گاه خدا خواهد آن را روشن سازد و گرفتن آن را بر طرف كند بفرشته موكل بفلك فرمان دهد كه فلك را بمجراى خود برگرداند و فلك را برگرداند و خورشيد بمجراى خود بازگشت كند فرمود پس از آب برآيد و تيره رنگ باشد فرمود ماه هم بمانند آنست .\r\nگويد سپس على بن الحسين ( ع ) فرمود هلا از آنها هراس نكند و از اين دو نشانه گرفتن خورشيد و ماه نترسد جز كسى كه از شيعيان ما باشد پس هر گاه چنين شد بدرگاه خدا عز و جل بهراسيد و پناه بريد و سپس به او بازگرديد .\r\nشرح - از مجلسى ( ره ) -\r\n« الا من كان من شيعتنا »\r\n- زيرا بدين ايمان دارند و گر نه بيشتر گرفتن خورشيد و ماه را بحركات افلاك مستند دانند و از آنها ترس ندارند .\r\nمن گويم تسليم بمانند اينخبر از اخبار مشكله نشانه مؤمنان پيرو ائمه اطهار است زيرا رد آن همانا براى اعتماد بفهم كوتاه و خرد نارسا است يا پيروى از فلاسفه ملحديست كه خرق و التيام و اختلاف نظام را بفلك و حركاتش روا ندارند و حركت راستا را در برابر حركت دورى بر آنها روا ندارند و مانند اين مقررات فلسفيه كه آنها را اثبات نكنند جز با شبهه‌هاى واهى و خرافات فاسدة و چسبيدن به اين مقررات مستلزم انكار بسيارى از آيات و اخبار ورد آنها است زيرا اخبار بسيارى دلالت دارند\r\n\r\n","description":"","footnote":"","page_name":" 155 ","page_number":167},
  {"content":"\r\n\r\nبقطع حركات افلاك و در نور ديدن و خرق آنها و تيره شدن خورشيد و ماه و همه ستاره‌ها در روز قيامت و بازماندن آنها از حركت .\r\nو اما تجربه اينكه گرفتن خورشيد هنگام حائل شدن ماه است ميان آن و ميان زمين و گرفتن ماه هنگام حائل شدن زمين است ميان آن و خورشيد منافات ندارد كه در وقت آنها بدين دريا افتد علاوه بر اينكه ممكنست جمع ميان اين تجربه و مضمون اينخبر بوجه ديگرى كه شيخ صدوق ره در فقيه ياد كرده است آنجا كه گفته است آنچه را منجمان از كسوف پيشگوئى كنند و طبق آنچه گويند واقع شود غير كسوفى است كه در اينخبر ذكر شده است و همانا لازمست كه از كسوف بمساجد و نماز پناهنده شد چون نشانه ايست بمانند نشانه‌هاى قيام ساعت ( يعنى روز قيامت ) انتهى .\r\nو مؤيد كلام او است آنچه روايت شده است از كسوف و خسوف در روز و شب عاشوراء و در اخبار روايت شده كه يكى از نشانه‌هاى ظهور امام قائم ( ع ) گرفتن آفتاب و ماه است در غير موسم مقرر و در اين جا است كه حساب منجمان مختل شود و از ميان برود - پايان نقل از مجلسى ره .\r\nمن گويم - مرحوم مجلسى ره در بسيارى از كلمات خود مبانى و اصول حكمت يونانى را كه پايه و مايه فلسفه قديم بود و حكماى مسلمين هم كوركورانه از آن پيروى كرده بود بباد انتقاد شديد گرفته و از آنها بشبهه و خرافت تعبير كرده و آينده به خوبى نظر او را تأييد كرد و آزمايشهاى علمى قرون اخير ، و كاوش دانشمندان معاصر ثابت كرد كه آنچه حكماى يونان در دوران طلائى فلسفه‌بافى خود بعنوان كشف حقائق دريافتند و چند هزار سال حقيقت‌جويان و حكمت داران بشر را بدنبال خود بردند بر اثر علم و دانش معاصر كه بر اساس آزمايش و تحقيق امروزى استوار است باطل و بيهوده بود و امروز ثابت شده كه نظر آنها در باره آسمان و فلك و خصائص آنها خرافتى بيش نبوده است چنانچه مجلسى مرحوم ره بنور ايمان خود دريافت و از آن تعبير كرد و امروزه مسلم شده كه اجسام نورانى فضاهم بمانند زمين از عناصر و گاز و مواد نخست تشكيل يافته‌اند و آثار و خواص جدائى ندارند و پس از اين يادآورى در باره شرح اين حديث كه مرحوم مجلسى آن را از صعاب و مشكلات احاديث دانسته نكات زير را بايد مورد توجه ساخت :\r\nتعبيراتى كه در حديث به كار رفته است :\r\n1 - درياى ميان آسمان و زمين .\r\n2 - مجارى خورشيد و ماه و نجوم و كواكب .\r\n3 - فلك 4 - ملك 5 - منازل خورشيد و ماه و نجوم 6 - كسوف و خسوف .\r\nدريا دو معنى دارد يكى حجم آب بسيار وسيع و انبوه كه بيشتر از خليج و نهر باشد و ديگرى وسعت و پهناورى كه اين آب در آن جاى گيرد و بايد گفت دريا در اصل بمعنى همان وسعت نامحدود از نظر چشم انداز و توجه عمومى است چون نهر و خليج و درياچه هم همان ظرفى است كه مقدار معينى آب در آن جاى دارد .\r\nو از اين جهت صحيح است كه گفته شود دريا خشك است يا آب ندارد چنانچه در نهر هم همين تعبير صحيح است بنا بر اين دريا مقياس يك وسعت نامحدود عرفى است و لازم نيست كه هر جا دريا\r\n\r\n","description":"","footnote":"","page_name":" 156 ","page_number":168},
  {"content":"\r\n\r\nتعبير مىشود حجم آب معينى هم در آن وجود داشته باشد و اين دريائى كه خداوند ميان آسمان يعنى دستگاه چرخان بر فراز زمين خلق كرده عبارت از فضاى محدودى است كه در زبان امروزى از آن بوسعت يك منظومه شمسى تعبير مىشود و بشر در زندگى خود بدان نيازمند است .\r\nو اما مجارى خورشيد و ماه و اختر و ستاره ( كه بعيد نيست مقصود از كواكب در اين حديث همان سيارات باشد كه از اختران ديگر امتياز دارند در حركت و روشنى و به اعتبار علم امروز جزء منظومه شمسى زمين بحسابند ) همان مدارهاى حركت آنها است كه در خورشيد گرد آنست و در آن ميچرخد و در كواكب سياره كه حركت انتقالى دارند دائرة مخصوصى است بيضى يا به وضع ديگر كه حركت كواكب در ان منظم است .\r\nو اما فلك كه همه مدارات خورشيد و ماه و كواكب بر آن استوار است و بعيد نيست همان جاذبيه عامه باشد كه پس از قرن‌ها نيوتن فلكى معروف بدان پى برد و حقيقت آن عبارت از يك نيروئى است شگرف كه حساب يك منظومه شمسى معينى را در اين فضاى بىسر و ته و اسرار آميز از قسمتهاى ديگر جدا مىكند كه خورشيد آن هم در حساب اين نيرو در مركزى استوار است و بدور خود ميچرخد و اين نيروى شگرف تكيه‌گاه همه موجودات اين منظومه شمسى مشخص بحسابست و تعبير از آن بفلك بسيار شيوا است زيرا فلك يك نيروى چرخنده و چرخاننده است .\r\nملك كه در فارسى فرشته گويند در تعبير قرآن و اخبار عبارت از مقياس فعاليت وجودى است چنانچه نيروى ماشين و كارخانه را كه تكيه بصنعت بشرى دارد با نيروى اسب تعبير كنند و مقياس يك فعاليت فوق صنعت بشرير او يا بتعبير ديگر فعاليت ما وراء الطبيعه را با يك ملك تعبير كنند و نيروى جاذبيه عامه به قوت هفتاد هزار ملك تعبير شده است .\r\nو اما كلمه منازل كواكب يك تعبير قرآنى است كه مىفرمايد ( 39 - يس ) و ماه را در منازلى اندازه‌گيرى كرديم و منجمين هم اصطلاح منازل را كه براى كواكب در كتب خود ثبت كرده‌اند به ظاهر از اين تعبير قرآنى گرفته‌اند و منازل قمر را 28 شمرده‌اند باعتبار اينكه در مدت يك شب يك منزل دارد و در مدت يك روز يك منزل و در 28 منزل دوره ماهانه خود را بسر مى برد و در اين خبر منازل شبانه روزى را براى همه كواكب اثبات كرده است .\r\nو مثلا منازل خورشيد در هر شب قوس الليل آن است و در هر روز قوس النهار آن كه عبارت از كمانى نيم دائره نامرئى شب و كمانى نيم دائره مرئى روز باشد و به همين معنا منازل شب و روز براى ديگر كواكب هم منظور مىشود زيرا از نظر سنجش ما كه در زمين زندگى ميكنيم هر كوكبى داراى اين دو منزل شبانه روزى جلوه گر مىشود و در مدارى به نظر ما خود نمائى دارد و يا از نظر ما نهانست .\r\nو اما راجع بكسوف و خسوف آنچه منجمان قديم و جديد گويند اينست كه :\r\nكسوف گرفتن آفتاب هميشه در عقده رأسى يعنى نقطه تلاقى منطقة البروج كه مدار خورشيد است بامدار ماه اتفاق مىافتد و در خصوص حال مقارنه خورشيد و ماه ميسر مىشود ، يعنى هنگامى كه اين دو در يك درجه و يك دقيقه مدار خود باشند كه در اين صورت آفتاب در پشت جسم ماه واقع مىشود و سايه ماه كه امتداد آن تا زمين كشيده است بر روى قطعه‌اى از زمين مىافتد و مردمى كه در آن قطعه زمين باشند نمىتوانند آفتاب را ببينند و پرتو آفتاب از آنها نهانست ، و گرفتن ماه در عقده ذنب است يعنى\r\n\r\n","description":"","footnote":"","page_name":" 157 ","page_number":169},
  {"content":"\r\n\r\nنقطه برخورد منطقة البروج با مدار ماه در طرف مقابل رأس و اين در حال مقابله ميسر است كه ماه و خورشيد از نظر ما در دو نقطه مقابل قرار دارند ( از 13 - 14 ماه ) قمرى و در اين حال است كه ممكن است زمين حائل شود ميان ماه و خورشيد يعنى سايه آن كه تا جرم ماه امتداد دارد روى قسمتى از ماه بيفتد و مردم آن قطعه از زمين كه محاذى اين سايه واقع بر سطح ماه هستند آن را تيره بنگرند .\r\nاز نظر حديث اين دو حادثه كسوف و خسوف اختلالى است در مجراى مقرر براى خورشيد و ماه و نشانه‌ايست از خشم خدا نسبت بمردم زمين :\r\nاز نظر 1 - مىتوان گفت كه منظور اينست كه كسوف و خسوف قانون ثابت و معينى ندارد مانند اول هر برج و هر ماه در گردش خورشيد و مانند رؤيت هلال و دوره سال در گردش ماه و وقوع آنها بوجه نامنظمى است از نظر دوره سال و هم از نظر مناطق قابل رؤيت و به اين اعتبار گرفتن خورشيد و ماه در هر منقطه‌اى از زمين يك حادثه ناگهانى و بر خلاف انتظار برخورد مىشود .\r\nو از نظر 2 - بيانى است از شرع و قابل باور است و گر چه دوران منظم و مرتبى هم داشت زيرا تنظيم مدار ماه و خورشيد و گردش آنها در علم الهى بر اين تناسب تطبيق شده است و اگر روزى براى جهان آيد كه از هر گونه آلودگى گناه و ستم پاك شود دور به نظر نميرسد كه وضع مدار آن‌ها ديگر گونه گردد و از كسوف و خسوف نسبت بمردم زمين بر كنار شوند زيرا ديگرگونى مدارات كواكب مطلبى است كه در فلسفه قديم و جديد تا حدى مورد تسليم است باقى ماند عبارت آخر حديث كه مى فرمايد « فتخرج من الماء و هى كدرة » يعنى چون از آب برآيد تيره نمايد و اين تعبير بمعنى اين نيست كه خورشيد در حجم آبى فرو مىشود بلكه ممكن است از آب همان گرداب سايه ماه باشد كه چون نور ندارد آكنده از رطوبت جوى است .\r\nو يا مقصود اين باشد كه چنين به نظر آيد فتدبر چنانچه در باره سير ذو القرنين در قرآن مجيد اين تعبير آمده است كه :\r\n « حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ »  يعنى چون به مغرب خورشيد رسيد دريافت كه در چشمه آب گرمى فرو مىشود .\r\n\r\n","description":"","footnote":"","page_name":" 158 ","page_number":170},
  {"content":"\r\n\r\n\r\nاخبار متفرقه\r\n42 - ( 1 ) از فضل بن اسماعيل هاشمى از پدرش گويد به امام صادق ( ع ) شكايت بردم از آنچه بدان بر مىخورم از اينكه خاندانم دين را سبك ميشمارند و بدان اعتنائى كه بايست ندارند در پاسخ فرمود اى اسماعيل اين وضع را از خانواده‌ات ناشناخته مگير و دل تنگ مدار زيرا خداى تبارك و تعالى براى هر خاندانى حجتى مقرر داشته كه در روز قيامت بدان بر آن خاندان حجت آورد و بدان‌ها فرمايد آيا فلانى را در ميان خود نديديد آيا رفتار درست او را در ميان خود نديديد ، آيا نمازش را در ميان خود نديديد . آيا دينداريش را در ميان خود نديديد چرا به او اقتداء نكرديد و حجت بر آن‌ها باشد در روز قيامت .\r\n43 - ( 2 ) از معاوية بن عمار گويد شنيدم امام صادق ( ع ) ميفرمود مردى از شما در محله باشد و خداوند حجت آورد روز قيامت بر همسايگانش به دو و به آنها گفته شود آيا فلانى در ميان شما نبود ؟ آيا كلام او را نشنيديد ؟ آيا آواز گريه او را در شب نشنيديد ؟ پس او حجت خدا باشد بر آنها .\r\n\r\n( حديث طير ابابيل و آغاز بروز آبله )\r\n44 - ( 3 ) از ابى مريم گويد از امام ابى جعفر الباقر عليه السلام پرسيدم از قول خدا عز و جل ( 3 - الفيل ) و فرستاد بر آنها ابابيل را . 4 - كه پرتاب ميكرد به آنها سنگى از سجيل - ؟\r\nفرمود : پرنده‌اى بودند كه شتابانه در نزديكى زمين پرميزدند ، و از سمت دريا بر سر آنها ريختند و سرى داشتند بمانند سر پرنده‌هاى درنده و چنگالى بمانند درندگان پرنده و با هر پرنده‌اى سه سنگريزه دو تا در چنگال داشت و يكى در منقار و شروع كردند كه بآن‌ها پرتاب\r\n\r\n","description":"","footnote":"","page_name":" 159 ","page_number":171},
  {"content":"\r\n\r\nكنند تا تنشان دانه آبله زد و آنها را بدان كشتند و پيش از آن هيچ آبله ديده نشده بود و آن نوع پرنده را پيش از آن روز نديده بودند و نه بعد از آن روز كسى ديد فرمود : هر كدام در آن روز رها شدند رفتند تا بوادى حضرموت يمن رسيدند و آن يك دشتى است نزديك يمن و خدا سيلى فرستاد و همه را غرقه كرد فرمود : در آن دشت از پانزده سال پيش آبى ديده نشده بود ، فرمود از اين رو آن را دشت حضرموت ناميدند هنگامى كه اينها در آن مردند ( يعنى مرگ در رسيد ) .\r\nشرح - از مجلسى ( ره ) -\r\n« طيرا ابابيل »\r\n- بيضاوى گفته است ابابيل جمع اباله است يعنى جمعيت‌هاى بسيار اين پرنده‌ها بدان مانند شده و برخى گفته‌اند مفردى ندارد بمانند عباديد و شحاطيط .\r\n« قوله\r\nحتى جدرت اجسامهم\r\n» تا تن آن‌ها آبله بر آورد فيروزآبادى گفته جدرى بضم جيم و فتح آن ريشها كه در تن برآيد باد كند و بتركد و ظاهر اينست كه بر هر كدام سنگريزه بسيار زدند تا تن آنها سوراخ سوراخ شد و ظاهر اخبار و تواريخ ديگر اينست كه بر هر مردى يك سنگريزه زدند و به همان مرد .\r\n45 - ( 1 ) از عبد الملك گويد ميان امام باقر ( ع ) و يكى از فرزندان امام حسن مجتبى سخنى در گرفت و گزارش آن به من رسيد من رفتم خدمت امام باقر و تا رفتم در آن باره سخنى بگويم به من فرمود خاموش باش ، در ميان ماها وارد مشو همانا مثل ما و مثل عموزادگان ما مثل مرديست كه در بنى اسرائيل بود و دو دختر داشت يكى را بزراعتكارى شوهر داد و ديگرى را بكوزه‌گرى سپس بديدار آنان رفت نخست نزد زن آن زراعتكار رفت و گفت حال شماها چگونه است ؟ دخترش در پاسخ او گفت شوهرم زراعت بسيارى كشته و اگر خداوند بارانى بدهد حال ما در ميان بنى اسرائيل از همه بهتر است .\r\nسپس نزد زن آن كوزه گر رفت و گفت حال شما چطور است ؟ در پاسخ گفت شوهرم كوزه\r\n\r\n","description":"","footnote":"","page_name":" 160 ","page_number":172},
  {"content":"\r\n\r\nبسيار ساخته و اگر آسمان نبارد حال ما در ميان بنى اسرائيل از همه بهتر و او برگشت و مىگفت بار خدايا تو براى هر دوى آنها هستى ، و همچنين هستيم ماها .\r\nشرح - از مجلسى ( ره ) - قوله\r\n« و كذلك نحن »\r\n- يعنى شما را نرسد ميان ماها قضاوت كنيد زيرا هر دو طرف فرزندان پيغمبريم ( ص ) و احترام ما هر دو بر شما لازم است و نبايد بطرفدارى اقدام كنيد چنانچه آن مرد در ميان دو داماد قضاوتى نكرد و كار هر دو را به خدا واگذاشت .\r\n46 - ( 1 ) از ذريح گويد شنيدم امام صادق ( ع ) در تعويذ براى يكى از فرزندانش ميفرمود :\r\nتو را قسم مىدهم اى باد و اى درد هر چه باشى بدان عزيمتى كه على بن ابى طالب امير المؤمنين رسول رسول خدا ( ص ) بر جن وادى صبره عزيمة يافت و آنان هم اجابت كردند و اطاعت كردند كه تو هم بناچار اجابت كنى و اطاعت كنى و از تن پسرم فلان كه دختر زاده من است بيرون روى الساعه ، الساعه .\r\nشرح - از مجلسى ره -\r\n« على جن وادى الصبره »\r\nشايد اشارت باشد بدان چه شيخ مفيد در ارشاد بسند خود از ابن عباس نقل كرده است گويد : چون پيغمبر بسوى بنى المصطلق ميرفت از راه كنارى گرفت و شبش دريافت و در كنار رود خانه‌اى منزل كرد چون آخر شب شد جبرئيل نزد او فرود آمد و به او گزارش داد كه طائفه‌اى از جن در ته اين وادى موضع گرفته‌اند و آهنگ توطئه‌اى بر عليه او و اصحابش دارند در موقعى كه از آن جا بگذرند آن حضرت امير المؤمنين ( ع ) را خواست و به او فرمود بدين رودخانه برو و جمعى از دشمنان جن خدا بر سر راهت آيند و آهنگ تو كنند و با نيروئى كه خداوندت داده است از آنها دفاع كن و بنامهاى خدا عز و جل پناه‌گير و خداوند تو را بعلم خود پناه دهد و صد تن از مردم متفرقه را با او فرستاد و بآن‌ها فرمود در خدمت او باشيد و فرمان او را ببريد .\r\nامير المؤمنين ( ع ) بدان رودخانه رو كرد و چون بلبه آن رسيد به آن صد تن همراه خود فرمود بر آن لبه بايستد و كارى نكنند جز بدستور او و خود پيشرفت و بر لب رود خانه ايستاد و اعوذ باللَّه گفت و نام خدا برد و اشاره بهمراهان خود كرد تا نزديك شدند و به اندازه يك تير پرتاب از او فاصله گرفتند و خود بدرون رودخانه سرازير شد و باد تندى وزيد كه نزديك بود آن مردم را برو در اندازد و آن‌ها را از جاى بركند از بيم دشمن و بيم وضعيت ، و امير المؤمنين ( ع ) فرياد كشيد منم على بن عبد المطلب وصى رسول خدا ( ص ) و عموزاده‌اش اگر خواهيد بمانيد و اشخاصى\r\n\r\n","description":"","footnote":"","page_name":" 161 ","page_number":173},
  {"content":"\r\n\r\nبه چشم همراهان او آمد كه بمانند تركمن بودند و از دست آن‌ها زبانه آتش نمايان بود كه جاى گرفتند و در كناره‌هاى آن رودخانه بگردش آمدند .\r\nامير المؤمنين قرآن ميخواند و بدرون رودخانه ميرفت و با تيغ خود براست و چپ اشاره ميكرد و آن اشخاص درنگى نكردند و مانند دودى سياه شدند و امير المؤمنين اللَّه اكبر گفت و سپس از آن جا كه فرود شده بود بر آمد و همراهانش بدنبال او آمدند تا آن موضع از آنچه رخ داده بود پاك شد .\r\nاصحاب رسول خدا ( ص ) به او گفتند يا ابا الحسن با چه برخوردى نزديك بود از ترس بميريم و از تو بيشتر بيمناك بوديم از آنچه خود در آن گرفتار بوديم در پاسخ آن‌ها فرمود چون دشمن خود را نمود نامهاى خدا را بلند بردم و آن‌ها زبون شدند و دانستم چه بيتابى بدان‌ها دست داده منهم بىترس از آن‌ها در ميان رودخانه رفتم و اگر به حال خود مانده بودند همه را ميكشتم و خدا مكر و شر آن‌ها را دفع كرد از مؤمنان و باقى مانده پيشتر از من خدمت رسول خدا ( ص ) روند و ايمان آوردند امير المؤمنين با همراهان خود نزد رسول خدا ( ص ) برگشت و گزارش كار خود را داد و آن حضرت آسوده خاطر شد و خرم گرديد و دعاى خير در باره او كرد و فرمود يا على پيش از تو آنها كه خدا از تو بيمناكشان كرده بود آمدند و اسلام آوردند و اسلامشان را پذيرفتم سپس با جمع مسلمانان كوچ كرد و آسوده خاطر و بىترس از آن رودخانه گذشتند و عامه هم اين حديث را بدون انكار موافق خاصه روايت كرده‌اند انتهى .\r\n47 - ( 1 ) از امام باقر ( ع ) كه رسول خدا ( ص ) فرمود : هر كه وارسى كند بدست نياورد ( جزرى گفته مقصود اينست كه هر كه از احوال مردم وارسى كند و در مقام تفتيش آن‌ها برآيد آنچه پسند او است نيابد زيرا خير در مردم كم است ) و هر كه براى ناگواريهاى روزگار شكيبائى پيشه نكند در ماند و هر كه بمردم قرض دهد به او قرض دهند ( يعنى هر كه از مردم ببرد و كناره كند از او كناره كنند يا اينكه هر كه بمردم بد گويد به او بد گويند ) و هر كه مردم را ترك كند دست از او بر ندارند .\r\nعرض شد يا رسول اللَّه پس چه بكنم ؟ فرمود بمردم از آبروى خود وام بده براى روز نيازمنديت ( يعنى در برابر بدگوئى و آبرو ريزى آن‌ها صبر كن و انتقام مكش تا در روز قيامت از آن‌ها عوض بگيرى ) .\r\n\r\n","description":"","footnote":"","page_name":" 162 ","page_number":174},
  {"content":"\r\n\r\n48 - ( 1 ) از حماد بن عثمان گويد در اين ميان كه موسى بن عيسى ( از سران بنى عباس ) در خانه خود بود كه آن خانه در كنار محل سعى ميان صفا و مروه بود و به محل سعى توجه داشت بناگاه ديد ابو الحسن موسى ( ع ) ( امام هفتم ) از طرف مروه سوار بر استرى مىآيد ، بىدرنگ ابن هياج كه مردى همدانى و سر سپرده بود فرمان داد تا مهار استر امامرا بگيرد و مدعى شود كه استر از آن او است نزد او آمد و بلگام چسبيد و مدعى آن شد .\r\nامام كاظم ( ع ) بىدرنگ پاى از ركاب برداشت و از آن پياده شد و بغلامانش فرمود زين را برداريد و استر را به او بدهيد ابن هياج گفت زين هم از من است . در پاسخ او فرمود دروغ گفتى ما بينه داريم كه اين زين از مال محمد بن على ( پدرم - ع ) بوده است ولى استر را همين نزديكى خريديم و تو بهتر ميدانى و آنچه مىگوئى .\r\nشرح - از مجلسى ره - تسليم استر به او با اينكه ميدانست دروغ مىگويد يا براى حفظ آبرو بوده و دريغ از اينكه با اين مرد دلقك نزد والى بمحاكمه رود يا براى اين بوده كه در صورت مرافعه بايد قسم بخورد برد دعوى او و از آن دريغ داشته است يا براى اين بوده كه مردم در صورت جهل به حال مدعى طرح دعوى نكنند و تسليم مدعى شوند پايان نقل از مجلسى ره .\r\nمن گويم - چون امام ( ع ) ميدانست كه اين اقدام بدستور موسى بن عيسى مرد متنفذ حكومت وقت است ميدانست كه اگر كار بمرافعه كشد شهود قلابى و زور ميسازند و در محكمه او را محكوم ميكنند و هم استر را مىبرند و هم باعث زحمت او ميشوند اين بود كه استر را تسليم كرد و از شر توطئه آسوده شد و در حقيقت توطئه را كشف كرد و خنثى نمود .\r\n49 - ( 2 ) از محمد بن مرازم از پدرش گويد ما در خدمت امام صادق ( ع ) بوديم كه در حيره از نزد ابى جعفر منصور دوانيقى رخصت خروج دريافت كرد و آزاد شد در همان ساعت اجازه بىدرنگ حركت كرد و سر شب بپاسبانان گشتى برخورد و يك گمرك‌چى كه در ميان پاسبان‌هاى گشتى بود در همان سر شب به آن حضرت در آويخت و گفت من نمىگذارم تو از اينجا بگذرى و حضرت به او اصرار كرد و از او خواهش كرد و او به سختى سر باز زد و جلو حضرت را گرفت ، من و مصادف در خدمت آن\r\n\r\n","description":"","footnote":"","page_name":" 163 ","page_number":175},
  {"content":"\r\n\r\nحضرت بوديم ، مصادف به او عرضكرد همانا اين گمركچى سگى است كه تو را آزار داده و ميترسم تو را نزد منصور برگرداند و نميدانم كه در اين بار دوم منصور با شما چه خواهد كرد من با مرازم هر دو حاضريم اجازه ميدهى گردن او را بزنيم و جسد او را بيندازيم در نهر .\r\nدر پاسخ فرمود : اى مصادف دست بردار و آرام باش و امام پيوسته از او طلب رفع مزاحمت كرد تا بيشتر شب گذشت و در آخر شب اجازه گذر به حضرت داد و حضرت به راه خود رفت و پس از آن فرمود : اى مرازم اين بهتر است يا آنچه شما گفتيد گفتم قربانت اين بهتر شد .\r\nفرمود : بسا كه مرد از خوارى كوچكى بر آيد و در خوارى بزرگترى در آيد شرح - از مجلسى ره - قوله\r\nفي السالحين\r\n- يعنى پاسبانهائى كه شب گردند چنين گفته شده ولى درستش اينست كه مقصود از سالحين در هر دو جا نام محلى است در كتاب مغرب گفته است سالحون موضعى است در 4 فرسخى بغداد پايان نقل از مجلسى ره .\r\nمن گويم حيره در حدود كوفه است و بعيد است كه حضرت در اين مدت به آنجا رسيده باشد و و بر فرض گرفتارى به خود منصور مراجعه شود و درست‌تر همان معنى اول است و منظور پاسبانان شب گردان اطراف همان حيره بوده كه شايد به منظور حفاظت منصور در آنجا گشت ميزدند و منظور آن گمركچى هم اين بوده است كه بعنوان دشمنان منصور حضرت و همراهانش را متهم سازد و اين عادت گمركچيانست كه بهر وسيله براى آزار مسافران متشبث ميشوند .\r\n50 - ( 1 ) از حفص بن أبى عايشه گويد امام صادق ( ع ) يكى از غلامانش را بدنبال كارى فرستاد و او دير كرد ، امام صادق بدنبالش بيرون شد كه دير كرده بود و ديد خوابيده امام بالاى سرش نشست و او را باد زد تا بيدار شد چون بيدار شد امام صادق ( ع ) به او گفت اى فلانى به خدا حق ندارى هم شب بخوابى و هم روز شبت از آن تو است و روزت از آن ما .\r\n\r\n","description":"","footnote":"","page_name":" 164 ","page_number":176},
  {"content":"\r\n\r\n51 - ( 1 ) از ابى على گويد شنيدم امام صادق ( ع ) ميفرمود در پيش مردم ظاهر و باطن ما را بر خلاف يك ديگر جلوه ندهيد شما را در مذهب خود همين بس كه هر چه را ما بگوئيم بگوئيد و از هر چه دم بنديم دم بنديد . براستى شما ديده‌ايد كه خدا عز و جل در مخالفت ما خيرى براى كسى قرار نداده راستى كه خدا عز و جل ميفرمايد ( 30 - النور ) بايد حذر كنند كسانى كه مخالفت ميكنند از فرمان خدا از اينكه دچار فتنه‌اى شوند يا عذاب دردناكى .\r\n\r\nحديث راجع بطبيب\r\n52 - ( 2 ) از امام صادق ( ع ) كه فرمود موسى ( ع ) عرضكرد پروردگارا درد از كجا است ، فرمود از جانب من ، عرضكرد درمان از كجا است ؟ فرمود از من است ، عرضكرد پس بنده‌هايت را با پزشك معالج چه كار ؟ فرمود بدان دلخوش شوند . و از آن روز معالج طبيب ناميده شد .\r\nشرح - از مجلسى ره\r\n« يطبب بانفسهم »\r\nدر برخى نسخه با باء است و در برخى با ياء دو نقطه فيروزآبادى گفته معنى طب تانى و تلطف است يعنى طبيب بمعالج گفته‌اند براى آنكه بواسطه رفق و مهرورزى و تدبر خود اندوه را از دل بيمار ميبرد و شفاء بدست او نيست و اما بنا بر نسخه دوم مقصود اين نيست كه طبيب از آن ماده باز گرفته شده چون يكى مضاعفست و يكى معتل و بلكه مقصود اينست كه نام طبيب باعتبار اين نيست كه بيمارى از تن برد بلكه باعتبار اينست كه غم از دل برد و دل را خوش كند . پايان نقل از مجلسى ره .\r\nمن گويم بيمارى نقصانى است در جهاز زندگى يك موجود جاندار بواسطه فقدان يكى از شرائط زندگى يا يكى از اعضاء و اركان آن و نسبت آن به خداوند از نظر اينست كه آن را نيافريده است يعنى بالعرض و مجاز است مانند نسبت خلق شر و ظلمت بذات حضرت او . و شفاء و درمان بيمارى عبارتست از ايجاد آن شرط و يا جزء مفقود و بوجه حقيقت مستند به حضرت ودود است و كار پزشك هر چه هم استاد و درست فهم و درست كار باشد آماده كردن زمينه است براى ايجاد شرط و يا جزء جهاز زندگى بمانند\r\n\r\n","description":"","footnote":"","page_name":" 165 ","page_number":177},
  {"content":"\r\n\r\nاينكه زارع بذر افشاند و يا آنكه نهال بكارد ، و بسيارى از بيماريها دوره‌اى دارد در مزاج بيمار كه خود به خود بگذرد و بهبودى پديد آيد از اين جهت ميفرمايد بيشتر فائده پزشك از نظر روانى و روحى است و براى خوش كردن دل بيمار است .\r\n53 - ( 1 ) از امام صادق ( ع ) فرمود هيچ دردى نيست مگر آنكه بتن شتابد ( راه دارد خ ) و بانتظار است كه چه زمانى فرمان به دو رسد تا تن را فروگيرد و در روايت ديگر فرموده است كه - جز تب زيرا كه آن يكباره بتن در آيد .\r\nشرح - از مجلسى ره - « قوله :\r\nو هو شارع الى الجسد\r\n» يعنى بدان راهى دارد و نفوذ مىكند و شايد مقصود اينست كه غالب دردها در خود تن ماده‌اى دارد و در مورد اقتضاء شدت يابند جز تب كه بىماده درونى به بدن تسلط يابد مثلا مانند ورود هواى سرد يا گرم بر آن .\r\n54 - ( 2 ) از داود بن زربى گويد من در مدينه سخت بيمار شدم و به گوش امام صادق ( ع ) رسيد و به من نگارش فرمود كه :\r\nدردمندى تو به من رسيد ، يك صاع گندم بخر ( يكمن تبريز كمتر ) و بر پشت بخواب و آن را بر سينه‌ات بيفشان هر گونه افشان شد و بگو : بار خدايا من از تو خواهش دارم بدان نام تو كه هر گاه آن پريشان تو را بدان بخوانند آنچه پريشانى دارد از او بر طرف كنى و او را بر زمين جاى گزين سازى و خليفه بر خلق خودت نمائى كه رحمت فرستى بر محمد و اهل بيتش و مرا از اين دردى كه دارم عافيت بخشى ، سپس برخيز بنشين و آن گندم را از گرد خود جمع كن و همان ذكر را بخوان و آن را به چهار مد ( در حدود يك چارك ) بخش كن و هر يك را بمسكينى بده و همان ذكر را بخوان ، داود گويد : من چنين كردم و گويا از بند رها شدم و ديگران هم عمل كردند و از آن سود بردند .\r\n\r\n","description":"","footnote":"","page_name":" 166 ","page_number":178},
  {"content":"\r\n\r\n\r\nحديث ماهى كه بر چه استوار است\r\n55 - ( 1 ) از ابان بن تغلب از امام صادق ( ع ) گويد از آن حضرت پرسيدم كه زمين بر چه استوار است ؟ فرمود : بر ماهى . گفتم ماهى بر چه استوار است ؟ فرمود بر آب ، گفتم آب بر چه استوار است ؟ فرمود بر صخره گفتم صخره بر چيست ؟ فرمود بر شاخ گاوى خوش پشت ، گفتم گاو بر چه استوار است ؟ فرمود بر خاك با نم ؟ گفتم خاك با نم بر چه استوار است ؟ در پاسخ فرمود پر دور رفتى اينجا است كه دانش دانشمندان گم است .\r\nشرح - اين الفاظ را به ترتيب بايد در خاطر سپرد :\r\n1 - زمين 2 - حوت ماهى 3 - آب 4 - صخره 5 - شاخ گاو 6 - ثرى خاك با نم . 7 - ايكس - ناگفتنى يا نافهميدنى .\r\nاكنون اين مصاحبه 6 سؤالى را مىتوان به چند وجه تقسيم كرد :\r\n1 - از نظر ساختمانى و به شكل عمودى و مقصود اين باشد كه ساختمان زمين و پايه‌هاى آن تا هر جا كه باشد بعنوان يك ساختمان هفت اشكوبه تنظيم گردد كه روى هم چيده شده و بر زبر هم قرار گرفته است و از اين نظر صورت ساختمانى به اين شكل در مىآيد :\r\n2 - از نظر عمرانى و دوره‌هاى زندگى تاريخى بشر بر روى زمين و به شكل افقى و منظور سؤال از اين است كه عمران و آبادى زمين از روز اول تكوين و اجتماع بشرى بر چه پايه بوده و بر چه عواملى استوار شده است در اين صورت مىتوان اين مصاحبه را به اين صورت تشريح كرد :\r\n1 - راوى - عمران و آبادى زمين بر چه وضعى بوده است ؟\r\nامام - بر ماهى - اين بيان اول زندگى آبرومندانه بشر است زيرا اول تشكيل اجتماع\r\n\r\n","description":"","footnote":"","page_name":" 167 ","page_number":179},
  {"content":"\r\n\r\nو عمران بشرى در كنار نهرها و درياها بوده و اولين خوراك معمولى او از شكار ماهى تأمين شده است پس مىتوان ماهى را رمز يك دوران ابتدائى زندگى بشر دانست .\r\n2 - راوى - ماهى بر چه اساس زندگانى داشته و كفايت قوت بشر را مىنموده است ؟\r\nامام - ماهى بر آب زندگانى دارد و هرگز ناياب نميشود و نياز بپرورش ندارد .\r\n3 - راوى - آب بر چه قرار مىگيرد ؟\r\nامام - بر صخره - يعنى ماده‌اى كه فشرده شده است و سنك شده و ممكن است منظور سؤال پرسش از آغاز شروع اين گونه زندگانى بشر باشد و منظور جواب اين باشد كه زندگى بشر با خوراك ماهى و شكار از نهر و دريا همراه با دوران زندگانى حجرى او بوده است كه يكى از ادوار تاريخى زندگانى ابتدائى بشر است و هزارها سال بدرازا كشيده است .\r\n4 - راوى - زندگانى دوران حجر بر چه استوار شده است ؟ يعنى اين زندگانى دوران حجرى كه با شكار ماهى و حيوانات دريا گذشته بچه وضع ديگرى مبدل شده است و بچه صورت تازه‌اى در آمده است ؟\r\nامام - بشاخ نره گاو استوار شده است يعنى دوران حجرى بشر در سير تكامل بدوران زراعت و كشت گندم و حبوبات منتقل شده است و به عهده گاو و آهن گذاشته شده است و معنى اين مثل معروف كه :\r\nزمين روى شاخ گاو ميگردد همين است ، يعنى گردش عمران زمين و زندگانى بشر بر پايه كشت و زراعت است كه بنيروى نره گاو از دوران بسيار قديم تا آغاز همين قرن اداره ميشده و از آغاز اين قرن آن را بوسائل مكانيزه و تراكتور تحويل داده است .\r\nبراى توضيح بايد گفت كه جمله\r\n« على اى شيء »\r\nبه اصطلاح نحوى ظرف مستقر است و جار و مجرور متعلق بفعل عام مقدرى است و لازم نيست آن فعل عام نسبت بمورد تعبير ماضى باشد بلكه روا است مستقبل باشد و چنين تفسير شود كه زندگانى دوران حجر بر چه وضعى قرار گرفت ؟ و امام در جواب ميفرمايد بر زندگانى زراعت و كشاورزى و با تحصيل غذا از گندم و حبوبات آن دوران ماهى خوردن و تنها با شكار حيوانات درياها و نهرها گذرانيدن به پايان رسيد .\r\n5 - راوى ، نره گاو كه كار زراعت را انجام ميدهد بر چه استوار است ؟ يعنى بچه وسيله و بر چه پايه اين كار زراعت از او ساخته است ؟\r\nامام - خاك با رطوبت كه هم مىتواند آن را شيار كند و هم تخمى كه در آن كشت مىشود سبز مىكند و ميرويد و بثمر ميرسد و خلاصه مقصود اينست كه زندگى زراعتى كه روى شاخ گاو نر ميچرخد بر زمين خاكى و آب كافى استوار است و گاو ابزارى است كه در زمينه وجود خاك و رطوبت ميتواند توليد زراعت كند .\r\n6 - راوى زمين با رطوبت بر چه وضعى استوار مىشود ؟\r\nممكنست مقصود پرسش از سر انجام زمين باشد و پايان زندگانى بشر و ممكنست مقصود پرسش از وضع تازه زراعت باشد كه جانشين زراعت با گاو مىشود مانند زراعت با وسائل صنعتى امروزه و در پاسخ اين پرسش بهر نظر باشد :\r\nامام - بسيار دور است ، يعنى دوران پايان عمر زمين كه برستاخيز ميكشد يا دوران تبديل وضع\r\n\r\n","description":"","footnote":"","page_name":" 168 ","page_number":180},
  {"content":"\r\n\r\nزراعت با گاو بزراعت با ماشين بسيار دور است و علم دانشمندان هنوز بدان راه نبرده و در وادى فهم آن گم است و در آن زمان ميسر نبوده است كه در پاسخ اين پرسش بيانى شود كه براى عموم مردم دانشمند آن روز قابل فهم و باور باشد .\r\n3 - طرح سؤالات از نظر علمى و فيزيكى و فهم رموز نظم زمين و مواد شيميائى آن بدين تفصيل :\r\n1 - راوى - از او پرسيدم زمين بر چه استوار است ؟ يعنى بچه وسيله زمين در قرارگاه معين خود در بخش ثابتى از فضا برقرار است و از مدار مقرر خود اين ور و آن ور نميرود ؟\r\nامام - بر ماهى استوار است - يعنى طبع سرد و آبگون خود و اين رمز قوه دافعه است كه بر اثر برودت و سردى در نهاد زمين بوجود آمده و آن را در فاصله معينى از مركز خورشيد و سيارات ديگر متوقف و مستقر ساخته است .\r\n2 - راوى - قوه دافعه كه به كلمه حوت تعبير شده است بر چه حقيقتى استوار است ؟\r\nامام - بر آب كه مايه برودت و ثقل است .\r\n3 - راوى - آب كه خود جسم سائل و روانى است بچه وسيله مستقر مانده است تا حافظ نيروى دافعه زمين باشد ؟\r\nامام - بر مواد متحجره زمين كه سرد شده و به صورت كوه و لنگر درياها در آمده است و اين موافق با آيات بسياريست كه در قرآن مجيد كوهها را كه صخره‌هاى كره زمين است به لنگر و وسيله استقرار زمين در مدار خود تعبير كرده است از آن جمله ميفرمايد ( 30 - النازعات ) و زمين را پس از آن گسترد 31 - و آب و چراگاهش را از آن بر آورد 32 - و كوهها را لنگر آن كرد .\r\nو خود ترتيبى كه در اين آيات مقرر شده بمضمون پاسخ‌هاى امام ( ع ) در اين روايت بسيار نزديك است .\r\n4 - راوى - صخره بر چه استوار است ؟\r\nامام ( ع ) - بر روى شراره‌هاى شاخ شكل مايع نر شور و نرم و بدون گيره درون زمين - در حقيقت اين صخره‌هاى سخت قشر زمين بمانند در پوش محكمى است كه روى شراره مايع مذاب درون آن قرار دارد كه بمانند شاخ نره گاوى جهش ميزنند تا سر برآورند و اگر كوههاى آتش فشان خاموش را در نظر بگيريد و تصور كنيد كه چگونه در هنگام آتش فشانى شعله‌هائى از دهانه آن بيرون ميجسته كه چون شاخ گاوى از درون زمين سر بر مىآورده است برسائى و شيوائى اين تعبير تصديق مىكنيد و با توجه به اين حقيقت كه چگونه پس از صخره شدن اين مواد اين صخره بمانند در پوشى در روى اين شاخ قرار گرفته و آن را نگهداشته است مطلب بسيار روشن مىشود .\r\nو كلمه املس هم اين معنى را تأييد مىكند - در مجمع البحرين گويد :\r\nملاست ضد خشونت است يعنى نرمى و ملس الشيء از باب تعب در جايى گويند كه براى چيزى گيره و وسيله استمساك نباشد .\r\nالمنجد گويد : ملس كه جمع آن ملوس و املاس و جمع بر جمعش اماليس است بمعنى مكان مستوى است و ملسى بمعنى ناقه تندرو تا آنكه گويد املس ضد خشن است .\r\n\r\n","description":"","footnote":"","page_name":" 169 ","page_number":181},
  {"content":"\r\n\r\nدر اين صورت تعبير از مايع مذاب قسمت درونى زمين كه قشر جامد و صخره مآبى بر آن احاطه دارد به ثور املس يا از نظر معنى لغوى اشتقاقى كلمه ثور است كه بمعنى جوشش و جهش است از ثار يثور ثورانا - در مجمع البحرين گويد :\r\n« ثور » - خدا فرموده است « و أثار و الارض » يعنى آن را براى كشت زير و رو كردند و در خبر است كه ثارت قريش بالنبى ( ص ) فخرج هاربا يعنى قريش بر پيغمبر ( ص ) شوريدند و او هم گريخت .\r\n« المنجد » گويد : ثار ثورا و ثورانا و ثؤارا هاج يعنى جهيد ، تا آنكه گويد : ثوران و ثور به معنى شفق و سرخى انتشار آن است و با توجه به اين معانى اگر كلمه ثور املس را بمعنى جهنده نرمى ، عبارت از مايع درونى زمين تفسير كنيم كه بطور استعاره كلمه قرن بدان اضافه شده است راه دورى نرفتيم .\r\nو يا اينكه ثور املس بمعنى گاو نرم اندام و هموار پشت بطور استعاره و تشبيه در اين معنى به كار رفته است .\r\n5 - راوى - اين مايع درونى و پر شور زمين چه حقيقتى دارد و بر چه استوار است ؟\r\nامام ( ع ) - خاك با رطوبتيست يعنى ماده‌اى كه داراى مواد آب است اكسيژن و هيدروژن يا مقصود ذرات اصلى ماده است كه داراى قوه و نيروى جنبش است كه از نظر طبيعى مبدأ پيدايش همه موجودات مادى است و بناچار ماده‌اى بايد و نيروى حركتى تا موجودى مادى پديد آيد و اين مسأله ماده نخست و قوه نخست از بغرنجترين مسائل طبيعى امروزه است و بزرگترين دانشمندان در تصوير حقيقت آن گيج و گم شده‌اند و هنوز ندانسته‌اند كه اين دو چيز هستند يا يك چيز و آن يك چيز ماده است يا قوه ! و در اينجا دور نيست كه بجاى كلمه ثرى كه در پاسخ امام است كلمه اثر گذارده شود كه در اصطلاح دانشمندان طبيعى عرب زبان امروزه يك بطن عميقيست از ماده و يا اثر عميق آنست .\r\n6 - راوى - تار و پود و جود ثرى بر چه استوار است ؟ يعنى ماده اول بچه تجزيه و تحليل مىشود ؟ يا گازى كه در درون زمين است بچه تجزيه و تحليل مىشود ؟\r\nامام - بسيار دور است در اينجا است كه دانش دانشمندان گم است .\r\nاگر سؤال بر وجه اول طرح شود كه مقصود فهم نهان ماده نخست باشد معنى هيهات اينست كه حقيقت ماده نخست بسيار دور از فهم است و دانشمندان تا هميشه در آن گم‌اند و اين خود از مسائل اصم و لا ينحل علم طبيعيست .\r\nو اگر سؤال بر وجه دوم طرح شود معنى هيهات اينست كه هنوز قرنها بايد بگذرد و زمان بسيار دورى آيد تا دانش بشر بپايه‌اى رسد كه بتواند حقيقت گاز و اجزاء درونى آن را تشخيص دهد و آن را تجزيه و تحليل نمايد .\r\nاكنون بايد يادآور شوم كه طرح اين مصاحبه از نظر اول كه سؤال از اشكوبه‌هاى سازمان زمين باشد و از پايه‌هاى ساختمانى آن كه بر وجه عمودى بدان استوار است معقول به نظر نميآيد نه از نظر سؤال و نه از نظر جواب و نميتوان آن را منسوب باصحاب دانشمند امام دانست و بشخصيتى\r\n\r\n","description":"","footnote":"","page_name":" 170 ","page_number":182},
  {"content":"\r\n\r\nمانند ابان بن تغلب كه از فضلا و دانشمندان بنام دوران خود بوده است نسبت داده . در شرح حال او گفته‌اند ( ص 2 رجال كبير ط ط ) .\r\nابو عمرو كشى در كتاب رجال خود گفته است ابان از على بن الحسين ( ع ) روايت حديث كرده است و ابو زرعه رازى او را در شمار روات امام صادق ( ع ) ثبت كرده است و هم روات از تابعين و نزديكان بدانها و گفته ابان بن تغلب از انس بن مالك روايت كرده و ابو بكر محمد بن عبد اللَّه بن ابراهيم شافعى حديث ابان را چنين ياد آور شده است :\r\n1 - اعمش 2 - محمد بن منكدر 3 - سماك بن حرب 4 - ابراهيم نخعى . و ابان رحمه اللَّه در هر فنى از فنون دانش استاد و پيشوا بوده است ، در قرآن و حديث و ادب و نحو و كتبى دارد :\r\n1 - تفسير غريب القرآن .\r\n2 - كتاب فضائل - و پس از ذكر سلسله سند خود در روايت اين دو كتاب گويد .\r\n3 - كتاب صفين - تا آنكه گويد احمد بن محمد روايت كرده كه پسرش گفت من با پدرم خدمت امام صادق ( ع ) شرفياب شديم و تا چشم او بپدرم افتاد فرمان داد تو شكى براى او انداختند و با او دست داد و او را در آغوش كشيد و از او احوالپرسى كرد و به او خوش آمد گفت .\r\nو گفته چون ابان بمدينه وارد ميشد همه مردم دور او را ميگرفتند و يكى از اسطوانه‌هاى مسجد پيغمبر براى تدريس و سخنرانى او آماده ميشد .\r\nو از بلاذرى در وصف او روايت كرده است كه عطيه عوفى از ابان روايت كرده است كه امام باقر ( ع ) به او فرمود : در مسجد مدينه بنشين و بمردم فتوى بده و من دوست دارم كه در شيعيانم مانند توئى ديده شود .\r\nبا اين مدح بليغ و فضل و دانش شگرفى كه رجال‌شناسان اسلام از موافق و مخالف در باره ابان بن تغلب ره بيان كرده‌اند نميتوان او را بيك مسأله مسلم جاهل شناخت و آن اينست كه زمين كره ايست در فضا و از همه طرف به هوا برخورد دارد و روى پايه‌اى ساخته نشده است زيرا اين مسأله هزارها سال پيش از دوران ابان بن تغلب مسلم شده بود و كوچكترين دانشمندان آن را ميدانستند و خصوص در اين تاريخ كه اسلام در محيط جهان پهن شده بود و دانشمندان يونان و ايران و مصر و كشورهاى ديگر جزء سازمان فرهنگى اسلام شده بودند و خصوص در محيط كوفه محل نشو و نماى ابان كه بدانشگاه جنديسابور نزديك بود و در كنار مدائن پايتخت علمى و فلسفى دولت ساسانيان ساخته شده بود با توجه به اين مطالب هرگز نميتوان گفت ابان بن تغلب از ساختمان‌هاى اشكوبه‌دار زير زمين از امام صادق ( ع ) پرسش كرده و جواب روى اين نظر صادر شده است .\r\nو نارواتر اينكه امام صادق با اين گونه پرسش موافقت كرده و براى زمين و پايه‌هاى آن اين اشكوبه‌ها را تحويل ابان بن تغلب داده است چنانچه نميتوان تصور كرد كه كسى چنين مضمونى را بنام مصاحبه‌اى ميان ابان بن تغلب و امام صادق ( ع ) جعل كرده باشد زيرا در باره ساختمان زمين چنين عقيده‌اى از خرافىسرايان هم در هيچ كجا به نظر نرسيده است تا اين خرافت را در باره امام جعل كرده باشند زيرا چنانچه گفتيم مسأله كروى بودن زمين و معلق بودن آن در فضا به اعتبار مركز ثقل جهان مادى كه يك اصل فلسفه يونانى است در اين دوره معروف و مسلم بوده است و در محافل نيم علمى هم بچنين سخنها دم زدن ميسر نبوده تا برسد بمحفل علمى كشاف حقائق جعفر بن محمد الصادق ( ع ) و دانشمندى چون ابان بن\r\n\r\n","description":"","footnote":"","page_name":" 171 ","page_number":183},
  {"content":"\r\n\r\nتغلب و با ملاحظه اينكه سند اين روايت هم صحيح بوده است و بعلاوه از اعتبار و صحت ، كليه اخبار كافى صحت اسنادى هم دارد نميتوان آن را طرح كرد و بناچار مقصود از آن بيان يك حقائقى است كه به نظر من هر كدام از دو وجه اخير با آن سازگار است و بسا وجه صحيح ديگرى هم در نظر ديگران آيد .\r\n\r\nحديث آغاز آفرينش انسان\r\n56 - ( 1 ) از زراره از امام باقر و يا صادق ( ع ) فرمود : راستى خدا عز و جل زمين را آفريد و سپس تا چهل روز آب شور بر آن روان كرد و تا چهل روز آب شيرين تا چون بهم برخورد و آميخت بدست قدرت خود مشتى از آن برگرفت و هر دو را سخت در هم ماليد و فشرد و سپس به دو بخش كرد و از هر كدام از آن شور و شيرين انبوهى بر آمدند بمانند انبوه ذره‌ها و گروهى راه بهشت گرفتند و گروهى راه دوزخ .\r\nشرح - از مجلسى ره - قوله\r\n« ثم فرقها فرقتين »\r\nفاضل استرآبادى گفته است يعنى خدا آن حصه‌اى كه با آب شيرين‌تر شده بود دستور داد تا از آن حصه كه با آب شور تر شده جدا شود و هر كدام از آنها تيكه كوچكى شوند به صورت ذره تا هر تيكه تنى باشد براى روح مخصوصى از ارواح كه در روز ميثاق در پاسخ خدا فرمود : آيا من پروردگار شما نيستم ، گفتند آرى و تيكه‌هاى حاصله از آب شيرين تن ارواحى شدند كه در آن روز فرمانبريشان ثابت شد و تيكه‌هاى حاصله از حصه‌اى كه به آب شورتر شدند تن شدند براى ارواحى كه در آن روز نافرمانيشان ثابت شد و از احاديث آنان فهميده شود كه خدا تعالى دو بار تنها را به صورت ذر در آورده يكى پيش از آفريدن آدم ( ع ) و يك بار پس از آن انتهى .\r\nمن گويم - ما در باره اين گونه اخبار سخن را در باب كفر و ايمان تمام كرديم - پايان نقل از مجلسى ره .\r\nمن گويم در آنجا ثابت نموديم كه خلقت پيكرى انسان جز آنكه در اين جهانست درست نيست و مستلزم قول بتناسخ است و عقيده بتعدد آن رسواتر است و اين گونه احاديث كنايه از امتيازيست كه ميانه خوبان و بدان در عالم زندگى آنان پديد مىآيد و تعبير بروان كردن آب شور و شيرين بر روى زمين عبارت از وجود آمادگيهاى خوبى و بديست كه بر اثر اختلاط اجزاء هستى مادى و تركيب آنها پديدار مىشود زيرا بسائط عالم ماده در ذات خود موصوف به خوبى و بدى نتوانند شد و اثرى هم ندارند و از تركيب آنها است كه آثار پديد آيد و بتناسب خوب و بد فراهم ميگردد .\r\n\r\n","description":"","footnote":"","page_name":" 172 ","page_number":184},
  {"content":"\r\n\r\n\r\nحديث احلام ( رؤيا ) و حجت بر اهل آن زمان\r\n57 - ( 1 ) از حسن بن عبد الرحمن از ابى الحسن ( ع ) فرمود : راستى كه رؤيا در زمان گذشته ديرين و در آغاز آفرينش نبود و همانا كه پديدار شد ، من گفتم علت آن چه بود ، در پاسخ فرمود راستى خدا عز ذكره پيمبرى بمردم دورانش مبعوث كرد و آنان را بپرستش و فرمانبرى از خدا خواند پس آنان گفتند اگر چنين كنيم چه داريم ؟ به خدا تو از ما بيشتر ندارى و تيره و تبارت عزيزتر از ما نيند كه پيرو تو باشيم .\r\nدر پاسخ فرمود اگر پيرو من شويد خدايتان ببهشت برد و اگر نافرمانى كنيد خدا شما را بدوزخ برد ، گفتند بهشت چيست و دوزخ كدامست ؟ آن پيمبر بهشت و دوزخ را بر ايشان شرح داد گفتند : چه وقتى ما با آنها درآئيم در پاسخ فرمود هر گاه بميريد در برابر او گفتند ما به چشم خود ديديم كه مرده‌هاى ما استخوان پوسيده و خاك شدند و بيشتر او را دروغگو شمردند و سبك گرفتند و خدا عز و جل در آن‌ها رؤيا و خواب ديدن را پديد آورد و چون خواب ديدند نزد پيغمبر آمدند و به او گزارش دادند هر آنچه در خواب ديده بودند و از تعجبى كه از آن كرده بودند .\r\nدر پاسخ آنها فرمود : راستى خدا عز و جل خواسته كه بدين وسيله بر شما حجت آورد و بفهماند كه چون مرديد بدنهاى شما در گور است و جانهاى شما چنين باشند و اگر چه بدنها بپوسند جانها در عذاب بسر برند تا بدنها زنده شوند .\r\nشرح - از مجلسى ره - قوله\r\n« هكذا تكون ارواحكم »\r\nيعنى چنانچه در خواب روح شما آزار بيند بوجهى كه اثرش در تن شما پديد نشود و كسى كه بر شما نگرانست آگاه نگردد همچنين است نعمت برزخ و عذابش و در كتاب جنائز در باره آن سخن كرديم پايان نقل از مجلسى ره .\r\nمن گويم در اين حديث به چند مطلب بايد توجه كرد :\r\n1 - رؤيا در آغاز آفرينش بشر نبوده و در يكزمان متأخرى در او پديد آمده است .\r\n\r\n","description":"","footnote":"","page_name":" 173 ","page_number":185},
  {"content":"\r\n\r\nدر اينجا توجه به اين نكته لازمست كه رؤيا و خواب ديدن وابسته به استكمال روح و قدرت تفكر و فعاليت نيروهاى درونى انسانست از خيال و وهم و . و . و به حكم ناموس نشو و ارتقاء همه اين نيروهاى معنوى در آغاز آفرينش ناتوان بوده‌اند و بشر اوليه از نظر نيروهاى درونى ساده بوده و نيروهاى درونى او بخواب بوده‌اند و با قطع نظر از نظريه نشو و ارتقاء داروين و با اعتقاد به اينكه بشر نوعى از مخلوقاتست كه بطور استقلال خداوند او را بر وجه ابداع و ابتكار آفريده باز هم نيروهاى درونى او در آغاز آفرينش جنبشى نداشته است و زمينه فعاليتى براى آن‌ها نبوده گو اينكه پيمبران داراى معنويت متكاملى بوده‌اند ، و اين حقيقترا ميتوان از وضع يك كودك نوزاد بررسى كرد كه تازه از مادر زاده است و نيروى عقل و خيال و وهم او بسيار نارسا و خفته است در اينجا اين پرسش بميان مىآيد كه آيا راقىترين جانداران مانند يك ميمون خواب ميبيند و آيا يك كودك نوزاد خواب ميبيند و اين پرسش در باره جانداران ديگر هم بجا است .\r\nپس اگر مقصود حديث اين باشد كه بشر نخستين بواسطه اينكه نيروهاى درونيش خفته و ابتدائى بوده تا مدنى رؤيا نداشته و مانند يك كودك نوزاد آسوده در بستر خويش مىآرميده سخن دور از باورى نيست و چون نيروهاى درونى او پيشرفت رؤيا در او پديد شد زيرا رؤيا به نظر من يك فعاليتى است در نيروهاى درونى انسان كه خرد و واهمه در آن شركت دارند و ادراكات اينها است كه رؤيا را پديد مىآورد و به همين جهت صحنه‌هاى رنگارنگ دارد و راست و دروغ دارد و آنچه از ادراك عقلست درست است و آنچه از وهم و از تركيب خيال است بسا كه نادرست است و حقيقت تعبير رؤيا اينست كه قسمت‌هاى عقلانى و روشن آن از آنچه نيروى وهم و تركيبات خيال بدان آميخته جدا شود و من شرح اين موضوع را در كتاب كانون عفت قرآن تفسير سوره يوسف شرح داده‌ام .\r\n2 - رؤيا و خواب ديدن دليل وجود روح جدا از تنست و نشانه اينست كه در درون هستى انسان يك حقيقت زنده‌اى نهفته است جدا از جهاز تن و اندام و خون و زندگى مادى كه بر اساس آنست و آن حقيقت است كه نوع انسان را از جاندارهاى ديگر جدا مىكند و رؤيا و خواب ديدن نشانه آنست .\r\n3 - رؤيا يكى از حجت‌هاى خدا است در باره بنده‌هاى خود و پيمبر يار الهى است و بشر از روزنه رؤيا و خواب ديدن ميتواند تا اندازه پى بحقائق نهفته‌اى برد كه مورد دعوت پيمبرانست و موضوع تبليغ رسولان خدا است و به اين اعتبار چنانچه پيمبران حجت‌هاى منفصل و دليل گويائى بر تكاليف الهيه‌اند و تمرد آنان باعث مسئوليت مىشود رؤيا هم خود نشانه‌اى از عالم آخرت و بعد از مردنست كه بايد از آن پند گرفت و بحقيقت دعوت انبياء گردن نهاد .\r\n\r\n","description":"","footnote":"","page_name":" 174 ","page_number":186},
  {"content":"\r\n\r\n58 - ( 1 ) از هشام بن سالم از امام صادق ( ع ) گويد شنيدمش ميفرمود : رأى و نظر مؤمن و رؤياى او در آخر الزمان بر هفتاد جزء از اجزاء نبوت استوار هستند .\r\nشرح - از مجلسى ره -\r\n« رأى المؤمن و رؤياه »\r\nچون خداوند در آخر الزمان حجت خود را از مردم نهان كرده است به آنها تفضل كرده و نظر واقع بين در استنباط احكام دين عطا نموده از مداركى كه از ائمه بدانها رسيده و چون وحى و خزان وحى از آنها بريده است رؤياى صادقه بدانها عطا شده بيش از ديگران تا بدان توانند نسبت بحوادث آينده پيش بينى كنند و برخى اين قوه رأى و رؤيا را به زمان قائم مخصوص دانسته‌اند پايان نقل از مجلسى ره .\r\nمن گويم اين حديث هم مؤيد نظريه‌ايست كه در شرح حديث گذشته بيان شد از اينكه تكامل عقول و نيروهاى درونى انسان در پيشرفت و تكامل بشرى سبب رؤياى او است و نكته جالب اينست كه رأى و رؤيا را در رديف هم آورده است و بيان كرده است كه رؤيا هم همان انديشه و تعقل انسانى است كه در حال سكون تن و بيكارى حواس ظاهره بدن انجام مىشود و چيز ديگرى نيست و قوت و صحت آن برابر با قوت و صحت فكر و انديشه بيدارى انسانست كه او را باتخاذ رأى و نظر صحيح رهنمائى مينمايد .\r\n59 - ( 2 ) از امام رضا ( ع ) كه چون رسول خدا ( ص ) صبح ميكرد بيارانش ميفرمود آيا مژده بخشيهائى در ميان هست مقصودش رويا بود .\r\n60 - ( 3 ) از امام باقر ( ع ) كه مردى از رسول خدا ( ص ) معنى قول خدا عز و جل را پرسيد ( 65 - يونس ) از آن آنها است مژده در زندگى دنيا - فرمود مقصود از آن خوابهاى خوش است كه مؤمن بيند و در دنيا از آن مژده گيرد .\r\n\r\n","description":"","footnote":"","page_name":" 175 ","page_number":187},
  {"content":"\r\n\r\n61 - ( 1 ) از سعد بن ابى خلف از امام صادق ( ع ) فرمود رويا بر سه وجه است :\r\n1 - مژده از طرف خداوند براى مؤمن ( ادراك عقل درست در عالم خواب ) .\r\n2 - آژير و هراس از طرف شيطان ( فعاليت وهم كه نيروى شر انگيز درونيست ) .\r\n3 - خوابهاى پريشان و در هم و بر هم كه آن را اضغاث احلام خوانند ( و اين بيشتر از تركيبات نيروى خيال است كه هر چه در حس ظاهر آمده و در انبار حافظه ضبط شده زير و رو كند و بر هم بريزد و بپاشد و صحنه‌ها جلوه دهد و بتعبير امروزى يك سينماى نامرئى در برابر انسان به نمايش پردازد .\r\n62 - ( 2 ) از ابى بصير گويد به امام صادق ( ع ) گفتم قربانت راست و دروغ از كجا برآيند ؟ فرمود :\r\nراست گفتى اما خوابهاى دروغ و پريشان را مرد در آغاز شب بيند در تسلط سركشان نابكار همانا آن چيزيست كه در خيال انسان مجسم شود و دروغ و پريشان باشد و خيرى در آن نيست و اما خواب راست آنگاه باشد كه پس از گذشت دو سوم شب بيند هنگام آمدن فرشته‌ها و آن پيش از سحر است كه خواب راست باشد و ان شاء اللَّه تخلف ندارد مگر اينكه جنب باشد يا بىوضوء خوابيده باشد و به درستى ياد خدا عز و جل را نكرده باشد كه در اين صورت پريشان درآيد بر خواب بيننده و دير تعبير شود .\r\nشرح - مجلسى ره - پس از توضيح برخى الفاظ اين حديث گويد :\r\nچون امر رويا و راست و دروغش مورد اختلاف و گفتگو است عيب ندارد كه در اين جا برخى اقوال متكلمان و حكماء را ياد كنيم و آنچه از اخبار ائمه استفاده مىشود بيان كنيم :\r\nحكماء خواب و رويا را بر اساس مبناى خود استوار كرده‌اند و آن اينست كه نقشه امور جزئى جهان در افلاك ثبت است و كليات در عقول مجرده و گويند روح در حال خواب بسا كه به اين مراكز عاليه برآيد و از علوم حقه درك نمايد و اين مىشود خواب راست و گاهى هم نيروى خيال‌باف انسان تصورات انبار خيال را بهم ببافد و جلوه دهد و اين خواب دروغ است .\r\n\r\n","description":"","footnote":"","page_name":" 176 ","page_number":188},
  {"content":"\r\n\r\nبرخى گفته‌اند روح انسانى در حال خواب از غيب آگاه شود و هر كس آن را در خود تجربه كرده تا حدى كه باور دارد و اين از راه انديشه نيست زيرا انديشه در بيدارى تواناتر است و از آن غيب بىخبر است چگونه در خواب بدان راه يابد بلكه سببش آنست كه روح انسانى تناسب ذاتى دارد با مبادى عاليه‌اى كه آنچه بوده و هست و باشد در آن‌ها نقش است و ميتواند بدانها پيوست روحانى داشته باشد و از نقوش علمى آنها درك كند ولى توجه و گرفتارى او به كارهاى مادى تن مانع از آنست و راهى براى دفع اين موانع نيست بطور كلى تا آنچه در مبادى عاليه است در روح ما نقش شود زيرا يكى از موانع توجه و گرفتارى روحست به كار تن و تا تن در كار تدبير است رفع اين گرفتارى روح ميسر نيست ولى در حال خواب اين گرفتارى سبك گردد .\r\nزيرا در حال بيدارى روح بوسيله شرائين بحواس ظاهره پيوندد و بدان سرگرم شود و چون بوسيله خواب روح در درون حبس شود و حواس ظاهره از كار بيفتد گرفتارى روح سبك شود و تواند كه بمبادى عاليه پيوندد و از نقوش آن درك كند تا آنجا كه آماده آنست بمانند آينه‌اى كه برابر آينه ديگر شود و آنچه در اوست در خود منعكس سازد و قوه متخيله هم آماده است كه اين نقوش را حكايت كند و در خود گيرد و آن‌ها را به صورت جزئى و مناسب در آورد و آن را بحس مشترك تحويل دهد و بمعرض شهود در آيد و اين مىشود خواب راست .\r\nو پس از اين اگر صورتهائى كه در متخيله بجا ماند با آن معانى كلى كه از مبادى عاليه در روح منعكس شده است مناسبت كامل داشته باشد تا به جائى كه تفاوتى ميان آنها نباشد جز كلى بودن و جزئى بودن خواب نياز بتعبير ندارد و به همان نحو كه ديده شده است واقع مىشود و اگر مناسبت كامل در ميان نباشد و مناسبت از يك جهت باشد اين خواب نياز بتعبير دارد و بايد آن صورت خيالى را به صورت معنوى برگردانيد و اگر هيچ مناسبتى ميان آنها نباشد براى اينكه قوه متخيله آن را به اندازه زير و رو كرده كه با آن صورت روحى به كلى جدائى يافته اين رؤيا از قبيل اضغاث احلامست و از اين رو گفته‌اند بخواب شاعر و دروغگو اعتمادى نيست زيرا قوه متخيله‌اش به انتقالات كاذبه و باطله عادت كرده است انتهى .\r\nو پوشيده نيست كه اين بيان در شرح خواب تير بتاريكى انداختن است و گفته ايست از روى گمان و ترديد و بدليل و برهانى و شهود و عيانى استناد ندارد و نه بوحى الهى و بر پايه وجود عقول و نفوس فلكيه است كه شريعت مقدسه آن را نفى كرده .\r\n« ماذرى » در شرح قول پيغمبر ( ص ) : « الرؤيا من اللَّه و الحلم من الشيطان » گفته است :\r\nمذهب اهل سنت در حقيقت رؤيا اينست كه خدا تعالى در دل شخص خواب اعتقادهائى آفريند چنانچه در دل بيدار و خواب و بيدارى مانع خواست خدا سبحانه نيست و اين اعتقادات بدنبال خود علم بامور ديگرى را دارند كه بوده‌اند يا ميباشند و چون در دل نائم آفريند كه پرواز مىكند و پرنده نيست او معتقد امر خلاف واقعى شده و آن نشانه چيز ديگريست چنانچه ابر نشانه بارانست ( و گفته ديگرى هم به همين سستى و بىپر و پائى از محى السنه نقل كرده و سپس گويد ) سيد مرتضى ره در كتاب غرر و درر در جواب اين سؤالات كه :\r\n1 - خوابها كه بينند درست باشند يا نادرست ؟\r\n2 - خواب از كار كيست و وجه اينكه بيشتر درست در آيد چيست ؟\r\n\r\n","description":"","footnote":"","page_name":" 177 ","page_number":189},
  {"content":"\r\n\r\n3 - علت انزال منى براى خوابديدن جماع چيست ؟\r\n4 - اگر خواب راست و دروغ دارد بچه وسيله از هم ممتاز شوند ؟\r\nگويد : جواب - بدان كه شخص خواب عقل كامل ندارد زيرا خواب يك طور سهو است و سهو منافى علم است و از اين جهت آدم خواب عقائد باطله دارد براى اينكه خرد و دانش او كاسته است و همه خوابها كار خود انسانست و نتواند كار ديگرى باشد .\r\nزيرا جز خود او از كسانى كه حديث گويند خواه آدمى باشند يا فرشته يا جن جسمند جسم نميتواند در جسم ديگرى بىواسطه عقيده آفريند و همه اجناس چنين باشند و همانا هر جسمى در خود تواند عقيده بياغازد و اينكه گفتيم نتوان در ديگرى بىواسطه عقيده پديد آورد زيرا فعلى كه بقدرت در ديگرى نفوذ كند بايد ابزارى داشته باشد و در جنس عقائد وسيله و ابزارى نيست كه در غير نفوذ كند از اين رو اگر يكى از ماها عمرى به ديگرى دل دهد و دل نهد بيواسطه نتواند در آن دل عقيده پديد كند و اين حقيقت در موارد بسيارى بيان شده است .\r\nو همان خدا است كه مقلب القلوب است و ميتواند بيواسطه در دل ماها عقيده‌اى آفريند و روا نيست كه خدا در دل آدم خواب عقيده آفريند زيرا بيشتر عقائد آدمى كه خواب بيند خلاف واقع است و او در عالم خود معتقد است كه مىبيند و راه ميرود و سوار است و اوصاف بسيارى دارد و همه خلاف وضع واقعى او است و خدا تعالى جهل آفرين نيست و جز اين نماند كه همه آنچه خواب بيند از كار خود او است .\r\nو در مقالات گفته شده كه صالح قبه معتقد بوده آنچه نائم در خواب بيند حقيقت دارد و واقعيت است و اين جهل او را مىرساند كه مانند جهل سوفسطائيانست زيرا بسا در خواب بيند سر او را بريدند و يا مرده است و يا به آسمان رفته است و ما ببديهه دانيم كه چنين نيست و اگر صالح آنچه در خواب ببيند حقيقت داند بايد سراب را هم كه بيدار آب تصور كند و يا چوب را كه در آب شكسته بينداز راه اشتباه واقع و حقيقت داند چنانچه اشتباه كسى كه خواب بر خلاف واقع بيند نزد او حقيقت باشد و اين اعتقاد از كمال بسيار دور است و بنقصان نزديكتر است .\r\nو سزا است كه آنچه در خواب بيند بر سه قسمت باشد :\r\n1 - آنچه بىسبب و داعى باشد و خود نائم آغاز كند .\r\n2 - آنچه از وسوسه شيطان باشد به اين طريق كه در درون گوشش سخنى آهسته گويد كه اشياء مخصوصى را در بر دارد و نائم آن را شنود و پندارد كه بيند زيرا بسيارى از خوابها را دانيم كه سخن كسى كه نزد آن‌ها حديث كند بشنوند و پندارند كه مضمون آن داستان را در خواب ديده‌اند .\r\n3 - آنچه سبب و علت آن خاطره‌اى باشد كه خدا آن را در نهاد آفريند و يا بفرشته اى فرمايد تا آن را در گوش نائم بخواند و نائم پندارد كه در خواب ديده و هر خوابى كه داعى بخير و صلاح در دين است چنين است چنانچه هر خوابى كه داعى بشر و فساد است از قسم پيشين است و وسوسه شيطان است و بنا بر اين دو است كه آنچه در خواب بيند مطابق همان باشد كه در بيدارى بيند و هر خواب كه تعبير درست دارد سببش اينست كه خدا در خواب نشانه‌اى براى مصلحتى قرار دهد و آن نشانى درست در\r\n\r\n","description":"","footnote":"","page_name":" 178 ","page_number":190},
  {"content":"\r\n\r\nآيد ( در دنبال اين بيان سيد مرتضى مناقشه‌اى با ابو على جبائى دارد و مناقشه‌اى با حكماء و عقيده آن‌ها را در باره حقيقت رؤيا ابطال مىكند و مرحوم مجلسى « ره » همه را نقل كرده است و سپس گفته است ) .\r\nما بنقل اين اقوال اكتفا كنيم و وارد بحث و مناقشه با آنها نشويم زيرا مايه طول كلام است و از مقصد كتاب بيرون ميرويم و در اينجا بايد آنچه را خود از اخبار ائمه اخيار در اين باره دانستيم ياد كنيم و آن اينست كه :\r\nرؤيا به چند چيز استناد دارد و چند علت دارد :\r\n1 - روح در حال خواب حركتى به آسمان دارد با ذات خودش بنا بر اينكه جسمانى است چنانچه ظاهر بيشتر اخبار است يا بوسيله جسم مثالى اگر در زندگى هم بدان معتقد باشيم و بگوئيم روح داراى دو جسد است اصلى و مثالى و در بيدارى تعلق او باصلى شديد است و بمثالى ضعيف و در خواب به عكس است يا باينكه توجه او بعالم ارواح در حال خواب شديد مىشود بواسطه ضعف تعلق بجسد گو اينكه جسد مثالى هم ندارد و بنا بر اينكه جسم هم باشد اين احتمال هست . چنانچه بعضى اخبار بدان اشاره دارد و بنا بر اين حركتش كنايه از توجه او بعالم بالا و اعراض از جسد خاكى است .\r\nو توجه او بنشئه‌ى ديگر بهر معنى باشد سبب مىشود كه برخى چيزها را در ملكوت اصلى بنگرد و برخى الواح كه تقديرات در آن ثبت است مطالعه كند و اگر پاك و نورانى باشد كه عين حقيقترا بيند و نياز بتعبير ندارد و اگر چشم بصيرت او پرده دارد و گرفتار تعلقات جسمانى و شهوات نفسانى است خود حقيقترا نبيند و شبه و شبح آن را بيند چنانچه ديده ضعيف حقيقت اشياء را نتواند ديد و شبح آن را بيند و آنكه عارف بتعبير خوابست از آن شبه و شبح حقيقترا كشف تواند كرد و اين كار معبريست كه درد هر كس و علت او را مىشناسد .\r\nو ممكنست خداوند در اين حال براى مصلحتى اشياء را به صورت مناسبه آن‌ها به دو پديدار كند چنانچه بسا انسان مال را به صورت مار در خواب بيند و سكه‌هاى پول را به صورت عذره تا بدانند زيان دارند و پليدند و بايد از آن‌ها دورى كرد و بسا كه روح در هوا چيزها بيند و اينها رؤياى دروغ باشند ( محتملست مقصود از آنچه در هوا بيند آن چيزها باشد كه بدان‌ها انس دارد از امور مألوفه و شهوات و خيالات باطله ) و سپس اخبارى از امالى شيخ صدوق در اين باره نقل كرده است كه ما آن‌ها را در شرح و ترجمه امالى نقل كرديم و توضيح داديم و هر كه خواهد بدان جا رجوع كند و اخبار ديگرى هم راجع بخواب ديدن و رؤيا نقل كرده است .\r\n2 - خوابهائى كه بسبب افاضه خدا است بر او در حال خواب بواسطه فرشته يا بيواسطه چنانچه خبر أبى بصير و خبر سعد بن أبى خلف بدان اشاره دارند .\r\n3 - آنچه بواسطه وسوسه شيطان و چيرگى آنانست به دو بخاطر گناهانى كه در بيدارى كند يا بواسطه ترك طاعت و آلودگى بكثافات ظاهره و باطنه باز هم روايتى از امالى شيخ صدوق شاهد آورده است .\r\n4 - آنچه براى خيالات واهيه و امور فاسده است كه در خاطر او بماند و بخوابد و خبر سعد و\r\n\r\n","description":"","footnote":"","page_name":" 179 ","page_number":191},
  {"content":"\r\n\r\nديگران بدان اشارت دارد و تفصيل كلام در اين باره مقام ديگرى خواهد و مفصل آن را در كتاب بحار - الانوار آورديم پايان نقل از مجلسى ره .\r\nمن گويم چنانچه پيش از اين اشارت شد رؤيا عبارت از فعاليتهاى نيروهاى درونى انسانى است كه قوه خرد و وهم و تخيل در آن وارد مىشوند و چون حواس ظاهره خفته‌اند ادراكات درونى بدون معارض جلوه‌گرى مىكند و مشاهده آن‌ها صحنه‌ايست كه مانند مشاهدات حواس ظاهره درك مىشود و در اين شهود ادراكى انديشه و حدس و وهم و تخيل در همست و چنانچه انسان در بيدارى به انديشه و حدس و وهم خود چيزهائى مىفهمد و بسا درست است و بسا نادرست و خيالاتى مىكند كه جز صورت سازى چيزى نيست در عالم خواب همچنين است خوابهاى راست ادراكات درست خرد است كه بفكر و حدس دريافته و خوابهاى دروغ خطاى آن‌ها است و تصويرات بىواقع متخيله و كاريكاتورهاى قوه واهمه و معنى تعبير خواب جدا كردن ادراكات صحيح انديشه و حدس است از آنچه وهم و خيال بدان افزايند و عبارت از يك تحليل و تجزيه‌ايست بمانند تجزيه و تحليل در فرمولهاى جبرى و ما شرح كامل آن را در كتاب كانون حكمت قرآن در تفسير سورهء يوسف نكاشتيم . و مضمون روايت 58 كه ميفرمايد :\r\nرأى مؤمن و رؤيايش در آخر الزمان بروش 70 جزء از اجزاء نبوتست دلالت روشنى به اين معنى دارد زيرا :\r\n1 - رأى يعنى نظريات و درك‌هاى عالم بيدارى را با رويا يعنى نظريات عالم خواب قرين هم دانسته است :\r\n2 - صحت هر دو را وابسته نيروى ايمان شمرده كه نيروهاى درونى را پاك و درست فهم مىكند و از وهم بىجا و خيالات فاسد و ناروا درون را مصون مىنمايد و تعبيرات ديگر اخبار هم كه خواب درست را بخروج روح و مشاهده ما عند اللَّه تطبيق كرده و خواب دروغ را بديدار آنچه در هوا و بىپر و پا است بدين معنى صدق مىكند زيرا خروج روح همان توجه او است بحقائق و هر حق و حقيقتى از نزد خدا است كه حقيقت اول است و سرچشمه هر راستى و درستى است زيرا هر راست و درست عبارت از واقعيت ثابتست و پرتوى از واقعيت بىپايان حق اولست و هر دروغ و بىحقيقت در طرف مخالفست و پاى در هوا است و مورد تطبق اين مثل معروف كه :\r\nپا در هوا صحبت مىكند .\r\n\r\n","description":"","footnote":"","page_name":" 180 ","page_number":192},
  {"content":"\r\n\r\n\r\nحديث بادها\r\n63 - ( 1 ) از ابى بصير گويد : از امام باقر ( ع ) پرسيدم از چهار باد بنام :\r\n1 - شمال ( كه از راست سوى قبله آيد و يا آنچه از فاصله ميان مشرق و ستاره بنات نعش وزد از مجلسى ره ) 2 - باد جنوب ( كه در برابر جنوبست و از سوى ستاره سهيل وزد از مجلسى ره ) 3 - باد صبا ( كه وزشگاهش از مطلع ثريا است تا بنات نعش از مجلسى ره ) 4 - باد دبور ( كه در برابر باد صبا است - شهيد ره - در ذكرى گفته است محل جنوب از مطلع سهيل است تا مشرق خورشيد در موقع اعتدال شبانروز و وزشگاه صبا از مطلع شمس است تا جدى ، و شمال از جدى تا مغرب خورشيد در حال اعتدال و دبور از مغرب تا بسهيل كه نقطه جنوبست ) .\r\n( 2 ) من گفتم راستى مردم مى گويند كه باد شمال از بهشت است و باد جنوب از دوزخ در پاسخ فرمود :\r\nخدا را لشكرها است از باد كه هر كدام از بنده‌هاى نافرمان خود را خواهد بدان عذاب كند و بر هر بادى فرشته‌اى گماشته است و چون خدا عز و جل خواهد مردمى را بنوعى عذاب كند به فرشته گماشته بدين نوع از باد كه بايد وسيله عذاب باشد دستور دهد و آن فرشته بدان باد فرمان دهد و آن باد چون شير خشمناك بجهد .\r\nفرمود : هر كدام از اين بادها را نامى است آيا نشنيدى گفته خدا تعالى را ( 18 - القمر ) دروغ شمردند قوم عاد ( دعوت ما را ) و چگونه بود عذاب من و بيم‌كننده‌هاى من ؟\r\n\r\n","description":"","footnote":"","page_name":" 181 ","page_number":193},
  {"content":"\r\n\r\n( 1 ) 19 - راستى كه ما فرستاديم بر سر آنها بادى صرصر در روز نحسى ، سراسر .\r\nو خدا فرموده است ( 41 - الذاريات ) بادى عقيم و نازاد و فرموده است ( 24 - الاحقاف ) بادى كه در آنست عذابى دردناك و فرموده است ( 266 - البقرة ) بدان رسد گرد بادى كه در آن آتشى است و بسوزد .\r\nو آنچه از بادها خدا عز و جل ياد كرده است كه بنده‌هاى نافرمان را بدان‌ها عذاب كرده .\r\nفرمود : و براى خدا عز ذكره بادهاى رحمت است كه آبستن‌كننده درختهايند و بادهاى ديگرى كه آن‌ها را از پيشگاه رحمت بوزاند .\r\n1 - بادها كه ابران را برانگيزند .\r\n2 - بادها كه ابر را ميان آسمان و زمين باز دارند .\r\n3 - بادها كه ابر را بفشاند تا ببارند به اجازه خدا .\r\n4 - بادهاى ديگر كه خدا در قرآن بر شمرده .\r\nو اما آنچه را بادهاى چهارگانه نامند از شمال و جنوب و صبا و دبور نامها از فرشته‌ها است كه بر آن بادها گماشته‌اند و چون خدا خواهد باد شمال وزد فرشته‌اى را كه نامش شمالست فرمان دهد تا بر خانه كعبه فرود آيد و بر ركن شامى بايستد - و پر زند و باد شمال تا آنجا كه خدا خواهد از بيابان و دريا پراكنده شود و هر گاه خدا خواهد كه باد جنوب وزد فرشته‌اى را كه نامش جنوبست فرمايد تا بر بيت الحرام فرود آيد و بر ركن شامى بايستد و پر زند و باد جنوب در دشت و دريا پراكنده گردد تا آنجا كه خدا خواهد و هر گاه خدا خواهد باد صبا را برانگيزد فرشته‌اى را كه نامش صبا است فرمايد تا بر بيت الحرام فرود آيد و بر ركن شامى بايستد و پر زند و باد صبا تا آنجا كه خدا عز و جل خواهد از دشت و دريا پراكنده گردد\r\n\r\n","description":"","footnote":"","page_name":" 182 ","page_number":194},
  {"content":"\r\n\r\n( 1 ) و هر گاه خدا خواهد باد دبور برانگيزد فرشته‌اى را كه نامش دبور است فرمايد تا بر بيت الحرام فرود آيد و بر ركن شامى بايستد و پر زند تا باد دبور تا آنجا كه خدا خواهد از دشت و دريا پراكنده شود .\r\nسپس امام باقر ( ع ) فرمود آيا نشنيدى گفتارش را باد شمال ، باد جنوب ، باد دبور ، باد صبا ، همانا نسبت داده شده بفرشته‌ها كه موكل بر آنند .\r\nشرح - از مجلسى ره - قوله\r\n« فتفرقت ريح الشمال »\r\nتوهم نشود كه از اين بيان لازم مىآيد كه وزشگاه همه بادها جهت قبله باشد زيرا فرشته به اندازه بزرگست كه بر بيت الحرام كه بايستد ميتواند پر خود را از هر جا و بهر سو حركت دهد و مأمور است كه بر كعبه ايستد براى شرافت آن و براى اينكه محل رحمت خدا تعالى و مصدر آنست ( و براى اينكه تقريبا وسط معموره جهانست ) .\r\nقوله\r\n« اما تسمع لقوله »\r\nيعنى قول قائل و گويا امام به اين گفته مشهور استدلال كرده است كه باد جز شمال و جنوبست كه به آن اضافه مىشود زيرا ظاهر اضافه اينست كه با لام باشد و مضاف و مضاف اليه جز هم باشند و اضافه بيانيه نادر است و اگر چه گوينده‌ها اين معنى را ندانند ولى زبان به زبان از كسانى شنيده‌اند كه اين حقيقترا ميدانسته‌اند ( و اين روايت اشعار دارد كه واضع لغات يا بعضى از آن‌ها خداوند تعالى است چنانچه جمعى بدان قائلند ) پايان نقل از مجلسى ره .\r\nمن گويم - باد كششى است در هوا كه جسم سياليست و سبب آن از نظر طبيعى سرد و گرم شدن هواست به اين معنى كه چون حرارت هوا كم شود متراكم گردد و بمانند آب يخ زند و بسته گردد و چون حرارت آن بالا رود منبسط شود و پهن و گشاده گردد و بقسمت سرد فشار آورد و جريان توليد كند كه وزش باد است و سابقا گفتيم فرشته رمز يك اندازه نيروى مؤثر در جهان است و هر نيروئى پرتوى از سرچشمه هستى خداوند است و اتكاء اين نيرو ببيت الحرام بيان رمز اين اتكاء است .\r\n64 - ( 2 ) از معروف بن خربوذ از امام باقر ( ع ) فرمود راستى كه خدا را بادهاى رحمتست و بادهاى عذاب و اگر خواهد عذاب بادها را رحمت گرداند تواند فرمود ولى هرگز بادهاى رحمت را عذاب نكند .\r\nفرمود : اين براى آنست كه هرگز مردم فرمان بر خود را مورد مهر و رحمت نساخته و بدنبالش طاعت آنان را و بال و بدبختى آن‌ها كرده باشد جز اينكه از راه طاعت حضرت او بيكسو شوند .\r\n\r\n","description":"","footnote":"","page_name":" 183 ","page_number":195},
  {"content":"\r\n\r\nفرمود : با قوم يونس چنين كرد وقتى ايمان آوردند و بدان‌ها مهر ورزيد و رحمت عطا كرد از همان باد عذابى كه براى آن‌ها مقدر و مقرر كرده بود و وضع بد آن‌ها را برحمت خود جبران كرد و عذاب مقرر را بر آن‌ها رحمت نمود و آن عذاب را از آن‌ها برداشت پس از آنكه بر سر آنهايش فرستاده بود و آن‌ها را فرا گرفته بود و اين براى آن بود كه به دو ايمان آوردند و بدرگاهش زارى كردند .\r\nفرمود و اما ريح عقيم همان باد عذابست كه نه رحمى از آن بچه در خود گيرد و نه هيچ گياهى از آن آبستن و بارور شود و آن بادى است كه از زير هفت طبقه زمين بر آيد و از آنجا هرگز بادى بر نيامده جز براى هلاك قوم عاد گاهى كك خدا بر آن‌ها خشم كرد و بدربانان آن فرمود كه به اندازه وسعت يك حلقه انگشتر از آن را بر آرند فرمود بر دربانان خود سركشى كرد و به اندازه سوراخ بينى يك گاو جهيد از خشم او بر قوم عاد .\r\nفرمود دربانانش بدرگاه خداوند عز و جل شيون كردند از آن و عرضكردند پروردگارا از دست ما بدر رفت و بيم داريم كه بوسيله آن مردمان بىگناه و آباد كنان زمين خود را هم هلاك كنى .\r\nگويد : خدا عز و جل جبرئيل را در برابر آن باد فرستاد و با دو پر خود جلو آن را بست و آن را بجاى خود برگردانيد و به او فرمود به همان اندازه كه دستور دارى بيرون آى فرمود به همان اندازه دستور بر آمد و قوم عاد و هر كه با آن‌ها بود هلاك كرد .\r\nشرح - از مجلسى ره - قوله\r\n« الا من تحولهم »\r\nشايد مقصود اينست كه چون خداى تعالى باد غضب بمردمى فرستد و آن‌ها از حال گناه بر گردند و راه طاعت گيرند عذاب خدا براى آن‌ها تبديل برحمت شود چنانچه با قوم يونس عملكرد ولى چون باد رحمت بر مردمى فرمان بر فرستد و آن‌ها راه معصيت پيش گيرند خدا از بخشش خود باز نگردد و باد رحمت را بر آن‌ها عذاب نسازد . . .\r\n\r\n","description":"","footnote":"","page_name":" 184 ","page_number":196},
  {"content":"\r\n\r\n\r\nدستورى براى رفع فقر و پريشانى\r\n65 - ( 1 ) از امام صادق ( ع ) فرمود : بر هر كه نعمت پديدار گشت بايد بگويد « الحمد للَّه » و هر كه را هم و غم بسيار شد بايد به استغفار از گناهان بچسبد و بر هر كه فقر و پريشانى چيره شد بايد بسيار بگويد :\r\nلا حول و لا قوة الا باللَّه العلى العظيم\r\n، فقر از او ميرود .\r\nو فرمود : مردى از انصار از نظر وى ناپديد شد و چون باز آمد به او فرمود : چه تو را از ما پنهان داشت ؟ در پاسخ گفت يا رسول اللَّه فقر و بيمارى رسول خدا ( ص ) به او فرمود : به تو كلامى نياموزم كه چون آن را بگوئى فقر و بيمارى از تو دور شود ؟ عرضكرد چرا يا رسول اللَّه فرمود : چون بام و شام كنى بگو :\r\n« لا حول و لا قوة الا باللَّه [ العلى العظيم 
  ] توكلت على الحى الذى لا يموت و الحمد  لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً  »\r\nآن مرد گفت به خدا سوگند من آن را جز سه روز نگفتم كه فقر و بيمارى از من دور شد .\r\n\r\nپرسش امام صادق ( ع ) از پيشرفت مذهب\r\n66 - ( 2 ) از اسماعيل بن عبد الخالق گويد شنيدم امام صادق ( ع ) به ابى جعفر احول در حالى كه من مىشنيدم فرمود : تو ببصره رفتى ؟ عرضكرد آرى ، فرمود شتاب مردم را در ورود به مذهب شيعه چگونه ديدى ؟\r\nدر پاسخ گفت به خدا جمعيت شيعه اندكند و فعاليت هم ميكنند ولى آن هم كم است . فرمود :\r\nشما بيشتر بجوانها توجه كنيد زيرا جوانان بهر خير و خوبى شتابان‌ترند سپس فرمود اهل بصره\r\n\r\n","description":"","footnote":"","page_name":" 185 ","page_number":197},
  {"content":"\r\n\r\nدر تفسير اين آيه چه گويند ؟ ( 23 - الشورى ) بگو ( اى محمد ) من از شماها مزدى نخواهم جز دوستى در باره خويشان .\r\nگفتم قربانت مىگويند در باره همه خويشان رسول خدا ( ص ) است فرمود : دروغ مىگويند همانا در باره ما بخصوص نازل شده است ، در باره اهل بيت ، در باره على و فاطمه و حسن و حسين كه اصحاب كساء هستند .\r\nشرح - از مجلسى - ره - « قوله\r\nفي اهل البيت\r\n» من گويم اخبار بسيارى وارد شده است در نزول اين آيه در باره آن‌ها ( ع ) و آنها را عامه نيز در كتب خود با سند روايتكرده‌اند و در شرح كتاب حجت گذشت و بيضاوى هم روايت كرده كه چون اين آيه نازل شد عرض شد يا رسول اللَّه خويشانت كيانند از اينان ؟ فرمود على و فاطمه و فرزندانشان .\r\n\r\nحديث اهل شام\r\n67 - ( 1 ) از محمد بن عطيه گويد مردى از دانشمندان اهل شام نزد امام باقر ( ع ) آمد و گفت اى ابا جعفر من آمدم از تو پرسشى كنم كه درمانده شدم از اينكه كسى را بجويم تا آن را برايم تفسير كند و من از سه دسته مردم اين مسأله را پرسيدم و هر دسته اى پاسخى دادند جز آنچه دسته ديگر گفتند امام باقر ( ع ) در پاسخ او فرمود : چيست آن پرسش ؟ گفت من از شما ميپرسم از نخست چيزى كه خدا از خلقش آفريده است زيرا برخى در جواب گفته‌اند قدر است و برخى گفته‌اند قلم است و برخى گفته‌اند روح است .\r\nامام باقر ( ع ) فرمود چيز درستى نگفته‌اند من به تو خبر دهم كه خدا تبارك و تعالى بود و چيزى جز او نبود ، عزيز بود ، كسى هم نبود پيشدار عزت او ، و اينست معنى قول خدا ( 18 - الصافات ) منزه باد\r\n\r\n","description":"","footnote":"","page_name":" 186 ","page_number":198},
  {"content":"\r\n\r\nپروردگارت پروردگار عزت از آنچه ( مشركان ستايندش ) ( 1 ) و خالق پيش از مخلوق بود و اگر نخست آفريده كه آفريد چيزى بود كه از چيزى بازش گرفت هرگز دنباله آن نبرد و پيوسته در اين صورت چيزى با او باشد و او بر آن پيشى ندارد ولى او بود و جز او با او نبود و چيزى را آفريد كه همه چيزها را از آن آفريد و آن آب بود كه همه چيزها را از آن آفريد و نژاد هر چيز را از آب به آب پيوست و براى آب نژادى به چيز ديگر نه پيوست كه او را بدان منسوب سازند و باد را از آب آفريد و سپس باد را بر آب چيره ساخت و باد متن آب را شكافت تا از آب كفى بر جهيد باندازه‌اى كه خواست بر جهد و از آن كف زمينى سپيد و پاك آفريد كه در آن ترك و سوراخ و بلندى و پستى و درخت نبود سپس آن را فراهم آورد و بالاى آب نهاد سپس خدا آتش را از آب آفريد و آتش متن آب را شكافت تا از آب دودى برخاست باندازه‌اى كه خدا مىخواست خيز كند و از آن دود آسمانى آفريد روشن و پاك نه تركى در آن بود و نه سوراخى و اينست گفته خدا ( 27 - النازعات ) آسمان را ساخت 28 - و سازمانش را برافراشت 29 - شبش را تار كرد و تابش خورشيد را برآورد .\r\nفرمود : نه خورشيدى بود و نه ماهى و نه اخترى و نه ابرى سپس آن را در پيچيد و روى زمينش نهاد و سپس اين دو آفريده را بهم پيوست و آسمان را پيش از زمين برافراشت ( يعنى پيش از گسترش زمين ) و اين است معنى قول خدا عز ذكره و زمين را پس از اين گسترش داد - ميفرمايد آن را پهن كرد .\r\nآن شامى گفت : اى ابا جعفر گفته خدا تعالى ( 29 - الأنبياء ) آيا ننگرند آن كسانى كه كافرند بدين كه آسمان‌ها و زمين در بسته بودند و خداوند آنها را برگشود ؟\r\nامام باقر ( ع ) فرمود : شايد تو پندارى كه آنها بهم چسبيده و بهم پيوسته بودند و از همديگر\r\n\r\n","description":"","footnote":"","page_name":" 187 ","page_number":199},
  {"content":"\r\n\r\nجدا شدند ؟ ( 1 ) در پاسخ گفت آرى ، امام باقر ( ع ) فرمود از پروردگارت آمرزش بخواه زيرا قول خدا جل و عز هر دو بسته بودند ، ميفرمايد آسمان بسته بود و باران فرو نميباريد و زمين بسته بود و دانه نميرويانيد و نمىپروريد و چون خدا تبارك و تعالى خلق را آفريد و از هر جاندارى در آن پراكند آسمان بباران گشوده شد و زمين برويانيدن گياه باز شد ، آن شامى گفت من گواهم كه تو پيغمبرزاده‌اى و دانش تو از دانش پيمبرانست .\r\n\r\nشرح\r\nاز مجلسى ره - بدان كه اخبار در باره اول آفريده خدا اختلاف دارند ، بيشتر اخبار دلالت دارند كه اول آفريده آبست مانند اين خبر و خبر آينده ولى خبر آينده دلالت ندارد كه آب بر عرش مقدم باشد و از تاليس ملطى اسكندرانى در آغاز خلقت چنين نقل شده است او از مشاهير حكماى ديرين است و پس از اعتراف بيگانگى صانع و تنزيه حضرت او گويد عنصرى آفريد كه صورت همه موجودات و معلومات در آن بود و آن آفريده نخست است و آن آبست و همه موجودات جوهرى از آسمان و زمين و آنچه ميان آنها است از آن آفريده شده است و گفته است از تجمد آب زمين تكوين شد و از انحلالش هوا بر آمد و از زبده آن آتش خلق شد و از دود و بخارش آسمان‌ها پديد شد .\r\nو گفته‌اند آفريده نخست جوهرى بوده كه آب از آن پديد شده چنانچه در سفر نخست توراة است كه آغاز آفريده‌ها جوهريست خدا آفريد و بر آن نگريست از روى هيبت و اجزائش آب شد و از آن آب بخارى چون دود بر آمد و از آن آسمانها را آفريد و بر روى آب كفى پديد شد و از آن زمين را آفريد و با كوهها آن را بر جا ميخكوب كرد .\r\nو على بن ابراهيم در تفسير قول خدا  « وَ كانَ عَرْشُهُ عَلَى الْماءِ »  گفته است اين در آغاز آفرينش است زيرا خدا تبارك و تعالى هوا را آفريد و سپس قلم را آفريد و او را فرمان داد روان شود و گفت پروردگارا چه بنگارم ؟ فرمود هر آنچه بودنى است سپس از هوا تاريكى برآورد و نور و آب را هم از هوا آفريد و همه خلق را از اين شش چيز آفريد كه آنها را از هوا آفريد و ظاهر اينست كه او هم اين را از خبرى گرفته ولى مسند به حساب نيست و اگر هم اين خبر درست باشد جمع ميان آن و خبر ديگر ممكنست باينكه خبر اول بودن آب حمل بر اول اضافى شود نسبت بمحسوساتى كه همه درك كنند و هوا از آنها نيست و براى همين نهانى او است كه برخى وجودش را منكرند .\r\nقوله\r\n« و لا احد كان قبل عزه »\r\nيعنى عزت او پيشدار و هوادارى نداشت و بذات خود عزيز بود و به آيه رب العزة استدلال كرده است كه دلالت دارد خدا سبب هر عزتيست و اگر عزت او به ديگرى بود آن ديگرى رب العزة بود .\r\nقوله\r\n« و لو كان اول ما خلق من خلقه الشيء من الشيء »\r\nيعنى اگر سلسله ايجاد اشياء چنان باشد كه حكماء گويند كه هر حادثى مسبوق است بماده بايد اول ماده تحقق نيابد جز با ذات احمديت\r\n\r\n","description":"","footnote":"","page_name":" 188 ","page_number":200},
  {"content":"\r\n\r\nهمراه باشد و مستلزم تعدد قدماء است و اين خود محالست . . .\r\nقوله\r\n« فجعل نسب كل شىء الى الماء »\r\nيعنى همه چيزها را از آب آفريد و هر چيز از آن نژاد دارد چنانچه فرموده است ( 30 - الأنبياء ) و ساختيم هر چيز زنده را از آب - و ظاهر آن دلالت به زنده‌ها دارد و شامل همه چيز نيست .\r\nقوله\r\n« فخلق من ذلك الزبد أرضا بيضاء »\r\nدلالت دارد كه زمين از كف دريا آفريده شده و اخبار بسيارى بر اين مطلب دلالت دارد و اخبارى در اين موضوع نقل كرده است - پايان نقل از مجلسى ره .\r\nمن گويم جمله‌اى كه بعد از آنست سپس آن را بهم پيچيد و بر آب نهاد اشاره‌اى بدورانهاى چين خوردگيهاى زمين دارد كه در علم زمين‌شناسى معاصر بسيار مورد اعتماد و مطالعه است زيرا بنا بر نظريه اينكه زمين به صورت قطعه ماده مذابى از خورشيد جدا شده است پس از اينكه سرد شده باشد بايد همين سفيد و بىترك و سوراخ و صاف باشد و بىدرخت و بىپستى و بلندى و سپس بر اثر چين خوردگى به اين شكل كنونى در آمده باشد .\r\nو از جمله تعبيرات قابل توجه در اين حديث اينست كه ميفرمايد خداوند آتش را هم از اين آبى آفريده است كه مبدأ پيدايش جهان و سر آغاز آفريدگانست و بنا بر اين ممكنست مقصود از اين آب همان ماده اولى و ماده نخست باشد كه به صورت گازى بس رقيق در سراسر فضا وجود دارد و در قسمت‌هائى از آن طوفانهاى بسيار سخت در جريانست و باصطلاح امروز از آنها به زوابع جويه تعبير ميكنند يعنى لوله بادهاى بسيار وسيع و پر چرخشى كه با سرعت نامحدودى بگرد خود مىچرخند و پس از چرخشهاى بسيار از آنها مركزيتى بوجود مىآيد كه خورشيد يك منظومه شمسى مىشود و از آن ستاره و سياراتى پديد مىشود و پس از تكامل در مدار معينى منظم مىشوند و يك منظومه شمسى پديد مىآورند و برخى از فلك‌شناسان امروزه رشته مجره و راه كاهكشان فضاء را انبوهى از اين گرد بادهاى فضائى تشخيص داده‌اند .\r\n68 - ( 1 ) از محمد بن مسلم گويد امام باقر ( ع ) به من فرمود همه چيز آب بود و عرش خدا بر آب استوار بود و خدا عز ذكره به آب فرمود : تا آتش گرفت و شعله‌ور شد و سپس فرمود تا خاموش شد و از خموش‌شدنش دودى برخاست و خداوند از آن دود آسمانها را آفريد و زمين را از خاكسترش آفريد سپس آب و آتش و باد با هم در ستيزه شدند .\r\nآب گفت : منم جند اللَّه اكبر و باد گفت : منم جند اللَّه اكبر و آتش گفت : منم جند اللَّه اكبر و\r\n\r\n","description":"","footnote":"","page_name":" 189 ","page_number":201},
  {"content":"\r\n\r\nخدا عز و جل وحى كرد بباد كه توئى جند اكبر من .\r\nشرح - از مجلسى ره -\r\n« و خلق الارض من الرماد »\r\nشايد مقصود اينست كه كشش و گسترش زمين از آن خاكستر بوده است و ممكنست كه آن كفى كه در اخبار ديگر ماده آفرينش زمين ياد شده از نظر مبدأ تكوين آن بوده و بعد به صورت رماد در آمده است يا اينكه مقصود اينست كه رماد هم يكى از اجزاء ساختمان زمينست بمانند كف كه جزء ديگر آن است پايان نقل از مجلسى ره .\r\nمن گويم كف و خاكستر در نظر حقيقت يك چيزند و آن ماده سوخته و واريخته احتراق است با اين تفاوت كه كف در روى مايع در حال احتراق خود نمائى مىكند و خاكستر ته‌نشين يك حادثه احتراق است و بعبارت ديگر كف معمولا و افتاده احتراق مايعات است كه روى آن خود نمائى مىكند و خاكستر و افتاده احتراق اجسام جامد است كه ته‌نشين مىشود پس از اين توجه ميتوان گفت مضمون احاديثى كه زمين را كف آب تعبير كرده و اين حديث كه ميفرمايد زمين از خاكستر آن آفريده شده اختلافى ندارند .\r\nو اگر آبى كه آفريده نخست تعبير شده همان ماده اولى بدانيم تعبيرات اين اخبار از نظر پيدايش زمين و آسمان با اصول علمى امروزه بسيار نزديكست با توجه باينكه مقصود از سماء همان فضاى محيط بيك منظومه شمسى است كه داراى هوائى است مركب از دخان يعنى ذرات ماده آميخته بازوت و بخار يعنى ذرات ماده آميخته باكسيژن و ئيدرژن و اينكه در اين حديث ميفرمايد كره آب آتش گرفت و شعله‌ور شد بسيار نزديك است به همان وضعيت زوابع و توده‌هاى بزرگ و طوفانى ماده كه از نظر علم و اكتشاف امروزى منشأ تكوين خورشيد و ستاره و پديد شدن يك منظومه شمسى است .\r\n\r\nحديث بهشت و ناقه\r\n69 - ( 1 ) از امام باقر ( ع ) كه از رسول خدا ( ص ) تفسير قول خدا عز و جل پرسيده شد ( 85 - مريم ) روزى كه پرهيزگاران را بدرگاه خداوند رحمان بعنوان مهمان و وارد محشور سازيم ، در پاسخ فرمود : اى على راستى كه وفد از نظر تعبير زبان عرب بايد سوار بر شتر باشند ، آنان مردانى هستند كه از خدا پرهيزگار بودند و خدا آنها را دوست داشت و مخصوص خود گردانيد و كردار آنها را پسنديد و آنها را پرهيزكاران ناميد سپس فرمود :\r\nاى على هلا سوگند بدان كه دانه را شكافد و گياه برآرد و مزن را پديد آرد راستى كه آنها\r\n\r\n","description":"","footnote":"","page_name":" 190 ","page_number":202},
  {"content":"\r\n\r\nاز گور خود برآيند ( 1 ) و فرشته‌ها با ناقه‌هاى سوارى باستقبالشان شتابند ، ناقه‌هاى عزت كه بر آنها جهازهاى طلاى مكلل بدر و ياقوت است و روپوش آنها از استبرق و سندس است و مهار ارغوانى دارند و بمانند پرنده‌اى آنها را بمحشر برند و بهمراه هر كدام هزار فرشته باشد از جلو رو و سمت راست و سمت چپ و بمانند عروسى آنها را ببرند تا بدر بزرگ بهشت رسند و بر در بهشت درختى باشد كه زير سايه يك برگش هزار مرد جا كند و در سمت راست آن درخت چشمه پاك و مصفائى است .\r\nفرمود : از آن چشمه جرعه جرعه بنوشند و خداوند دلشان را پاك كند و موى سراسر تن آنها را بريزد و اينست تفسير قول خدا عز و جل ( 21 - الانسان ) و نوشانيده به آنها پروردگارشان از شراب پاك‌كننده - يعنى از اين چشمه پاكيزه .\r\nفرمود : سپس رو كنند به چشمه ديگرى كه در سمت چپ آن درخت است و در آن غسل كنند و آن آب زندگانى است و ديگر هرگز نميرند .\r\nفرمود : سپس آنها را برابر عرش بر پا دارند سالم از هر آفت و بيمارى و گرما و سرما تا هميشه فرمود سپس جبار جل ذكره بفرشته‌هائى كه همراهشان هستند بفرمايد كه :\r\nدوستانم را ببهشت بريد و آنها را با ديگر خلائق باز نداريد زيرا من پيش ، از آنها خشنود شدم و رحمتم بر آنها بايست است چگونه ميخواهم آنها را با اصحاب حسنات و سيئات باز دارم ؟\r\nفرمود : پس فرشته‌ها آنها را بسوى بهشت برند و چون بدر بزرگ بهشت رسند فرشته‌ها حلقه‌اى بر آن زنند و سوتى زند كه هر زيبا حورى كه در بهشت خدايش براى دوستان خود آماده كرده آوازش را\r\n\r\n","description":"","footnote":"","page_name":" 191 ","page_number":203},
  {"content":"\r\n\r\nبشنود ( 1 ) و چون سوت حلقه را شنوند به يكديگر مژده دهند و بهمديگر گويند دوستان خدا در بر ما آمدند و در را براى آن‌ها بگشايند و ببهشت در آيند و زوجه‌هاى آنها از حور العين و آدميزاده بر آنها توجه كنند و گويند خوشآمديد ، وه چه اندازه ما بشما مشتاق بوديم و دوستان خدا به همين گرمى پاسخ آنها را بدهند .\r\nعلى ( ع ) عرضكرد يا رسول اللَّه بما از تفسير قول خدا عز و جل گزارش بده ( 20 - الزمر ) غرفه‌هائى كه ساخته شدند و بالاى آنها غرفه‌ها است - اينها از چه ساخته شدند ؟\r\nفرمود : يا على اين غرفه‌ها را خدا عز و جل براى دوستانش از در و ياقوت و زبرجد ساخته است سقف آنها طلا است كه با نقره طراز بندى شده و هر غرفه‌اى هزار در طلا دارد و بر هر درى فرشته‌اى گماشته است در ميان آن‌ها فرشها بر آورده شده است و به روى يك ديگر افتاده روى همديگر از حرير ديبا با رنگهاى مختلف و درون آنها مشك و كافور و عنبر است و اينست معنى قول خدا : و فرشهاى بر هم گسترده - چون مؤمن بمنزلهاى خود در بهشت در آيد و تاج ملك و كرامت بر سر نهد حله‌هاى طلاباف و نقره‌باف و مزين بياقوت و در برشته كشيده و شرابه‌هاى زير تاج ببركند .\r\nفرمود : و هفتاد حله برنگهاى مختلف با اقسام گوناگونى از بافته‌هاى طلا و نقره و لؤلؤ و ياقوت احمر در بر كند و اينست قول خدا عز و جل ( 22 - الحج ) زيور پوشند در آن از دستبندهاى طلا و لؤلؤ و جامه آنها از حرير است و هر گاه مؤمن بر تخت خود نشيند تختش از شادى بر خود لرزد و هر گاه براى ولى خدا جل و عز منازل او در بهشت برقرار شود فرشته موكل ببهشت اجازه خواهد تا به او تهنيت\r\n\r\n","description":"","footnote":"","page_name":" 192 ","page_number":204},
  {"content":"\r\n\r\nگويد از كرامتى كه خدا عز و جل به او كرده است ( 1 ) و خدمتكاران مؤمن او از غلامان و كنيزان بفرشته گويند بجاى خود باش زيرا دوست خدا بر تخت خود آرميده و همسرش از حور العين براى او آماده شده است بايد بانتظار وقت ملاقات ولى خدا صبر كنى .\r\nگويد همسر حور العين او از خيمه خود برآيد و بسوى او آيد و در گردش كنيزان بهشتى باشند و بر تنش هفتاد حله بافته با ياقوت و در و زبرجد است كه از مشك و عنبر است و تاج كرامت بر سر دارد و كفشى از طلا مكلل بياقوت و لؤلؤ به پا دارد كه بند آن ياقوت احمر است و چون بدوست خدا نزديك شود و او خواهد از شوق بسوى او برخيزد ، حوريه به او گويد اى دوست خدا امروز روز رنج و زحمت نيست از جاى خود حركت مكن من از توام و تو از منى .\r\nفرمود : به اندازه 500 سال از روزهاى دنيا ( كه نيم روز آخرتست ) همرا در آغوش كشند و از هم دل تنگ و سير نشوند .\r\nفرمود : چون اندكى آن مرد متقى سست گردد بىاحساس خستگى به گردن بلورين آن حوريه نگاه كند كه بر آن گلوبندهائى است از شاخه ياقوت در ميانه آن يك لوحى است از دركه بر آن نقش شده ، اى ولى خدا تو دوست من هستى و منم حوريه دوست تو ، جانم بقربان تو مىشود و جانت بقربان من ، سپس خداوند هزار فرشته بسوى او فرستد تا او را ببهشت تبريك گويند و آن حوريه را جفت او سازند .\r\nفرمود : پس به اول در بستانهاى او رسند و بفرشته باغبان او گويند از ولى خدا براى ما اجازه ورود بگير زيرا خدا ما را فرستاده تا به او تهنيت گوئيم فرشته به آنها گويد تا من بدربان بگويم\r\n\r\n","description":"","footnote":"","page_name":" 193 ","page_number":205},
  {"content":"\r\n\r\nو او را به محل شما اعلام دارم .\r\n( 1 ) فرمود آن فرشته نزد دربان رود و سه بستان ميان آنها فاصله است تا بدر اول رسد و بدربان گويد : در شادروان در باغ هزار فرشته است كه پروردگار جهانيان تبارك و تعالى آنها را فرستاده است تا بولى خود تبريك گويند و از من خواسته‌اند براى آن‌ها اجازت گيرم ، دربان گويد راستش اينست كه بر من گرانست از ولى خدا كسب اجازه ورود براى احدى كنم او با زن حوريه خود خلوت كرده است .\r\nفرمود : ميان دربان و ولى خدا دو بستان فاصله است .\r\nفرمود : دربان نزد سرپرست و پيشكار رود و به او گويد بر در شادروان هزار فرشته‌اند كه رب العزت آنها را براى تهنيت و مباركباد ولى خدا فرستاده است براى آنها اجازه شرفيابى بگير آن سرپرست نزد خدمت‌كاران مخصوص رود و به آنها گويد فرستادهاى خداوند جبار بر در ميدان بستان هستند ، هزار فرشته‌اند كه خدا فرستاده تا بولى خدا مباركباد گويند او را از محل آنها خبردار كنيد .\r\nفرمود : به او خبر دهند و او بفرشته‌ها اجازه ورود دهد و آنها در غرفه پذيرائى نزد دوست خدا روند و آن غرفه هزار در دارد و بر هر كدام درها فرشته‌اى گماشته شده و هر گاه بفرشته‌ها اجازه ورود داده شود كه نزد ولى خدا روند هر فرشته درى را كه بدان گماشته است باز كند .\r\nفرمود : پيشكار هر فرشته را از يك در تالار وارد كند و رسالت و پيغام خداى جبار جل و عز را به او برسانند و اينست تفسير قول خدا تعالى ( 23 - الرعد ) و فرشته‌ها از هر درى بر آنها وارد شوند ( از درهاى تالار پذيرائى ) و بگويند سلام عليكم تا آخر آيه .\r\n\r\n","description":"","footnote":"","page_name":" 194 ","page_number":206},
  {"content":"\r\n\r\n( 1 ) فرمود : و اينست تفسير قول خدا عز و جل ( 20 - الانسان ) و هر گاه ببينى آنجا را ببينى نعمتى شايان و ملكى با شكوه - مقصودش از آن ولى خدا است و آنچه در آنست از كرامت و نعمت و ملك عظيم و با شكوه راستى كه فرشته‌ها كه پيغامبر از طرف خداوند عز ذكره هستند براى ورود بر او اجازه خواهند و جز با اجازه نزد او نروند و اينست ملك بزرگ و با شكوه .\r\nفرمود : جويها از زير اطاقهاى نشيمن آنها روانند و اينست معنى قول خدا عز و جل ( 9 - يونس ) از زير پاى آنها جويها روانست - و ميوه‌ها بدانها نزديكست و آنست قول خدا عز و جل ( 14 - الانسان ) و نزديكست بر فراز سرشان سايه‌هاى درختان بهشت و چيدن ميوه آنها به خوبى آسان و رامست - از بس نزديكست مؤمن هر ميوه را خواهد همانطور كه تكيه داده است با دهانش بر گيرد و راستى كه هر نوع از ميوه بدوست خدا گويد : اى دوست خدا مرا بخور پيش از آنكه آن ديگرى را بخورى پيش از من .\r\nفرمود : هيچ مؤمنى در بهشت نباشد جز آنكه بستانهاى بسيار دارد كه درختان افراشته و نيافراشته دارند و جويها از مى و جويها از آب و جويها از شير و جويها از عسل در آنها است و هر گاه دوست خدا خوراك طلبد آنچه را در دلش خواهد برايش آورند بىآنكه دلخواهش را به زبان آورد .\r\nفرمود : سپس با برادرانش خلوت كند و از همديگر ديدن كنند و در بستانهاى خود در سايه‌اى بلند بمانند همان سپيدى سپيده دم تا بر آمدن خورشيد بسر برند و خوشتر از اينها براى هر مؤمنى 70 زن حوريه و 4 همسر آدمى زاده است و مؤمن ساعتى با آن حوريه رعنا خوش است و ساعتى با آن\r\n\r\n","description":"","footnote":"","page_name":" 195 ","page_number":207},
  {"content":"\r\n\r\nآدميزاده زيبا خوش است ( 1 ) و ساعتى هم تنها بسر برد و بر تختش تكيه زند و بهمديگر نگاه كنند و راستى پرتو نورى در روى تخت بر سراپاى مؤمن بدرخشد و او بخدمت‌كاران خود گويد اين پرتو درخشان چيست ؟ شايد خداوند جبار به من نگاهى انداخته است و خدمتكارانش گويند :\r\nقدوس ، قدوس جل جلاله - نه اين پرتو درخشان يكى از حوريان جفت با تو است كه هنوز بملاقات او نرفتى و از ميان خيمه خود به اشتياق ديدار تو سركشيده و تو را خواسته و شيفته ديدار تو است و چون ديده تو بر تخت خود تكيه زدى لبخندى بر لب آورده است ، اين روشنى كه ديدى و اين پرتوى كه تو را فرو گرفت از سفيدى دندانهاى مرواريدى پاك و پاكيزه و لطيف او است .\r\nفرمود : پس دوست خدا گويد به او اجازه دهيد تا نزد من فرود آيد پس هزار غلام و هزار كنيز پيشى گيرند و به آن حوريه خانم اين مژده را برسانند و او از خيمه خود بنشيب آيد و هفتاد پيرهن بافته از طلا و نقره و شرابه‌هاى در و ياقوت و زبرجد ببر كرده كه با مشك و عنبر الوان رنگ آميزى شده‌اند و مخ ساق پايش از پس هفتاد پيراهن نمايانست هفتاد ذراع قامت دارد و ميانه دو شانه‌اش ده ذراعست و هر گاه بنزديك ولى خدا آيد خدمت‌كاران با سينيهاى طلا و نقره كه پر از در و ياقوت و زبرجد است پيشواز او روند و آنها را بر سر او بريزند و سپس مؤمن او را در آغوش كشد و حوريه هم آن مؤمن را در آغوش كشد نه او خسته گردد و نه او .\r\nراوى گويد امام باقر ( ع ) سپس فرمود اما آن بهشتها كه در قرآن ذكر شده است :\r\n1 - بهشت عدن 2 - بهشت فردوس 3 - بهشت نعيم 4 - بهشت جنة المأوى .\r\n\r\n","description":"","footnote":"","page_name":" 196 ","page_number":208},
  {"content":"\r\n\r\n( 1 ) فرمود : براى خدا عز و جل بهشتها است در درون اين بهشتهاى نامبرده و براستى هر مؤمن تا آنجا كه دوست دارد و بخواهد بهشت دارد و در آنها هرطور خواهد نعمت خواره باشد و خوشگذراند و هر گاه مؤمن چيزى خواهد و اشتهائى يابد دعوت و اظهار خواستش در بهشت همينست كه بگويد\r\n« سبحانك اللهم »\r\nبار خدايا تو منزهى - و بمحض اينكه اين سخن را ادا كند ( كه بمنزله زنگ اخبار بهشت است ) خدمت‌كاران بشتابند و هر چه را خواهد برايش بياورند بىآنكه از آنها بخواهد يا به آنها فرمانى دهد .\r\nو اينست معنى قول خدا عز و جل ( 11 - يونس ) دعوى آنها در آن\r\nسبحانك اللهم\r\nاست و درودشان در آن سلامست - ( يعنى خدمت‌كاران سلام مىدهند ) و آخرين دعوت و خواست آنها اينست كه «\r\nالحمد للَّه رب العالمين\r\n» مقصودش از آن اينست كه پس از درك لذت و بهره‌گيرى از جماع و خوردن و نوشيدن و پس از فراغت خدا را سپاس گويند .\r\nو اما قول خدا تعالى ( 41 - الصافات ) آنانند كه براى آنها روزى دانسته و معينى است - فرمود : يعنى خدمت‌كاران آن را مى دانند و نخواسته نزد دوستان خدا مىآورند و اما قول خدا عز و جل ( 42 - الصافات ) ميوه‌هائيست در بهشت و بهشتيان پذيرائى ميشوند - فرمود : يعنى هيچ چيزى را نخواهند و بدان ميل نكنند در بهشت جز اينكه بدان پذيرائى شوند\r\n\r\nپر معنا بودن اخبار ائمه ( ع )\r\n70 - ( 2 ) ابى بصير گويد من نزد امام باقر ( ع ) بودم كه به او عرض شد سالم بن أبى حفصه و يارانش ( از غلات مخالف امام بودند ) از تو گزارش مى دهند كه سخنى ميگوئى و هفتاد توجيه دارد و از هر راهى ميتوانى خود را از مسئوليت بيرون برى ؟\r\n\r\n","description":"","footnote":"","page_name":" 197 ","page_number":209},
  {"content":"\r\n\r\nفرمود : سالم از من چه توقعى دارد ميخواهد فرشته‌ها را در برابر او رژه دهم به خدا كه پيغمبران همچنين چيزى را نياوردند ، ابراهيم ( ع ) هم سخن توجيه دار فرمود ( 88 - الصافات ) براستى من بيمارم نه بيمار بود و نه دروغ گفت و محققا ابراهيم ( ع ) فرمود ( 63 - الأنبياء ) بلكه بت بزرگ اين را كرده است - بت بزرگ نكرده بود و او هم محققا دروغ نگفت ، و محققا يوسف ( ع ) فرمود ايا كاروان شما دزديد - به خدا دزد نبودند و يوسف هم دروغ نگفت .\r\nشرح از مجلسى ره - يعنى براى مصلحت و تقيه كلام با توجيه و دو پهلو ميگويد و مقصود سالم از روايتش انتقاد از امام ( ع ) بوده است و عدم صراحت در لهجه ، امام ( ع ) ميفرمايد من بسالم معجزه‌هاى خيره‌كننده نمودم و در او اثر نكرده و ميخواهد فرشته‌ها را بگواهى امامت خود نزد او آورم با اينكه پيمبران هم براى اثبات نبوت خود چنين كارى نكردند .\r\nسپس امام از اعتراض سالم كه اين گونه سخن دروغ آميز است جواب داده كه اين گونه سخنها از پيغمبران معصوم هم صادر شده و نه دروغست و نه زشت بلكه در مقام مصلحت لازمست ( و سپس استشهاد امام را شرح داده است ) .\r\nمن گويم يكى از محاسن بلاغت و شيوائى سخن پر معنا ادا كردن آنست و يكى از روشهاى پر معنا بودن سخن اينست كه مىتواند داراى معانى متعدده باشد و بهر مقامى مناسب تطبيق شود و اين سر بلاغت شعر و نثر است كه سخن سراى ايرانى لسان الغيب حافظ در آن استاد بوده است و اشعارى در مدح پيغمبر بفن غزلسرائى انشاء كرده است كه در عين حال بر مقاصد عمومى مهرورزى يك عاشق و معشوق هم تطبيق مىشود مثلا :\r\n نگار من كه بمكتب نرفت و خط ننوشت * بغمزه مسأله آموز صد مدرس شد \r\nترديدى نيست كه در اين شعر امى بودن پيغمبر را در نظر گرفته و بيان كرده است كه همه دانش عميق و جهانگير و جاويدان حضرت او به نظر خدا و توجه و عنايت وى بوده است و او را نگار خوانده است يعنى زيباترين نقش هستى و محبوب مسلمانان و مقصودش از غمزه همان نظر لطف خدا است كه بوى نبوت و رسالت عطا كرد ولى در عين حال يك معنى عمومى و دلنشين ديگر هم ميدهد كه يك عاشق دل باخته با معشوقه دهاتى و بىسواد ولى زيبا و دلبر خود مىتواند با آن گفتگو هم كند و باز هم مى گويد :\r\n گر غاليه خوشبو شد با گيسوى او آميخت * ور وسمه كمانكش شد با ابروى او پيوست\r\nاز نعل سمند او شكل مه نو پيدا * و ز قد بلند او بالاى صنوبر پست \r\nاين هم در وصف پيغمبر اكرم است كه وسيله و واسطه فيض‌يابى مادى و معنوى بشر بوده است بدرگاه خدا تعالى در اين فن استادانه از بلاغت ، قرآن مجيد تا حد اعجاز شيوا و پر معنا است كه ميفرمايد تا هفتاد بطن دارد و در كلام بشر كليات پيغمبر اسلام را بايد طراز اول شمرد كه بدان باليده و فرمود :\r\n« اوتيت جوامع الكلم »\r\nو اگر سالم اين طرز سخن را نپسنديده همانا خرد و ذوقش ناسالم بوده است .\r\n\r\n","description":"","footnote":"","page_name":" 198 ","page_number":210},
  {"content":"\r\n\r\n\r\nحديث ابو بصير با آن بانو\r\n( مصاحبهء آن بانو با امام صادق ع ) 71 - ( 1 ) ابان از ابى بصير گويد : من نزد امام صادق ( ع ) نشسته بودم كه بىانتظار انتظار ام خالد همان بانوئى كه يوسف بن عمر از او بريده بود اجازه شرفيابى خواست امام صادق ( ع ) به من فرمود خوشت مىآيد سخن آن بانو را بشنوى ؟ گويد گفتم آرى ، گويد امام اجازه ورود به او داد و مرا با خودش روى توشكى نشانيد گويد : سپس آن بانو وارد شد و بسخن آمد بانوئى سخنران و بليغه بود و از او در باره آن دو تا ( ابى بكر و عمر ) پرسش كرد و امام صادق ( ع ) به او فرمود تو آن دو را خليفه و والى بشناس ( دوست بدار خ ل ) گفت و هر گاه پروردگارم را ملاقات كنم به او بگويم شما به من فرمودى آنان را والى شناسم ؟ امام فرمود : آرى ، آن بانو گفت اين مرديكه بهمراه شما روى توشك نشسته است به من فرمايد از آنها بيزارى جويم و كثير النوا به من دستور دهد با آنها به پيوندم و از آنها پيروى كنم كدام بهتراند و آن را دوست دارى ، فرمود : اين مرد به خدا سوگند كه از كثير النوا و يارانش نزد من محبوبتر است راستى اين مرد مبارزه مىكند و احتجاج مينمايد و مىگويد ( 44 - المائده ) و هر كس بدان چه خدا نازل كرده حكم نكند و بر خلاف آن حكم كند پس آنانند كه كافرند 45 - و هر كس بدان چه خدا نازل كرده حكم نكند و بر خلاف آن حكم كند پس آنان ستمكارند 47 - و هر كه حكم نكند طبق آنچه خداوند نازل كرده است پس آنان بزه‌كارانند .\r\nشرح - از مجلسى ره -\r\n« هذا و اللَّه احب الى »\r\nبار نخست از راه تقيه به او فرمان دوستى ابى بكر و عمر را داد و سپس چون در پرسش مبالغه كرد بكنايه لعن آنها را ثابت نمود و متعرض خود آنها نشد كه مورد پرسش وى بود بلكه فرمود اين ابو بصير نزد من از كثير النوا محبوبتر است زيرا منطق او درست است و كثير النوا بناحق ميان مردم قضاوت مىكند و بآيات قرآن كفر و ظلم و فسقش ثابت است و در ضمن كفر و وجوب برائت از آن دو را هم به دو وجه ثابت كرد :\r\n\r\n","description":"","footnote":"","page_name":" 199 ","page_number":211},
  {"content":"\r\n\r\n1 - محبوبيت ابو بصير مستلزم اينست كه در فرمان برائت از آنان راستگو باشد .\r\n2 - علت كفر كثير النوا شامل حال آنها هم مىشود و كفر و ظلم و فسق آنها را هم ثابت مىكند و اين خود نوعى از معاريض كلام است كه امام در خبر سابق بدان اشاره كرد و ممكن است مقصود اين باشد كه گفتهء ابو بصير از گفته كثير النوا نزد من محبوب‌تر است زيرا او بكفر آن دو بدين آيات استدلال مىكند و در باره آن با مخالفان طرف مىشود و بر آنها چيره مىگردد ولى اين را بعبارت قابل توجهى ادا كرد - پايان نقل از مجلسى ره .\r\nمن گويم اين حديث يك صحنه پر معنا از نشاط بانوان را در جهان اسلام و مذهب بيان مىكند آنچه از تأمل در آن معلوم مىشود اينست كه ام خالد قهرمان داستان با حقيقت اين حديث يكى از بانوان با استعداد و پرشور مذهبى بوده است و امام صادق ( ع ) او را بعنوان يك بانوى پرورش يافته در مكتب امام صادق ( ع ) بيكى از بزرگترين شاگردان مبارز خود ابو بصير معرفى مينمايد و براى فهم مقام اين بانو و عمق اين حديث شناختن اين اشخاص بجا است :\r\n1 - يوسف بن عمر .\r\n2 - كثير النوا .\r\nيوسف بن عمر پسر محمد بن حكم بن ابى عقيل بن مسعود ثقفى است .\r\nهشام بن عبد الملك او را در ماه رمضان سال 106 والى يمن نمود و در آنجا حكم روا بود تا سال 120 كه او را والى عراق ساخت و پسرش صلت بجاى او نشست تا آنكه گويد :\r\nچون هشام بن عبد الملك آهنگ عزل خالد بن عبد اللَّه قسرى را از عراق نمود قاصد يوسف بن عمر ثقفى از يمن نزد او آمده بود . هشام او را طلبيد و گفت سرور تو از حد خود تجاوز كرده و سرفرازى كرده است و دستور داد جامه بر تن او دريدند و چند تازيانه به او زدند و در حضور او كاتبى را خواست و گفت به يوسف بن عمر نامه‌اى بنويس و تا او رفت نامه نويسد به خط خودش نامه‌اى به او نوشت و دستور داد برود بعراق و حاكم آنجا باشد و چون كاتب نامه را آورد بطورى كه نفهمد نامه خود را در درون پاكت جاى داد و يوسف بن عمر با اين دستور سرى بعراق رفت و خالد را از كار بر كنار كرد ( تا آنكه گويد ) يوسف در كردار و ستمكارى خود مورد نكوهش مردم بود و بد حكومت ميكرد احمق و بد خلق و بد سيرت بود ولى جود و بخشش داشت و در سر پانصد سفره مردم را مهمانى ميكرد و شامى و عراقى همه بر سر سفره او مينشستند ( و در سرانجام كار او گويد ) :\r\nچون وليد بن يزيد اموى كشته شد و عموزاده‌اش يزيد بن وليد بجاى او بخلافت نشست و كار او درست شد منصور بن جمهور را والى عراق كرد و يوسف بن عمر گريخت و خود را ببلقاء رسانيد و جامه زنان بتن كرد و در ميان زنان خاندان بسر مىبرد تا راز او كشف شد و او را گرفتند و بزندان دمشق افكندند .\r\nتا آنگاه كه قشون مروان بن محمد آخرين خليفه اموى با قشون ابراهيم جنگ كرد و آنها را شكست داد و بدمشق برگشت طرفداران ابراهيم بيم كردند كه مبادا مروان به دمشق آيد و حكم و عثمان پسران وليد را از زندان آزاد كند و حكمران سازد و آنها همه كسانى كه در كشتن پدرشان دست داشتند بكشند و تصميم گرفتند اين دو زندانى را بكشند و يزيد بن خالد را مأمور آن كردند\r\n\r\n","description":"","footnote":"","page_name":" 200 ","page_number":212},
  {"content":"\r\n\r\nو يزيد هم يكى از غلامان پدرش را بنام ابو الاسد با جمعى به زندان فرستاد تا سر آن دو پسر بچه را كوفتند و يوسف بن عمر را هم در آوردند و گردن زدند زيرا قاتل خالد بن عبد اللَّه قسرى بود و اين واقعه در سال 127 هجرى بود و يوسف شصت و چند سال داشت و چون سرش را برگرفتند كودكان ريسمان بپاى او بستند و او را در كوچه‌هاى دمشق كشاندند .\r\nو اما كثير النوا چنانچه از اين حديث استفاده مىشود يكى از مراجع تقليد عامه معاصر امام بوده است و شهرت زهد و عدالت داشته ولى ترجمه او در كتب رجال عامه و خاصه بسيار كوتاه ضبط شده و از قرار ، حكومتهاى وقت او را چندان ببازى نمىگرفته‌اند كه شهرتى تاريخى داشته باشد و بعبارت ديگر مرد تاريخ معاصر خود نبوده .\r\nابن حجر در التقريب خود گويد ص 428 - 430 كثير النواء بمد و تشديد قليل الحديث است و او را ذم و نكوهش كرده‌اند و متروك الروايه نيست .\r\nدر جامع الرواة اردبيلى ج 1 ص 28 او را درج كرده و گويد نام پدرش اسماعيل است و از امام صادق ( ع ) دو روايت در مذمت او نقل كرده است .\r\n\r\nاحاديثى در باره شيعه و مخالفان\r\n72 - ( 1 ) از عبد الحميد وابشى از امام باقر ( ع ) گويد به او گفتم : راستى ما يك همسايه داريم كه مرتكب همه محرمات مىشود تا اينكه راستش نماز را هم نميخواند تا به ديگر محرمات برسد ؟ در پاسخ فرمود . سبحان اللَّه چه خطاى بزرگى است اين ، آيا من بشما از بدتر از آن گزارش ندهم ؟ گفتم :\r\nچرا فرمود بدخواه ما از او هم بدتر است .\r\nهلا راستش اينست كه هيچ بنده‌اى نباشد كه ما اهل بيت در بر او نامبرده شويم و او از شنيدن نام ما رقت كند و تحت تأثير قرار گيرد جز اينكه فرشته‌ها او را نوازش كنند و همه گناهانش آمرزيده شود جز اينكه گناهى آورد كه بىايمان شود .\r\nو راستى شفاعت پذير است و درستست و در باره بدخواه ما كه ناصبى است پذيرفته نباشد و راستى مؤمن براى همسايه تهى دست خود از هر كردار خوب ، شفاعت كند ، گويد پروردگارا اين همسايه جلو آزار شدن مرا ميگرفت و نمىگذاشت به من آزارى رسد و شفاعت وى در باره او پذيرفته گردد و خدا تبارك و تعالى فرمايد :\r\n\r\n","description":"","footnote":"","page_name":" 201 ","page_number":213},
  {"content":"\r\n\r\nمنم پروردگار تو و سزاوارترم كه از جانب تو به او پاداش دهم و او را ببهشت برد با اينكه هيچ كردار خوبى ندارد و راستى كمتر شماره شفاعت‌شده‌هاى يك مؤمن سى انسان گنه‌كار است و در اينجا است كه دوزخيان گويند : براى ما شفاعت‌كننده‌اى نيست و نه دوست مهربان و دلسوزى ( 100 101 - الشعراء ) .\r\n73 - ( 1 ) از ابى هارون گويد من خدمت امام صادق ( ع ) بودم كه به چند تن فرمود : چرا شماها ما را سبك مىشماريد ؟\r\nگويد مرد خراسانى به خدمت او برخاست و گفت ما به خدا پناه بريم از اينكه به تو يا چيزى از دستورات تو بىاعتناء باشيم و آن را سبك شماريم ، فرمود : چرا تو خود يكى از كسانى باشى كه مرا سبك شمردى ، گفت من به خدا پناه برم از اينكه شما را سبك شمارم .\r\nفرمود واى بر تو نشنيدى فلانى وقتى ما نزديك جحفه بوديم ( منزلى ميان مكه و مدينه است آن جا كه راه شام از راه مدينه جدا شود ) به تو مىگفت مرا بمسافت يك ميل ( كمتر از يك فرسخ ) سوار كن كه به خدا وامانده‌ام ؟ به خدا سوگند تو سر بلند نكردى بسوى او و به او پاسخى ندادى و او را سبك شمردى و هر كس بيك مؤمن استخفاف كند و او را سبك شمارد ما را سبك شمرده است و احترام خدا عز و جل را ضايع كرده .\r\nشرح - از مجلسى - ره -\r\nما رفعت به رأسا\r\n- كنايه از بىتوجهى و بىاعتنائى است .\r\nقوله\r\n« فبنا استخف »\r\nاين نوعيست از استخفاف كه مستلزم ارتكاب كبيره و ترك واجبات و اخلال به تعظيم شعائر اللَّه است و به حد كفر به خدا نرسد .\r\n74 - ( 2 ) از عبد الرحمن بن أبى عبد اللَّه گويد به امام صادق ( ع ) گفتم راستى خدا عز و جل بر ما منت نهاد كه يگانگى خود را بما ياد داد و سپس بر ما منت نهاد كه برسالت محمد ( ص ) اقرار كرديم\r\n\r\n","description":"","footnote":"","page_name":" 202 ","page_number":214},
  {"content":"\r\n\r\nسپس ما را به دوستى شما خانواده اختصاص داد شما را دوست دار و پيرويم و از دشمنانتان بيزاريم و همانا مقصود ما از آن اينست كه خود را از دوزخ خلاص كنيم گويد مرا رقت گرفت و گريستم پس امام صادق به من فرمود از من بپرس كه به خدا از چيزى نپرسى جز آنكه به تو خبر دهم گويد : عبد الملك بن اعين به آن حضرت گفت ( عبد الملك رو بعبد الرحمن كرد و گفت خ ) من نشنيدم از او كه بمخلوقى پيش از تو اين پاسخ صريح را بدهد ( اين چنين وعده بدهد خ ) .\r\nگويد : گفتم به من از آن دو مرد خبر بده فرمود : حقى كه خدا عز و جل در كتاب خود براى ما مقرر داشت ( خمس ) بستم از ما ربودند و از فاطمه ميراثش را دريغ داشتند ، و با دست خود به پشت سر خود اشارت كرد و فرمود قرآن خدا را پشت سر خود انداختند .\r\n75 - ( 1 ) از كميت بن زيد اسدى گويد خدمت امام باقر ( ع ) رسيدم و فرمود : اى كميت اگر ما مالى داشتيم به تو مى داديم ولى از آن تو است آنچه رسول خدا « ص » در باره حسان بن ثابت فرمود :\r\nپيوسته روح القدس همراه تو است تا از ما دفاع ميكنى و پاسخ بدگويان را مىدهى .\r\nگويد : گفتم به من از آن دو مرد خبر ده گويد آن حضرت بالش را برداشت و زير سينه خود نهاد و بر آن تكيه زد تا آن را در هم شكست ( يعنى احساسات تندى او را فرا گرفت ) سپس فرمود به خدا سوگند اى كميت به اندازه يك شاخ حجامت خون ريزى نشود و هيچ مالى بناروا برده نشود و سنگى از سنگى نغلطد ( يعنى هيچ خرابى و ويرانى از كم و بيش تحقق نيابد ) جز اينكه همه به گردن آنها است .\r\nشرح - از مجلسى ره - قوله\r\n« معك روح القدس »\r\nدلالت دارد كه روح القدس گاهى هم در ارواح جز معصوم مىدمد .\r\nقوله\r\n« ما ذببت عنا »\r\nيعنى با مدح گوئى خود استخفاف و هجو منكران را از ما دفع كنى و اين اشعار دارد باينكه حسان مرتجع خواهد شد چنانچه گفته‌اند .\r\n\r\n","description":"","footnote":"","page_name":" 203 ","page_number":215},
  {"content":"\r\n\r\nقوله محجمة - يعنى شاخ حجامت يعنى به اندازه پر يك شاخ حجامت خون ، يعنى هر بيش و كمى از راه ستم خون ريخته شود بسبب اينست كه آنها آغاز ستم كردند در جامعه اسلامى و غلطيدن سنگ از سنگ كنايه از اينست كه هر چيزى از محل شايسته خود بجاى ديگر منتقل شود و كنايه از تغيير احكام شرع و بدعتها است پايان نقل از مجلسى ره .\r\nمن گويم كنايه از ويرانيهاى جهانست كه بر اثر تصدى آنها بوجود آمده است .\r\n76 - ( 1 ) از ابى العباس مكى گويد شنيدم امام باقر ( ع ) ميفرمود : عمر بعلى ( ع ) برخورد و به آن حضرت گفت تواى كه اين آيه را ميخوانى ( 8 - القلم ) كدام شماها فتنه انگيزيد ؟ و به من و رفيقم ( ابا بكر ) تعرض ميكنى و گوشه ميزنى - در پاسخ فرمود من به تو گزارش ندهم از آيه‌اى كه در باره بنى اميه نازل شده است ( 22 - محمد ) آيا اين اميد ميرود كه اگر متصدى كار شويد باسلام پشت كنيد و در زمين تباهى ببار آوريد و قطع رحم كنيد ؟ عمر گستاخانه گفت تو دروغ مى گوئى بنى اميه از تو خويش پرورترند ولى تو نخواهى جز دشمنى با بنى تيم ( تيره ابو بكر ) و بنى عدى ( تيره عمر ) و بنى اميه را شرح - از مجلسى ره - قوله ،\r\nبايكم المفتون\r\n- يعنى كدام شماها بديوانگى گرفتار شديد - باعتبار اينكه باء زائده باشد يا كدام شما جنون داريد ؟ كه مفتون مصدر باشد چون معقول بمعنى عقل يا كدام دسته شماها ديوانه‌ايد مؤمنان يا كافران ؟ بيضاوى چنين گفته است و تعريض اين آيه بدانها براى اينست كه در شأن آنها نازل شده چون پيغمبر را براى آنچه در باره أمير المؤمنين ( ع ) گفت ديوانه خواندند . . .\r\n77 - ( 2 ) از حرث نصرى گويد از امام باقر ( ع ) پرسيدم از تفسير قول خدا عز و جل ( 28 - ابراهيم ) آن كسانى كه نعمت خدا را بدل بكفر كردند ؟ فرمود آنان در تفسيرش چه گويند ؟ گفتم ما ميگوئيم منظور از آن دو فاجرترين قريشند يعنى بنى اميه و بنى مغيره ( بنى مخزوم ) گويد : سپس فرمود مقصود از آن همه قريشند خدا تعالى پيغمبر خود را مخاطب ساخت و فرمود . راستى من قريش را بر عرب برترى دادم و نعمت خود را بر آنها تمام كردم و رسول خودم\r\n\r\n","description":"","footnote":"","page_name":" 204 ","page_number":216},
  {"content":"\r\n\r\nرا بر آنها مبعوث كردم و نعمتم را بكفر و كفران بدل كردند و تيره خود را به پرتگاه هلاك كشاندند .\r\nشرح - از مجلسى ره - بنى مغيره اولاد مغيرة بن عبد اللَّه بن عمر بن مخزوم قرشيند كه رسول خدا ( ص ) را بسيار آزار كردند ولى بيشتر آنان در جنگ بدر كشته و اسير شدند و هر كدام هم ماندند بعد از آن خاندان پيغمبر ( ص ) را آزار كردند چون خالد بن الوليد و آنها كه در بدر كشته شدند :\r\n1 - ابو جهل عمرو بن هشام بن مغيره .\r\n2 - عاص بن هشام بن مغيره دائى عمر .\r\n3 - ابو قيس بن وليد برادر خالد بن وليد .\r\n4 - ابو قيس بن فاكهة بن مغيره .\r\nو آنان كه در بدر اسير شدند :\r\n1 - خالد بن هشام بن مغيره .\r\n2 - امية بن ابى حذيفة بن مغيره .\r\n3 - وليد بن وليد بن مغيره .\r\n78 - ( 1 ) از ابى بصير از امام باقر و امام صادق ( ع ) كه فرمودند : چون مردم رسول خدا ( ص ) را تكذيب كردند خدا تبارك و تعالى آهنگ هلاك مردم زمين را كرد جز على كه ديگران همه محكوم به هلاكت شدند طبق قول خدا ( 54 - الذاريات ) از آنها روى گردان ( اى پيغمبر ) كه تو سرزنشى ندارى - ( زيرا حق رسالت و تبليغ بجا آوردى ) سپس از اجراى اين حكم كه مردم سزاوار آن شده بودند دست بازداشت ( و از آنها درگذشت ) و بمؤمنان رحم كرد و سپس به پيغمبرش فرمود : 55 - يادآورى كن زيرا ياد آورى مؤمنان را سودمند است .\r\nشرح - از مجلسى ره - قوله\r\nثم بدا له\r\n- اينخبر دلالت دارد كه آخر آيه ناسخ اول آنست ( آيه 55 - ناسخ آيه 54 - است درست‌تر به نظر ميرسد ) و مشهور ميان مفسران اينست كه مقصود از تولى اعراض از مجادله و ستيزه با آنها است پس از تكرار دعوت و اكتفا به همان ياد آورى و پند آموزى كه براى مؤمنان سودمند است . مقصود كسانيست كه خدا براى آنها ايمان پيش بينى كرده است يا مؤمنانى كه گرويده‌اند و تذكر و پند مايه فزودن بينائى آنها است .\r\n\r\n","description":"","footnote":"","page_name":" 205 ","page_number":217},
  {"content":"\r\n\r\n79 - ( 1 ) از ثوير بن ابى فاخته گويد شنيدم على بن الحسين ( ع ) در مسجد رسول خدا ( ص ) باز ميگفت كه پدرم به من باز گفته است كه از زبان پدرش على بن ابى طالب ( ع ) شنيده براى مردم اين حديث را ميگفته است :\r\nچون روز رستاخيز باشد خدا تبارك و تعالى همه مردم را از گورشان بىساز و برگ و زبان در كام و لخت و تن بيمو برآورد در يك سرزمين هموار ، نور آنان را براند و تاريكى همه را فراهم سازد تا در گردنه محشر باز ايستند و بدوش هم بالا روند و در گذشتن از آن بهم تنه زنند و با هم مزاحمت كنند و از گذشت و پيشروى بازشان دارند و نفس آنها تند شود و فراوان عرق ريزند و كار بر آنها سخت شود و شيونى بر آرند و فريادشان بلند شود .\r\nشرح - از مجلسى ره - قوله\r\nيسوقهم النور و يجمعهم الظلمه\r\n- چند احتمال دارد :\r\n1 - دنبالشان نوريست كه آنها را به پيش ميراند ولى در تاريكى راه ميروند و ظلمت آنها را فرا گرفته است . .\r\n2 - مقصود از نور فرشته باشد يعنى فرشته‌ها در تاريكى آنها را بمحشر ميرانند .\r\n3 - هر گاه روشنى بر آنها تابد جلو ميروند و چون تاريك شود توقف ميكنند و ميمانند و بر هم گرد ميشوند .\r\nدنباله حديث 79 - ( 2 ) فرمود اين نخست هراس روز رستاخيز است فرمود : سپس خداى جبار تبارك و تعالى از فراز عرش بر اهل محشر توجه كند در انبوهى از فرشته‌ها و به فرشته‌اى دستور فرمايد تا در ميان آنها جار زند :\r\nاى گروه خلائق دم بر بنديد و بجارچى خداوند جبار گوش فرا داريد فرمود : آنكه در دنبال است بمانند آنكه در آغاز است فرياد فرشته را بشنود ، فرمود در اين گاه است كه آوازها در گلو بشكنند و ديده‌ها ترسان شوند و رگهاى گلوگاه بلرزند و دلها پريشان گردد و سرها را بدان كه\r\n\r\n","description":"","footnote":"","page_name":" 206 ","page_number":218},
  {"content":"\r\n\r\nآواز بر آرد بر آرند و گردن كشند كه چه گويد ، ( 1 ) فرمود در اين هنگامست كه كافر گويد : اين روز سخت و دشوار است .\r\nگويد : خداى جبار حاكم دادگستر بر آنها سر كشد و ميفرمايد منم خدائى كه شايسته پرستشى جز من نيست حاكم دادگسترى هستم كه خلاف نگويد ميان شماها بداد و عدالت خود قضاوت كنم امروزه در بر من به كسى ستم نرود .\r\nامروز از نيرومند داد ناتوان بستانم و از بده كار حق بستانكار بگيرم و با حسنات و سيئات تقاص بدهكاريها را بنمايم و ثواب بخششها را بپردازم .\r\nامروز است كه هيچ ستمكارى از اين گردنه در برابرم نگذرد و مظلمه اى از كسى به گردن او باشد جز آنكه صاحب حق آن را بوى بخشد و من پاداش او را بدهم و در نزد حساب ، حق او را بستانم أيا خلائق بچسبيد بهم و هر حقى به گردن كسى داريد كه در دنيا بستم از شما باز گرفته از او بخواهيد و من خود گواه شما هستم بر عليه او و بس است چون من گواهى .\r\nفرمود : پس هم را بشناسند و بهم بچسبند و كسى نماند كه بدهى و حقى به گردن دارد جز گرفتار آنست فرمود : تا آنچه خدا خواهد در اين وضع بمانند و حالشان سخت شود و عرق فراوان بريزند و غم آنها شديد گردد و بانك شيون سختى برآرند و آرزو كنند كه از حق خود بگذرند و بدهكار را رها كنند و خود رها شوند و خدا عز و جل بر رنج آنان آگاه است و يك منادى از نزد خدا تبارك و تعالى جار كشد كه همه از انجام تا آغاز با هم بشنوند كه :\r\nاى گروه خلائق بگوينده خدا تبارك و تعالى دل بدهيد و بشنويد : راستى خدا تبارك و تعالى ميفرمايد :\r\nمنم پر بخشش اگر دوست داريد كه بهم ديگر بخشش كنيد و هم ديگر را ببخشيد و اگر همديگر\r\n\r\n","description":"","footnote":"","page_name":" 207 ","page_number":219},
  {"content":"\r\n\r\nرا نبخشيد من حق شما را ميستانم .\r\n( 1 ) فرمود : از اين ندا شاد شوند براى سختى و تنگى راه و مزاحمت با هم . فرمود برخى مظالم خود را ببخشند تا از اين سختى روز محشر خلاص شوند و برخى بجا مانند و گويند : پروردگارا حقوق ما از اين بزرگتر است كه آن را ببخشيم و جارچى از بر عرش فرياد زند :\r\nكجا است رضوان خازن جنان ، جنان فردوس ؟\r\nفرمود : پس خداوند عز و جل به او فرمايد تا يك كاخ نقره از فردوس با همه ساختمانها و خدمتكارانش نمايش دهد .\r\nفرمود : آن كاخ را بمردم محشر نمايد كه در گرد آن كنيزان ماه رو و خدمت‌كاران خوش رو باشند .\r\nفرمود : پس جارچى از نزد خدا تبارك و تعالى فرياد كند :\r\nاى گروه خلائق سر بر آريد و بنگريد .\r\nفرمود : سر بر آرند و هر كدام آن را از دل آرزو كنند :\r\nفرمود : جارچى از بر خدا تعالى فرياد كشد ، اين كاخ از آن هر آن كسى است كه از مؤمنى بگذرد فرمود : همه حق داران بگذرند جز اندكى از آنان .\r\nفرمود : خدا عز و جل فرمايد امروز هيچ ستمكارى بسوى بهشتم در نگذرد و هيچ ستمكارى همكه از يك مسلمانى حقى به گردن دارد بدوزخم راه ندارد تا هنگام حساب حق را از او بستانم ، اى خلائق آماده حساب باشيد .\r\nفرمود : سپس راه آنها را باز كند و از آن گردنه بالا روند بطورى كه همديگر را به عقب\r\n\r\n","description":"","footnote":"","page_name":" 208 ","page_number":220},
  {"content":"\r\n\r\nرانند تا آنكه بعرصه محشر رسند ( 1 ) و خداوند جبار بر عرش باشد و نامه‌هاى اعمال باز است و ترازوى عدل و داد بر پا است و پيمبران و گواهان كه امامان بر حقند همه حاضر ، هر امام و رهبر براى مردم دوران خود گواهى دهد كه وى بفرمان خدا عز و جل در ميان آنها قيام كرد و آنها را به راه خدا دعوت نمود .\r\nگويد : كه يك مرد قرشى نژاد به او گفت يا ابن رسول اللَّه ، هر گاه مرد مؤمنى حقى به گردن كافرى دارد از آن كافر كه اهل دوزخست در برابر آن چه بستاند ؟\r\nگويد : على بن الحسين ( ع ) در پاسخ او فرمود از گناهان آن مرد مسلمان به اندازه حقى كه به گردن آن كافر دارد كم مىشود و آن كافر به اندازه آنها بهمراه عذاب كفر خود عذاب شود .\r\nگويد : آن مرد قرشى گفت هر گاه مسلمانى به گردن مسلمانى حقى دارد چگونه حقش دريافت شود از آن مسلمان ؟ فرمود : براى آن مسلمان بستانكار از حسنات بدهكار ظالم بگيرند و بر حسنات آن ستم كشيده بيفزايند .\r\nگويد : آن مرد قرشى به او گفت اگر آن ظالم حسناتى ندارد ؟\r\nفرمود : اگر ظالم حسناتى ندارد مظلوم بستانكار گناهى دارد ، از گناهان آن مظلوم بستانكار بگيرند و بگناهان ظالم بده كار بيفزايند تا حساب او پاك شود .\r\n80 - ( 2 ) از ابى اميه يوسف بن ثابت بن ابى سعيده از امام صادق ( ع ) كه چون به خدمت امام صادق ( ع ) شرفياب شدند بعرض رسانيدند كه :\r\n\r\n","description":"","footnote":"","page_name":" 209 ","page_number":221},
  {"content":"\r\n\r\n( 1 ) همانا ماها شماها را دوست داريم براى اينكه فرزندان رسول خدا ( ص ) هستيد و براى اينكه خدا عز و جل حق شما را بر ماها واجب كرده است براى دنيا شماها را دوست نداريم كه از شما بماها برسد همانا براى رضاى خدا و ديگر سراى شما را دوست داريم و براى اينكه هر كدام ما دين خود را درست كند .\r\nامام صادق عليه السلام در پاسخ آنها فرمود راست گفتيد ، سپس فرمود هر كه ما را دوست دارد همراه ما است يا همراه ما آيد ( ترديد از راويست مجلسى ره - و بهتر آنست كه أو بمعنى بل باشد يعنى با ما است و بلكه هر جا برويم با ما بيايد ) در روز رستاخيز همچنين و سپس دو انگشت سبابه خود را از دو دست بهم چسبانيد ( براى نشان دادن كمال همراهى و معيت ) .\r\nسپس فرمود : به خدا اگر مردى همه روزه روزه دارد و همه شب را بعبادت زنده دارد و با خدا عز و جل تهى دست از ولايت و دوستى ما ائمه اهل بيت ملاقات كند او را ملاقات كند و از وى خشنود نيست و بلكه خشمگين است .\r\nسپس فرمود : اينست تفسير قول خدا عز و جل ( 54 - التوبه ) باز نداشت آنها را از اينكه خرجى كه كنند پذيرفته باشد جز اينكه از دل به خدا و رسولش كافرند و نماز نميخوانند جز با كسالت و تنبلى و گرانى خاطر و خرج هم در راه خدا نكنند جز از روى كراهت 55 - تو از اموال فراوان و فرزندان آنان در شگفت مباش همانا خدا خواسته بدانها در اين جهان عذابشان كند و رنجشان دهد و جانشان را بگيرد و كافر باشند ( يعنى علاقه بمال و فرزند مانع از اينست كه توفيق ايمان معنوى يابند ) .\r\nسپس فرمود : همچنين ايمان و عقيده حقيقى از كردار ظاهر زيان نبرد و با وجود كفر از دل هيچ كردار خوبى هم سودمند نباشد .\r\nسپس فرمود : اگر شما پيروان ائمه در اين جهان تنها هستيد رسول خدا ( ص ) هم تنها بود و مردم را به خدا دعوت ميكرد و از او پذيرا نبودند و نخست كسى كه او را اجابت كرد على بن ابى طالب ( ع )\r\n\r\n","description":"","footnote":"","page_name":" 210 ","page_number":222},
  {"content":"\r\n\r\nبود ( 1 ) و رسول خدا ( ص ) هم به او فرمود :\r\nتو نسبت به من همان مقام و منزلت را دارى كه هارون نسبت بموسى ( ع ) داشت جز اينكه بدنبال من پيغمبرى نيست .\r\nشرح - از مجلسى « ره » -\r\n« قوله لا يضر معه العمل »\r\n- يعنى كردار بد با عقيده درست تا آن جا زيان ندارد كه باعث خلود در دوزخ شود يا سلب استحقاق شفاعت و رحمت را بنمايد .\r\n81 - ( 2 ) از يونس گويد امام صادق ( ع ) بعباد بن كثير بصرى گفت واى بر تو اى عباد تو را فريب داده است و مغرور ساخته كه شكم و فرجت پارسايند راستى خدا عز و جل در كتابش فرمايد ( 70 - الاحزاب ) أيا كسانى كه گرويديد از خدا بپرهيزيد و درست و محكم بگوئيد 71 - تا كردار شما خوب باشد - بدان كه خداوند عملى را از تو نپذيرد تا عقيده و گفتار درست داشته باشى 82 - ( 3 ) فرمود ( ع ) : براى خدا عز و جل در بلادش پنج حرمت است ( كه بايد آنها را رعايت كرد ) 1 - حرمت رسول خدا ( ص ) ؟ . 2 - حرمت خاندان رسول خدا ( ص ) 3 - حرمت كتاب خدا عز و جل . 4 - حرمت كعبه خانه خدا . 5 - حرمت شخص مؤمن .\r\n83 - ( 4 ) از على بن مغيره كه شنيدم ميفرمود ( ع ) هر گاه مؤمنى بچهل سالگى رسيد خدايش از سه درد ايمن سازد پيسى و خوره و ديوانگى و هر گاه پنجاه ساله شد خدا عز و جل حسابش را سبك كند و هر گاه شصت ساله شد خدا به او توبه و بازگشت روزى كند و هر گاه هفتاد سالش شد اهل آسمان‌ها او را دوست دارند و هر گاه هشتاد ساله شد خدا عز و جل فرمايد حسناتش را بنويسند و گناهانش\r\n\r\n","description":"","footnote":"","page_name":" 211 ","page_number":223},
  {"content":"\r\n\r\nرا محو كنند و هر گاه بنود سال رسيد خدا تبارك و تعالى آنچه گناه كرده و مىكند مىآمرزد و او را اسير خدا در زمين بنويسد و در روايت ديگر است كه چون به صد سال رسد بعمر نهائى رسيده كه از آن بأرذل العمر تعبير شده است .\r\n84 - ( 1 ) فرمود : راستى بنده تا بسال چهلم عمرش رسيد يك ميدانى دارد در كار خود و چون چهل ساله شد خدا عز و جل به دو فرشته گماشتهء بر او وحى كند من ببنده خود اين عمر را دادم بر او سخت گيريد و خوب او را بپائيد و هر كار كم و بيش و خرد و درستش را بپاى او بنويسيد .\r\n\r\nاحاديثى راجع بيماريها\r\n85 - ( 2 ) از حلبى گويد از امام صادق ( ع ) پرسيدم در يك كوى از شهر و باء پديدار شده است و شخص بكوى ديگر نقل مكان مىكند ( براى حفظ خود ) يا در شهرى وباء پديدار شده و انسان به شهر ديگر ميرود ؟ فرمود عيب ندارد همانا پيغمبر از نقل مكان وبائى يك بار غدقن كرد بخاطر اينكه مكان ديده‌بانان و مرز داران برابر دشمن بود و وباء در آن پديد شد و از آنجا گريختند و رسول خدا ( ص ) فرمود گريز از اين مكان چون گريز از ميدان جهاد است تا مبادا مراكز مرزى را به كلى خالى كنند .\r\n86 - ( 3 ) از امام صادق ( ع ) فرمود : سه چيز است كه هيچ پيغمبر و كمتر از پيغمبر از آنها رها نيستند .\r\n1 - انديشه كردن در پريشان خيالى در باره آفرينش . 2 - بد فالى . 3 - حسد بردن جز اينكه\r\n\r\n","description":"","footnote":"","page_name":" 212 ","page_number":224},
  {"content":"\r\n\r\nمؤمن حسد خود را به كار نبندد و بدان ترتيب اثر زيان بخشى ندهد .\r\nشرح - از مجلسى ره -\r\n« التفكر في الوسوسة »\r\n- ظاهرا مقصود انديشه‌هائى باشد كه در خاطر مىآيد در باره خالق هر چيز و كيفيت خلقت و خلقت اعمال عباد و انديشه در حكمت پاره‌اى چيزها كه به نظر بد آيند - چنانچه در اخبارى اين موضوع بيان شده است و سپس اخبارى در اين باره نقل كرده است . . .\r\nو گفته شده است كه مراد از خلق مخلوقاتست و مقصود از وسوسه در آنها بد دلى نسبت به آنها است و بازرسى از كارهاى آنها ولى معنى اول درست است . . .\r\n87 - ( 1 ) از على بن ابى حمزه از امام كاظم ( ع ) گويد آن حضرت به من فرمود از 7 ماه است كه تب ميكنم و پسرم هم دوازده ماه تب ميكرد و اين تب ما مضاعف مىشود و احساس ميكنم كه در همه تن نميگيرد بسا در بالاى تنست و در پائينش نيست و بسا كه پائين تن را بگيرد و در بالا نگيرد گفتم قربانت براى شما يك حديثى كه ابى بصير از جدت برايم باز گفته برايت باز گويم او مىگفت كه چون او را تب ميگرفت از آب سرد كمك ميگرفت او را دو جامه بود يكى ميان آب و يكى در بر او و بنوبت مىپوشيد و سپس فرياد مىزد كه هر كه در خانه بود ميشنيد و ميگفت يا فاطمه بنت محمد ( ص ) فرمود راست گفتى من گفتم قربانت شما براى تب دوائى در دست نداريد ؟ فرمود ما دوائى براى آن نداريم جز دعا و آب سرد ، من بيمار شدم و محمد بن ابراهيم پزشكى برايم فرستاد و او هم دوائى آورد كه قى مىآورد و من نخواستم از آن بنوشم زيرا هر گاه قى كنم هر بندى از بندهايم از جا كنده مىشود .\r\n\r\n","description":"","footnote":"","page_name":" 213 ","page_number":225},
  {"content":"\r\n\r\n88 - ( 1 ) از بكر بن محمد ازدى گويد امام صادق ( ع ) فرمود رسول خدا ( ص ) تب كرد و جبرئيل آمد و او را به اين عوذه معالجه كرد ، گفت : بنام خدا تو را پناه دادم اى محمد و بنام خدا تو را شفا دادم و بنام خدا از هر دردى كه در مانده‌ات كند ، بنام خدا و خدا شفا دهنده تو است بنام خدا آن را بگير و تو را گوارا باد -\r\nبسم اللَّه الرحمن الرحيم  فَلا أُقْسِمُ بِمَواقِعِ النُّجُومِ \r\nهر آينه بهبود شوى بنام خدا - بكر گويد از او وردى براى تب خواستم و اين حديث را برايم باز گفت .\r\n89 - ( 2 ) از جابر از امام باقر ( ع ) كه رسول خدا ( ص ) فرمود : هر كه بگويد\r\nبسم اللَّه الرحمن الرحيم لا حول و لا قوة الا باللَّه العلى العظيم\r\nتا سه بار خدا عز و جل نود و نه نوع بلا را از او كفايت كند كه آسان‌تر همه بلاى خفه‌گى است .\r\n\r\nوصف شجاعت امير المؤمنين ( ع )\r\n90 - ( 3 ) از نعمان رازى از امام صادق ( ع ) فرمود روز جنك احد همه مردم از دور رسول خدا ( ص ) گريختند و آن حضرت سخت خشم كرد فرمود هر گاه خشم ميكرد عرقى چون مرواريد از پيشانى او فرو ميريخت فرمود نگاه كرد و ديد على ( ع ) در پهلوى او است فرمود اى على تو هم با زادگان ديگر پدرت بگريخته‌هاى از دور رسول خدا ( ص ) پيوند .\r\n\r\n","description":"","footnote":"","page_name":" 214 ","page_number":226},
  {"content":"\r\n\r\nدر پاسخ گفت يا رسول اللَّه من به تو اقتداء كنم فرمود پس اينان را از من دور كن على ( ع ) يورش برد و به اول كسى كه رسيد او را زد جبرئيل گفت راستى كه اين مواسات است اى محمد پيغمبر ( ص ) فرمود او از منست و من از او هستم ، جبرئيل گفت اى محمد منهم از شما هستم امام صادق ( ع ) فرمود پس رسول خدا ( ص ) بجبرئيل نگريست كه بر سر يك تختى از طلا در ميان آسمان و زمين نشسته است و ميگويد :\r\nشمشيرى نيست جز ذو الفقار جوانى نيست جز على 91 - ( 1 ) فضيل برجمى باز گويد كه من در مكه بودم و خالد بن عبد اللَّه امير مكه بود و در ميان مسجد الحرام كنار زمزم نشسته بود گفت قتاده را نزد من بخوانيد ( يكى از اكابر محدثين عامه و از تابعين بصره است ) گويد مردى با سر و ريش سرخ آمد و من نزديك رفتم تا سخن آن‌ها را بشنوم :\r\nخالد - اى قتاده آبرومندترين جنك و حادثه‌اى كه در عرب رخ داده برايم گزارش بده و عزيزترين واقعه را كه در عرب بوده گزارش بده و خوارترين واقعه را كه در عرب بوده گزارش بده قتاده - خدا امير را به گرداناد - با كرامتترين واقعه عرب و عزيزترين واقعه عرب و خوارترين واقعه عرب را همه و همه در يك واقعه به تو گزارش مىدهم ؟\r\nخالد - واى بر تو همه اينها يكى بوده است ؟\r\nقتاده - آرى خدا امير را به گرداناد .\r\nخالد - به من گزارش بده .\r\nقتاده - آن همان يك واقعه تاريخى جنگ بدر است .\r\n\r\n","description":"","footnote":"","page_name":" 215 ","page_number":227},
  {"content":"\r\n\r\n( 1 ) خالد - چگونه اين واقعه چنين بوده است ؟\r\nقتاده - جنك بدر با كرامت‌ترين و ارجمندترين جنك عرب بود كه خدا عز و جل بوسيله آن اسلام و مسلمانان را ارجمند و آبرومند ساخت و همان با عزت‌ترين واقعه عرب بود كه خدا اسلام و مسلمانان را بدان عزت بخشيد و هم خوارى آورترين واقعه عرب بود زيرا چون رجال نامور قريش در آن جنك كشته شدند از آن روز عرب خوار شد .\r\nخالد - بجان خدا كه دروغ گفتى راستش اينست كه در عرب آن روز كسانى بودند كه از كشته‌هاى بدر عزيزتر بودند ، واى بر تو اى قتاده برخى از اشعار عرب را براى من بخوان .\r\nقتاده - در آن روز ابو جهل بميدان نبرد آمد و نشانه‌اى بر خود آويخته بود تا او را بشناسند ، عمامه سرخى بر سر داشت و سپر طلا كارى در دست و چنين رجز ميسرود :\r\n ز من جنك سركش چه خواهد كه من * چنو اشتر مستم و نيش زن \r\nبراى چنين روز مامم بزاد خالد - اين دشمن خدا دروغ سرائيده و ياوه گفته راستش اينست كه برادر زاده من از او پهلوان‌تر بود مقصودش خالد بن وليد است زيرا مادر امير مكه قشيريه ( قسريه خ ل ) بوده است .\r\nخالد - واى بر تو اى قتاده چه كس بود كه گفت :\r\n بميعادم وفا دارم * حمايت از حسب سازم . \r\nقتاده - خدا مير را به كناد - اين شعر از آن روز جنك بدر نيست اين شعر از روز جنك احد است كه طلحة بن ابى طلحه بميدان آمد و فرياد كشيد و مبارز طلبيد و كسى در برابر او بيرون نيامد\r\n\r\n","description":"","footnote":"","page_name":" 216 ","page_number":228},
  {"content":"\r\n\r\n( 1 ) و گفت شما مسلمانان پنداريد كه شما با تيغ خود ما را به دوزخ روانه ميكنيد و ما مشركان با تيغهاى خود شماها را ببهشت روانه ميكنيم بايد يك مردى از شماها بميدان من آيد و مرا با تيغش به دوزخ روانه كند و يا من او را با تيغم به بهشت روانه كنم و على بن ابى طالب در برابر او بيرون شد و اين رجز ميسرود :\r\n انا ابن ذى الحوضين عبد المطلب * و هاشم المطعم في العام السغب \r\nاو في بميعادى و احمى عن حسب يعنى منم كسى كه دو حوض داشت براى سيراب كردن حاجيان و مهمانان . و زاده هاشم كه در سال قحطى اطعام ميكرد . بوعده خود وفا دارم و از حسب و خانواده خود دفاع ميكنم .\r\nخالد - لعنه اللَّه - بجان خودم و به خدا سوگند كه ابو تراب دروغ گفته است و او چنين نبوده است .\r\nقتاده - اى امير به من اجازه مىدهيد برگردم گويد شيخ برخاست و با دست خود از ميان مردم راه باز ميكرد و ميگفت بپروردگار كعبه زنديق است بپروردگار كعبه زنديق است .\r\nشرح - از مجلسى ره - قوله\r\n« و كانت امه قشيريه »\r\n- يعنى چون مادر او از قشير بوده است خالد بن وليد را برادر زاده خود خوانده چون مادرش از قبيله او بوده است و درست‌تر قسريه است با سين كه در برخى نسخه‌ها است زيرا خالد بن عبد اللَّه قسرى معروف است چنانچه از صدر حديث بر آيد .\r\nقوله\r\n« او في بميعادى »\r\nمقصود على ( ع ) از وعده وعده‌ايست كه براى نصرت و يارى پيغمبر « ص » داده بود پايان نقل از مجلسى ره .\r\nمن گويم خالد بن عبد اللَّه قسرى يكى از فرماندهان بيباك و جلاد بنى اميه و بنى مروانست از قماش حجاج و زياد بن ابيه و بسر بن ارطاة . كه مادرش زنى ترسا بوده و خود عقيده‌اى باسلام نداشته است و كار رسوائى را بدان جا كشيد كه براى مادر خود در كوفه كليسائى ساخت و كردار و گفتار كفر آميز او فراوان بوده است كه يكى از آنها در اين داستان بيان شده است .\r\n\r\n","description":"","footnote":"","page_name":" 217 ","page_number":229},
  {"content":"\r\n\r\n\r\nحديث آدم و آن شجره\r\n92 - ( 1 ) از ابى حمزه از امام باقر ( ع ) فرمود : راستى خدا تبارك و تعالى بآدم سفارش كرد نزديك آن درخت نرود و چون گاهى رسيد كه خدا مىدانست از آن خواهد خورد فراموش كرد و از آن خورد و اينست قول خدا عز و جل ( 115 - طه ) و هر آينه پيش از اين بآدم سفارش كرديم و فراموش كرد و تصميمى در او نديديم - چون آدم از آن درخت خورد به زمين فرود شد و هابيل با خواهرش دو قلو براى او زادند پس قابيل و خواهرش هم دو قلو براى او زادند سپس آدم بهابيل و قابيل فرمان داد تا يك قربانى بگذرانند هابيل گوسفند دار بود و قابيل زراعت كار ، هابيل بهترين چپش گله خود را قربانى كرد و قابيل از زراعت نامرغوب خود بقربانگاه برد قربانى هابيل پذيرفته شد و از قابيل نشد و اينست قول خدا عز و جل ( 27 - المائده ) و بخوان برايشان داستان درست دو فرزند آدم را آنگاه كه يك قربانى گذرانيدند از يكى پذيرفته شد و از ديگرى پذيرفته نشد تا آخر آيه ، پذيرائى قربان اين بود كه آتشى آن را مىخورد .\r\nقابيل آتشكده‌اى ساخت ، او نخست كس بود كه آتشكده ساخت ، با خود گفت من اين آتش مقدس را ميپرستم تا قربانى مرا هم بپذيرد .\r\nسپس ابليس لعن نزد او آمد ، ابليس چون خون در رگهاى انسان مىدود ، گفت اى قابيل قربانى هابيل پذيرفته شد و از تو نشد راستى اگر او را زنده بگذارى نژادى آرد كه بر نژاد تو ببالند گويند :\r\n\r\n","description":"","footnote":"","page_name":" 218 ","page_number":230},
  {"content":"\r\n\r\n( 1 ) ما زادگان آن كسيم كه قربانيش پذيرفته شد ، او را بكش تا نژادى نياورد كه بر نژادت ببالد ، او را كشت و چون نزد آدم ( ع ) برگشت تنها بود .\r\nآدم - اى قابيل هابيل كجا است ؟\r\nقابيل - ويرا در آنجا بجوى كه قربانى گذرانديم .\r\nآدم در آنجا رفت و هابيل را كشته يافت و گفت زمين ملعون باشى چنانچه خون هابيل را مكيدى آدم تا چهل شب در سوك هابيل گريست و سپس از خدا پروردگارش فرزندى خواست و پسرى كه او را هبة اللَّه ناميد براى او زاده شد زيرا خدا عز و جل او را با خواهرش بوى دو قلو بخشش كرد .\r\nچون دوران نبوت آدم ( ع ) بسر آمد و عمرش به آخر رسيد خدا عز و جل به او وحى كرد اى آدم بتحقيق كه نبوتت بسر آمد و عمرت به آخر رسيد تو علمى را كه دارى با ايمان و اسم اكبر و ميراث علم و آثار نبوتت را در فرزندت هبة اللَّه بامانت سپار و مقرر دار زيرا من هرگز دنباله علم و ايمان و اسم اكبر و آثار نبوت را از نسل تو تا روز رستاخيز قطع نكنم و هرگز زمين را از عالمى كه وسيله فهم دين و معرفت طاعتم باشد و وسيله نجات هر كس كه تا زمان نوح متولد گردد تهى ندارم و آدم به آمدن نوح ( ع ) مژده داد و فرمود خداوند تبارك و تعالى پيغمبرى بنام نوح مبعوث گرداند و او به خدا عز ذكره بخواند و قومش او را تكذيب كنند و خدا آنان را بطوفان هلاك سازد و ميان آدم تا نوح ده پشت بود كه همه پيمبران و اوصياء بودند و آدم بهبة اللَّه وصيت كرد كه هر كدام شماها نوح را درك كند بايد به او بگرود و از او پيروى كند و او را تصديق نمايد تا از غرق نجات يابد .\r\n\r\n","description":"","footnote":"","page_name":" 219 ","page_number":231},
  {"content":"\r\n\r\n( 1 ) سپس آدم ( ع ) به مرض موت دچار شد و هبة اللَّه را فرستاد و گفت اگر جبرئيل يا فرشته ديگرى را ملاقات كردى سلام مرا به او برسان و بجبرئيل بگو پدرم از تو ميوه بهشت بهديه خواسته است ولى جبرئيل به او خبر داد كه پدرت مرده است و ماها آمديم به او نماز بخوانيم برگرد ، او هم برگشت و ديد كه آدم مرده است و جبرئيل به او آموخت تا چگونه او را غسل دهد او را غسل داد و چون بوقت نماز خواندن رسيد هبة اللَّه بجبرئيل گفت تو پيش بايست و بر آدم نماز بخوان جبرئيل در پاسخ گفت راستى خدا ما را فرمود تا بپدرت در بهشت كه بود سجده كنيم و ما حق نداريم پيشنماز فرزندان او باشيم و خود هبة اللَّه جلو ايستاد و بر پدرش نماز خواند و جبرئيل و قشون فرشته‌ها دنبال سرش بودند و سى اللَّه اكبر به او گفت و جبرئيل فرمود تا بيست و پنج از آن را برداشتند و امروز نماز بر ميت همان پنج تكبير لازمست و بر شهداى بدر تا نه و هفت تكبير هم گفته مىشد .\r\nو چون هبة اللَّه آدم را به خاك سپرد قابيل آمد و گفت :\r\nمن دانستم كه پدرم به تو علمى داده بخصوص كه من ندارم و آن علمى است كه برادرت هابيل با آن دعا كرد و قربانى او قبول شد و من او را كشتم براى اينكه اولادى نياورد تا بر نژاد من ببالند و بگويند : ما پسران آن كسم كه قربانيش قبول شد و شما پسران آن كسيد كه قربانيش مردود است اكنون اگر تو از آن علمى كه پدرت به تو داده چيزى اظهار كنى من تو را بمانند برادرت خواهم كشت و هبة اللَّه و نسل او علم و ايمان و اسم اكبر و ميراث نبوت و آثار علم نبوت را نهان مى داشتند تا خدا نوح را مبعوث كرد\r\n\r\n","description":"","footnote":"","page_name":" 220 ","page_number":232},
  {"content":"\r\n\r\n( 1 ) و وصيت هبة اللَّه آن وقت معلوم شد كه در وصيت آدم نسبت بنوح نگاه كردند و دانستند كه او پيغمبر است و آدم به دو مژده داده است و به او گرويدند و از او پيروى كردند و او را تصديق نمودند و آدم بهبة اللَّه وصيت كرده بود كه اين وصيت را در سر هر سالى وارسى كند و آن روز براى آنها عيد باشد و نوح و زمان او را در خاطر بياورند و همچنين دستور آمده است در وصيت هر پيغمبرى تا خدا محمد ( ص ) را مبعوث كرد و همانا نوح را بوسيله علمى كه نزد آنان بود شناختند و اين است تفسير قول خدا عز و جل ( 58 - الاعراف ) و ما نوح را بسوى قومش فرستاديم تا آخر آيه .\r\nو هر آنچه پيغمبر ميان آدم و نوح بودند نهان بودند و از اين راه در قرآن نامى از آنها برده نشده است چنانچه نام پيمبران آشكار برده شده است و اينست تفسير قول خدا عز و جل ( 163 - النساء ) و رسولانى از پيش كه داستان آنها را برايت گفتيم و رسولانى كه داستانشان را برايت نگفتيم - يعنى پيغمبران نهان را چون آنها كه عيان بودند نام نبرديم .\r\nنوح در ميان قومش هزار سال جز پنجاه بجا ماند و در اين مدت كسى با او در نبوت شريك نبود ولى او با مردمى روبرو شد كه پيغمبران را تكذيب كرده بودند آنها كه ميان او تا آدم آمده بودند و اينست تفسير قول خدا عز و جل ( 105 - الشعراء ) قوم نوح رسولان را تكذيب كردند - يعنى همه آنها كه از زمان آدم تا زمان نوح بودند تا آنجا كه ميفرمايد ( 122 - الشعراء ) و راستى كه پروردگارت - هم او عزيز و مهربانست .\r\nسپس چون نبوت نوح بسر رسيد و عمرش بسر آمد خدا عز و جل به او وحى كرد : اى نوح نبوتت گذشت و عمرت بسر رسيد تو آن علم و ايمان و اسم اكبر و ميراث علم و آثار نبوت كه دارى\r\n\r\n","description":"","footnote":"","page_name":" 221 ","page_number":233},
  {"content":"\r\n\r\nبنژاد خود بسپار ( 1 ) زيرا من دنباله آن را نبرم چنان كه از خاندانهاى انبياء ميان تو تا آدم نبريدم و زمين را واننهم جز با وجود يك عالمى كه دينم به دو فهميده شود و راه طاعتم بوسيله او دانسته شود و وسيله نجات مردمى باشد كه از زمان مردن پيغمبرى تا بعثت پيغمبرى ديگر آيند و نوح مژده آمدن هود را به فرزند خود سام داد و ميان نوح تا بعثت هود پيغمبرانى بودند ؟\r\nو نوح فرمود : خدا پيغمبرى فرستد بنام هود و او قوم خود را بدرگاه خدا عز و جل بخواند و او را تكذيب كنند و خدا عز و جل بوسيله باد آنها را به هلاكت رساند ، هر كدام شماها هود را دريابد بايد به او بگرود و از او پيروى كند تا خداى عز و جل او را از عذاب باد نجات دهد و نوح بفرزندش سام سفارش كرد اين وصيت را در سر هر سال فرا ياد آرد و آن روز عيد آنها باشد و در آن روز هر چه از علم و ايمان و اسم اكبر و مواريث علم و آثار علم نبوت دارند فرا ياد آرند .\r\nو هود را پيغمبر يافتند و پدرشان نوح هم به دو مژده داده بود و از او پيروى كردند و او را تصديق نمودند و از عذاب باد نجات يافتند و اينست قول خدا عز و جل ( 64 - الاعراف ) و بسوى قوم عاد فرستاد برادرشان هود را . و قول خدا عز و جل ( 123 - الشعراء ) تكذيب كردند قوم عاد رسولان را 124 - وقتى برادرشان هود به آنها گفت بايد با تقوى باشيد - و خدا تبارك و تعالى فرموده است ( 132 - البقره ) و وصيت كرد بدان ابراهيم پسرانش را و هم يعقوب . و قول خدا ( 84 - الانعام ) و به او بخشيديم اسحاق و يعقوب را به همه آنان هدايت داديم ( تا آن را در خاندان آنها نهيم ) و پيش از آن نوح را هدايت داديم - تا آن را در خاندانش نهيم و دستور\r\n\r\n","description":"","footnote":"","page_name":" 222 ","page_number":234},
  {"content":"\r\n\r\nنسل پيغمبران پيش از ابراهيم براى ابراهيم مقرر شد ( 1 ) و ميان ابراهيم و هود پيمبرانى بودند ( ع ) و اينست تفسير قول خدا عز و جل ( 89 - هود ) و قوم لوط از شما دور نيستند و قول خدا عز ذكره ( 26 - العنكبوت ) و گرويد به دو لوط و گفت من بدرگاه پروردگارم سفر ميكنم - و قول خدا عز و جل ( 16 - العنكبوت ) و ابراهيم آنگاه كه بقومش گفت خدا را بپرستيد و از خدا پرهيز داشته باشيد ، اين براى شما بهتر است .\r\nو ميان هر دو پيغمبر ده پيغمبر ، نه پيغمبر و هشت پيغمبر آمدند كه همه پيغمبر بودند و براى هر پيغمبر همان روش بود كه براى نوح و آدم و هود و صالح و شعيب و ابراهيم ( ع ) بود تا رسيد بيوسف بن يعقوب سپس پس از يوسف در اسباط مقرر بود كه برادرانش بودند تا رسيد بدوران موسى ( ع ) و ميان يوسف و موسى هم پيمبرانى بودند و خدا موسى و هارون را بفرعون فرستاد و به هامان و قارون سپس رسولانى پى در هم فرستاد .\r\n( 45 - المؤمنون ) هر زمانى كه يك رسولى بسوى امت خود آمد او را تكذيب كردند و ما آنها را دنبال همديگر آورديم و آنان را برديم و به صورت داستان در آورديم .\r\nو شيوه بنى اسرائيل بود كه يك پيغمبر را ميكشتند در حالى كه دو پيغمبر ديگر ايستاده ( منتظر كشته شدن ) بودند و دو پيغمبر را ميكشتند در حالى كه چهار ديگر ايستاده بودند تا اينكه بسا در يك روز هفتاد پيغمبر را ميكشتند و بازار كشتار آنها تا پايان روز باز و برقرار بود .\r\nو چون تورات بموسى ( ع ) نازل شد به محمد ( ص ) مژده داد و ميان يوسف و موسى پيمبرانى بودند و وصى موسى ( ع ) يوشع بن نون بود و او همان جوانمرد او است كه خدايش عز و جل در\r\n\r\n","description":"","footnote":"","page_name":" 223 ","page_number":235},
  {"content":"\r\n\r\nقرآن ذكر كرده است ( 1 ) و پيوسته پيمبران بآمدن محمد ( ص ) مژده مىدادند تا خداوند تبارك و تعالى مسيح عيسى بن مريم را مبعوث كرد - و بآمدن محمد ( ص ) مژده داد و اينست قول خدا تعالى ( 156 - الاعراف ) « بيابند او را » ( يعنى يهود و نصارى ) « نوشته » ( يعنى صفت محمد ص را ) « نزد آن خود » يعنى « در تورات و انجيل كه آنها را امر بمعروف و نهى از منكر كند » و هم آنست كه خدا عز و جل از قول عيسى ( ع ) گزارش داده ( 6 - الصف ) و مژده بخشم برسولى كه بعد از من آيد و نامش احمد است .\r\nو موسى و عيسى به آمدن محمد ( ص ) مژده دادند چنانچه پيغمبران بآمدن يك ديگر مژده دادند تا نوبت بمحمد ( ص ) رسيد و چون دوران نبوت خود محمد ( ص ) بسر رسيد و عمرش سپرى شد خدا تبارك و تعالى به او وحى كرد اى محمد تو دوران نبوت خود را بسر رسانيدى و عمرت را سپرى كردى تو آن علمى كه در بر خوددارى و ايمان و اسم اكبر و ميراث علم و آثار علم نبوت را در خاندانت بسپار نزد على بن ابى طالب ( ع ) زيرا من دنباله علم و ايمان و اسم اكبر و ميراث علم و آثار علم نبوت را از نسل ذريه تو قطع نكنم چنانچه آن را از خانواده‌هاى پيغمبرانى كه ميان تو و آدم پدرت بود قطع نكردم و اينست تفسير قول خدا تبارك و تعالى :\r\n( 33 - آل عمران ) راستى كه خدا برگزيد آدم و نوح و آل ابراهيم و آل عمران را بر جهانيان 34 - نژادى كه از يك ديگر بودند و خدا شنوا و دانا است ، و راستى خدا تبارك و تعالى راه علم و دانش را نبسته و تاريك نگذاشته و كار خود را به هيچ كدام از خلقش وانگذاشته نه به فرشته\r\n\r\n","description":"","footnote":"","page_name":" 224 ","page_number":236},
  {"content":"\r\n\r\nمقرب ( 1 ) و نه به پيغمبر مرسل ولى او يك فرستاده از فرشته‌هاى خود را فرستاد و به او فرمود كه :\r\nچنان و چنان بگو و بآن‌ها هر چه را خوش داشت فرمان داد و از هر چه بد داشت غدقن كرد و امر خلق خود را از روى علم و دانش به آنها آموخت و نقل كرد ، خود آن را مىدانست و بپيغمبران و اصفياء خود از پيغمبران و برادران و ذريه و نژادى كه از همديگر بودند ياد داد و اين است تفسير قول خدا جل و عز ( 54 - النساء ) به تحقيق به آل ابراهيم كتاب و حكمت داديم و بدانها ملكى عظيم داديم .\r\nاما كتاب همان نبوت است و اما حكمت پس آنان حكماء از پيغمبران برگزيده‌اند و اما ملك عظيم همان ائمه هدات از صفوه‌اند و همه اينها از نژادى هستند كه از يك ديگرند و همان دانشمندانى كه خداوند بقيه را در آنها مقرر كرده است و عاقبت و حفظ ميثاق در آنها است تا دنيا بسر رسد و علماء هم سپرى شوند استنباط علم از آن واليان و رهبرانست اينست شأن فاضلان از صفوت و رسل و انبياء و حكماء و ائمه هدى و خلفائى كه حكمرانان از طرف خدا عز و جل هستند و مامور استنباط علم خدا و اهل آثار علم خدايند از نژادى كه از يك ديگرند از برگزيده‌هاى دنبال پيغمبران از پدران و برادران و نژاد پيمبران .\r\nهر كس دست بدامن فاضلان زند بدانش آن‌ها رسد و به يارى آنها نجات يابد و هر كه حكمرانان از طرف خدا عز و جل و اهل استنباط علم او را در غير برگزيده‌هاى از خانواده‌هاى پيمبران داند امر خدا عز و جل را مخالفت كرده است و مردم نادانى را والى و حكمران از طرف خدا دانسته\r\n\r\n","description":"","footnote":"","page_name":" 225 ","page_number":237},
  {"content":"\r\n\r\n( 1 ) و آن كسانى كه بىهدايت و ندانسته به زور خود را به خدا عز و جل منسوب دانسته‌اند و پنداشتند كه اهل استنباط علم خدايند .\r\nو محققا به خدا و رسولش دروغ بستند و از وصيت و طاعتش روى گردانيدند و فضل خدا را در آنجا كه خدا تبارك و تعالى خودش نهاده است نگذاردند ، پس خود گمراه شدند و پيروان خود را گمراه كردند و در روز رستاخيز براى آنها حجتى نيست همانا حجت در آل ابراهيم است براى قول خدا عز و جل كه فرمايد « و هر آينه بآل ابراهيم كتاب و حكم و نبوت داديم و به آنها ملك بزرگى داديم » پس حجت خدا تا روز قيامت همان پيمبران و خانواده پيمبرانند زيرا كتاب خدا به آن ناطقست و اين وصيت و سفارش خدا است كه حجج او از يك ديگرند كه آنها را براى مردم مقرر ساخته و خدا عز و جل فرموده است ( 36 - النور ) در خانه‌هائى كه خدا اجازه داده و اعلام كرده است بر فراز باشند - و اين همان خانواده‌هاى انبياء و رسولان و حكماء و ائمه هدى است .\r\nاينست بيان حلقه محكم ايمان كه هر كس پيش از شماها بوسيله آن نجات يافته و هر كه هم پيرو ائمه باشد بدان نجات يابد و خدا عز و جل در كتابش فرموده است ( 84 - الانعام ) و نوح را هدايت كرديم پيش از اين و هم از نژادش داود و سليمان و ايوب و يوسف و موسى و هرون را و همچنين پاداش دهيم محسنان را 85 - و زكريا را و يحيى و عيسى و الياس كه همه آنان از نيكان بودند - 86 - و اسماعيل و اليسع و يونس و لوط و همه آنها را بر جهانيان برترى داديم 87 - و از پدرانشان و نژادشان و برادرانشان هم و آنها را برگزيديم و به راه راست هدايت كرديم . . . 89 - آنانند آن كسانى كه كتاب و حكم و نبوت به آنها داديم ، پس اگر اينان بدان كافر شوند محققا بدانها برگماشتيم مردمى را كه بدان كافر نباشند .\r\n\r\n","description":"","footnote":"","page_name":" 226 ","page_number":238},
  {"content":"\r\n\r\n( 1 ) راستش اينست كه خداوند فاضلان از اهل بيت او و اخوان و ذريه او را بدان گماشته است اينست تفسير قول خدا تبارك و تعالى كه :\r\nاگر امتت بدان كافر شوند محققا بر گماشته‌ام اهل بيت تو را بدان ايمانى كه تو را براى آن مبعوث كردم و آنها هرگز بدان كافر نشوند و آن ايمانى را كه تو را براى آن فرستادم بيرون نبرم از خاندانت كه پس از تو علماء امت تواند و حكمرانان و ائمه بعد از تواند و اهل استنباط آن علمى هستند كه در آن دروغ و گناه و ناحق و بد مستى و خود نمائى نيست .\r\nاينست شرح و بيان پايان كار اين امت ، راستى خداوند عز و جل اهل بيت پيغمبرش را پاكيزه كرده و براى آنها مزد رسالت خواست ( كه دوستى و پيروى آنها است ) و ولايت و امامت را براى آنها مقرر ساخت و آنان را اوصياء و دوستان ثابت پس از او نمود در ميان امتش پس اى مردم از آنچه گفتم عبرت گيريد كه خدا عز و جل ولايت و طاعت و مودت و استنباط علم خود را و حجتهاى خود را در كجا مقرر نموده است از او بپذيريد و به او بچسبيد تا نجات يابيد و حجت روز قيامت شما باشند و راه شما باشند بدرگاه پروردگار عز و جل كه راهى به خدا نرسد و بولايت و دوستى خدا عز و جل پيوستى نباشد جز بوسيله آنان و هر كس آن را عمل كند بر خدا لازمست كه او را گرامى دارد و عذاب نكند و هر كه كارى بدرگاه خدا عز و جل آورد بجز آنچه كه او دستور داده است بر خدا عز و جل لازمست او را خوار دارد و عذاب كند .\r\nشرح - از مجلسى ره - « قوله\r\nنسى فأكل منها\r\n» بدان كه قويترين شبهه كسانى كه انبياء را خطا كار مىدانند ظواهريست كه دلالت بر گناه آدم ( ع ) دارد و ظاهر آنها را گرفته‌اند بنا بر اصل خود كه عصمت پيغمبران واجب نيست و گفتار كلى در اين باره به اين اختلافات بر مىگردد .\r\n1 - از نظر عقائد .\r\n\r\n","description":"","footnote":"","page_name":" 227 ","page_number":239},
  {"content":"\r\n\r\n2 - از نظر انجام وظيفه تبليغ كه به عهده آن‌ها است .\r\n3 - از نظر خطا در بيان احكام و در فتوى .\r\n4 - از نظر كردار و روشى كه پيغمبران دارند .\r\nاما راجع بعقيده بايد گفت امت اتفاق دارند كه انبياء ( ع ) از كفر و ضلالت معصومند چه پيش از نبوت و چه بعد از آن جز اينكه طائفه از ارقه خوارج گناه را بر آنان روا دارند و چون هر گناهى به نظر آنها كفر است لازم آيد كه كفر پيغمبران را روا دانند و از آن‌ها نقل شده كه رواست خداوند پيمبرى مبعوث كند كه مىداند كافر مىشود .\r\nو اما راجع بتبليغ احكام هم امت اسلام و بلكه همه ارباب ملل و شرايع اتفاق دارند كه انبياء از دروغ و تحريف در تبليغ عمدا و سهوا معصومند جز قاضى كه بر سبيل نسيان و لغزش زبان آن را روا دانسته .\r\nو اما در فتوى و بيان احكام اتفاق دارند كه معصومند جز اندكى از عامه .\r\nو اما در كردار و روش ، عصمت آنان مورد اختلافست و در آن پنج قولست :\r\n1 - مذهب اصحاب اماميه ما اينست كه از آن‌ها گناه سر نزند نه صغيره و نه كبيره و نه عمدا و نه سهوا و نه بعنوان خطا در تأويل حكم و نه بعنوان تسلط سهو بر آن‌ها از طرف خدا تعالى و خلافى در آن نيست جز از شيخ صدوق و از استادش محمد بن الحسن الوليد ره كه تجويز كردند از طرف خدا سهو بر آن‌ها مسلط شود نه سهوى كه از طرف شيطان باشد و همچنين است قول در باره ائمه طاهرين ( ع ) .\r\nتا آنكه گويد - عمده دليل اصحاب ما در اثبات تنزيه انبياء و ائمه از هر خطا و گناه و پستى پيش از نبوت و بعد از آن بيانات قطعى ائمه است بطور اجماع با تأييد آن باخبار بسيار تا آن جا كه به حد ضرورت رسيده و ادله عقليه هم بر آن اقامه كردند كه ما در كتاب حجت برخى را شرح داديم و هر كس تفصيل را خواهد بكتاب شافى و تنزيه الأنبياء رجوع كند تا گويد - و اما نسيانى كه در اين آيه است جمعى مفسرين آن را بمعنى ترك دانسته‌اند و در بسيارى از اخبار هم بدان تفسير شده است .\r\n\r\nمصاحبه نافع وابسته عمر با امام باقر ( ع )\r\n93 - ( 1 ) از أبى الربيع گويد در آن سالى كه هشام بن عبد الملك به حج رفت ما هم در خدمت امام باقر ( ع ) به حج رفته بوديم نافع وابسته ( عبد اللَّه بن ) عمر بن خطاب همراه هشام بود و به امام باقر ( ع ) نگريست كه در ركن خانه كعبه مردم گرد او فراهم شده بودند و رو بهشام كرد و گفت - يا أمير المؤمنين اين كسى كه مردم گرد\r\n\r\n","description":"","footnote":"","page_name":" 228 ","page_number":240},
  {"content":"\r\n\r\nاو يك ديگر را ميكوبند و زيرا پا ميكنند تا به او دست يابند كيست ؟ ( 1 ) هشام - اين پيغمبر اهل كوفه است . اين محمد بن على است .\r\nنافع - تو گواه باشكه من محققا نزد او خواهم رفت و از او مسائلى خواهم پرسيد كه پاسخ آن را به من نتواند داد جز پيغمبر يا پيغمبر زاده يا وصى پيغمبر .\r\nهشام - برو و از او بپرس شايد او را شرمنده كنى - نافع پيش رفت تا بمردم تكيه كرد و خود را به امام باقر ( ع ) رسانيد و نزديك كرد و گفت : اى محمد بن على راستى من تورات و انجيل و زبور و قرآن را خواندم و حلال و حرامش را دانستم و آمدم از شما پرسشها كنم كه پاسخ آنها را ندهد جز پيغمبر يا وصى پيغمبر يا پيغمبر زاده - گويد .\r\nامام صادق سر بر داشت و فرمود : هر چه خواهى بپرس نافع - به من خبر بده كه فاصله ميان محمد ( ص ) و عيسى ( ع ) چند سال بوده است .\r\nامام - عقيده خودم را بگويم يا بعقيده خودت جواب دهم ؟\r\nنافع - بهر دو عقيده پاسخ مرا بده .\r\nامام - بعقيده من پانصد سال بوده است و اما بعقيده تو ششصد سال .\r\nنافع - به من گزارش بده تفسير قول خدا عز و جل را كه پيغمبر خود فرموده است ( 45 - الزخرف ) و بپرس تو اى محمد از هر كسى كه پيش از تو برسالت فرستاديم آيا در برابر خداوند معبودانى مقرر كرديم كه پرستيده شوند ؟\r\nبگو با اينكه محمد 500 سال پس از عيسى بوده است از چه كسى بايد اين را بپرسد .\r\nامام باقر ( ع ) اين آيه را خواند ( 2 - الاسراء ) منزه است آن كسى كه بنده خود را شب از مسجد\r\n\r\n","description":"","footnote":"","page_name":" 229 ","page_number":241},
  {"content":"\r\n\r\nالحرام به مسجد اقصى برد آن مسجدى كه گرد آن را بركت داديم ، ( اين مسافرت ) براى اين بود كه از آيات خود به او بنمائيم .\r\n( 1 ) يكى از آياتى كه خداوند تبارك و تعالى در اين سفر محمد ( ص ) به بيت المقدس بوى نمود اين بود كه خداوند همه پيغمبران و رسولان را از اولين تا آخرين محشور كرد و سپس بجبرئيل فرمان داد تا اذان گفت و هر فصل از اذان را دو بار گفت و اقامه را هم هر فصلى دو بار گفت و در اذانش « حى على خير العمل » هم گفت سپس محمد ( ص ) جلو ايستاد و با گروه پيمبران نماز جماعت خواند و چون از نماز فارغ شد بدانها گفت بر چه شهادت مىدهيد و كه را ميپرستيديد ؟\r\n- ما همه گواهيم كه نيست شايسته پرستشى جز خدا تنها است ، شريك ندارد و گواهيم بر اينكه تو رسول خدائى بر اين عقيده از ما عهد و پيمان گرفته شده است .\r\nنافع - اى أبا جعفر راست گفتى به من گزارش بده از قول خدا عز و جل ( 30 - الأنبياء ) آيا نديدند كسانى كه كافرند راستى آسمانها و زمين بسته بودند و ما آنها را گشوديم .\r\nامام ( ع ) - راستى كه خداوند تبارك و تعالى چون آدم را به زمين فرود آورد ، آسمان‌ها بسته بود و هيچ نمىباريدند و زمين بسته بود و گياهى نميروئيد و چون خدا عز و جل توبه آدم را پذيرفت آسمان را فرمود تا از قطره‌هاى باران فرو باريد و او را فرمود تا دم مشك خود را گشود و سرازير كرد سپس به زمين فرمود تا درختها رويانيد و ميوه‌ها بر آورد و جويهاى آب برخروشانيد و اين بود بستن آنها و اين بود گشودن آن .\r\n\r\n","description":"","footnote":"","page_name":" 230 ","page_number":242},
  {"content":"\r\n\r\n( 1 ) نافع - راست فرمودى : يا ابن رسول اللَّه ، از قول خدا عز و جل به من خبر بده ( 48 - ابراهيم ) روزى كه زمين به زمين ديگرى بدل شود و هم آسمانها - بفرمائيد كدام زمين آن روز عوض مىشود .\r\nامام ( ع ) - زمينى كه نانى پاى بر جا باشد و از آن بخورند تا خدا عز و جل از حساب خلائق فارغ شود .\r\nنافع - در آن روز اهل محشر توجهى به خوردن نتوانند ( از بس رنج و گرفتارى دارند ) امام ( ع ) - آن روز مشغولتر و گرفتارترند يا وقتى در دوزخند ؟\r\nنافع - بلكه وقتى در دوزخند .\r\nامام ( ع ) - گرفتارى دوزخ آنها را از خوردن باز ندارد ، زيرا خوراك خواهند و به آنها زقوم دهند و نوشابه خواهند و به آنها آب داغ حميم دهند .\r\nنافع - يا ابن رسول اللَّه درست فرمودى و تنها يك پرسش بجا مانده است .\r\nامام ( ع ) - آن يك پرسش چيست ؟\r\nنافع - به من بگو خداوند تبارك و تعالى از چه زمانى بوده است ؟\r\nامام ( ع ) - واى بر تو از چه زمانى نبوده است تا من به تو خبر دهم كه از چه زمانى بوده است ؟ - منزه باد آنكه پيوسته بوده و پيوسته خواهد بود يگانه است بىنياز است ، همسرى و فرزندى نگرفته است ، سپس فرمود اى نافع تو به من از آنچه پر سمت خبر ده .\r\nنافع - آن پرسش شما چيست ؟\r\nامام ( ع ) - در باره اصحاب نهروان كه بر على ( ع ) شوريدند چه گوئى ؟ اگر گوئى كه أمير المؤمنين ( ع ) آنها را به حق كشته است از عقيده خود برگشتى ( چون نافع با خوارج هم عقيده بوده است ) و اگر بگوئى بناحق آن‌ها را كشته محققا كافر شدى ، نافع در برابر اين پرسش پشت كرد و گريخت و مىگفت : به خدا تو بر راستى و درستى اعلم مردمى و نزد هشام آمد .\r\n\r\n","description":"","footnote":"","page_name":" 231 ","page_number":243},
  {"content":"\r\n\r\n( 1 ) هشام - اى نافع چه كردى ؟\r\nنافع - مرا از اين سخن خود معاف دار ، به خدا كه اعلم مردمست از روى راستى و درستى و به حق زاده رسول خداست و يارانش حق دارند او را پيغمبر شمارند .\r\nشرح - از مجلسى - ره - ثوير بن أبى فاخته از على بن الحسين روايت كرده است كه در تفسير  يَوْمَ تُبَدَّلُ الْأَرْضُ غَيْرَ الْأَرْضِ  - فرمود يعنى اين زمين تبديل مىشود به زمينى كه در روى آن آشكارا گناه نشده است و كوه و گياهى ندارند بمانند همان روزى كه آن را گسترده بود از نخست و ممكنست اينخبر حمل بر تقيه شود يا مقصود اينست كه جز ارض محشر زمين ديگرى هم هست كه به اين صورت نان خوردنى است ( تا آنكه گويد ) عامه از أمير المؤمنين روايتكرده‌اند كه زمين و آسمان بدل شوند به زمينى از نقره و آسمانى از طلا و از ابن مسعود هم روايت شده است كه مردم بر زمين سپيد رنگى محشور شوند كه كسى در آن گناهى نكرده است .\r\n\r\nحديث نصرانى شام با امام باقر ( ع )\r\n94 - ( 2 ) از عمر بن عبد اللَّه ثقفى گويد هشام بن عبد الملك امام باقر را از مدينه بشام برد و در آن جا نگاهش داشت و آن حضرت با مردم در مجالس شركت ميكرد ، در اين ميان كه در ميان گروهى از مردم نشسته بود و از او پرسشهائى ميكردند نگاه كرد كه ترسايان بيك كوهى در آن جا بالا ميروند فرمود اينان چه كار دارند آيا امروز عيدى دارند ؟ گفتند نه يا ابن رسول اللَّه در اينجا يك عالمى دارند كه سالى يك روز نزد او ميروند و او را بيرون ميكشند و هر چه خواهند از او مىپرسند و آنچه در آن سالست پيشگوئى مىكند .\r\nامام باقر - او چيزى مىداند ؟\r\nهمه حاضران - آرى او اعلم مردمست و شاگردان حواريين حضرت عيسى ( ع ) را درك كرده است .\r\n\r\n","description":"","footnote":"","page_name":" 232 ","page_number":244},
  {"content":"\r\n\r\n( 1 ) امام - آيا ما هم نزد او برويم ؟\r\nهمه حاضران - يا ابن رسول اللَّه ، اختيار با شما است - گويد : امام باقر ( ع ) جامه خود را بر سر كشيد و با ياران خود بسوى آن عالم نصرانى رفتند و با مردم آميختند تا بدان كوه رسيدند و امام باقر با ياران خود در ميان ترسايان نشستند و ترسايان بساطى گستردند و بر آن پشتيها نهادند و سپس رفتند او را بيرون آوردند و مژگان‌هاى او را بالا بستند و او چشمان خود را زير و بالا كرد و گويا بمانند دو چشم افعى تيز و گيرا بودند و در اين همه مردم رو به امام باقر ( ع ) كرد و گفت - اى شيخ تو از ما هستى يا از امت مرحومه هستى ؟\r\nامام باقر - بلكه از امت مرحومه هستم .\r\nعالم نصرانى - از دانشمندان آنهائى يا از نادانهاى آنان ؟\r\nامام ( ع ) - از نادانها نيستم .\r\nنصرانى - تو از من ميپرسى يا من از تو بپرسم ؟\r\nامام ( ع ) - تو از من بپرس نصرانى ( رو به همه حاضران ) اى گروه نصارى مردى از امت محمد است و به من مىگويد تو از من چيزى بپرس ، اين بسيار چيز مىداند و پر است از مسائل نصرانى - اى بنده خدا يك ساعتى را به من بگو كه نه از شب است و نه از روز ، آن چه ساعتى است ؟\r\nامام باقر ( ع ) - ميان سپيده دم تا بر آمدن خورشيد .\r\nنصرانى - اگر نه از شب است و نه از روز پس چه ساعتى است ؟\r\nامام ( ع ) - از ساعتهاى بهشت است و در آن ساعت است كه بيماران ما به هوش مىآيند .\r\n\r\n","description":"","footnote":"","page_name":" 233 ","page_number":245},
  {"content":"\r\n\r\n( 1 ) نصرانى - من از تو بپرسم يا تو از من ميپرسى ؟\r\nامام ( ع ) - تو از من بپرس .\r\nنصرانى - ( رو به همه حاضران ) اين آقا پر است از مسائل - به من خبر بده از اهل بهشت كه چگونه غذا مىخورند و مدفوعى ندارند ، نمونه‌اى از آن‌ها در اين دنيا براى من بياور .\r\nامام باقر - اين بچه شكمى است كه در شكم مادرش خوراك دارد و از آنچه در شكم او است مىخورد و مدفوعى هم ندارد .\r\nآن نصرانى گفت مگر نگفتى من از علماى امت اسلام نيستم .\r\nامام ( ع ) من گفتم از جهال آنان نيستم .\r\nنصرانى - اكنون من از تو بپرسم يا تو از من مىپرسى ؟\r\nامام ( ع ) - تو از من بپرس نصرانى - ( رو به همه حاضران ) اى گروه ترسايان به خدا يك مسأله از او بپرسم كه در آن بماند به مانند الاغى كه در گل ميماند .\r\nامام ( ع ) - بپرس نصرانى - به من خبر بده از مردى كه بزن خود در آمد و آن زن در يك ساعت دو قلو آبستن شد و هر دو را در يك ساعت زائيد و هر دو هم در يك ساعت مردند و در يك گور به خاك سپرده شدند ولى يكى از آن دو فرزند يك صد و پنجاه سال عمر كرد و ديگرى پنجاه سال زندگى كرد ، اين دو چه كسانى بودند ؟\r\nامام ( ع ) - عزيز و عزره بودند كه مادرشان بهما نوضع كه گفتى بدان‌ها آبستن شد و آنها را\r\n\r\n","description":"","footnote":"","page_name":" 234 ","page_number":246},
  {"content":"\r\n\r\nچنانچه گفتى زائيد ( 1 ) و اين دو برادر تا چنين و چنان عمر خود با هم زنده ماندند و سپس خدا تبارك و تعالى تا صد سال جان عزيز را گرفت و سپس زنده شد و با عزره تا پايان پنجاه سال زنده بود و با هم در يك ساعت مردند .\r\nنصرانى - اى گروه ترسايان ، من به چشم خود هرگز داناتر از اين مرد نديده‌ام تا او در شامست از من ديگر حرفى نپرسيد مرا بجاى خود برگردانيد .\r\nراوى گويد : او را به جاى خود باز گردانيدند و ترسايان بهمراه امام باقر ( ع ) برگشتند .\r\n\r\nحديث ابى الحسن موسى ( ع )\r\n95 - ( 2 ) از على بن سويد گويد امام كاظم ( ع ) در زندان بود و من به او نامه‌اى نوشتم و در ضمن پرسش حالش مسائل بسيارى پرسيدم و تا چند ماه هم پاسخ نرسيد و سپس اين نسخه پاسخ به دستم رسيد :\r\nبنام خداوند بخشاينده مهربان - سپاس از آن خداوند و الا و بزرگست ، آنكه ببزرگوارى و روشنى خود دل مؤمنان را بينا كرده است و براى بزرگوارى و روشنيش نادان‌ها با او دشمنى كنند ( زيرا ميان دو مخالف جز دشمنى نباشد ) و براى بزرگوارى و روشنى او هر آنكه در آسمان‌ها و زمين\r\n\r\n","description":"","footnote":"","page_name":" 235 ","page_number":247},
  {"content":"\r\n\r\nاست بدرگاهش وسيله جو است بانجام كردارهاى مختلف و كيشهاى مختلف ، ( 1 ) يكى درست رود و ديگرى بخطا ، يكى گمراه است و ديگرى به راه هدى ، يكى شنوا است و ديگرى كر ، و يكى بينا است و ديگرى نابينا و سرگردان ، سپاس از آن خدا است كه محمد ( ص ) دين او را فهماند و شرح داد .\r\nاما بعد راستى كه تو مردى هستى كه خدايت توفيق مقام خاصى نسبت به آل محمد عطا كرده و در دلت نگهداشته دوستى آنچه از دين خود به تو سپرده و آنچه را از راه حق به تو الهام كرده و تو را در دينت تا آن جا بينا كرده است كه امامان بر حق را به برترى شناختى و كارها را بدان‌ها رجوع كردى .\r\nبه من نامه نوشتى و از چيزهائى پرسش كردى كه مرا در باره آن‌ها تقيه بايست و نهان داشتن آنها مرا شايست ولى چون ديگر كار من از تسلط جباران و زورگويان در گذشته و تسلط حضرت خداوندى كه سلطان بزرگواريست بر سرم سايه افكنده است و از اين دنياى نكوهيده جدا ميشوم و آن را به خواستكاران سركش آن نسبت بآفريننده خود واميگذارم بنظرم آمد كه آنچه را پرسيدى برايت شرح دهم تا مبادا شيعيان كم بصيرت ما از راه نادانى دچار سرگردانى شوند .\r\nتو را بايست در باره خداوند عز ذكره تقوى پيشه كنى و راز امامت حقه را مخصوص اهل آن دانى و بر حذر باشى از اينكه سبب گرفتارى اوصياء او شوى و ستمكاران را به پيگرد و تعقيب آنان وادارى به اينكه رازى را كه به تو سپرده شده فاش كنى و آنچه را بايدت نهان داشت عيان سازى و تو هرگز اين كار را نكنى ان شاء اللَّه .\r\nراستى نخست گزارشى كه به تو مىدهم اينست كه خبر مرگ خودم را در همين شبها به تو اعلام ميدارم و نسبت بدان چه شدنى است و خداى عز و جل حكم كرده و حتم نموده نه بىتابم و نه پشيمانى\r\n\r\n","description":"","footnote":"","page_name":" 236 ","page_number":248},
  {"content":"\r\n\r\nدارم و نه ترديدى ، ( 1 ) تو بايد بحلقه دين بچسبى كه آل محمدند و بحلقه محكم بچسبى كه امامى است پس از امامى با آنها بسازى و بدان چه گفتند رضايت بدهى و دنبال كيش جز شيعه نروى و كيش آنان را خوب ندانى زيرا آنها همان خيانت‌كارانى باشند كه به خدا و رسول خدا ( ص ) خيانت كردند و به آنچه بدان‌ها سپرده شده خيانت كردند ، مى دانى در چه امانتى خيانت كردند ؟\r\n1 - كتاب خدا بود كه بآن‌ها سپرده شد و آن را تحريف كردند و جابجا نمودند .\r\n2 - بسر پرستان و واليان امور خود راهنمائى شدند و از آن‌ها رو گردانيدند پس خداوند جامه گرسنگى و ترس در بر آن‌ها كرد بسزاى آنچه خود كردند .\r\nشرح - از مجلسى ره - « و بعظمته و نوره عاداه الجاهلون » يعنى دوام ظهور نورش سبب انكار نادان‌ها است زيرا هستى پس از نيستى و نيستى پس از هستى سبب دانش كوته‌بينان است و فهم آنان كه بود را از نبود شناسد چنانچه اگر خورشيد را غروبى نبود نادان‌ها منكر بودند كه روشنى جهان از او است و چون با غروبش هوا تاريك شود حكم كنند كه روشنى از خورشيد است .\r\nهمچنين است خورشيد جهان هستى كه چون پيوسته نور باشد و نظم جهان به دو بپايد و نابودى ندارد شخص نادان گويد شايد اين ساخت جهان بىسازنده است و اين نظم را مدبرى نيست و بزرگوارى خداوند هم جلو خردها را بسته از اينكه وى را فرا گيرند ؟ در باره او درمانده و سرگردانند و آنچه وى را در ذات و صفات نشايد به دو بندند .\r\nو ممكنست مقصود اين باشد كه فرط نور و بزرگوارى او مانع دريافت كوته‌بينان است و فرط ظهور درك عاجزان را خيره كند چونان كه شب پره با ديده ناتوانش نيروى بينش تابش خورشيد ندارد و اذهان كوته‌بينان از ناتوانى در برابر پرتو خيره‌كننده خداوند خيره شوند و آن را در خود نتوانند گنجانيد و بعبارت ديگر خداوند تعالى در نهايت بلندى و روشنى و بزرگوارى و والائى است و نادان‌ها در نهايت پستى و كاستى و درماندگى و بدين سبب از شناختن او دورند و مهجور و چون مناسبتى در ميان نيست منكر او شدند و فاصله ميان آن‌ها بسيار شده است و سستى بصيرت مانع از تابش انوار جلال او شده است و كاستى آنان از ادراك كمال وى بازشان داشته است پايان نقل از مجلسى ره .\r\nمن گويم - روشنتر اينست كه اين جمله بيان مقام واجب و ممكنست از نظر اقتضاى ذاتى و مقصود اينست كه ذات واجب كه هستى پاك و مطلقست بينهايت روشن و بزرگ است و ذات ممكن كه با نيستى توأم است تاريك و بينهايت كوچك است و اين دو در دو طرف مخالف و آشتى ناپذيرند و جهل كه خود نيستى و نابودى است دشمن با آن مقامست كه همه روشنى و بزرگواريست .\r\n\r\n","description":"","footnote":"","page_name":" 237 ","page_number":249},
  {"content":"\r\n\r\nدنباله حديث 95 - ( 1 ) و پرسيدى از حال آن دو مرديكه مال مردى را به زور گرفتند با اينكه آن مرد مال خود را به درويشان و گدايان و در راه واماندگان و هم در راه خدا صرف ميكرد و پس از آنكه آن را ربودند باز هم ببردن آن اكتفاء نكردند تا به زور آن را بر دوش وى نهادند كه آن را به خانه آنان برساند و چون آن را زير تصرف خود گرفتند متصدى خرج و انفاق آن شدند آيا بدان كردار بد به حد كفر رسيدند ؟\r\nپاسخ اينست كه به خدا آن دو تا پيش از آن هم منافق بودند و بر خدا عز و جل و رسولش ( ص ) رد سخن كردند و رسول خدا ( ص ) را بباد مسخره گرفتند و آن دو كافر بودند لعنت خدا و فرشته‌ها و همه مردم بدان‌ها باد ، به خدا سوگند به دل هيچ كدام آنها ذره‌اى ايمان در نيامد از آن روزى كه اظهار مسلمانى كردند و جز شك و ترديد براى آن‌ها فزوده نشد ، هر دو فريب كار و خود نما و منافق بودند تا فرشته‌هاى عذاب جان آن‌ها را گرفتند و بجايگاه رسوائى در خانه آخرت بردند و پرسيدى از كسى كه در حال غصب اين مال حاضر بوده و ديده كه آن را بر دوش او نهادند ، برخى عارف بودند و برخى منكر .\r\nپاسخ اينست كه همه آنها مرتدان نخست از اين امتند ، لعنت خدا و فرشته‌ها و همه مردم بر آن‌ها باد .\r\nو پرسيدى از اندازه علم و دانش ما :\r\nپاسخ اينست كه دانش ما بر سه گونه است :\r\n1 - در باره آنچه گذشته 2 - در باره آنچه آيد 3 - آنچه پديدار گردد .\r\nاما راجع بگذشته شرحى است كه بما رسيده است و اما راجع به آينده رمزيست كه نگاشته\r\n\r\n","description":"","footnote":"","page_name":" 238 ","page_number":250},
  {"content":"\r\n\r\nشده و بما سپرده شده است ( 1 ) و اما آنچه پديدار گردد و از نو رسد الهامى است كه بدل افتد و يا انگشت اخبارى است كه به گوش زنند و از هاتف غيب بما گفته شود با اينكه پس از پيغمبر ما محمد پيغمبرى نيست .\r\nشرح - از مجلسى ره - « قوله\r\nحتى حملاه اياه\r\n» شايد مقصود اين باشد كه پس از غصب خلافت على او را وادار ببيعت كردند زيرا معنى آن اينست كه خلافتى كه از او غصب كردند بواسطه بيعت مسئوليت اجراء امور را هم به گردن او نهند .\r\nقوله « ماض » يعنى علم بامور گذشته و « غابر » يعنى علم بامور آينده و « حادث » آن علمى كه هر ساعت براى آن‌ها پديد شود از علومى كه خداوند بدان‌ها افاضه كند بتوسط فرشته يا بيواسطه و شرح آن در كتاب حجت گذشت .\r\nدنباله حديث 95 - ( 2 ) و پرسيدى از ام ولدهاى آنان ( حكومت جور ) و از نكاح و طلاقشان ؟\r\nجواب - اما ام ولدهاى آن‌ها تا روز قيامت زناكارند ( چون استرقاق آن‌ها به اجازه امام بر حق نيست ) نكاح آن‌ها بىاجازه ولى شرعى است ( در موارد نكاح صغار و هر جا كه حكومت نامشروع دخالت مىكند ) و طلاقشان در غير عده مقرر است ( زيرا عده مقرر در طلاقى است كه در طهر غير مواقعه باشد و با دو گواه عادل انجام شود و در صورت عدم تحقق شرائط مقرره عده مقرر اجراء نمىشود با اينكه خداوند فرموده است « فطلقوهن لعدتهن » يعنى زنان را براى انجام عده خود طلاق بدهيد ) و اما هر كه دعوت ما را پذيرفته ايمانش بنياد گمراهى او را ويران ساخته و يقينش شكش را برانداخته و پرسيدى از دادن زكات بآن‌ها ؟\r\nجواب - آنچه عنوان زكات دارد شما بدان شايسته تريد زيرا ما آن را براى شما شيعه‌ها حلال كرديم هر كه از شما باشد و در هر جا باشد ؟\r\nو پرسيدى از ضعفاء و ناتوانان در تحصيل عقيده حق .\r\nجواب - ضعيف معذور كسى است كه حجت مذهب حق به او نرسيده و پى باختلاف مذاهب نبرده است و هر گاه اختلاف مذاهب را فهميد و درك كرد ديگر مستضعف نيست ( و بايد بكوشد تا حق را بفهمد )\r\n\r\n","description":"","footnote":"","page_name":" 239 ","page_number":251},
  {"content":"\r\n\r\n( 1 ) و پرسيدى از اداى گواهى براى مخالفان ؟\r\nجواب - گواهى را بايد براى خاطر رضاى خدا عز و جل بدهى گو كه بر زيان خودت يا پدر و مادرت و يا خويشانت باشد در ميان خودت و آنان و اگر در باره هم مذهب خود بيم دارى پس نه ، ( يعنى اگر شهادت به حق موجب زيان هم مذهب تو شود مانند اينكه از تو گواهى طلبند كه او شيعه است و يا مثلا او را متهم بدشمنى با خلفاء كنند و تو را گواه گيرند نبايد گواهى بدهى ) و هر كس را اميد پذيرش دارى با شرائط مقرره خدا عز ذكره او را بمعرفت ما دعوت كن و خود را در پناه خود نمائى مينداز ( يعنى براى حفظ خود بيش از اندازه مقررات تقيه در برابر مخالفان ظاهر سازى مكن ) و آل محمد را دوست دار باش و هر چه از قول ما به تو رسيد و هر چه را بما نسبت دادند نگو كه باطلست اگر چه خودت خلاف آن را از ما دانسته باشى زيرا تو نمىدانى براى چه ما آن را گفته‌ايم و بچه نظر آن را شرح داده‌ايم .\r\nبدان چه تو را خبر دهم ايمان بياور و هر خبر محرمانه‌اى به تو سپرديم فاش مكن ، راستى از حق واجب برادر دينى تو بر تو اينست كه هر چه به دنيا يا آخرتش سود بخشد از او نهان ندارى و كينه او را در دل نگيرى اگر چه به تو بدى كرده و هر گاه تو را دعوت كرد او را اجابت كنى و او را بدشمنش وامگذار و اگر چه نسبت به تو از وى نزديكتر باشد او را در بيماريش عيادت كن .\r\nاز اخلاق مؤمنان نيست دغلى كردن و آزار نمودن و خيانت و كبر و بد زبانى و دشنام و نه دستور دادن بدان هر گاه آن اعرابى زشت چهره را در سركردگى لشكر انبوهى ديدى منتظر فرج باش براى خود و شيعيان مؤمن هم مذهبت و هر گاه آفتاب گرفت ، ديده به آسمان دار و بنگر خدا عز و جل با مجرمين چه كند ؟ من برايت جمله‌هاى مبهم و كلى را تفسير كردم و صلى اللَّه على محمد و آله الاخيار .\r\n\r\n","description":"","footnote":"","page_name":" 240 ","page_number":252},
  {"content":"\r\n\r\n\r\nحديث نادر\r\n96 - ( 1 ) از أبى بصير كه امام صادق ( ع ) فرمود : ابو ذر نزد رسول خدا ( ص ) آمد و گفت يا رسول اللَّه من از شهر مدينه خسته شدم اجازه مىدهى كه با برادرزاده‌ام بمدينه بروم و آن جا بمانم در پاسخ او فرمود من مىترسم سواران عرب در آنجا بشما بتازند و برادرزاده‌ات كشته شود و ژوليده نزد من آئى و برابر من بايستى و تكيه بر عصا بزنى و بگوئى : برادرزاده‌ام كشته شد و گله او را بردند .\r\nعرض كرد يا رسول اللَّه اميد است جز خير در پيش نباشد و رسول خدا ( ص ) به او اجازه داد و با برادرزاده‌اش و زنش بيرون رفتند و اندكى بيش در آن جا درنگ نكرد كه سواران بنى فزاره بهمراه عيينة بن حصن در آن جا دستبرد زدند و گله را بردند و برادرزاده‌اش كشته شد و زنش را كه از بنى غفار بود اسير كردند و ابو ذر خودش دويد تا با زخم نيزه‌اى عميق كه بر تن داشت برابر رسول خدا ( ص ) ايستاد و بر عصاى خود تكيه زد و گفت صدق اللَّه و رسوله گله را بردند و برادرزاده‌ام را كشتند و خودم برابرت بر عصاتى كه زدم رسول خدا ( ص ) ميان مسلمانان فرياد كشيد و بدنبال غارت‌گران رفتند و گله را برگردانيدند و چند تن از مشركان را هم كشتند .\r\nشرح - از مجلسى ره -\r\n« لا يكون الامر الا خيرا »\r\nشايد پيغمبر او را از خروج مدينه نهى نكرده است و تنها به او خبر داده كه چنين مىشود و ابو ذر آن را از تقديرات حتميه ندانسته يا آنكه از راه فداكارى و درك اجر آخرت متحمل اين مشقتهاى دنيويه شده است . . .\r\n\r\n","description":"","footnote":"","page_name":" 241 ","page_number":253},
  {"content":"\r\n\r\n\r\nحديث شجاعت و كرم پيغمبر ( ص )\r\n97 - ( 1 ) از امام صادق ( ع ) كه رسول خدا ( ص ) در غزوه ذات الرقاع در لب يك رودخانه‌اى زير درختى بود و سيلى آمد و ميان او و يارانش جدائى انداخت مردى از مشركين آن حضرت را تنها ديد و در حالى كه مسلمانان كنار رودخانه در انتظار بودند سيل پايان پذيرد و خود را به پيغمبر برسانند آن مرد از مشركان بتيره خود گفت من محمد ( ص ) را مىكشم و آمد و با شمشير بپيغمبر حمله كرد و گفت يا محمد ( ص ) چه كسى تو را از من نجات ميدهد ؟\r\nدر پاسخ او فرمود : پروردگار من و پروردگار تو ، جبرئيل او را از روى اسب بر كند و به پشت بر زمين افتاد و رسول خدا ( ص ) برخاست و تيغ را بركشيد و به روى سينه او نشست و فرمود :\r\nاى غورث كى تو را از دست من نجات ميدهد .\r\nدر پاسخ عرض كرد جود و كرم تو اى محمد ، پيغمبر دست از او برداشت و او هم بپاخواست و مىگفت به خدا تو از من بهترى و كريمترى .\r\nشرح - از مجلسى ره - اين واقعه ميان خاصه و عامه مشهور است و واقدى در تفسير قول خدا تعالى فرمايد ( 11 - المائده ) أيا كسانى كه گرويديد نعمت خدا را بر خود ياد كنيد آنگاه كه يك مردمى آهنگ نمودند بشما دست يابند و خدا دستشان را باز داشت از شما و از خدا بپرهيزيد و بايد بر خدا توكل كنند مؤمنان ؟\r\nآورده است كه رسول خدا در منطقه ذى امر با بنى ذبيان و بنى محارب نبرد كرد آن‌ها بر سر كوهها پناهنده شدند و رسول خدا در جايى كه او را ميديدند فرود آمد و به قضاى حاجت رفت و بارانش در گرفت و جامه‌اش تر شد آن را بدرختى آويخت و زير آن خوابيد و آن بيابانيها به او نگران بودند سرور آنان غورث بن حرث آمد و - با تيغ كشيده بر سر آن حضرت ايستاد و گفت اى محمد امروز چه كسى تو را از من رها مىكند فرمود خدا . و جبرئيل به سينه او زد و شمشير از دستش افتاد و رسول خدا ( ص ) آن را برداشت و بر سينه او نشست و گفت امروز چه كسى تو را از من رها مىكند ؟ گفت كسى نيست من گواهم كه خدا يكى است و محمد رسول خدا است و اين آيه نازل شد .\r\nابن شهر آشوب نظير آن را از ثمالى روايت كرده است و در آخرش افزوده كه :\r\nپس از آنكه برگشت گفت من ديدم يك مرد بلند قد سپيد اندامى به سينه من كوفت و دانستم كه او فرشته خدا است .\r\n\r\n","description":"","footnote":"","page_name":" 242 ","page_number":254},
  {"content":"\r\n\r\n\r\n( اندرز دينى )\r\n98 - ( 1 ) از حفص بن غياث از امام صادق ( ع ) كه فرمود : اگر توانيد كه معروف نشويد همين كار را بكنيد ، بر تو باكى نيست كه مردم تو را ستايش نكنند و باز هم بر تو باكى نيست كه پيش مردم نكوهيده باشى هر گاه نزد خدا تبارك و تعالى رو سفيد و ستوده باشى راستى امير المؤمنين ( ع ) ميفرمود : دنيا خوبى ندارد مگر براى دو مرد .\r\n1 - مرديكه هر روزه يك كردار نيكى بيفزايد .\r\n2 - مرديكه با توبه و بازگشت آماده مرگ خود گردد ، از كجا ميتواند توبه كند به خدا سوگند اگر سجده كند تا گردنش را بر كند خدا عز و جل هيچ كردارى از او نپذيرد جز بولايت ما خانواده ، هلا هر كه حق ما را شناسد و اميد ثواب بوسيله ما دارد به همان شش هفت سير خوراك روزانه و جامه‌اى كه عورت او را بپوشد و آنچه براى او سرپوشى باشد خشنود است و هم آنان با اين زندگى ترسان و هراسانند و دوست دارند كه بهره آن‌ها از دنيا همين باشد و خدا عز و جل هم آن‌ها را همچنين وصف كرده تا آنجا كه ميفرمايد :\r\n( 63 - المؤمنون ) و آن كسانى كه ميدهند آنچه را دارند و باز هم دل آن‌ها ترسان است - چه دارند به خدا وجدان فرمان برى و طاعت بهمراه دوستى و ولايت و آن‌ها با اين حال ترسانند كه مبادا از آن‌ها پذيرفته نشود و به خدا كه ترسشان از راه شك و ترديد در عقيده و مذهبى كه دارند نيست ولى ترس دارند كه مبادا در دوستى و طاعت ما كوتاه آمده باشند .\r\nسپس فرمود : اگر توانى كه از خانه‌ات بيرون نشوى همان را بكن زيرا در بيرون شدن از خانه\r\n\r\n","description":"","footnote":"","page_name":" 243 ","page_number":255},
  {"content":"\r\n\r\nبه عهده دارى كه غيبت نكنى ، ( 1 ) دروغ نگوئى ، حسد نبرى ، خودنمائى نكنى و ظاهر سازى نكنى و مداهنه و سستى در ديندارى از خود نشان ندهى .\r\nسپس فرمود : خانه مؤمن چه خوب صومعه و عبادتگاه مخصوصى است براى او ، ديده‌اش در آن از نگاه بدان چه بنا نيست محفوظست و هم زبان و جان و فرج او ، راستى هر كه نعمت خدا را بدل بفهمد از طرف خداوند عز و جل مستحق فزونى نعمت گردد پيش از آنكه زبان بشكر گشايد و هر كه معتقد باشد كه بر ديگرى برترى دارد هم او از متكبرانست .\r\nمن به او گفتم : همانا نظرش اينست كه بر او از نظر عافيت و سلامت برترى دارد در صورتى كه بيند او مرتكب گناهان است ؟\r\nدر پاسخ فرمود هيهات هيهات شايد آنچه او گناه كرده آمرزيده شود و تو بازداشت شوى و به حسابت رسند آيا داستان جادوگران موسى ( ع ) را نخواندى ؟ سپس فرمود بسا كسى كه مغرور است بدان چه خدا بوى انعام كرده است و بسا كسى كه در غفلت است براى پرده پوشى خدا از وى و بسا كسى كه بمدح و ستايش مردم از او فريب خورده است .\r\nسپس فرمود : راستى من اميدوار نجاتم براى كسى كه از اين امت حق ما را شناسد مگر براى سه كس :\r\n1 - يار پادشاه ستمكار و ناحق 2 - هوا پرست 3 - آنكه آشكار نابكارى كند ، سپس خواند ( 31 - آل عمران ) بگو اگر شماها خدا را دوست داريد از من پيروى كنيد تا خدا هم شماها را دوست بدارد .\r\nسپس فرمود : اى حفص ، دوستى از ترس بهتر است سپس فرمود خدا را دوست ندارد هر كه دنيا را دوست دارد و دنبال جز ما برود و هر كه حق ما را شناسد و ما را دوست دارد خدا تبارك و تعالى را دوست داشته .\r\n\r\n","description":"","footnote":"","page_name":" 244 ","page_number":256},
  {"content":"\r\n\r\n( 1 ) مردى گريست امام فرمود : تو گريه ميكنى ؟ ! اگر همه اهل آسمانها و زمين جمع شوند و بدرگاه خدا عز و جل زارى كنند كه تو از دوزخ رها شوى و ببهشت روى شفاعت آنها در باره تو پذيرفته نباشد [ سپس اگر دلت زنده باشد تو در آن حال از خداوند بيش از همه مردم بترسى 
  ] سپس به او فرمود اى حفص دنبال باش و سرور مباش .\r\nاى حفص : رسول خدا ( ص ) فرمود : هر كه از خدا ترسد زبانش گنگ است .\r\nسپس فرمود : در اين ميان كه موسى بن عمران ( ع ) ياران خود را پند ميداد بناگاه مردى بر خاست و پيراهنش را چاك زد و خدا عز و جل وحى كرد كه اى موسى بوى بگو پيرهن خود را چاك مزن بلكه دلت را برايم باز كن ( تا مرا بفهمى ) .\r\nسپس فرمود : كه موسى بن عمران به مردى از ياران خود گذر كرد كه اندر سجده حالى داشت و موسى بوى گفت اگر حاجتت بدست من ميبود آن را برآوردمى خدا به او وحى كرد اى موسى اگر سجده كند تا گردنش بر آيد از او نپذيرم تا از آن وضعى كه من بد دارم ديگر گونه گردد بوضعى كه خوش دارم .\r\n\r\nحديث رسول خدا ( ص )\r\n99 - ( 2 ) از امام صادق ( ع ) كه فرمود : چيزى نزد رسول خدا ( ص ) خوشتر نبود از اينكه روز بسر آورد گرسنه و در بيم از خداوند .\r\n\r\n","description":"","footnote":"","page_name":" 245 ","page_number":257},
  {"content":"\r\n\r\n100 - ( 1 ) از محمد بن مسلم گويد : يك روز نزد امام باقر ( ع ) رفتم و آن حضرت تكيه زده بود و غذا مىخورد و بما رسيده بود كه اين مكروهست و من به او نگاه ميكردم ، مرا بر خوراك خود دعوت كرد و چون دست كشيد فرمود : اى محمد شايد تو در نظر دارى كه كسى رسول خدا ( ص ) را نديده است كه تكيه كرده غذا بخورد از روزى كه خداوند او را مبعوث كرد تا روزى كه جان او را گرفت ؟ .\r\nگويد : سپس جواب خود را داد و فرمود : نه به خدا هيچ چشمى او را نديده كه تكيه كند و غذا بخورد از آنگاه كه خداوندش مبعوث كرد تا آنگاه كه جانش را گرفت .\r\nسپس فرمود : اى محمد شايد نظر تو اين باشد كه تا سه روز دنبال هم از نان گندم سير خورده باشد ؟ از آنگاه كه خداوند او را مبعوث كرد تا آنگاه كه جانش را گرفت ؟ سپس جواب خود را داد و فرمود : نه به خدا سه روز دنبال هم نان سير نخورد از روزى كه خداوند او را مبعوث كرد تا روزى كه جان او را گرفت .\r\nهلا كه من نگويم پيدا نميكرد هر آينه او به يك مرد تا صد شتر جائزه مىداد و اگر ميخواست بخورد مىخورد و هر آينه جبرئيل همه كليدهاى گنجينه‌هاى زمين را برايش آورد و سه بار او را اختيار پذيرش آنها داد بىاينكه خداوند تبارك و تعالى از آنچه روز رستاخيز برايش آماده كرده چيزى بكاهد و او تواضع و فروتنى را براى رضاى خدا پروردگارش جل و عز برگزيد ، هرگز چيزى از او خواسته نشد كه بگويد ، نه ، اگر بود بخشش ميكرد و اگر نبود مىفرمود ، خواهد بود ، و هرگز چيزى بر عهده خدا نمىداد جز اينكه خدا آن را قبول داشت و بوى تسليم ميكرد تا آنجا كه به كسى بهشت وعده مىداد خدا\r\n\r\n","description":"","footnote":"","page_name":" 246 ","page_number":258},
  {"content":"\r\n\r\nآن را قبول داشت و به او تسليم ميكرد ، ( 1 ) سپس مرا با دست خود پيش كشيد و فرمود :\r\nو راستش اينست كه سرور شما ( على ع ) هم چون بنده‌اى با تواضع مينشست و بمانند بنده‌اى غذا مىخورد بمردم نان گندم و گوشت ميخورانيد و به خانه خود ميرفت و نان و زيت مىخورد ، راستش اينست كه پيراهن بلند ميخريد و بهترش را بغلام خود مىداد و پست‌تر را مىپوشيد و اگر آستينش از انگشتانش در مىگذشت آن را مىبريد و اگر دامنش از قوز پايش بلندتر بود آن را قيچى ميزد و هرگز در برابر دو كار واقع نمىشد كه هر دو پسند خدا بود جز آنكه هر كدام بر تنش سخت‌تر بود آن را عمل ميكرد و هر آينه پنج سال روزگار بر مردم مسلمان حكومت داشت و نه آجرى روى آجر گذاشت و نه خشتى روى خشتى و نه به كسى تيولى داد و نه پول نقره و طلائى به ارث گذاشت جز 700 درهم كه از حقوق بيت - المالش فزون آمده بود و ميخواست با آن براى خانواده‌اش خدمتكارى بخرد . كسى تاب كار كرد او را نداشت و راستش اينست كه على بن الحسين ( ع ) در كتابى از كتب گزارشات كار على ( ع ) نگاه ميكرد و آن را به زمين ميانداخت و مىفرمود :\r\nكى تاب و تواب اين را دارد ؟ 101 - ( 2 ) على بن مغيره باز گفت كه شنيدم امام صادق ( ع ) مىفرمود : جبرئيل نزد رسول خدا ( ص ) آمد و او را مخير كرد ( ميان زندگى توانگرانه و درويشانه ) و به او اشاره كرد كه تواضع پيشه سازد و براى او خير خواه بود و شيوه رسول خدا ( ص ) بود كه بمانند بنده‌اى مىخورد و بمانند بنده‌اى مىنشست از تواضع براى رضاى خدا تبارك و تعالى .\r\nسپس هنگام مرگ كليدهاى همه گنجهاى جهان را نزد او آورد و گفت اينها كليدهاى گنجهاى جهانست كه پروردگارت برايت فرستاده تا هر آنچه را زمين روى خود دارد از آن تو\r\n\r\n","description":"","footnote":"","page_name":" 247 ","page_number":259},
  {"content":"\r\n\r\nباشد بىاينكه چيزى از مقامت بكاهد رسول خدا ( ص ) فرمود :\r\nيار مهربان فرازمند ما را بس .\r\nشرح - و گويا شيخ سعدى از اينجا گرفته و گفته :\r\n گر مخير بكنندم بقيامت كه چه خواهى * يار ما را و همه نعمت فردوس شما را \r\nشرح - از مجلسى ره - قوله\r\n« في الرفيق الاعلى »\r\nيعنى دوست دارم در رفيق اعلى باشم جزرى گويد در حديث دعا آمده است كه مرا برفيق اعلى برسان ، رفيق جمع پيمبرانند كه در اعلا عليين نشيمن كنند و رفيق لفظى است بر وزن فعيل و معنى جمع دارد چون صديق و خليط كه بمفرد و جمع اطلاق مىشوند و از اين باره است قول خدا تعالى «  وَ حَسُنَ أُولئِكَ رَفِيقاً  » چه خوب رفيقانى باشند آنان .\r\nو گفته‌اند كه معنى\r\n« الحقنى بالرفيق الاعلى »\r\nاينست كه مرا به خدا تعالى رسان ، گويند ، خدا رفيق است يعنى ببنده‌هاى خود مهربانست و به اين معنا است حديث عائشه گويد شنيدم آن حضرت هنگام مرگش ميفرمود :\r\n« بل الرفيق الاعلى »\r\nو اين براى آن بود كه مخير شد ميان ماندن در دنيا و آنچه نزد خداست و برگزيد آنچه را نزد خدا است .\r\n102 - ( 1 ) امام صادق ( ع ) فرمود : رسول خدا ( ص ) فرموده است وادى بطحاء مكه را طلا به من عرضه كردند گفتم پروردگارا ، نه ، ولى يك روز سير باشم و يك روز گرسنه و هر گاه سير شوم تو را سپاسگزارم و شكر كنم و هر گاه گرسنه باشم تو را بخوانم و تو را ياد كنم .\r\n\r\n","description":"","footnote":"","page_name":" 248 ","page_number":260},
  {"content":"\r\n\r\n\r\nحديث عيسى بن مريم\r\n103 - ( 1 ) از على بن اسباط از آنان ( ع ) فرمود از پندها كه خدا عز و جل به عيسى ( ع ) داد اين است :\r\nاى عيسى منم پروردگارت و پروردگار پدرانت نامم يگانه است و من خود يكى هستم و در آفرينش هر چيزى تنها هستم و همه چيز ساخت منست و همه به من باز گردند :\r\nاى عيسى تو بفرمان من مسيح شدى و تو به اجازه من مرغ را از خاك آفرينى و توئى كه مرده‌ها را زنده ميكنى با سخن من تو به من دل بده و از من بيمناك باش تو پناهى از من نيابى جز من خودم .\r\nاى عيسى من بمانند يك دل مهربان و خير خواه به تو سفارش ميكنم تا دوستيم برايم سزد و شاديم را دنبال كنى تو در سالخوردگى مبارك باشى و در خردسالى مبارك بودى هر جا بودى من گواهم كه تو بنده من و كنيز زاده من هستى مرا از خويش بمنزله مهمات خود مقرر دار و مرا براى معاد خود ياد كن و با انجام نوافل به من تقرب جوى و بر من توكل كن تا تو را كفايت كنم و بر جز من توكل مكن تا من از يارى تو دست باز دارم .\r\nاى عيسى ببلا شكيبا باش و به قضا خشنود باشد و شادى مرا در خود بجو زيرا شاديم اينست كه اطاعت شوم و نافرمانى نشوم .\r\n\r\n","description":"","footnote":"","page_name":" 249 ","page_number":261},
  {"content":"\r\n\r\n( 1 ) اى عيسى زبانت را به ياد من زنده‌دار ( يادم را با زبانت زنده دار ) و بايد دوستى من در دلت باشد .\r\nاى عيسى در ساعات غفلت بيدار باش و بدقت حكمت بر من قضاوت كن .\r\nاى عيسى راغب و راهب باش و دلت را با ترس رام خود كن .\r\nاى عيسى در شب به دنبال تحصيل شاديم باش و روز را روزه دار و لب تشنه بسر آر براى روز نيازت به من .\r\nاى عيسى تا توانى در كار خير رقابت كن تا هر جا روى آورى تو را اهل خير شناسند .\r\nاى عيسى در ميان بنده‌هايم باندرز من قضاوت كن و به عدالت من قيام كن من به تو نازل كردم آنچه درمان درد سينه‌ها است از بيمارى شيطانى .\r\nاى عيسى همنشين فريبخورده‌ها مشو ( يعنى دنيا پرستان ) اى عيسى درست گويم هيچ آفريده به من ايمان نياورد جز اينكه براى من خاشع شود و كسى براى من خاشع نباشد جز اينكه اميدوار به ثواب منست و من گواهم كه از كيفر و عذابم در امانست تا آن كه سنت مرا تبديل و تغيير ندهد .\r\nاى عيسى اى زاده بكر بتول بر خود گريه كن بمانند كسى كه با خداوندانش براى هميشه وداع مىكند و دنيا را دشمن دارد و آن را باهلش وامىگذارد و همه شوقش بسوى آنچه است كه نزد خدا معبود او است .\r\nاى عيسى با اين حال سخن بملايمت و نرمى بگو و سلام را فاش و آشكار ادا كن ! بيدار باش\r\n\r\n","description":"","footnote":"","page_name":" 250 ","page_number":262},
  {"content":"\r\n\r\nآن گاه كه ديده نيكان هم در خوابست ( 1 ) از ترس معاد و زمين لرزه‌هاى سخت و هراسهاى روز رستاخيز آن جا كه نه خانواده سود بخشد و نه فرزند و نه دارائى .\r\nاى عيسى وقتى بيعارها ميخندند تو سرمه غم در ديده بكش .\r\nاى عيسى خاشع و صابر باش كه خوشا بر تو اگر به تو رسد آنچه بصابران وعده شده است .\r\nاى عيسى روز بروز رخت از دنيا بكش و بيرون برو ( يعنى بايد هر روز گامى بسوى آخرت نهى و بايد در برابر از علاقه دنيوى خود هم بكاهى ) و آنچه بيمزه است بچش ( يعنى دل مبند به دنيا ) من درست بگويم كه تو همان موجود ساعت و روز خودى دنيا را با يك لقمه نانى بگذران و به همان زبر و كلفت اكتفاء كن تو ميدانى بكجا ميروى و هر چه از اين دنيا بگيرى به حساب تو نوشته شود و منظور شود كه در كجا تلف كردى و به مصرف رسانيدى .\r\nاى عيسى راستى تو مسئولى ، بناتوان رحم كن چونان كه من به تو رحم كنم ، و يتيم را مرنجان .\r\nاى عيسى در خلوت بر خود گريه كن و بنمازگاه گام بردار و گفتار خودت را بذكرم شيرين كن و به من بشنوان زيرا با تو خوب كرده‌ام .\r\nاى عيسى بسا امتى را كه به گناهان گذشته‌اش هلاك كردم و تو را از آن گناهان نگهدارى كردم .\r\nاى عيسى با ناتوان نرمش كن و ديده كم بينت را به آسمان بر آور و مرا بخوان كه من به تو نزديكم ، مرا جز بازارى و لابه مخوان و يك دل باش كه هر گاه چنين مرا بخوانى تو را اجابت كنم .\r\n\r\n","description":"","footnote":"","page_name":" 251 ","page_number":263},
  {"content":"\r\n\r\n( 1 ) اى عيسى من دنيا را پاداش كسانى كه پيش از تو بودند نپسنديدم و نه كيفر كسانى كه از آنها انتقام خواهم .\r\nاى عيسى تو ميروى و من ميمانم ، روزيت با منست و وقت مرگت پيش من ، بدرگاه من برگشت دارى و حسابت را من ميكشم ، از من بخواه و از جز من مخواه تا خواست تو بجا و نيكو باشد و اجابت مرا جلب كند .\r\nاى عيسى چه اندازه بشر بسيار است و شماره صابران كم ، درختها فراوانند و خوب آن‌ها كم هستند ، زيبائى درختت نفريبد تا ميوه آن را بچشى .\r\nاى عيسى آنكه بنافرمانى من تمرد مىكند تو را نفريبد او روزى مرا مىخورد و ديگرى را مىپرستد و باز هم هنگام گرفتارى مرا ميخواند و من او را اجابت ميكنم و باز هم بر مىگردد بدان شيوه ناستوده‌اى كه داشت آيا بر من تمرد مينمايد يا خشم مرا مىجويد ؟ بذاتم سوگند كه او را چنان سختگيرم كه رهائى نداشته باشد و در برابر من پناهگاهى نيابد ، از آسمان و زمين من او بكجا تواند گريخت ؟\r\nاى عيسى بستمكاران بنى اسرائيل بگو مرا نخوانيد با اينكه حرام در دامن داريد و بتها در ميان خانه كه من سوگند خوردم هر كه مرا بخواند او را اجابت كنم و اجابت اينان اينست كه بر آن‌ها لعن فرستم تا از مجلس دعاى خود پراكنده شوند .\r\nشرح - از مجلسى ره\r\n« و الاصنام في بيوتكم »\r\nشايد مقصود از بت اشرفى و ريال و نقره است و ذخيره‌ها كه در خانه انباشته بودند و حقوق آن را نمىدادند و فرمان خدا را در باره آن اجراء نميكردند و گويا آن‌ها را ميپرستيدند چنانچه در روايت آمده است كه ملعون است آنكه اشرفى و پول نقره را بپرستد .\r\nقوله\r\n« و أجعل اجابتى اياهم لعنا عليهم »\r\nيعنى اجابت من براى ستمكاران نسبت به آنچه از امر دنيا\r\n\r\n","description":"","footnote":"","page_name":" 252 ","page_number":264},
  {"content":"\r\n\r\nطلبند سبب دورى آن‌ها است از رحمت من و سبب اينست كه آن‌ها را غافلگير كنم و اين خود مايه فزايش سركشى آن‌ها گردد .\r\nدنباله حديث 103 - ( 1 ) اى عيسى تا چند من همى بپايم و خوش بخواهم و آن مردم در غفلت بمانند و رو برنگردانند سخن از دهانشان برآيد و در دلشان نپايد بخشم من اندر شوند و نزديكى مرا بمؤمنان خوش دارند اى عيسى بايد زبانت در نهان و عيان يكى باشد و دل و ديده‌ات همچنين باشد ، دل و زبانت را از حرام در پيچ و ديده را از آنچه خوبى دارد بازدار بسا بيننده كه از يك نگاه تخم شهوت در دلش كشته شده و او را بپرتگاه نابودى كشانده .\r\nاى عيسى دل رحم و مهروز باش و چنان باش كه ميخواهى بنده‌هاى خدا براى تو باشند ، بسيار ياد مرگ كن و جدائى خويشان در خاطر آور ، ببازى دل مبند كه بازى صاحب خود را تباه كند و غفلت مورز كه غافل از من دور است و مرا به كارهاى شايسته ياد كن تا تو را ياد كنم .\r\nاى عيسى به من باز گرد پس از گناه و به ياد آور بخاطر من آن‌ها را كه بسيار توبه كارند و به من ايمان دار و بخاطر من بمؤمنان نزديك باش و بفرمايشان تا بهمراهت مرا بخوانند ، بپرهيز از نفرين ستمرسيده زيرا من به خود سوگند ياد كردم يك در آسمان را براى اجابت او به روى گشاده بگذارم و اجابت كنم گرچه پس از مدتى باشد .\r\nاى عيسى بدان كه يار بد سرايت كند و همنشين بد نابودى آرد به پا با كه همنشين مىشوى و براى خود برادران و دوستان مؤمن برگزين .\r\n\r\n","description":"","footnote":"","page_name":" 253 ","page_number":265},
  {"content":"\r\n\r\n( 1 ) اى عيسى به من باز گرد و بدرگاهم توبه آور زيرا بر من بزرگ نيايد كه گناهى را بيامرزم با اينكه من ارحم الراحمين هستم ، براى خود تا مهلت از عمر دارى كار كن پيش از آنكه ديگرى به كارت نيايد و كردارت نيفزايد مرا بپرست براى روزى كه بمانند هزار سالست از آنچه شماره كنيد كه در آن روز حسنه را چند برابر پاداش دهم و راستى كه سيئه در آن روز صاحب خود را گرفتار كند ، براى خود در دوران مهلت آمادگى فراهم ساز و در كار خوب رقابت كن چه بسا مجلسى كه اهل آن از آن برخيزند و خود را از دوزخ پناه داده باشند .\r\nاى عيسى در اين جهان فانى بىدنباله بيرغبت باش و گام نه بر منزل آن‌ها كه پيش از تو زيسته‌اند و رفته‌اند و آن‌ها را بخوان و با آن‌ها رازگو آيا از احدى از آنان احساسى بكنى ؟\r\nتو پند خود را از آن‌ها برگير و بدان كه تو هم به زودى بهمراه كاروانى بدانها خواهى رسيد اى عيسى بهر آنكه بنافرمانى من تمرد كند و بمداهنه و سستى گرايد بگو بايد توقع كيفر مرا دارد و انتظار نابود كردن مرا كشد او به زودى با هالكان ربوده مىشود ، خوشا بر تو اى زاده مريم و باز هم خوشا بر تو اگر تربيت معبود خود را پذيرى كه از مهرورزى بر تو ترحم مىآورد و از كرم خود به تو نعمت بخشى آغازد و در سختيها ياد آور تو است .\r\nاى عيسى نافرمانى او را مكن زيرا نافرمانيش برايت روانيست ، من به تو سفارش كردم چنانچه به كسانى كه پيش از تو بودند سفارش كردم و من خود بر آن از گواهانم .\r\nاى عيسى هيچ آفريده را بمانند نعمت دينم گرامى نداشتم ( كه بوى ارزانى داشتم ) و نعمتى چون مهر خودم بوى ندادم . اى عيسى برون خود را با آب بشوى و آنچه در درون دارى با كردار نيك پاك كن زيرا تو بدرگاه من خواهى برگشت .\r\n\r\n","description":"","footnote":"","page_name":" 254 ","page_number":266},
  {"content":"\r\n\r\n( 1 ) اى عيسى آنچه به تو دادم انعامى است شايان و بىكدورت و از تو وامى خواستم كه براى خودت پس انداز باشد و تو از آن دريغ كردى تا از هالكان باشى .\r\nاى عيسى خود را بديندارى و دوستى مستمندان بياراى و بر روى زمين آرام راه برو و بر هر تيكه زمين نماز گذار زيرا همه آن‌ها پاك هستند .\r\nاى عيسى دامن بر چين و آماده شو كه هر آنچه آمدنى است نزديك باشد و كتاب مرا بر خوان با اينكه پاك باشى و آواز اندوه‌گين خود را به من بشنوان اى عيسى لذتى كه نپايد دلبستن را نشايد و زندگى كه بر افتد خوب و دلنشين نيفتد ، اى زاده مريم اگر ديده تو بيند آنچه را براى اولياء خوب و شايسته‌ام آماده كردم دلت آب شود و جانت از شوق بدان در تن نگنجد و بدر آيد ، چون خانه آخرت خانه‌اى نيست ، در آن جا پاكان همسايه يك ديگرند و فرشته‌هاى مقرب بر آنها درآيند و آنان باشند كه روز رستاخيز از هراس‌ها آسوده‌اند .\r\nخانه‌ايست كه نعمت آن ديگرگون نگردد و از دست نعمتخواران بدر نرود ، اى زاده مريم بخاطر آن با همگنان رقابت كن زيرا آن نهايت آرمان آرزوداران است . زيبا منظر است . خوشا بر تو اى زاده مريم اگر براى آن كار كنى بهمراه كسانى كه براى آن كار كردند بهمراه پدرانت آدم و ابراهيم در جنات نعيم باشى و بجاى آن بدلى نخواهى و از آن نقل مكان نجوئى و همچنين ميكنم با پرهيزكاران .\r\nاى عيسى بگريز با هر كه گريزد از آتش شرر بار و از دوزخ پر از كند و زنجير ، نه هرگز\r\n\r\n","description":"","footnote":"","page_name":" 255 ","page_number":267},
  {"content":"\r\n\r\nنسيم خوش در آن در آيد ( 1 ) و نه غمى از آن بر آيد چون تيكه‌هاى شب تار است ، هر كه از آن نجات يابد كامياب است و هرگز از آن نجات نيابد كسى كه از هالكان است آن است خانه زورگويان و سركشان ستمكار و هر سخت روى سخت دل و هر متكبرى كه به خود مينازد .\r\nاى عيسى بد خانه‌ايست آن براى كسى كه بدان اعتماد كرده است و چه بد قرار گاهى است خانه ستمكاران براستى من تو را از خودت بر حذر ميدارم تا به من آگاه باشى .\r\nاى عيسى در هر جا باشى مرا در نظر داشته باش و براى من گواه باشكه من تو را آفريدم و تو بنده من هستى و بدان كه من تو را صورت كشيدم و به زمين فرود آوردم اى عيسى دو زبان يك دهان را نشايند و دو دل در يك قفسه سينه نگنجند و همچنين باشند خاطرها .\r\nاى عيسى هيچ نافرمانى را بيدار مكن و بر سر گناه مياور ( در حال نافرمانى هشدار مده و بيدار مكن خ ل ) و هيچ بازيگر را آگاه مساز تا بيشتر بازى كند ( در حال بازى كسى را آگاه مكن خ ل ) خود را از پستان شهوتها ببر كه هلاك‌كننده‌اند هر شهوتى كه تو را از من دور سازد و بدان كه تو نسبت به من مقام يك رسول امين را دارى از من در حذر باش .\r\nو بدان كه دنياى توات سرانجام بمنت خواهد كشانيد و من در علم خود تو را مأخوذ خواهم داشت تو وقتى مرا ياد كنى خود را خوار شمار و چون مرا به زبان آرى در دل خود از من بيم دار تو هنگام خواب غافلان بيدار باش .\r\nاى عيسى اينست اندرز من به تو و بند من برايت ، آن را درياب و براستى من پروردگار جهانيانم .\r\n\r\n","description":"","footnote":"","page_name":" 256 ","page_number":268},
  {"content":"\r\n\r\n( 1 ) اى عيسى هر گاه بنده‌ام در كنار من و بطرفدارى من شكيبائى كند مزد كردار او با من باشد و هر گاه مرا بخواند من نزد او باشم و بس است كه من از كسى كه نافرمانيم كند انتقام كشم ستمكاران از دست من كجا گريزند ؟\r\nاى عيسى شيرين سخن باش و هر جا باشى دانا و دانشجو باش .\r\nاى عيسى حسنات را بدرگاه من روان كن و بخاطر من انجام ده تا تو در نزد من نامبرده شوى و بسفارش من بچسب زيرا در آنست درمان دلها .\r\nاى عيسى چون مكر كردى از مكرم آسوده مباش و در خلوتهاى جهان يادم را فراموش مكن اى عيسى خود را ببرگشت بدرگاهم محاسبه كن تا دريافت كنى ثواب آنان كه كارگران منند ، آنان دو بار مزد خود را بگيرند و من بهترين مزد بدهانم .\r\nاى عيسى بگفته من پديد باش مريم تو را بفرمان من كه بوى گسيل شد و روحم را به دو رسانيد زائيد و آن جبرئيل امين بود كه از فرشته‌هاى من است تا اينكه تو به روى زمين يك فرد زنده‌اى بپاخاستى و راه رفتى همه اينها در سابقه علم من بود .\r\nاى عيسى زكريا تو را چون پدريست پرستار و نگهدار مادر تو است آنگاه كه در محراب بر سر او ميرفت و ميديد در برابر او روزى فراهم است و يحيى بمانند تو است كه منش آفريدم و او را بمادر پير و سالخورده‌اش بخشيدم بىنيروئى كه در او بود من خواستم با اين خلقت سلطنت خودم را به دو پديدار كنم و بوجود تو قدرت نمائى كنم محبوب‌تر شماها نزد من فرمان بر شماها است و آنكه بيشتر از من ترسد .\r\n\r\n","description":"","footnote":"","page_name":" 257 ","page_number":269},
  {"content":"\r\n\r\n( 1 ) اى عيسى بيدار باش و از رحمتم نوميد مباش و مرا تسبيح گو با هر آنكه مرا تسبيح گويد و با سخن پاكيزه مرا تقديس كن .\r\nاى عيسى چگونه بنده‌هايم به من كافر باشند و مهار آنها بدست منست و در زمين پهلو بپهلو ميگردند و رفت و آمد ميكنند ، نعمت مرا ناديده گيرند و با دشمن من دوستى كنند و چنين باشد كه كافران هلاك باشند .\r\nاى عيسى راستى دنيا زندان گندوئى است و خوشى آن همان است كه مينگرى جباران بر سر آن يك ديگر را سر مىبرند بپرهيز از دنيا كه همه نعمتش زائل است و نعمت فراوانش جز اندكى نيست اى عيسى مرا در نزد بالش خود بجو تا همان جا بيابى و با دل پر مهر مرا بخوان كه من از همهء شنواها شنواترم و اجابت كنم براى دعاكنندگان هر گاه بدرگاهم دعا كنند .\r\nاى عيسى از من بترس و بنده‌هايم را از من بترسان شايد گنهكاران از آنچه كنند دست باز دارند و آنان به هلاكت نرسند مگر دانسته ( يعنى بوسيله انذار حجت بر آنها تمام مىشود و دانسته به هلاكت ميرسند ) .\r\nاى عيسى برابر ترسندهء از يك درنده و ترس از مرگ ناگزير من بترس همه اينها را من آفريدم تنها از من بترسيد ؟\r\nاى عيسى راستى كه سلطنت از منست و بدست منست و منم پادشاه حقيقى اگر مرا اطاعت كنى تو را ببهشت برم و در جوار نيكان باشى .\r\n\r\n","description":"","footnote":"","page_name":" 258 ","page_number":270},
  {"content":"\r\n\r\n( 1 ) اى عيسى چون من بر تو خشم گيرم خشنودى هر كه از تو خشنود باشد تو را سود ندهد و اگر من از تو خشنود باشم خشم همه خشمنده‌هايت زيان ندارد .\r\nاى عيسى در پيش خود مرا ياد كن تا در پيش خودم يادت كنم و در ميان جمعم نام ببر تا در ميان جمعى تو را نام برم كه از جمع آدميان بهتر باشند ؟\r\nاى عيسى مرا بخوان بمانند خواندن غريق اندوه‌گين كه دادرسى ندارد .\r\nاى عيسى به من بدروغ سوگند مخور تا عرشم از خشم بلرزد ، دنيا كوتاه مدت و دراز آرزو است و نزد من يك خانه است بهتر از آن چه شما فراهم كنيد و گرد آوريد .\r\nاى عيسى شماها چه خواهيد كرد هر گاه من براى شما نامه عملى بيرون آوردم كه بدرستى گويا است و شما خودتان گواهى دهيد برازهاى درون خود كه نهان ميداشتيد و كردارها كه شما ميكرديد .\r\nاى عيسى بستمكاران بنى اسرائيل بگو چهره‌هاى خود را ميشوئيد و دلهاى خود را چركين ميداريد آيا مرا فريب ميدهيد يا به من دليرى ميكنيد ؟ براى اهل دنيا عطر به خود ميزنيد و درونهاى شما نزد من چون مردار گنديده و بد بو است گويا شما مردمى مرده‌ايد .\r\nاى عيسى به آنها بگو ناخن از كسب حرام بچينيد و گرد آن مگرديد و از ذكر دشنام و حرف بد كر باشيد و از دل به من رو كنيد زيرا من همان صورتهاى شما را نميخواهم .\r\n\r\n","description":"","footnote":"","page_name":" 259 ","page_number":271},
  {"content":"\r\n\r\n( 1 ) اى عيسى بحسنه شاد باش كه مرا پسند است و بر گناه گريه كن كه زشت و بد نما است و آنچه را دوست ندارى با تو بكنند با ديگران مكن و اگر كسى سيلى بگونه راستت زد گونه چپت را هم به او بده و به دوستى به من نزديكى جو تا توانى و از نادانها روى گردان .\r\nاى عيسى براى خوشكرداران تواضع كن و با آنها در كردارشان شريك شو و گواه آنان باش و بستمكاران بنى اسرائيل بگو اى ياران بد كردارى و همنشينان بر آن اگر باز نايستيد من شما را بميمون و خوك مسخ ميكنم .\r\nاى عيسى بستمكاران بنى اسرائيل بگو حكمت از بيم من گريد و شماها با خنده ياوه‌سرائى كنيد برات آزادى از من دريافتيد ؟ يا خط امان از عذاب من بدست شما است ؟ يا خود را دچار كيفر من خواهيد ؟\r\nبخودم سوگند شما را يك نمونه عبرت سازم براى آينده‌ها .\r\nپس از اين به تو سفارش كنم اى زاده مريم بكر بتول به سيد رسولان و حبيب خودم كه او احمد است و داراى شتر سرخ مو و چهره ماه خواست ، نابنده است بنور قرآن ، پاك دل است و سخت نبرد ، آزرمخو و كرامتجو است زيرا او رحمت جهانيان و سيد آدميزادگان است روزى كه مرا ملاقات كند گرامىترين پيشتازان بدرگاه منست و نزديكترين رسولان به آستان من ، عربى است و امين و داد بخش بدين در باره من شكيبا است و بدست خود از دينم در برابر مشركان جهاد مىكند ، سفارش من اينست كه ببنى اسرائيل گزارش و مژده آمدن او را بدهى و به آنها فرمائى تا او را تصديق كنند و به او بگروند و از او پيروى كنند و او را يارى دهند .\r\n\r\n","description":"","footnote":"","page_name":" 260 ","page_number":272},
  {"content":"\r\n\r\n( 1 ) عيسى عرض كرد معبودا نامش چيست تا من رضاى او را فراهم سازم كه رضا از آن تو است ؟\r\n- او محمد است كه رسول خدا است بر همه بر هر مردم ، از همه به من نزديكتر است و شفاعتش از همه پيشتر و پذيراتر ، خوشا به دو چنان پيمبرى و خوشا بامت او اگر به راه او روند تا به من برسند ، اهل زمين او را ستايند و اهل آسمان براى او آمرزشخواهند .\r\nامين است و با ميمنت ، پاك است و پاكيزه ، و بهترين باقيماندگان است نزد من . در آخر الزمان است و چون بر آيد آسمان دهانه گشايد و زمين شكوفه‌هاى خود را بيرون نمايد تا بركت را بينند و من بر هر چه او دست نهد بركت دهم ، پر همسر است و كم فرزند ، نشيمن او در مكه است كه بنياد ابراهيم است .\r\nاى عيسى دينش يگانه‌پرستى است و قبله‌اش يمانى سو ، و او از حزب منست و من بهمراه اويم ، خوشا بر او و باز هم خوشا بر او ، از آن او است كوثر و مقام اكبر ، در جنات عدن زندگى كند ارجمندترين زنده‌ها و شهيد راه خدا جان دهد حوضى دارد كه بزرگتر است از مكه تا خور - آيان پر از نوشابه‌اى سر بسته و بىآلايش در آن جامها است چون اختران آسمان و تنگها به اندازه كلوخهاى روى زمين ، خوشگوار است و هر نوشيدنى در آن است و مزه همه ميوه‌هاى بهشتى را دارد هر كه از آن يك شربتى نوشد هرگز تشنه نشود و اين براى قسمتى است كه من به او دادم و تفضيلى كه بر او نهادم بخاطر اينكه مدتى پس از تو مبعوث شود .\r\nنهانش باعيانش موافق است و گفتارش با كردارش بمردم نفرمايد جز آنچه بدان آغازد ، دينش جهاد و مبارزه است در دشوارى و هموارى ، همه كشورهايش زير فرمان آيند و فرمان رواى روم براى او كوچكى نمايد ، بر كيش ابراهيم باشد سر خوراك نام خدا برد ، سلام را فاش گويد و آن\r\n\r\n","description":"","footnote":"","page_name":" 261 ","page_number":273},
  {"content":"\r\n\r\nگاه كه مردم در خوابند او نماز بخواند ، ( 1 ) او را هر روزه پنج نوبت نماز دنبال هم باشد براى اقامه نماز بمانند لشكريان نبرد شعار بلند كند باللَّه اكبر نماز گشايد و با سلام بپايانش رساند در نماز دو گام در صف كند چنانچه فرشته‌ها گامها در صف كنند ، دل و سر او براى من خاشع است .\r\nسينه‌اش پر نور است و زبانش به حق گويا است او با حقست هر آن جا كه حق باشد ، از بنياد يتيم است ، در مدتى از زمانيش از آن چه از وى خواسته شده است ( كه وحى و نبوت است ) بيراهه است ، دو چشمش بخوابند و دلش نميخوابد ، شفاعت از آن او است و قيام بر امت او بر پا شود و دست من روى دست آنها است و هر كه نقض بيعت كند همانا بر ضرر خود نقض بيعت كرده است و هر كه بدان چه خدا با او پيمان نهاده است وفا كند من در وعده بهشت با وفا كنم تو ستمكاران بنى اسرائيل را بفرما كتب او را كهنه نشمارند و از سنت او به يك سو نروند و سلام به او برسانند زيرا براى او در مقام نبوت شأن بلندى است .\r\nاى عيسى هر چه تو را به من نزديك كند من تو را بدان رهنمائى كردم و هر چه تو را از من دور كند من تو را از آن نهى كردم تو هم براى خودت جويا و پويا باش .\r\nاى عيسى راستى دنيا شيرين است و من تو را در آن به كار گماشتم از آنچه تو را بر حذر داشتم دورى كن و آنچه به تو از آن عطا كردم از راه فضل و احسان برگير .\r\nاى عيسى در كردار خود بنگر - نگريستن بنده گنهكار و خطا كار و در كار ديگران چون پرورنده و صاحب اختيارى نگاه مكن ، در آن زاهد باش و بدان دل مده تا نابود گردى .\r\n\r\n","description":"","footnote":"","page_name":" 262 ","page_number":274},
  {"content":"\r\n\r\n( 1 ) اى عيسى تعقل كن و بينديش و در هر سوى زمين بنگر كه چگونه بوده سرانجام ستمكاران .\r\nاى عيسى هر شرح و بيانم برايت اندرز است و هر گفته‌ام درست است و منم درست و آشكاركننده و بدرستى گويم : اگر تو پس از اينكه آگاهت كردم مرا نافرمانى كنى برايت در برابر من سرپرست و ياورى نيست .\r\nاى عيسى دلت را با ترس رام كن و به زير دستت نگاه كن و به بالا دست خود نگاه مكن و بدان كه سر هر گناه و خطاكارى همان دوستى دنيا است تو آن را دوست مدار كه منهم آن را دوست ندارم .\r\nاى عيسى دلت را برايم پاك كن و بسيار در خلوت يادم كن و بدان كه شاديم در اينست كه بدرگاهم اظهار زبونى كنى ، در اين باره زنده باش و مرده مباش .\r\nاى عيسى هيچ چيز را شريك من مگير و از من در حذر باش و بتندرستى خود فريب مخور و بر خود رشك مبر زيرا دنيا چون سايه‌اى گذرا است و آنچه هم كه پيش آيد بمانند همان است كه گذشته و پشت داده ، تو تا توانى در كارهاى نيك رقابت كن و خود را پيش بينداز و با حق و درستى باش هر جا كه باشد و گر چه تيكه شوى و با آتش سوخته گردى ، پس از شناختن به من كفر مورز و از نادانها مباش زيرا هر چيزى با چيزى باشد ( يعنى نادانى كردن با معرفت تناسب ندارد بلكه اطاعت و فرمان برى بايد با آن باشد ) .\r\nاى عيسى از دو چشمت برايم اشك بريز و دلت برايم خاشع باشد .\r\n\r\n","description":"","footnote":"","page_name":" 263 ","page_number":275},
  {"content":"\r\n\r\n( 1 ) اى عيسى در هنگامه سخت از من دادرسى خواه زيرا من دادرس گرفتارانم و بيچاره‌ها را اجابت ميكنم و منم ارحم الراحمين .\r\n\r\nحديثى در فضل شيعه\r\n104 - ( 2 ) از عنبسه از امام صادق ( ع ) فرمود : چون دوزخيان در دوزخ برقرار شوند شماها را گم كنند و يكى را در آن جا نبينند و به يك ديگر گويند ( 61 - ص ) چه شده است ما را كه نبينيم مردانى را كه ما در دنيا آنها را از بدان مىشمرديم 62 - آنها را بمسخره مىگرفتيم و يا اينكه ديده ما از آنها مىلغزد ( يعنى از بس خرد و حقيرند بديده نيايند ) فرمود اينست تفسير قول خدا عز و جل 63 - راستى اين درست است كه اهل دوزخ ستيزه مىكنند .\r\nستيزه آنان در باره شماها است نسبت بدان چه در دنيا مىگفتند .\r\n\r\nحديث ابليس\r\n105 - ( 3 ) از يعقوب بن شعيب گويد امام صادق ( ع ) به من فرمود سخت‌گيرترين مردم در باره شما شيعه كيانند ؟ گويد گفتم : قربانت همه ، فرمود مىدانى اين از كجا است اى يعقوب ؟ گويد گفتم نه قربانت فرمود : راستى ابليس آنها را خواند و از او پذيرفتند و به آنها فرمان داد و او را پيروى كردند ولى شما را خواند و اجابت نكرديد و بشما فرمان داد و نبرديد و او هم مردم را بشما وادار كرد تا شما را آزار كنند .\r\n\r\n","description":"","footnote":"","page_name":" 264 ","page_number":276},
  {"content":"\r\n\r\n\r\nحديث در رؤيا\r\n106 - ( 1 ) از معاوية بن عمار كه امام صادق ( ع ) فرمود هر گاه مردى خواب بدى ديد بايد از پهلوئى كه بر آن خوابيده به پهلوى ديگر بغلطد و بگويد ( 9 - المجادله ) همانا راز گوئى از شيطان است تا غمنده سازد آن كسانى كه گرويدند با اينكه هيچ زيانى بدانها ندارد و نتواند جز به اجازه خدا سپس بگويد - پناه برم بدان چه فرشته‌هاى مقرب خدا و پيمبران مرسل و بنده‌هاى خويش بدان پناهند از شر آنچه در خواب ديدم و از شر شيطان رجيم .\r\n107 - ( 2 ) از ابى الورد از امام باقر ( ع ) كه رسول خدا ( ص ) فرمود بفاطمه ( ع ) در آن خوابى كه ديده بود كه بگو :\r\nپناه مىبرم بدان چه پناه برند بدان فرشته‌هاى مقرب او و پيمبران مرسل او و بنده‌هاى خوب و شايسته او از شر آنچه در اين شب بخواب ديدم كه مبادا از آن به من بدى رسد و يا آنچه دلخواهم نيست - سپس از پهلوى چپت سه بار بگرد ( سپس تف كن بسوى چپت تا سه بار - استظهار مجلسى ره و ممكن است مقصود سه بار گردش از پهلوى چپ باشد و ممكن است مقصود اين باشد كه آن ذكر را سه بار بگويد ) .\r\n\r\nحديث محاسبه نفس\r\n108 - ( 3 ) از حفص بن غياث گويد امام صادق ( ع ) فرمود هر گاه يكى از شماها بخواهد از پروردگار\r\n\r\n","description":"","footnote":"","page_name":" 265 ","page_number":277},
  {"content":"\r\n\r\nخود چيزى خواهش نكند جز آنكه به او عطا كند بايد از هر چه مردم دارند اميد ببرد و اميدى جز به خدا عز ذكره نداشته باشد ، چون خدا عز و جل اين را از دل او داند چيزى از او خواهش نكند جز اينكه بوى بدهد شما حساب خود را بكشيد پيش از اينكه حساب شما را بكشند زيرا قيامت را پنجاه بازداشتگاه است كه هر كدام هزار سال مدت دارد و سپس اين آيه را خواند :\r\n( 5 - الم السجده ) : در روزى كه اندازه‌اش هزار سال است از آنچه شماها شماره كنيد .\r\n\r\nاخبار متفرقه\r\n109 - ( 1 ) فرمود ( ع ) : هر كه آهنگ سفر كند بايد روز شنبه بيرون شود زيرا اگر روز شنبه سنگى از كوه كنده شود خدا عز ذكره آن را بجايش برگرداند و هر كه راه حاجت بر وى بسته شد بايد روز سه شنبه آن را بخواهد زيرا آن روزيست كه خدا در آن آهن را براى داود ( ع ) نرم كرده است .\r\n110 - ( 2 ) فرمود : مردم در روز قيامت كه برابر پروردگار عالميان بايستند نمونه تير باشند كه در تركش است هر كس جز جاى پاى خود وسعتى در زمين محشر ندارد ، مانند همان تير در تركش و نمىتواند از اين سو و آن سو برود و نقل مكان كند .\r\n111 - ( 3 ) حفص گويد ديدم امام صادق ( ع ) در ميان بساتين و نخلستانهاى كوفه گردش ميكرد تا بپاى نخله خرمائى رسيد و وضوء گرفت در آنجا و مشغول ركوع و سجود شد و من در يك سجده او پانصد ذكر تسبيح بر شمردم سپس بدان درخت خرما تكيه زد و دعائى خواند و سپس فرمود اى حفص به خدا سوگند اين همان نخله است كه خدا عز و جل بمريم فرموده است ( 25 - مريم ) تنه درخت خرما را بجنبان تا خرماى تازه از آن برايت به زمين افتد .\r\n\r\n","description":"","footnote":"","page_name":" 266 ","page_number":278},
  {"content":"\r\n\r\nشرح - از مجلسى ره -\r\n« في سجوده »\r\nيعنى در هر سجده يا همه سجده‌ها و اولى روشن‌تر است و اين خبر مؤيد اخباريست كه دلالت دارند عيسى ( ع ) در كناره فرات زائيده شده است و آنچه ميان مورّخان مشهور است كه خود مريم در بيت المقدس ميزيسته با آنها منافات ندارد زيرا ممكن است خدا او را بطى الارض در هنگام زائيدن بدين جا آورده باشد و او را باز ببيت المقدس برگردانيده باشد پايان نقل از مجلسى ره .\r\nمن گويم - ممكن است مقصود اين باشد كه اين نخله از نژاد و يا از نوع همان نخله مريم است نه اينكه خود آن نخله باشد زيرا بارور ماندن يك نخله در بيش از ششصد سال هم پر بعيد است .\r\n112 - ( 1 ) فرمود ( ع ) كه عيسى ( ع ) فرمود هزينه دنيا و هزينه آخرت هر دو سخت باشند اما هزينه دنيا را به هيچ چيز آن دست دراز نكنى جز آنكه دريابى يك فاجر و بد كار بدان بر تو پيشى گرفته است و اما هزينه و آمادگى آخرت هم ياورانى نيابى كه به تو در جمع آورى و فراهم‌كردنش كمك كنند .\r\n113 - ( 2 ) از يونس بن عمار گويد شنيدم امام صادق ( ع ) مىفرمود : هر آن مؤمنى كه نيازمندى و سختى حال خود را به نزد كافرى يا مخالف مذهبى شكايت برد بمانند اينست كه از خدا عز و جل به يكى از دشمنانش شكايت برده است و هر مؤمنى نيازمندى و سخت حالى خود را بمؤمنى مانند خودش شكايت كند شكايت او بدرگاه خدا عز و جل باشد .\r\n114 - ( 3 ) از امام صادق ( ع ) كه خدا عز و جل بسليمان بن داود ( ع ) وحى كرد كه نشانه مرگت درختى است كه از بيت المقدس بر آيد و آن را حزنوبه نامند .\r\nفرمود : روزى سليمان نگريست كه آن درخت حزنوبه از بيت المقدس سر بر آورده است به او گفت چه نام دارى ؟ در پاسخ گفت حزنوبه فرمود سليمان بمحراب خود شتافت ( دربانى گماشت خ ) و در آن بر عصاى خود تكيه زد و همان ساعت جانش گرفته شد .\r\n\r\n","description":"","footnote":"","page_name":" 267 ","page_number":279},
  {"content":"\r\n\r\nفرمود . جن و انس همه خدمت او ميكردند و در فرمان او مىشتافتند چنانچه شيوه آنها بود آنها مىپنداشتند كه زنده است و نمرده هر بامداد و پسين مىديدند در محرابش ايستاده و بر جا است تا آنكه موريانه از عصايش توليد شد و آن را بخورد تا شكست و سليمان بر زمين افتاد آيا نشنيدى قول خدا عز و جل را ( 14 - سبأ ) پس چون برو در افتاد بر جن آشكار شد كه اگر غيب مىدانستند در رنجى خوارى آور نمىپائيدند .\r\nشرح - از مجلسى ره -\r\n« تبينت الجن »\r\nدر تفسير آمده مقصود اينست كه بر آدميان عيان شد كه اگر جن غيب مىدانستند پس از مردن سليمان كار نميكردند .\r\n115 - ( 1 ) از امام باقر ( ع ) فرمود جابر بن عبد اللَّه به من خبر داد كه مشركان را شيوه اين بود كه چون برسول خدا ( ص ) گذر ميكردند كه در گرد خانه كعبه طواف ميكرد يكى خم مىشد تا كمر و ديگرى جامه بر سر ميكشيد تا رسول خدا ( ص ) او را نبيند و خدا عز و جل اين آيه را فرو فرستاد ( 5 - هود ) هلا آنان سينه ته كنند تا خود را از او نهان سازند هلا آنگاه كه جامه بر خود پيچند او مىداند هر آنچه را نهان دارند و هر آنچه را عيان سازند .\r\n116 - ( 2 ) فرمود ( ع ) راستى خدا عز و جل بهشت را پيش از دوزخ آفريد و طاعت را پيش از معصيت و رحمت را پيش از خشم . و خوبى را پيش از بدى آفريد و زمين را پيش از آسمان ، زندگى را پيش از مردن آفريد و آفتاب را پيش از ماه و روشنى را پيش از تاريكى .\r\nشرح - از مجلسى ره « قوله\r\nو خلق الطاعة\r\n» يعنى آن را اندازه گرفت و تقدير كرد پيش از تقدير معصيت و همين معنا است در دو فقرهء دنبال آن و خلق بمعنى تقدير شايع است و شايد مقصود از خلق -\r\n\r\n","description":"","footnote":"","page_name":" 268 ","page_number":280},
  {"content":"\r\n\r\nشر و بدى خلق چيزى باشد كه بدى بر آن مترتب شود و اگر چه ايجاد خودش خير و صلاح است - پايان نقل از مجلسى ره .\r\nمن گويم اين حديث حقيقتيرا بيان كرده است و آن اينست كه هر چه از جانب خدا در درجه اول و بطور حقيقت تراويده است نعمت و خوبى است و آنچه بر خلاف آنست مخلوق حقيقى نيست و سايه و مرز آن ديگر است ، آفرينش نعمت ابدى همان بهشت است و دوزخ آنجا است كه بهشت و نعمتى نيست و عكس العمل و سايه آنست و چه خوش گفته است شاعر :\r\nآنجا كه توئى عذاب نبود . . .\r\nخلق طاعت زمينه فراهم كردن براى آنست كه انشاء احكام بر طبق صلاح انام است و معصيت خلقت ديگرى ندارد و خود به خود بر نافرمانى و مخالفت احكام مرتب مىشود و همچنين است نور و ظلت و رحمت و غضب .\r\n117 - ( 1 ) از عبد اللَّه بن سنان گويد شنيدم امام صادق ( ع ) مىفرمود راستى كه خدا خوبى را در روز يك - شنبه آفريده و خدا را نمىسزد كه شر را پيش از خير آفريده باشد و در روز يك شنبه و دوشنبه زمين‌ها را آفريد و روز سه شنبه قوتهاى آنها را آفريد و روز چهارشنبه و پنجشنبه آسمانها را آفريد و روز جمعه اقوات آنها را آفريد و اينست تفسير قول خدا عز و جل ( 4 - السجدة ) آفريد آسمان‌ها و زمين را و آنچه ميان آنها است در شش روز .\r\nشرح - از مجلسى ره - قوله\r\n« و ما كان ليخلق الشر قبل الخير »\r\nمقصود اينست كه آغاز همه آفرينش روز يك شنبه بوده است زيرا خدا خير است و او بر همه آفرينش پيش است و آغاز خلق خير روز يك شنبه بود و پيش از آن چيزى آفريده نبوده است .\r\nمن گويم در اين خبر فوائديست :\r\n1 - تفصيل آنچه خدا بطور اجمال در آيات چندى ذكر كرده است كه آسمان و زمين را در شش روز آفريده است ( و پس از نقل روايتى از عامه در اين باره گويد : ) ترديدى نيست كه خدا مىتوانست همه را در يك لحظه بيافريند و آن‌ها را بتدريج آفريد براى مصالح چندى كه ما حقيقت آن‌ها را ندانيم و گفته‌اند علتش اينست كه ترتيب حوادث و ايجاد بتدريج دلالت بهترى دارد بر اينكه خالق آن عالم و مدبر است و هرطور خواهد تصرف كند و مشيت خود را اجراء كند ( و حديثى در اين باره از عيون و علل نقل كرده است ) .\r\n2 - زمان همان مقدار حركت فلك نيست چنانچه فلاسفه گويند و گر نه قبل از وجود فلك اندازه‌گيرى با زمان معنى نداشت و نتوان تقدير را بر پايه حركت عرش و كرسى نهاد و گر نه خلا لازم آيد\r\n\r\n","description":"","footnote":"","page_name":" 269 ","page_number":281},
  {"content":"\r\n\r\n3 - اختلاف كه دارند كه مقصود از كلمه يوم چيست ؟ با اينكه يوم يعنى روز متعارف جز با طلوع و غروب خورشيد نباشد و در آغاز خلقت خورشيد و ماهى نبوده است و برخى گفته‌اند مقصود از شش روز شش وقت است ؟\r\nعلى بن ابراهيم در تفسيرش چنين گفته است كه ستة ايام يعنى شش وقت و در تفسير «  خَلَقَ الْأَرْضَ فِي يَوْمَيْنِ  » گفته يعنى في وقتين كه آغاز آفرينش و انجام آنست .\r\nبرخى گفته‌اند مقدار شش روز است و اين وجه با لفظ آيه مناسب‌تر است و با اين خبر سازگارتر - است .\r\n4 - در اين حديث بيان شده است تفسير قول خدا ( فصلت - 8 ) بگو آيا شما كافريد بدان كه زمين را در دو روز آفريده است - يعنى در دو وقت آغاز آفرينش و انجام آن و بنا بر تفسير امام يعنى در مقدار دو روز كه پس از آفرينش خورشيد و ماه اندازه‌گيرى شد و اين دو روز احد و اثنين ناميده شدند بيضاوى گفته يعنى در مقدار دو روز يا در دو نوبت و در هر نوبت باسرع ما يكون ايجاد شد و شايد مقصود از زمين جهت ثقل اجرام بسيطه است و مقصود از خلق در دو روز اينست كه يك بار ماده مشترك آن‌ها را آفريد و بار ديگر صورت‌هاى مخصوص بهر كدام را نقشه كشيد ( تا آنكه گويد : ) من گويم اظهر اينست كه مقصود از تقدير اقوات در اين خبر آفريدن نباتات و ميوه‌ها و حبوب است كه قوت جانداران است و ممكن است مقصود از خلق اقوات تقدير آنها باشد يعنى آن را آماده ساخت كه از آن ارزاق عباد برآيد و آماده گردد .\r\n118 - ( 1 ) از زراره گويد به او گفتم قول خدا عز و جل ( 17 - الاعراف ) من راه راست تو را بر آنها مىبندم 18 - سپس بر آن‌ها مىتازم از برابر آنها و از پشت سر آنها و از سمت راستشان و از سمت چپشان و بيشتر آنها را شكرگزار نيابى - يعنى چه ؟ گويد پس امام باقر ( ع ) در پاسخ فرمود :\r\nاى زراره همانا كه شيطان قصد تو و هم مذهبان و ياران تو را دارد و اما از كار ديگران فارغ شده است .\r\n119 - ( 2 ) از بدر بن وليد خثعمى گويد يحيى بن سابور نزد امام صادق ( ع ) آمد تا با آن حضرت خداحافظى كند امام صادق ( ع ) به او فرمود هلا به خدا سوگند كه شما بر حق هستيد و راستى مخالفان شما\r\n\r\n","description":"","footnote":"","page_name":" 270 ","page_number":282},
  {"content":"\r\n\r\nناحق هستند به خدا سوگند من شك ندارم كه شماها ببهشت ميرويد و راستى اميدوارم كه خدا به همين زودى چشم شماها را روشن كند .\r\n120 - ( 1 ) از ابى بصير گويد گفتم قربانت به نظر شما آنكه مرا در اين امر امامت رد كند چون كسى است شما را رد كند ؟\r\nدر پاسخ فرمود اى ابا محمد هر كه اين امر امامت را از تو نپذيرد و رد كند چون كسى است كه برسول خدا ( ص ) رد كند و بر خدا تبارك و تعالى اى ابا محمد راستى هر كه از شما بر اين عقيده بميرد شهيد باشد گويد : گفتم : و اگر چه در بستر خود بميرد ؟ فرمود آرى به خدا و اگر چه بر بستر خود بميرد زنده باشد و نزد پروردگارش پذيرائى شود .\r\n121 - ( 2 ) از حبيب گويد شنيدم امام صادق ( ع ) مىفرمود : هلا به خدا هيچ كدام از مردم نزد من محبوب‌تر از شماها نيست مردم براههاى چند رفتند برخى برأى خود عمل كردند و برخى پيرو هواى نفس شدند و برخى هم دنبال روايت رفتند و شما دنبال امرى را گرفتيد كه بنياد و پايه‌اى دارد بر شما باد كه پارسا باشيد و كوشش كنيد ؛ بر سر جنازه‌ها حاضر شويد و بيماران را عيادت كنيد و با مردم خود براى نماز به مسجد برويد آيا يكى از شماها شرم ندارد كه همسايه او حق او را بشناسد و رعايت كند و او حق همسايه را نشناسد و رعايت نكند .\r\nشرح - از مجلسى ره - قوله\r\n« ان يعرف جاره حقه »\r\nيعنى همسايه‌اى كه از مخالفانست يا مقصود اعم است پايان نقل از مجلسى ره .\r\nمن گويم اين حديث دلالت دارد كه ميان همه فرق اسلامى با اختلاف در عقيده و مذهب حقوق اسلامى و مليت اسلامى مشترك است و اين حقوق مليت بايد رعايت شود و آن عبارت از حق اجتماع است كه بايد در مساجد انجام شود و حقوق معاونت و مساعدت و همكارى كه بايد در خانه و بازار عملى گردد .\r\n\r\n","description":"","footnote":"","page_name":" 271 ","page_number":283},
  {"content":"\r\n\r\n122 - ( 1 ) از مالك جهنى گويد : امام صادق ( ع ) به من فرمود اى مالك آيا خشنود نيستيد كه همان نماز را بر پا داريد و زكات را بپردازيد و خود دار باشيد و ببهشت برويد اى مالك راستش اين است مردمى نباشند كه از يك پيشوائى در اين دنيا پيروى كنند جز اينكه روز رستاخيز آيد و آنان را لعنت كند و او را لعنت كنند جز شماها و هر كس با شما مانند باشد و بعقيده شماها باشد اى مالك راستى مرده شما به خدا سوگند كه اگر بر اين عقيده بميرد شهيد مرده باشد و بمنزله كسى است كه با شمشير خود در راه خدا جهاد كرده است .\r\n123 - ( 2 ) از بشير كناسى گويد شنيدم امام صادق ( ع ) مىفرمود : شما پيوست كرديد و مردم ديگر بريدند و قطع رحم كردند ، شما دوست داشتيد و مردم ديگر دشمنى كردند ، شما حق آل محمد را شناختيد و مردم ديگر ناديده گرفتند و انكار كردند و آن درست است .\r\nراستى خدا محمد ( ص ) را بنده خود ساخت پيش از آنكه پيغمبرش گيرد و راستى على ( ع ) بنده‌اى بود خير خواه و با اخلاص براى خدا عز و جل و خدا هم خير خواه او بود و به او لطف داشت خدا عز و جل را دوست داشت و خدا هم او را دوست داشت راستى كه حق ما در كتاب خدا روشن است :\r\nبرگزيده اموال از آن ما است و انفال از آن ما است و راستى ما مردمى هستيم كه خدا عز و جل طاعت ما را واجب كرده است و شما به امامى اقتداء ميكنيد كه مردم بنادانى بمقام آن‌ها معذور نيستند .\r\nرسول خدا ( ص ) فرمود : هر كه بميرد و به امامى معتقد نيست و پيشوائى ندارد به مردن دوران جاهليت مرده است بر شما باد بر فرمانبرى ، محققا شما ياران على ( ع ) را ديديد سپس فرمود راستى رسول خدا ( ص ) در آن بيمارى كه وفات كرد فرمود دوست مرا بخوانيد آن دو همسر پيغمبر نزد دو پدر خود\r\n\r\n","description":"","footnote":"","page_name":" 272 ","page_number":284},
  {"content":"\r\n\r\nفرستادند و چون آمدند روى از هر دو برگردانيد .\r\nو باز فرمود : دوست مرا برايم بخوانيد . آن دو گفتند ماها را ديد اگر ماها را خواسته بود با ما سخن مىگفت پس آنان نزد على ( ع ) فرستادند و چون آمد آن حضرت بر روى او خم شد و با او حديث گفت و حديث گفت تا چون بپايان رسيد آن دو بعلى ( ع ) برخوردند و گفتند با تو چه گفت ؟ در پاسخ فرمود هزار باب از علم به من باز گفت كه از هر بابى هزار باب ديگر گشوده مىشود .\r\nشرح - از مجلسى ره - « قوله\r\nان اللَّه اتخذ محمدا عبدا\r\n» يعنى بنده‌اى كه در بندگى كامل بود و در همه امور مطيع خدا بود از اين جهت خدا كس را بنده خود تعبير نكرده است جز آنكه بوى تقربى داشته و در باره حضرت او فرموده است ( 1 - الاسراء ) منزه است آنكه بنده خود را شبانه بگردش برد و در باره ديگران فرمود\r\n« او عبدا من عبادنا »\r\n- بنده‌اى از بندگان ما ، و يا در باره داود فرموده\r\n« الى عبدنا داود »\r\nو مثل اين تعبير بسيار است و غرض اينست كه اين كمال عبوديت كه آن حضرت را پيش از بعثت و نبوت هم فراهم بوده است براى على ( ع ) هم حاصل بوده و در جميع كمالات شريك با رسول اكرم بوده جز نبوت و شما دوستدار و پيرو چنين كسى هستيد .\r\n« قوله الف باب »\r\nيعنى هزار نوع از علم يا هزار قاعده از قواعد كليه‌اى كه از هر كدام هزار قاعده ديگر درك مىشود و معنى اول روشن‌تر است .\r\n124 - ( 1 ) از موسى بن عمر بن بزيع گويد به امام رضا ( ع ) گفتم : راستى مردم از رسول خدا « ص » روايت كرده‌اند كه چون براهى ميرفت از راه ديگر برمىگشت آيا چنين ميكرده است ؟ گويد در پاسخ فرمود : آرى من هم بسيار اين كار را ميكنم و تو هم بكن سپس فرمود اما اين كار روزى بخش‌تر است به تو .\r\n\r\n","description":"","footnote":"","page_name":" 273 ","page_number":285},
  {"content":"\r\n\r\n125 - ( 1 ) از محمد بن فضيل گويد به امام كاظم ( ع ) گفتم قربانت از يكى از برادرانم به من خبرى ميرسد كه دلخواه من نيست من از خودش مىپرسم و او منكر آن مىشود با اينكه مردم موثقى آن را از وى نقل كرده‌اند .\r\nدر پاسخ من فرمود : اى محمد گوش و چشمت را هم از برادر خودت دروغگو شمار ( و تا آنجا كه ميسر است كار و گفتار او را درست و خوب به حساب آر ) اگر پنجاه شاهد قسم خور هم به تو گفتند چه كرده و چه گفته و او خود چيز ديگرى گفت خودش را راستگو بدان و همه آنها را دروغ‌گو بشمار و مبادا از او شهرت نابجا و بدى بدهى و چيزى كه او را زشت سازد و آبرويش را بريزد به او نسبت بدهى تا از آن كسانى باشى كه خداوند در قرآنش در باره‌شان فرموده است ( 18 - النور ) راستى آن كسانى كه دوست دارند هرزگى را در باره آن‌ها كه گرويدند فاش سازند براى آنها عذاب دردناكى است .\r\nشرح - از مجلسى ره - « قوله\r\nخمسون قسامه\r\n» يعنى پنجاه گواه كه بر گواهى خود سوگند ياد كنند و شايد اين حكم مخصوص به خود شخص باشد مانند اينكه به او خبر دادند بدى او را گفته يا به او اهانت كرده است و مانند اينها و چون منكر شد و عذر خواست بايد بپذيرد و بكلام سخن چين اعتناء نكند و ممكن است اعم از اين هم باشد زيرا ثبوت حكم نزد قاضى به دو عادل يا چهار عادل و اجراء حد منافات ندارد كه غير حاكم و قاضى مكلف باشد باستتار و انكار نسبت بفسق ديگران و حرمت افشاء و اظهار آن .\r\n\r\nحديث كسى كه در اسلام متولد شود\r\n126 - ( 2 ) از امام باقر ( ع ) فرمود : هر كه در اسلام آزاد زاده عربى باشد و هر كه عهد امانى دارد و آن را مراعات كند و بدان عمل كند وابسته و آزاد كرده رسول خدا است ( ص ) و هر كه برغبت خود مسلمان گردد مهاجر محسوب شود .\r\n\r\n","description":"","footnote":"","page_name":" 274 ","page_number":286},
  {"content":"\r\n\r\nشرح - از مجلسى ره - قوله\r\n« من ولد في الاسلام فهو عربى »\r\nيعنى اخبار وارده در مدح عرب شامل حال او مىشود در صورتى كه بر دين حق باشد و گر چه در نژاد عجم باشد زيرا اخبار بسيارى وارد شده است كه آنها به زبان عرب محشور شوند و هر كه بدين حق نباشد به زبان غير عرب محشور شود گر چه از نژاد عرب باشد .\r\nقوله\r\n« و من كان له عهد فخفر »\r\nخفر بمعنى وفادارى و نقض عهد هر دو آمده است و بهر دو معنى جزاء در كلام محذوفست و علتش بجاى آن نشسته است يعنى هر كس از طرف هر مسلمانى عهد امان دارد و عهد و پيمان او رعايت شود رعايت هم عهد با رسول خدا ( ص ) شده است يعنى آزاد كرده او است زيرا او است كه دستور داده است بحفظ امانش و او را از قتل آزاد كرده است و مولاى او محسوبست و اگر عهد و پيمان او نقض شود باز هم عهد و پيمان رسول خدا ( ص ) نقض شده است زيرا كه وابسته و پناه داده او است .\r\nقوله\r\n« و من دخل في الاسلام طوعا فهو مهاجر »\r\n- يعنى در اين زمان كه حكم هجرت بر داشته شده است يا مقصود اينست كه بطور مطلق ثواب مهاجر دارد و احترام او را دارد پايان نقل از مجلسى ره .\r\nمن گويم عربى و مولى و مهاجر از عناوين متداوله ايست كه در صدر حكومت اسلامى داراى عرف و احكامى بوده است و هر كدام معنى مخصوصى در عرف مسلمانان دوران خلفاء داشته و اين اعتبارات از دوران عمر بوجود آمد كه دفتر حقوق وضع كرد و ميان افراد مسلمانان جدائى انداخت و براى مهاجران حقوق بيشترى مقرر كرد و براى عرب مقام ارجمندى اعتبار كرد و براى همين مقرر شد كه هر مسلمان غير عربى هم بايد خود را مولى و وابسته يك خاندان عربى ثبت كند تا اعتبار اسلامى داشته باشد .\r\nو بتعبير ديگر مليت اسلام همان عربيت محسوب ميشد و ديگر مسلمانان بايد خود را وابسته و آزاد كرده عربها معرفى كنند تا اينكه مسلمانان درجه 2 محسوب شوند و البته حقوق كامله اجتماعى شامل حال موالى نميشد و احكام مخصوصى داشتند اين همه دوئيت و تفرقه و پراكندگى را عمر بوجود آورد و در اين باره تصويب نامه‌ها و فرمانها و بخشنامه‌ها صادر كرد و تخم فساد و دشمنى را كاشت و پايه اختلافات طبقاتى را نهاد .\r\nو اين خبر و اخبار ديگر در مقام الغاء اين اعتبارات و اعلام تساوى عموم مسلمانان و برادرى و برابرى همگانست و ميفرمايد هر مسلمانى عربست و مولى هر آن كسى است كه عهد و امانى در اسلام دارد و هر كس هم كافر باشد و برغبت مسلمان شود مهاجر محسوب شود .\r\n\r\n","description":"","footnote":"","page_name":" 275 ","page_number":287},
  {"content":"\r\n\r\n127 - ( 1 ) از امام صادق ( ع ) كه رسول خدا ( ص ) فرمود هر كه بام كند و شام كند و سه چيز دارد نعمت دنيا بر او تمامست هر كه بام و شام كند و بدنش سالم است و امنيت دارد و خرج تا شب خود را فراهم دارد نعمت دنيا را دارد اگر يك نعمت چهارمى هم داشته باشد نعمت دنيا و آخرت بر او تمام است و آن هم اسلام است .\r\n128 - ( 2 ) از امام صادق ( ع ) كه به مردى پس از اينكه با او سخن بسيار گفته بود فرمود : أيا مرد تو كلام خود را خوار و زبون ميشمارى بدان كه خداوند عز و جل رسولان خود را با كيسه‌هاى طلا و نقره براى هدايت و پيشوائى مردم نفرستاده است ولى ساز و برك و سلاح آنها همان سخن گفتن بوده است و همانا خدا عز و جل خود را بخلق خود با همان سخن معرفى كرده است و با نشانه‌ها و راهنمائيهائى كه بيان كرده است ؟ شرح - از مجلسى ره -\r\n« تحتقر الكلام »\r\nشايد سائل قدر نعمت را نشناخته و آنچه را امام ( ع ) به او افاضه كرده است از حكم و معارف حقير شمرده و امام او را بفضيلت سخن و مقام ارجمند آن آگاه كرده است و فرموده است عمده معجزه پيغمبران خدا بيان معارف الهيه و علوم ربانيه است كه بدان خداوند شناخته شود و به او راهنمائى گردد پايان نقل از مجلسى ره .\r\nمن گويم امام ( ع ) اشاره كرده است كه سراسر عالم هستى جز كلام نيست زيرا كلام عبارت از يك حقيقت نهفته است ، گفته همانست كه نهفته‌اى را پديدار كند و در اين جهان هر چه بينى همان كلام است نهايت كلام لفظى دارد و تكوينى و نبايد سخن را زبون شمرد و به نظر كم بدان نگاه كرد و در اين معنى گفته است شاعر :\r\n بنزد آنكه جانش در تجلى است * همه عالم كتاب حق تعالى است\r\nعرض اعراب و جوهر چون وقوف است * مراتب جمله آيات و حروف است\r\nز آن هر آيه‌اى چون سوره‌اى خاص * يكى الحمد باشد ديگر اخلاص \r\n\r\n","description":"","footnote":"","page_name":" 276 ","page_number":288},
  {"content":"\r\n\r\n129 - ( 1 ) پيغمبر ( ص ) فرمود : خدا جل و عز خلقى را نيافريده جز آنكه ديگرى را بر او فرمانروا كرده كه بر او چيره باشد و اين براى آنست كه چون خدا تبارك و تعالى درياهاى بسيار نشيب را آفريد بر خود باليدند و جوشيدند و گفتند چه چيز بر ما چيره تواند شد ؟ و خداوند زمين را آفريد و آن را بر پشت دريا پهن كرد و گسترد و دريا رام و خوار زمين شد ، سپس فرمود : زمين بر خود باليد و گفت :\r\nكدام چيز بر من چيره گردد ؟ خداوند كوهها را آفريد بمانند ميخهائى بر زمين كوبيد تا اين سو و آن سو نشود و هر چه بر خود دارد نلرزاند و زمين آرام شد و پا بر جا گرديد .\r\nسپس كوهها بر زمين باليدند و فراز گرفتند و گردن كشيدند و گفتند كدام چيز بر ما چيره تواند شد ؟ خداوند آهن را آفريد تا آنها را بريد و كوهها بجاى خود ثابت شدند و آرام گرفتند ، سپس آهن بر كوهها باليد و گفت : چه چيزى بر من چيره تواند شد ؟ خدا آتش را آفريد و آهن را آب كرد و آهن زبون شد سپس آتش دم بر آورد و فرياد كشيد و بر خود باليد و گفت چه چيزى بر من چيره تواند شد ؟ خداوند آب را آفريد تا آن را خاموش كرد و زبون و آرام شد ، سپس آب باليد و جوشيد و گفت چه چيز بر من چيره تواند شد ، خداوند باد را آفريد تا امواج او را بجنبانيد و آنچه در تك آن بود بجهانيد و جلو جريان آب را بست و آب هم رام و آرام شد سپس باد بر خود باليد و طوفان سر داد و و دامنهاى خود را پهن كرد و گفت : چه چيز بر من چيره تواند شد .\r\nخدا انسان را آفريد و او ساختمان بنياد كرد و چاره‌جوئى نمود و وسائلى بر گرفتكه از باد و جز آن خود را نگه داشت و نهان كرد ، باد هم رام و آرام شد ، سپس انسان سركشى كرد و گفت از من چه كسى نيرومندتر است ؟\r\nخداوند مرگ را آفريد و او را مقهور ساخت و انسان در برابر مرگ رام و آرام شد سپس مرگ بر\r\n\r\n","description":"","footnote":"","page_name":" 277 ","page_number":289},
  {"content":"\r\n\r\nخود باليد ( 1 ) و خداوند عز و جل به او فرمود : بر خود مبال زيرا من تو را ميان دو گروه بهشتيان و دوزخيان سر ميبرم و هرگزت زنده نكنم تا اميدوارى يا بيم كنى .\r\nو نيز پيغمبر ( ص ) فرمود : بردبارى بر خشم چيره باشد ، مهرورزى بر تندخوئى چيره باشد ، صدقه بر گناه چيره باشد .\r\nسپس امام صادق ( ع ) فرمود چه بسيار بمانند اينست كه بر ديگرى چيره باشد .\r\nشرح - از مجلسى « ره » - « قوله\r\nفخرت و زخرت\r\n» - فيروزآبادى گفته زخر البحر يعنى بالا گرفت و پر شد و در وادى و نباتات هم بمعنى كشش و بلندى به كار رفته است و در مرد هم گويند بمعنى بر خود باليدن .\r\nمن گويم محتمل است كه اين جمله‌ها بر سبيل داستانسرائى باشد و غرض بيان اينست كه جز خدا تعالى مغلوب و مقهور است از غير او و خدا همان غالب و قاهر بر همه چيز است جز خود .\r\nقوله\r\n« اوتادا من أن تميد بما عليها »\r\nاين اشاره است بدان چه خداوند در چند جاى از قرآن كريم گفته است :\r\n1 - ( 15 - النحل ) و در زمين لنگرها افكند كه مبادا شما را به اين سو و آن سو بلغزاند مبرد گفته است يعنى زمين را منع كرد كه شما را بلغزاند و گفته شده يعنى تا شما را نلغزاند و گفته‌اند براى كراهة از اينكه بلغزاند .\r\n2 - قول خدا تعالى ( 7 - النبأ ) و كوهها را ميخ نموديم - برخى مفسرين گفته‌اند معنى ميد لغزيدن از سه سو است ( بالا و راست و چپ ) و گفته شده است كه زمين مانند سقف تكان مىخورد و ميلرزيد بواسطه راه رفتن و خدا آن را بوسيله كوهها لنگر داد تا از لرزش آن منع كند و از ابن عباس نقل شده است كه زمين بر روى آب پهن شده بود و بمانند كشتى مردم را برمىگردانيد و خدا آن را بوسيله كوهها لنگر داد سبب اختلاف دارند كه كوهها چگونه سبب آرامش زمين شدند و در آن چند قول است :\r\n1 - فخر رازى در تفسير خود گفته است كه چون كشتى را بر روى آب اندازند از اين سو و آن سو خم شود و مضطرب باشد و چون اجرام سنگين بار در آن بريزند ثابت و آرام گردد و همچنين هنگامى كه خدا زمين را بر روى آب آفريد مضطرب شد و ميلغزيد و خدا تعالى كوهها را آفريد و زمين را بدان ميخكوب كرد و بسبب سنگينى كوهها روى آب برقرار شد سپس گويد معترض مىتواند اين اعتراضات را بكند .\r\n1 - اين علت تراش يا حركات اجسام را بطبع خود مىداند يا بتأثير فاعل مختار بنا بر اول گوئيم ترديدى نيست كه زمين از آب سنگين‌تر است و بايد به زير آب رود نه آنكه روى آب بماند و بلرزد بخلاف كشتى كه از چوبست و درونش تهى است و بدان سبب روى آب ميماند و مىلرزد و چون سنگين بار شد پا بر جا مىشود و آرام مىگردد پس فرق آنها ظاهر است .\r\n\r\n","description":"","footnote":"","page_name":" 278 ","page_number":290},
  {"content":"\r\n\r\nو اما تقدير دوم كه گفته شود زمين و آب بطبع خود اثرى ندارند و نزول زمين زير آب بخلق الهى است طبق جريان عادت و نه زمين طبعى دارد و نه آب كه موجب اثر مخصوصى باشد بنا بر اين علت سكون زمين خواست خدا است و وجود كوه اثرى ندارد .\r\n2 - لنگر شدن كوهها براى زمين به حساب اينست كه زمين روى آب لرزان باشد و بوسيله كوهها متوقف و آرام گردد و اين بحث ميماند كه وقوف زمين در روى آب و در محل مخصوص چه وجهى دارد اگر گوئى طبع خود زمين است باز هم كوه بىتأثير ميماند و اگر گوئى بخواست خدا است در باره آرامش آن هم بايد همين را گفت و باز هم كوه بىتأثير است .\r\n3 - همه زمين يك جسم است و اگر هم به اين سو و آن سو حركت كند براى مردم محسوس نباشد و احساس لرزش زمين هنگام زلزله براى اينست كه يك تيكه كوچك آن متحرك مىشود بواسطه بخارى كه در درون آن حبس شده است و اگر همه زمين حركت كند محسوس نگردد چنانچه ساكن كشتى حركت كشتى را هر چه هم تند باشد احساس نكند پايان كلام فخر رازى .\r\nو ممكن است از اعتراضات او جواب گفت :\r\nجواب اعتراض 1 - ما ميگوئيم بطبع خود حركت مىكند ولى اول بار چون سبك بود ميلرزيد و امواج بآسمانى آن را از اين سو به آن سو ميبرد و بسا برخى قطعه‌هاى آن به زير آب ميرفت ولى چون خداوند كوهها را بر آن قرار داد و سنگين شد با آب و موج آب مقاومت كرد و كوهها چون ميخ آن را نگاه داشتند و از اينجا :\r\nجواب اعتراض 2 - هم معلوم شد بعلاوه لنگر شدن كوهها براى آرامش زمين توقف ندارد بر اينكه زمين در حيز معينى باشد .\r\nو اما جواب از اعتراض 3 - اينست كه كلام در مجرد حركت زمين نيست تا گويند حركت آن براى مردم محسوس نيست بلكه منظور اينست كه اگر كوهها نباشد زمين لغزش و گردش و زير و رو دارد و موجب غرقشدن مردم مىشود بعلاوه آن حركتى كه محسوس نباشد حركت بر يك جهت است و بر يك وضع چون حركت وضعى كه بر خود چرخد يا حركت انتقالى مستمر مانند حركت كشتى بىاضطراب و اما هر گاه در چند جهت حركت كند و مضطرب باشد محسوس گردد چون حركت كشتى در حال كولاك دريا و اينست فرق ميان آنها .\r\n2 - وجهى است كه همين فخر رازى گفته و اختيار كرده است گويد آنچه من در اين مبحث مشكل دارم اينست كه به دليل يقينى ثابت شده زمين به شكل كره است و اين كوهها بر سطح آن دندانه‌ها و پره‌هائى تشكيل مىدهند بنا بر اين گوئيم اگر زمين بيكوه و صاف بود بادنى سبب ميچرخيد و زير و رو ميشد زيرا جرم كروى بسيط گر چه بذات خود نميچرخد ولى باندك سبب بچرخ مىافتد ولى چون بر سطح زمين اين دندانها و كوهها پديد شد بمانند دندانه‌هاى يك كره آن را نگه دارى مىكند چون هر كدام اين كوه‌ها بطبع خود بمركز عالم فشار مياورد و بدان متوجه است و بواسطه عظمت و نيروئى كه دارد حكم ميخ را پيدا مىكند كه كره زمين را از چرخش باز مىدارد پس خلق اين كوه‌ها بر روى زمين چون ميخها است كه بر كره كوبند تا آن را از چرخيدن باز دارد و اين كوهها مانعند از چرخش زمين و انحراف آن اين است آنچه در اين باب بخاطر من رسيده است .\r\n\r\n","description":"","footnote":"","page_name":" 279 ","page_number":291},
  {"content":"\r\n\r\nيكى از هوشمندان معاصر به دو چنين اعتراض كرده است :\r\nكه سخن او دچار تشويش و پريشانى است از آغاز سخنش بر آيد كه ملاك استقرار زمين ذات خشونت و دندانهائى است كه از كوهها است يا بخاطر اينكه نفوذ آب در ميان اين دندانها مانع حركت زمين و جابجا شدن آنست و در اين صورت علت آرامش زمين همان كوهها است كه در ميان آبست نه آنچه در ربع مسكون نمايانست و شايد اين خلاف ظاهر آيات باشد - زيرا كه خدا ميفرمايد «  وَ جَعَلَ فِيها رَواسِيَ مِنْ فَوْقِها  » و حمل بر اينكه كوههاى درون آب هم فوق زمين است بعيد است يا اينكه اين كوهها بسا كه به حركت زمين كمك كنند چنان كه اگر كره آب يك جا موج بر دارد يا در آنجا كه به اين دندانه‌ها نفوذ كرده است موج بر دارد بسا كه مانع از حركت شوند اگر آن موج جزئى باشد و يا براى اين است كه اجزاء هوائى نافذ در ميانه كوههاى ربع ظاهر مانع از تموج آبند و بمنزله ميخهاى هوائيند كه مانع موج زدن آب است چنانچه كوه‌هاى درون آب مانع حركت دادن بادند مر زمين را در اين صورت وجود كوه‌ها در درون و برون آب گاهى به حركت زمين كمك كنند و گاهى هم جلوگير باشند و سنگينى كوه در آرامش زمين و استقرار آن اثرى ندارد .\r\nو آنجا كه گويد جرم بسيط الخ دلالت دارد كه بساطت موجب حركت زمين است يا به تنهائى يا بهمراه خشونت و شايد دليلش اين است كه بسيط نسبت به همه اجزاء مكان يك نواخت است و طبيعت مقتضى است كه مركز زمين موافق مركز عالم باشد بهر وضعى بچرخد و آب نمىتواند كره زمين را از جاى خود بكند ولى مىتواند آن را در جاى خود بچرخاند ولى خلق جبل موجب تركيب است و مانع حركت به دور خود .\r\nو بنا بر اين ارتفاع جبال اثرى ندارد با اينكه خداوند جبال را بعنوان شامخات و راسيات مانع حركت دانسته مگر اين وصف براى بيان فوائد ديگر باشد و اعتراض ديگر اين است كه بنا بر اين سنگينى هم اثرى ندارد با اينكه از آخر كلام فخر رازى بر آيد كه سنگينى كوه‌ها هم در منع از اضطراب تأثير دارد و شايد منظورش اين باشد كه هر سه جهت تضريس و تركيب و ثقل مانعند .\r\n3 - آنچه بخاطر من آمده است و آن اينست كه تأثير كوه‌ها در آرامش زمين بواسطه اينست كه در متن زمين بهم پيوسته‌اند و مانعند از اينكه زمين از هم بپاشد و چون ميخهائى هستند كه قطعه‌هاى يك در را بهم متصل نگاه مىدارند و مانع تفرقه آنهايند و اين حقيقت در كندن چاه‌هاى عميق عيان مىشود كه بسا بسنگهاى سخت ميرسد .\r\n4 - برخى زورگويان گفته‌اند چون فائده ميخكوبى استقرار چيزيست كه ميخ بدان كوبيده شود و بسا كه از اين استقرار استفاده شود براى تصرف در آن و فائده كوهها هم اين است كه همه زمين زير آب نرفته است و براى جان داران استفاده از قسمت ظاهر زمين ميسر شده و تعبير به اينكه كوه سبب عدم اضطراب است براى اين است كه اگر نبود حيوانات در آب غرقه ميشدند و مضطرب مىگرديدند .\r\n5 - مقصود از كوه‌ها كه لنگر زمينند انبياء و اوصياء و علمايند و مراد از زمين هم دنيا است و از رهبران مذهب بجبال تعبير شده است براى آنكه در راه حق ثابت قدمند و مردم را از\r\n\r\n","description":"","footnote":"","page_name":" 280 ","page_number":292},
  {"content":"\r\n\r\nاضطراب و پريشانى در دنيا حفظ ميكنند چنانچه كوه‌ها از اضطراب و پريشانى جان داران مانعند .\r\n6 - مقصود از اينكه كوه‌ها ميخ زمينند اين است كه بوسيله آنها راه معلوم مىشود و مردم بمقاصد خود ميرسند و اسباب پريشانى خاطر براى آنها فراهم نمىشود و كوه‌ها از پريشانى خاطر مردم و گمشدن آنها در بيابانها مانع‌اند . و اين سه وجه را يكى از تأويل تراشان بيانكرده است و شيوه او در اكثر آيات و اخبار اين است كه بدون ضرورت و داعى و علت مانعه از أخذ به ظاهر آنها دست به تأويل آنها مىزند و اين خود جرات بر  مالِكِ يَوْمِ الدِّينِ  و افتراء بر حجج رب العالمين است .\r\n7 - اينكه مقصود از زمين قطعه‌ها و تيكه‌هاى آن باشد نه همه كره زمين و معنى اينكه كوهها ميخ آنست اينست كه آن را از لرزش و اضطراب بواسطه زلزله و مانند آن حفظ ميكنند كه به وسيله حبس بخارات يا جهات ديگرى كه خداوند مىداند بوجود مىآيند و اين وجه قريبى است و مؤيد آنست اخبار بسيارى كه روايت شده در باره ذو القرنين كه چون بسد رسيد و از آن درگذشت و وارد ظلمات شد به ناگاه فرشته‌اى ديد كه بر كوهى ايستاده است و پانصد ذراع قد دارد ذو القرنين به او گفت تو كيستى ؟\r\nدر پاسخ گفت من يكى از فرشته‌هاى رحمان هستم كه بر اين كوه گماشته‌ام و در جهان كوهى نيست جز آنكه رگى از آن بدين كوه پيوست است و چون خدا خواهد شهرى را بلرزاند به من وحى فرستد تا آن را بلرزانم و ما در اين جا سخن را طول داديم و از اختصار قدم فرا نهاديم زيرا در آن بحثها است كه اعلام در آن بلغزند و سرگردان بمانند پايان نقل از مجلسى ره .\r\nمن گويم چنانچه ملاحظه شد سخنان دانشمندان بزرگ گذشته اسلام از قبيل فخر رازى و مجلسى بر اساس فلسفه غلط يونانى است كه زمين جز ربع مسكون در آبست و آب بعنوان يك كره بر آن احاطه دارد و ربع مسكون زمين بعلتى عيانست و همه اين مبانى غلط و خلاف حقيقت در آمد و با اينكه هزار سال در ميان دانشمندان بشر اصولى مسلم بشمار ميرفت با اكتشافات جديده بطلان آن معلوم شد زيرا مسلم شده است كه آب بعنوان يك كره فوق زمين وجود ندارد كه ما دنبال آن بگرديم كه چرا ربع زمين از آب بيرونست بلكه آب درياها است كه بيشتر روى زمين را فرا گرفته است ولى به حساب يك جزء زمين هستند و در حقيقت زمين و دريا هر دو يك كره را تشكيل مىدهند كه در اين كره گوديهاى پر از آب وجود دارد و برآمدگيها و دشتها ، و اين گوديها اقيانوس و دريا و خليج و درياچه است و آن برآمدگيها كوه و تپه است .\r\nو بعلاوه يك اصل يونانى ديگر هم در ميان بود كه :\r\nزمين مركز ثقل عالمست و همه اجسام ثقليه ميل بمركز زمين دارند و زمين ساكن است و همه كرات و سيارات بدور آن مىچرخند و اين اصل يونانى هم امروز نقض شده است و مىگويند زمين هم بدور خود مىچرخد و هم در يك مدار بيضى به دور آفتاب مىچرخد بعد از توجه به اين مطالب روشن مىشود كه تمام اين تحقيقات فخر الدين رازيها و هم مجلسى ره تا آنجا كه بر اين اصول يونانى اتكاء دارد همه بيهوده و باطلست .\r\nمثل اينكه مجلسى ره كوهها را وسيله تماسك زمين مىداند باعتبار اينكه در درون زمين بهم پيوسته‌اند و بوسيله آنها اجزاء زمين بهم ميخكوب شده است و محفوظ مانده است .\r\n\r\n","description":"","footnote":"","page_name":" 281 ","page_number":293},
  {"content":"\r\n\r\nولى با اين حال موضوع اينكه كوهها اوتاد زمين هستند و زمين را از لغزش نگه مىدارند يك اصل قرآنى بحسابست و قطع نظر از اخبار قرآن مجيد براى كوهها اين عنوان را مكرر ثابت كرده است كه كوهها لنگر زمين هستند و كوهها ميخ زمين هستند و بواسطه كوهها زمين از اضطراب محفوظ است .\r\nاصول فلسفه يونانى با اكتشافات تازه دانشمندان زمين‌شناس و فيزيولژى قابل انطباق نيست و هر آن تحقيقاتى كه بر اصول آنان مبتنى است پوچ و بيهوده است ولى اين حديث با اصول علمى جديد قابل انطباقست و هم آيات قرآن مجيد هم كه كوهها را لنگر زمين معرفى كرده است قابل توجيه است .\r\nراجع بحديث بايد گفت كه ممكن است مقصود از بحار سفلى كه نخست آفريده عالم ماده به حساب گرفته است همان ماده نخست باشد كه مبدأ تكوين منظومه‌هاى شمسى فضا است زيرا دانشمندان امروز را عقيده اينست كه ماده اولى در عمق عميق به صورت طوفانهاى بزرگ و گرد بادهاى لولبى شكل در مىآيند و پس از گذشت روزگاران مديدى كه بدور خود ميچرخند و ميجوشند و ميخروشند ستاره‌ها از آنها تكوين مىشوند كه يكى از آنها همين زمين است .\r\nو تعبير حديث به كلمه بحار سفلى با اين معنى بسيار چسبنده است زيرا اولا بلفظ جمع آورده است ( درياها ) و اين تعبير بر كره آب بدان معنى كه يونانيان گفته‌اند تطبيق نمىشود زيرا كره آب در فلسفه طبيعى يونان بسيط است و يكى است و تعددى ندارد و بلكه تعدد آن به نظر آنها ممتنع است و قرينه ديگر تعبير بسفلى است يعنى بسيار عميق و اين وصف هم بر كره آب به نظر فلسفه يونانى تطبيق نميشود زيرا كه كره آب سفلى يعنى پائين‌تر نيست و خصوص نسبت بكره زمين بعقيده آنها عليا است نه سفلى بنا بر اين آنچنان معنائى كه لفظ بحار سفلى بر آن تطبيق شود همان درياهاى طوفانى ماده است كه بطور كثرت در فضا بوده و اكنون هم هست و از آنها تعبير بتيكه‌هاى مه شده است و اين تيكه‌هاى مه - آلود كه هم در وسعت و هم در دور نماى خود دريائى هستند بر اثر تطور به جوش مىآيند و مىخروشند و تبديل به يك گرد باد فضائى بسيار چرخنده ميشوند و اين تعبير بسيار بقامت آنها رسا است كه :\r\n« فخرت و زخرت »\r\nبر خود باليد و جوشان و خروشان شد و از اين گردباد جوشان ماده خداوند سيارات را مىآفريند يعنى بر اثر تحجر و سرد شدن و يا بر اثر وضع ديگرى اين جوش و خروش بپايان رسيده است و آن ماده طوفانى به صورت سيارات آسمانى در آمده و پس از اين توضيح براى فهم جمله دوم حديث كه خداوند كوهها را آفريد تا زمين را از اضطراب آرام كردند توجه به اين اصل علمى بجا است :\r\nدانشمندان فلك‌شناس امروزه مىگويند پس از اينكه يك طوفان فضائى ماده تبديل به ستاره مىشود اين ستاره‌ها مدتها در فضا سرگردان و ويلانند و بىنظم بهر سو ميروند و ميدوند تا آنكه در مدار مخصوصى جاى گيرند و بگرد مركزى ثابت كه خورشيد آن منظومه است وضع ثابتى پيدا كنند و اين دوران سرگردانى و اين سو و آن سو شدن سياره و يا ستاره را كه از آن ماده طوفانى پديد شده است هم حديث و هم قرآن به كلمه « ماد » تعبير كرده يعنى اين سو و آن سو رفتن .\r\nاكنون توجهى بشرح كلمه « ماد » :\r\nالمنجد - ماد ، يميد ، ميدا و ميدانا - تحرك و اضطرب و زاغ : جنبيد و پريشان شد و بيكسو شد\r\n\r\n","description":"","footnote":"","page_name":" 282 ","page_number":294},
  {"content":"\r\n\r\nگفته مىشود مادت الارض يعنى چرخيد « مادت الغصن » شاخه درخت به اين و آن سو شد « ماد الرجل » تبختر كرد و شانه بالا انداخت يا دچار سرگيجه و غش شد بخاطر مستى يا ركوب دريا و مانند آن پايان نقل از المنجد .\r\nبا توجه بموارد استعمال كلمه « ماد » روشن مىشود كه مقصود از اينكه زمين دچار اضطراب بوده اشاره به همان دوران سرگردانى ستاره‌هاى يك منظومه شمسى است كه مدتها طول ميكشد تا در مدار خود مستقر گردد و بنا بر اين بايد گفت تشكيل كوهها در هر سياره و هم در زمين نشانه تحجر كامل ماده است و مقارن دوران استقرار آنها است در مدار مخصوص خود و بعبارت ديگر اين دندانهاى بزرگ يك ستاره فضائى مانند زمين بمنزله پره‌هائى است كه در يك چرخ تعبيه ميكنند و وجود اين پره‌ها در انتظام گردش آن چرخ اثر بسزائى دارند و پس از توجه به اين موضوع به خوبى معلوم مىشود كه حديث چه منظورى را بيان كرده است و بچه حقيقت علمى نظر دارد ، ميفرمايد كوهها را چون ميخ بر كره زمين كوبيده و آن را از سرگردانى در آورده و بوسيله اين كوهها كه پره مانند بر گرد آن در آمده‌اند در مدار خود قرار گرفته و بگردش وضعى و انتقالى خود ادامه ميدهد و تعبيرات قرآن در اين زمينه بسيار شيوا و گويا است :\r\n1 - كوهها چون ميخ بر زمين كوبيده شده‌اند و تا مسافت قابل توجهى در آن فرو رفته و ريشه دارند .\r\n2 - كوههاى بلند ميخهاى بلندى هستند كه در زمين هم تا عمق بيشترى نشسته‌اند .\r\n3 - كوهها لنگر كشتى زمينند كه در درياى فضا شناور است و آن را در مدار مخصوص خود نگه دارى ميكنند از اينكه از مدار خود به اين سو و آن سو بيرون رود .\r\nو مطلب ديگرى كه در اين جا قابل توجه است موضوع انديشه در اين تعبيرات پر معناى قرآن و اخبار ائمه معصومين است كه در بيان طبيعيات كرات و افلاك به هيچ وجه با اصطلاحات علمى دائر و رائج آن عصر كه فلسفه يونان بوده هم نفس نشده است و با تعبيراتى اين حقائق علمى را بيان كرده است كه امروزه هم ميتوان به همان تعبيرات حقائق علمى بشر را تا آنجا كه كشف شده تعبير كرد و اين خود يكى ديگر از وجوه اعجاز قرآن بشمار ميرود .\r\nو در جمله سوم كه ميفرمايد خداوند آهن را آفريد تا كوهها را خوار و رام سازند اشاره‌ايست بترقى صنعت در محيط انسانى كه امروزه دل كوهها را ميشكافد و از ميان آن تونلها و راه آهنها ميگذراند و از شكم آن مواد سرشار نفت و ذغال سنگ و انواع ديگر معادن را بيرون ميكشد شرح - از مجلسى ره - « قوله\r\nفترجى و تخاف\r\n» يعنى من تو را زنده نكنم تا زنده بودنت براى دوزخيان مايه اميد نجات شود و براى بهشتيان مايه ترس زوال نعمت بهشت گردد و ذبح موت شايد كنايه از ذبح نمونه‌اى باشد بدين نام تا هر دو دسته بهشتى و دوزخى بمشاهده و عيان بدانند كه مرگ از ميان برداشته شد در صورتى كه اعراض را در آخرت قابل تجسم ندانيم زيرا از خرد بدور است .\r\n\r\n","description":"","footnote":"","page_name":" 283 ","page_number":295},
  {"content":"\r\n\r\n130 - ( 1 ) از مسعدة بن صدقه از امام صادق ( ع ) فرمود : مردى نزد پيغمبر ( ص ) آمد و به او گفت يا رسول اللَّه به من سفارشى كن ، رسول خدا ( ص ) به او فرمود آيا تو سفارش پذيرى اگر منت سفارش كنم ؟ سه بار جمله را به او باز گفت و آن مرد در هر بار پاسخ داد : آرى يا رسول اللَّه و پس از آن رسول خدا ( ص ) به او فرمود من تو را سفارش ميكنم كه هر گاه آهنك كارى كردى در انجام آن خوب بينديش و در باره آن پيش بينى بسزائى بكن و اگر درست است و خوش عاقبت است آن را انجام بده و اگر گم راهى و بد سرانجامى است آن را وانه .\r\n131 - ( 2 ) فرمود ( ص ) : رحم كنيد بعزيزى كه خوار شده و بتوانگرى كه درويش و مستمند شده و بعالمى كه در دوران نادانها گرفتار شده و گم نام گرديده « 1 » 132 - ( 3 ) مسعدة بن صدقة گويد از امام صادق ( ع ) شنيدم يك روز بياران خود ميفرمود : هر كه دوستانه بشما روى كرد با چنگال سرزنش و نكوهش چهره او را نخراشيد و بد كردارى كمر - شكن وى را بيادش مىآوريد زيرا اين كار ناهنجار نه از شيوه رسول خدا است ( ص ) و نه از شيوه دوستان و جانشينان او .\r\nگويد : امام صادق ( ع ) فرمود : راستى بهترين ارثى كه پدران به پسران دهند ادب است نه مال - دنيا زيرا مال رفتنى است و ادب ميماند .\r\nمسعده گويد مقصودش از ادب دانش است .\r\nگويد : امام صادق ( ع ) فرمود : اگر دو روز هم از عمرت مانده يك روزش بادب آموزى پرداز\r\n\r\n\r\n","description":"","footnote":"\r\n( 1 )\r\n گفت پيغمبر كه رحم آريد بر * هر عزيزى كو شده خوار و پكر\r\nوان توانگر كو شود درويش و زار * همچو دانائى به نادانان دچار \r\n","page_name":" 284 ","page_number":296},
  {"content":"\r\n\r\nتا براى روز مردن خود ياورى اندوزى به او گفتند ياور اندوختن چيست ؟ در پاسخ فرمود آنچه بجا نهى خوب بپرورى و محكم و فرزانه‌اش سازى .\r\nگويد : امام صادق ( ع ) اين نامه را به مردى نوشت :\r\nبنام خداوند بخشاينده مهربان اما بعد براستى منافق بىايمان رغبتى ندارد بدان چه كه سعادتمند شوند با آن مؤمنان - سعادتمند پند پرهيزكارى را بپذيرد و گر چه آن پند به ديگرى در گيرد .\r\n133 - ( 1 ) از محمد بن مسلم گويد امام باقر ( ع ) فرمود اى پسر مسلم همه مردم جز شماها گرفتار خود نمائيند براى اينكه شماها آنچه را خدا خواهد نهان داريد و آنچه را مردم دوست دارند عيان سازيد و مردم ديگر آنچه خدا عز و جل را بخشم آورد عيان سازند و آنچه را خدا دوست دارد نهان سازند و زير پا كنند .\r\nاى پسر مسلم راستى خدا تبارك و تعالى بشما مهر ورزيده و متعه زنان را براى شما بجاى نوشابه‌هاى مست‌كننده مقرر ساخته است .\r\nشرح - متعه يكى از عقود مشروع اسلامى است كه پيغمبر ( ص ) آن را تشريع كرد براى آماده كردن بهره‌مندى هر چه بيشتر مرد و زن بر وجه آبرومند و قانونى و آن عبارت از قرار همسرى مردى است با زنى در مدت معينى كه دلخواه هر دو است و باقرار بهره‌مندى محدود يا نامحدودى كه دلخواه هر دو است .\r\nو در ضمن اين قرار مرد بايد متعهد شود كه مبلغى بعنوان مهر بزن بپردازد كم باشد يا بيش و در نظر من يك حقيقت خاصى است جدا از نكاح و ازدواج و هيچ گونه آثار و تعهدات آن را ندارد مانند نفقه و توارث و احكام عمده طلاق و ظهار و ايلاء و لعان در آن نيست و تشريع آن مورد اتفاق مسلمانانست و در حقيقت ابتكار تشريعى اسلامست زيرا اين عنوان در جامعه عرب نبوده است و عرب در برابر نكاح معمولى تملك زنان را قانونى مىدانسته و در غير اين دو صورت همان ارتباط نامشروع را معمول مىداشته كه زنى را رفيق خصوصى خود ميگرفته است بعنوان ( خدن ) - ( مترس ) و يا بعنوان فحشاء در برابر اجرتى و يا بىاجرت با او نزديك ميشده است .\r\n\r\n","description":"","footnote":"","page_name":" 285 ","page_number":297},
  {"content":"\r\n\r\nاسلام قانون متعه را بعنوان يك توسعه كامل در ارتباط زن و مرد تشريع كرد و اين تشريع به نظر برخى خرمقدسان عرب مانند عمر ناروا مىنمود و مخالف باشعار عربيت شمرده ميشد و از اين رو عمر در طول مصاحبت با پيغمبر ( ص ) نتوانست اين حقيقت را هضم كند و وقتى حكومت بدست او افتاد بعنوان يك فرمان خصوصى آن را غدقن كرد و اين قانون اسلامى را توقيف نمود و چون با طبع عربى صحابه موافق بود مورد رضايت اكثر صحابه قرار گرفت و يك قانون درجه دوم شناخته شد و سپس فقهاء عامه بتوجيه و دليل‌تراشى براى آن برآمدند .\r\nو در اين حديث بدين حقيقت اشاره شده است كه اين تشريع يك سرگرمى معقولى است براى انسان و شهوت وى به وضع آبرومندى تحليل ميرود و از ارتكاب سرگرميهاى نامعقولى چون استعمال نوشابه‌هاى الكلى و هرزگى مصون مىشود .\r\n134 - ( 1 ) از معمر بن خلاد گويد امام رضا ( ع ) به من فرمود : كه مأمون به من گفت اى ابا الحسن كاش نامه‌هائى ببرخى پيروان خود در نواحى دچار شورش و انقلاب بر عليه ما مينوشتى فرمود من به او گفتم يا امير المؤمنين اگر براى من نسبت به قراردادى كه شده وفادارى كنى من هم براى تو وفادارى ميكنم . همانا من در امر ولايت داخل شدم كه نه فرمانى دهم و نه غدقنى كنم و نه حكمرانى گمارم و نه حكم رانى را از كار بر كنار كنم و پذيرش ولايت عهد من براى من مايه فزونى نعمت و مقامى نشده است ، من در مدينه بودم و نامه‌ام در مشرق و مغرب نفوذ داشت سوار بر الاغ خود ميشدم و در كوچه‌هاى مدينه گذر ميكردم و در آن ارمن عزيزترى نبود ، در آنجا كسى از اهل مدينه نبود كه از من درخواستى كند و من بتوانم آن را انجام دهم جز اينكه آن را انجام ميدادم براى او ، فرمود در پاسخ من گفت من به تو وفادارم .\r\nشرح - از اين حديث استفاده مىشود كه منظور مأمون از آوردن امام رضا بخراسان و وارد كردن او در حكومت استفاده از نفوذ آن حضرت بوده است در خنثى كردن شورش انقلابى ملت‌هاى ستمكشيده كه در اطراف كشور پهناور آن روز بر اثر فشار حكم‌رانان و وابستگان درباريان و شاهان وقت بستوه آمده و در مبارزه جدى و پىگيرى وارد شده بودند و جهت خوددارى آن حضرت از قبول خلافت اين بوده است كه دستگاه مأمونى مىخواسته است با معرفى آن حضرت بعنوان خليفه وقت سرپوش روى جنايات خاندان خود بگذارد و پايه حكومت خود را محكم سازد و شورش و\r\n\r\n","description":"","footnote":"","page_name":" 286 ","page_number":298},
  {"content":"\r\n\r\nمبارزه حق‌جويان را سركوب و خفه نمايد و امام زير اين بار نرفت تا او را مجبور كرد بپذيرفتن ولايت عهد كه از اين راه او را خرده خرده وارد امور كند و حضرت هم شرط عدم مداخله مطلق در كارها را نمود و ظاهرا منظور حضرت اينست كه طبق عهدى كه با من كردى بايد مرا از تبليغات حكومتى هم معاف دارى و از نامه نگارى من صرف نظر كنى .\r\n135 - ( 1 ) از امام صادق ( ع ) كه پيغمبر ( ص ) فرمود : بر مسلمان بايست كه چون مىخواهد سفر كند به برادران دينى خود خبر دهد و بر برادرانش هم بايست كه هر گاه از سفر آيد از او ديدن كنند .\r\nشرح - از مجلسى ره -\r\n« قوله حق »\r\n- يعنى ثابت و لازم است و حمل بر استحباب شده پايان نقل از مجلسى ره .\r\nمن گويم حق تعهدى است كه بر اثر قرار يا اعتبار و تشريع شارع مقدس بر عهده مكلف آيد و مراعات آن اداى آنست و اگر ادا نشد چه اثرى دارد ؟ بايد از دليل ديگرى استفاده شود آثار پرداخت نكردن حق يا غرامت است مانند حقوق مالى و يا كيفر و عقابست با مراتب متعدده‌اى كه دارد و يا صرف سرزنش و توبيخ است و دليل اثبات حق به نفس خود اثبات اين آثار را نميكند و در هر جا بدليل مخصوص بايد ثابت شود مثلا فطره حق لازمى است ولى اگر تا ظهر روز عيد ماه رمضان پرداخت نشد غرامتى ندارد گو اينكه عقاب دارد مانند نفقه اقارب و نفقه زوجه هم در هر روز حق واجبى است و اگر پرداخت نشد غرامت دارد .\r\nو نكته ديگرى كه از اين حديث استفاده مىشود اينست كه اين دو حق در برابر هم مىباشند و اگر شخص هنگام سفر ببرادر دينى خود خبر داد و بعبارت ديگر با او خداحافظى كرد و اين احترام را از او رعايت كرد هنگام مراجعت هم بر او حق دارد كه از او ديدن كند و اين احترام او را با اين عمل عوض دهد و اگر به او خبر ندهد و با او خداحافظى نكند از او در برابر حق ديدن ندارد و حق گله از او ندارد گر چه حق ديدار مطلق كه ميان برادران دينى مشروع است بجاى خود باقى است .\r\n136 - ( 2 ) پيغمبر ( ص ) فرمود : دو خصلتند كه بسيارى از مردم در آن دو بفتنه اندرند :\r\n1 - تندرستى 2 - فراغت .\r\nشرح - از مجلسى ره - قوله فيهم مفتون - چند وجه دارد :\r\n1 - بمعنى اختبار و آزمايش باشد يعنى بيشتر مردم بوسيله اين دو آزمايش ميشوند از طرف خدا كه آيا شكر آن را ميگذارند و قدر آن را ميدانند يا نه ؟\r\n\r\n","description":"","footnote":"","page_name":" 287 ","page_number":299},
  {"content":"\r\n\r\n2 - بمعنى گمراهى 3 - بمعنى گنه‌ورزى 4 - بمعنى عذاب . يعنى بيشتر مردم از تندرستى و فراغت خاطر سوء استفاده كنند و گم راه شوند و يا گنه‌كار گردند و يا عذاب كشند .\r\n137 - ( 1 ) امير المؤمنين ( ع ) فرمود : هر كه خود را در معرض تهمت و بدبينى انداخت بايد سرزنش نكند كسى را كه به او بد گمان مىشود و هر كه راز خود نهان دارد اختيار بدست او است .\r\n138 - ( 2 ) از شاذان كه امام كاظم ( ع ) به من فرمود . كه پدرم به من فرموده است در بهشت نهريست كه نام آن جعفر است و بر كناره راستش يك در سپيديست كه در آن هزار كاخست و در هر كاخى هزار كاخ ديگر و همه آن از آن محمد و آل محمد است ( ص ) و بر كناره چپش يك در زردى است و در آن هزار كاخ است و در هر كاخى هزار كاخ ديگر و همه آن از ابراهيم و آل ابراهيم است 139 - ( 3 ) از امام صادق ( ع ) فرمود : هرگز دو لشكر و دو دسته از اهل باطل با هم روبرو نشوند و ستيزه نكنند جز اينكه پيروزى با آن دسته است كه نسبت باهل اسلام بهتر رعايت دارند و مسلمين را بهتر حفظ ميكنند .\r\nشرح - از مجلسى ره - « قوله\r\nمع احسنهما بقية\r\n» يعنى هر كدام رعايت بهترى از اسلام دارند و به اين معنا است قول خدا تعالى ( 117 - هود ) رعايت‌كنندگانى كه از تباهى در زمين جلوگيرى كنند - و حاصل اينست كه رعايت دين اسلام مايه پيروزى و غلبه است چنانچه گفته‌اند ملك و ملت توام يك ديگرند پايان نقل از مجلسى ره .\r\nمن گويم حقيقت اسلام و مسلمانى رعايت حال بنده‌هاى خدا و حفظ صلح و سلامت مردم است و با اينكه تعليمات قرآن و اسلام در جوهر خود مردم را بايمان و پرستش خداوند دعوت ميكنند ولى بعنوان مقدمه و هدف درجه دوم بعمران و آبادى و صلح مردم هم دعوت ميكنند و هر كس هم اين هدف درجه دوم را رعايت كند مورد تاييد خداوند جهانست .\r\n\r\n","description":"","footnote":"","page_name":" 288 ","page_number":300},
  {"content":"\r\n\r\n140 - ( 1 ) از امام صادق ( ع ) كه فرمود : دلها سرشته شدند بر دوستى هر كس بدانها سود رساند و بدشمنى هر كس بدانها زيان رساند .\r\nشرح - از مجلسى ره - غرض تشويق باينست كه بمردم سود رسانند تا دوستى آنها را بدست آورند و از زيان رساندن بمردم بر حذر باشند تا دشمن آنها نشوند پايان نقل از مجلسى ره . من گويم گويا شاعر از اين جا درك كرده و گفته است :\r\n جانب دلها نگاه دار كه سلطان * ملك نگيرد اگر سپاه ندارد \r\n141 - ( 2 ) از على بن جعفر از برادرش امام كاظم ( ع ) كه پدرم دست مرا گرفت و فرمود : پسر جانم راستى پدرم محمد بن على دست مرا گرفت چنانچه دست تو را گرفتم و فرمود : پدرم على بن الحسين ( ع ) دست مرا گرفت و فرمود : پسر جانم هر كس از تو خوبى درخواست كرد دريغش مدار اگر شايسته آن باشد تو كارى بجا كرده‌اى و اگر هم شايسته آن نيست تو خود شايسته آنى و اگر مردى در سوى راست تو دشنامت داد و بسوى چپت جابجا شد و از تو پوزش خواست پوزش وى را بپذير و از او در گذر .\r\n142 - ( 3 ) از محمد بن مسلم گويد : امام صادق ( ع ) فرمود : همه چيز آب بود و عرض وى بر آب استوار بود ، خدا عز ذكره فرمان كرد تا آن آب شعله آتشين بر آورد و به آتش فرمان داد خاموشى گرفت از خموشى آن دودى برخاست و خدا عز و جل آسمانها را از آن دود بيافريد و خدا عز و جل زمين را از خاكستر آفريد ، سپس آب و آتش و باد با هم خصومت آغاز كردند آب گفت من جند اللَّه\r\n\r\n","description":"","footnote":"","page_name":" 289 ","page_number":301},
  {"content":"\r\n\r\nاكبرم و آتش گفت من جند اللَّه اكبرم و باد گفت من جند اللَّه اكبرم و خدا عز و جل بباد وحى فرستاد كه توئى لشكر بزرگتر من .\r\nشرح - از مجلسى ره - اين حديث با همين سند و با همين مضمون در حديث شصت و هشتم گذشت پايان نقل از مجلسى ره .\r\nمن گويم اين حديث دلالت روشنى دارد بر اينكه مقصود از آبى كه مايه و پايه آفرينش جهان است همان ماده نخست است و بنا بتحقيق دانشمندان امروز به صورت قطعه بسيار وسيع و پردامنه مه در عمق عميقى از فضا وجود داشته و اين قطعه‌هاى وسيع در پيش رفت خود به صورت يك گرد بادهاى خروشان و شعله‌ور فضائى در آيند كه از آنها تعبير بزوابع حلقيه كنند و پس از يك دوره طولانى فرو نشينند و سيارات يك منظومه شمسى از آنها پديدار گردد و تعبير از اين تكيه مه فضائى به آب بسيار مناسب است :\r\n1 - دورنماى آنها بمانند يك درياى بيكرانه آبست .\r\n2 - جسم سيالى است كه در زبان عمومى تعبيرى جز با كلمه ماء در عربى و آب در فارسى ندارد 3 - آب در تحليل و تجزيه خود به همين مواد ميرسد .\r\nو آسمان همان فضاى يك منظومه شمسى است كه بوسيله همين ستاره و سيارات چهره خود را مينمايد و بعبارت ديگر آسمان در نظر عرف چيزى نيست جز همان منظره فضائى كه بوجود ستاره‌ها معلوم و مفهوم ميگردد بلكه از نظر علمى هم فلاسفه يونان براى اثبات افلاك دليلى جز همان سيارات و ستاره‌ها و وضع حركات آنها نداشته‌اند و تعبير يك فضاى ستاره نما به آسمان با مفهوم عرفى و علمى اين كلمه موافق است و اينكه ميفرمايد خداوند فرمان داد و اين آب شعله‌ور به آتش شد بهترين بيان تبديل يك قطعه مه فضائى است بيك طوفان آتش زا كه مطابق تحقيق دانشمندان فضائى امروزه است و اگر اين حقيقتى كه امروز در پيدايش منظومه‌هاى شمسى ميگويند با يك زبان عمومى بخواهيم ادا كنيم و آن هم در آن تاريخ كه امام باقر ( ع ) سخن گفته است بهتر و شيواتر از اين نميتوان گفت .\r\n\r\n","description":"","footnote":"","page_name":" 290 ","page_number":302},
  {"content":"\r\n\r\n\r\nحديث زينب عطاره\r\n143 - ( 1 ) از حسين بن زيد هاشمى از امام صادق ( ع ) فرمود : زينب عطر فروش كه بانوئى قبيح بود نزد همسران و دختران پيغمبر ( ص ) آمده و بكسان خاندان پيغمبر عطر ميفروخت ، پيغمبر به خانه آمد و زينب در ميان آنان بود ، رو به او كرد و فرمود : هر گاه تو نزد ما بيائى خانه‌هاى ما خوش بو مىشود زينب - يا رسول اللَّه خانه‌هاى تو ببوى خوش خودت خوشبوتر است .\r\nپيغمبر ( ص ) هر گاه فروش كنى خوب به فروش و غش مكن و با عطر چيزى ديگر آميخته مكن زيرا كه پرهيزكارى بهترى است و براى دارائى نگهدارتر است .\r\nزينب - يا رسول اللَّه من اكنون نيامدم چيزى بفروشم و آمدم از عظمت خدا عز و جل از شما بپرسم .\r\nرسول خدا ( ص ) - جل جلاله من به خوبى برخى از آن را براى تو باز گويم :\r\nفرمود : راستى اين زمين و هر كه در آنست در برابر آنچه زير آن قرار گرفته است چون حلقه‌اى است كه در سرزمين پهناورى تهى افتاده باشد و اين هر دو با آنچه در آنها و بر آنها است در برابر آنچه زير آنند چون حلقه‌اى است كه در فلاتى تهى افتاده‌اند و سومى هم تا برسد بهفتمى و اين آيه را خواند ( 12 - الطلاق ) آفريد هفت آسمان را و از زمين هم بمانند آنها شرح - از مجلسى ره - « قوله\r\nعند التى تحتها\r\n» از اين عبارت استفاده مىشود كه زمين هم طبقاتى دارد روى يك ديگر و برخى هفت زمين را بهفت اقليم تفسير كرده و برخى خود زمين را سه طبقه دانسته گرد هم :\r\n1 - خاك صرف بسيط 2 - گل كه مخلوط بآبست و بر زبر آنست 3 - طبقه ظاهره روى زمين\r\n\r\n","description":"","footnote":"","page_name":" 291 ","page_number":303},
  {"content":"\r\n\r\nكه با آب يك كره بحسابست و هوا هم خود سه كره است :\r\n1 - هواى گرد زمين تا مسافتى كه حرارت آفتاب در آن منعكس مىشود و قابل تنفس و زندگى است .\r\n2 - هواى خالص زمهريرى تهى از حرارت .\r\n3 - هواى مجاور كره نار .\r\nو كره نار هم يكى و اين مجموع مىشود 7 كه زير فلك و در برابر آبست .\r\nو برخى زمين را دو كره دانسته و آب را كره سوم و برخى هوا را دو كره شمرده و برخى چهار كره و اساس همه اينست كه زمين در برابر آسمان باشد و به اين هفت طبقه تفسير گردد و حمل آيات و اخبار بر اين تاويلات دور است .\r\nو وجه ديگرى در 7 زمين و 7 آسمان از امام رضا روايت شده است ؛ على بن ابراهيم در تفسير خود از پدرش از حسين بن خالد روايت كرده كه گويد به امام رضا ( ع ) گفتم به من خبر ده از تفسير قول خدا ( 7 - الذاريات )  وَ السَّماءِ ذاتِ الْحُبُكِ  .\r\nدر پاسخ فرمود : يعنى آسمان با زمين در رشته كشيده شده و خوب بهم بافته است ( مجمع البحرين گويد حبك الثوب اذا اجاد نسجه ) و انگشتان خود را مشبك كرد .\r\nراوى - چگونه آسمان با زمين بهم بافته است با اينكه خدا ميفرمايد ( 2 - الرعد ) بر آورده است آسمانها را بىستونهائى كه شماها به چشم خود بنگريد .\r\nامام ( ع ) - سبحان اللَّه نيست كه ميفرمايد بىستونها كه شما بنگريد و به چشم شما آيند ؟\r\nراوى - چرا .\r\nامام ( ع ) - پس در اينجا ستونها است ولى شماها نميبينيد .\r\nراوى - خدا مرا قربانت كند اين چگونه مىباشد ؟\r\nگويد امام مشت چپ خود را گشود و كف راست را به زير آن نهاد و فرمود : اين زمين دنيا است و آسمان دنيا بر زبر آنست بمانند گنبدى و دوم زمين بر زبر آسمان دنيا است و دوم آسمان چون گنبدى روى آنست و زمين سوم بالاى آسمان دوم است و سوم آسمان بالاى آن گنبديست و زمين چهارم بالاى آسمان سومست و آسمان چهارم گنبديست بر فراز آن و زمين پنجم بالاى آسمان چهارمست و آسمان پنجم گنبديست بر فراز آن و زمين ششم بالاى آسمان پنجمست و آسمان ششم گنبديست بر زبر آن و زمين هفتم بالاى آسمان ششمست و آسمان هفتم بالاى آن چون گنبديست و عرش رحمان بالاى هفتم آسمانست و اينست معنى قول خدا تعالى ( 12 - الطلاق ) آفريد 7 آسمان و از زمين هم بمانند آنان ، امر در ميان آنها فرود آيد .\r\nو اما صاحب الامر همان رسول خدا ( ص ) است و وصى بعد از رسول خدا ( ص ) كه قائم روى زمين است و همانا كه امر بوى فرود آيد از بالا از ميان آسمانها و زمينها .\r\nراوى - پس زير پاى ما جز همان يك زمين نيست ؟\r\nامام ( ع ) - زير پاى ما جز يك زمين نيست و راستى آن شش بالاى سر ما هستند ( پايان حديث امام رضا ) .\r\n\r\n","description":"","footnote":"","page_name":" 292 ","page_number":304},
  {"content":"\r\n\r\nو ممكنست اين هر دو معنى از هفت زمين منظور آيه باشند باعتبار بطون متعددى كه در هر آيه است پايان نقل از مجلسى ره .\r\nمن گويم - اين بيان روشن و گوياى امام هشتم تاييد مىكند همان معنى را كه براى آسمان در زبان قرآن و حديث بيان كرديم و آن اينست كه آسمان عبارت از يك فضاى ستاره‌نما است كه به شكل گنبدى بالاى زمين نمودار است و چهره و نمودى ندارد جز بوسيله همان نورپاشى اختران روز و يا شب و دلالت روشنى دارد بر اينكه مقصود از زمين در زبان قرآن و حديث همان اجسام معلقه در فضا هستند كه به زبان امروز از آنها بستاره و سياره تعبير مىشود و شايد مقصود امام از تنظيم 7 زمين و 7 آسمان همان شرح منظومه شمسى ما باشد تا آنجا كه در تاريخ صدور حديث معروف و مفهوم بوده است و اين حديث خود يكى از گنجينه‌هاى علم امامت است كه براى دانشمندان امروز دنيا بسى پر معنا است .\r\nشرح - از مجلسى ره -\r\n« في فلات قى »\r\nفلات دشت پهناور و قى بمعنى تهى است .\r\nدنباله حديث 143 - ( 1 ) و اين هفت زمين با آنچه در آنها است و آنچه بر آنها است بر پشت خروس چون حلقه‌ايست كه در دشت پهناور تهى افتاده است و آن خروس دو بال دارد يك بال در مشرق و بالى در مغرب و دو پا در عمق عميق . و اين هفت و آن خروس و هر كه در آنست و هر كه بر آنست بر روى صخره چون حلقه‌اى است كه در دشت پهناور تهى افتاده است و آن صخره با هر كه در آنست و هر كه بر آنست بر پشت ماهى چون حلقه‌اى است كه در دشت پهناور تهى افتاده است و آن هفت و آن خروس و آن صخره و آن ماهى با هر كه در آنست بر صحنه درياى تاريك چون حلقه‌اى است كه در بيابان پهناور تهى افتاده است ، و آن هفت و آن خروس و آن صخره و آن ماهى و آن درياى تاريك بر هواى روان چون حلقه‌اى است كه در دشت پهناور تهى افتاده است .\r\nو آن هفت و آن خروس و آن صخره و آن ماهى و آن درياى تاريك با هوا بر زبر ثرى چون حلقه‌اى است كه در دشت پهناور تهى افتاده است .\r\nسپس اين آيه را خواند ( 6 - طه ) از آن او است آنچه در آسمانها است و در زمين و ميانه آنها و آنچه زير ثرى است ( خاك نمدار زير قشر ظاهر زمين ) .\r\n\r\n","description":"","footnote":"","page_name":" 293 ","page_number":305},
  {"content":"\r\n\r\n( 1 ) سپس خبر و آگاهى بشر در همين طبقه ثرى منقطع است ( و از آن جز بيخبرى خبرى نيست ) و آن هفت و آن خروس و آن صخره و آن ماهى و آن بحر تاريك و آن هوا و آن ثرى همه در برابر آسمان نخست چون حلقه‌اى است در دشت پهناور تهى .\r\nو اين همه با آسمان نزديك و با هر كه بر آنست و در آنست نزد آنكه بر فراز آنست چون حلقه‌اى است در دشت پهناور .\r\nو اين دو آسمان و هر كه در آنست و هر كه بر آنست نزد آنكه بر فراز آنها است چون حلقه‌اى است در دشت پهناور تهى .\r\nو اين هر سه با هر كه در آنست و بر آنست نزد چهارمين چون حلقه‌اى است در دشت پهناور تهى تا برسد به آسمان هفتم و همه آنها و هر كه در آنست و بر آنست در برابر دريائى كه از اهل زمين نهفته است چون حلقه‌اى است در دشت پهناور تهى .\r\nو اين هفت و آن درياى نهان در برابر كوه‌هاى تگرگ چون حلقه‌اى است در دشت تهى و اين را خواند ( 43 - النور ) و فرو فرستد از آسمان از كوه‌هائى كه در آنست تگرگ .\r\nو اين هفت و آن درياى نهان و كوه‌هاى تگرگ در برابر هوائى كه دلها در آن سرگردانند چون حلقه‌اى است در دشت پهناور تهى .\r\nو اين هفت و درياى نهان و كوه‌هاى تگرگ و هوا در برابر حجب نور چون حلقه‌اى است در دشت پهناور تهى .\r\nو اين هفت و درياى نهان و كوه‌هاى تگرگ و هوا و حجب نور در برابر كرسى چون حلقه‌اى است در دشت پهناور تهى و سپس اين آيه را خواند ( 255 - البقره ) فرا گيرد كرسيش همه آسمانها و زمين را و بر او رنجى ندارد نگه دارى آن‌ها و او است على و عظيم .\r\n\r\n","description":"","footnote":"","page_name":" 294 ","page_number":306},
  {"content":"\r\n\r\n( 1 ) و اين هفت و درياى نهان و كوه‌هاى تگرگ و حجب نور و كرسى در برابر عرش چون حلقه‌اى است در دشت تهى و اين آيه را خواند ( 5 - طه ) رحمان بر عرش استوار است - و در روايت حسن حجب پيش از هوائى است كه دلها در آن سرگردانند .\r\nشرح - از مجلسى ( ره ) - قوله ( ص )\r\n« ثم انقطع الخبر عند الثرى »\r\nيعنى ما دستور نداريم از آن خبر بدهيم .\r\nقوله ( ص )\r\n« عند البحر المكفوف عن اهل الارض »\r\nيعنى از آن دريا آبى باهل زمين فرود نشود يا نتوانند بدان نگاه كنند .\r\nقوله\r\n« في رواية الحسن »\r\nشايد مقصود ابن محبوب است يعنى روايت در كتاب او چنين بوده است پايان نقل از مجلسى ره .\r\nمن گويم - ما در شرح اخبار گذشته تفسير برخى بيانات اين گونه احاديث را درج كرديم و در اين جا توجه به اين نكته بجا است كه اين حديث درسى است كه پيغمبر اسلام بيك بانوى اسلامى كه زنى عطر فروش مىباشد داده و از اينجا ميتوان پى بعظمت مكتب پيغمبر اسلام برد و روشى كه در پرورش جامعه بشرى داشته و اعتبارى كه از تعقل و هوش جنس زن نموده است و نكاتى كه در پيشرفت فرهنك بجامعه عرب و عموم بشر داده است . اگر ما همين يك درس او را كه ببانوئى ميگفته از نظر حقيقت بسنجيم بحقائقى بسيار شگرف و عميق پى خواهيم برد .\r\n\r\nحديث آن كسى كه در طائف رسول خدا ( ص ) را مهمانى كرد\r\n144 - ( 2 ) يزيد كناسى از امام باقر ( ع ) فرمود رسول خدا ( ص ) پيش از اسلام در طائف به مردى وارد شد و آن مرد از وى پذيرائى كرد و او را گرامى شمرد و چون خداوندش بمردم مبعوث كرد بدان مرد گفتند آيا ميدانى اينكه خدا عز و جل بمردم فرستاده كيست ؟ گفت : نه ، گفتند او محمد بن عبد اللَّه يتيم ابى طالب است و وى همان كسى است كه در روز چنان و چنين بطائف آمد و تو او را ارجمند داشتى و پذيرائى كردى ، آن مرد نزد رسول خدا ( ص ) آمد و بر او سلام كرد و مسلمان شد و سپس گفت يا رسول اللَّه مرا ميشناسى ؟\r\n\r\n","description":"","footnote":"","page_name":" 295 ","page_number":307},
  {"content":"\r\n\r\n( 1 ) رسول خدا ( ص ) - تو كيستى ؟\r\nمرد طائفى - من صاحب همان منزلم كه شما در زمان جاهليت در طائف بدان نزول كردى در روز چنان و چنين و من از شما پذيرائى كردم و احترام نمودم .\r\nرسول خدا ( ص ) - خوشآمدى حاجت خود را بخواه .\r\nآن مرد طائفى - من از شما دويست سر گوسفند با چوپانهاى آن خواستارم .\r\nرسول خدا ( ص ) دستور داد تا آنچه را خواست بوى دهند سپس باصحاب خود فرمود : چه باكى داشت اين مرد از اينكه از من خواهش آن پيره زن بنى اسرائيل را بكند كه وى از موسى كرد ؟ .\r\nاصحاب پيغمبر ( ص ) - بفرمائيد كه عجوز بنى اسرائيل از موسى ( ع ) چه خواهشى كرد ؟\r\nپيغمبر ( ص ) - خدا عز ذكره بموسى ( ع ) وحى كرد تا استخوانهاى يوسف را از مصر با خود ببرد پيش از آنكه از آنجا بارض مقدسه شام بيرون شود ، موسى از محل دفن يوسف پرسيد و پيره مردى نزد او آمد و گفت اگر كسى باشد كه آن را بداند فلانه زنست موسى بدنبال او فرستاد و چون آمد به او گفت تو جاى گور يوسف را ميدانى ؟\r\n- آرى ميدانم .\r\nموسى - مرا بدان ره نمائى كن و هر چه خواهى به تو مىدهم .\r\nعجوز - من تو را بدان ره نمائى نكنم جز اينكه هر پاداشى خود بخواهم به من بدهى .\r\nموسى - براى تو بهشت را تعهد ميكنم .\r\nعجوز - نه بايد به حكم خودم تعهد كنى - خدا عز و جل به او وحى كرد بر تو گران نباشد كه حكم خود او را بپذيرى و هر چه خودش خواست به او بدهى .\r\nموسى - بسيار خوب هر چه خودت بخواهى به تو مىدهم .\r\nعجوز - حكم خودم اينست كه من روز قيامت كه مىشود در بهشت با تو همدرجه باشم .\r\n\r\n","description":"","footnote":"","page_name":" 296 ","page_number":308},
  {"content":"\r\n\r\n( 1 ) رسول خدا ( ص ) باصحاب خود فرمود : چه باكى بود بر اين مرد كه اگر از من خواهش آن عجوز بنى اسرائيل را ميكرد ؟ شرح - در اين روايت پرورش ديگرى است براى بلند همتى و مقام معرفت و بيانيست از استعداد زن براى درك مقامات معنويه و مراتب ايمانيه و شرحى است از مساوات مرد و زن در ميدان مسابقه بشريت و اعلاميست كه پيغمبر اسلام بمردان امت مينمايد كه از زنان با معرفت واپس نمانيد و خود را به آنان برسانيد و اين خود درس ديگرى است براى زنان امت كه نبايد دنبال زر و زيور اين جهان روند و خود را بعروسكى بيروح تبديل كنند بلكه بايد روحى بزرگ و همتى و الا داشته باشند .\r\n\r\n( داستان يك بانوى و الا مقام اسلامى )\r\n145 - ( 2 ) از عبد اللَّه بن سنان كه شنيدم امام صادق ( ع ) ميفرمود : يك زن انصارى دوستدار ما خاندان بود و بسيار به احوال پرسى ما مىآمد يك روز عمر بن خطاب به او برخورد كه او قصد خانه ما را داشت .\r\nعمر - اى عجوز انصار بكجا ميروى ؟\r\nبانو - من نزد آل محمد ميروم تا به آنها سلام كنم و از آنها احوال پرسى كنم و حق آن‌ها را بپردازم .\r\nعمر - واى بر تو آنها امروزه بر تو و بر ما ديگر حقى ندارند همانا حق آنان در زندگى رسول خدا بود و گذشت و امروز ديگر حقى ندارند بر گرد .\r\nآن بانو برگشت تا اينكه نزد ام سلمه رفت ، ام سلمه به او گفت براى چه اين بار دير كردى ؟ در پاسخ گفت من بعمر بن خطاب برخوردم و به او گزارش داد كه او بعمر چه گفت و عمر به او چه گفت ام سلمه گفت او دروغ گفته است پيوسته تا روز قيامت حق آل محمد بر مسلمانان واجب است .\r\nشرح - از مجلسى ( ره ) - « قوله\r\nحتى اتت ام سلمة\r\n» يعنى پس از مدتى نزد ام سلمه رفت يا\r\n\r\n","description":"","footnote":"","page_name":" 297 ","page_number":309},
  {"content":"\r\n\r\nاينكه در همان برگشت به منزل او رفت و براى گريز از عمر راه را عوض كرد . . . پايان نقل از مجلسى ره .\r\nاز اين حديث مطالب زير بدست مىآيد .\r\n1 - بريدن مردم تا برسد بيك بانوى انصاريه از خانه پيغمبر ( ص ) هدف حكومت ناحق سقيفه بوده است و اينها از هر گونه رفت و آمد مردم به خانه آل محمد در هراس بودند و از آن دريغ داشتند .\r\n2 - عمر خود براى اين كار وظيفه يك پاسبان و مامور سازمان امنيت حكومت جور را انجام ميداده است .\r\n3 - حفظ ارتباط با مركز رهبرى حق در هر حال و بهر وضع ضرورت دارد و حق واجبى است\r\n\r\n( حديث فضل شيعه )\r\n146 - ( 1 ) از بريد عجلى گويد از امام باقر ( ع ) پرسيدم از تفسير قول خدا عز و جل ( 170 - آل عمران ) و مژده شادى دريابند در باره كسانى كه بدانها نرسيده‌اند در دنبال آنان ، كه نه ترسى بر آنها هست و نه غمنده ميشوند .\r\nدر پاسخ فرمود آنان به خدا سوگند كه شيعيان ما هستند آنگاه كه روحشان ببهشت رفت و از طرف خدا عز و جل پذيرائى شدند بدانند و يقين كنند كه آنان بر حق بودند و بكيش خدا عز - و جل زيستند و مژده شادى گيرند در باره برادران دينى خود كه در دنبال آنها هستند و بجاى آنها نشستند از مؤمنان كه نه ترسى بر آنها است و نه غمنده ميشوند .\r\n147 - ( 2 ) از حلبى گويد از امام صادق ( ع ) پرسيدم از تفسير قول خدا عز و جل ( 70 - الرحمن ) در آنست ( يعنى بهشت ) خوبان زيبا - فرمود مقصود زنان خوب مؤمنه و عارفه است گويد گفتم : تفسير ( 72 - الرحمن ) حوران اندرون خيمه‌ها - فرمود : مقصود حوريه‌هائيست كه پيوسته پرده‌نشين بسر برده‌اند در ميان خيمه‌هائى از در و ياقوت و مرجان ، براى هر خيمه چهار در است و بر هر درى هفتاد دخترك پستان انارى دربان دارند و در هر روزى بنزد آنان آيند كه پشت پرده نشسته‌اند و از كرامت و لطف\r\n\r\n","description":"","footnote":"","page_name":" 298 ","page_number":310},
  {"content":"\r\n\r\nخدا عز و جل آنها را بمؤمنان مژده بخشند .\r\nشرح - از مجلسى ره - قوله تعالى «  فِيهِنَّ خَيْراتٌ حِسانٌ  » بيضاوى گفته خيرات مخفف خيرات ( بتشديد ) است يعنى خوبان زيرا خير بمعنى أخير يعنى خوبتر جمع ندارد و خيرات بتشديد هم قرائت شده است و حسان يعنى زيبا چهره و زيبا نهاد .\r\n« حور » فيروزآبادى گفته حور جمع احور و حوراء است از حور و آن اينست كه مردمك ديده خوب سياه باشد و سفيدى دور آن پاك و شفاف باشد و حدقه ديده گشاده و مدور و پلكها نازك و لطيف و گرد پلكها سفيد باشد و برخى آن را بسياه چشم تفسير كردند بمانند آهو و اين در بشر نيست و بعنوان استعاره آرند .\r\nقوله تعالى «  مَقْصُوراتٌ فِي الْخِيامِ  » فيروزآبادى گفته امرأة مقصوره يعنى خانه‌نشين و ممنوع از خروج و بيضاوى گفته يعنى پرده‌نشين .\r\nقوله\r\n« سبعون كاعبا »\r\nجوهرى گويد كاعب دختركى است كه پستانش ( بمانند انارى ) بر آمده باشد .\r\n\r\n( بيانى در باره خورشيد )\r\n148 - ( 1 ) از اصبغ بن نباته گويد : امير المؤمنين ( ع ) فرمود : راستى براى خورشيد سيصد و شصت برج است و هر برجى چون جزيره‌ايست از جزائر عرب و هر روزى در برخى از آنها منزل دارد و هر گاه غروب كند بمرز درونى عرش رسد و پيوسته در سجده باشد تا فردا سپس بمطلع خود بر گردد و با آن دو فرشته باشند كه آواز دهند و راستى روى آن بسوى اهل آسمانست و پشتش به زمين‌نشينان و اگر رويش باهل زمين بود ، زمين و هر چه بر آنست از شدت گرمى ميسوزانيد و معنى سجده كردنش همانست كه خدا سبحانه و تعالى فرموده است ( 18 - الحج ) آيا نبينى به راستى خدا است كه سجده كند برايش هر كس در آسمانها است و هر كس در زمين است و هم خورشيد و ماه و ستاره‌ها و كوه‌ها و درخت و جنبنده‌ها و بسيارى از مردم .\r\n\r\n","description":"","footnote":"","page_name":" 299 ","page_number":311},
  {"content":"\r\n\r\nشرح - از مجلسى ره - قوله\r\n« ثلاثمائة و ستين برجا »\r\nشايد مقصود ببرج درجه‌ها باشد كه به حركت خود هر روز در يكى منتقل شود و بطور تغليب بيان شده است يا مقصود مدارات يوميه است كه هر روز از سال بيكى از آنها منتقل مىشود و اين عدد بنا بر اينست كه در عرف مردم سال را سيصد و شصت روز ميگويند و اگر چه مطابق واقع حركت خورشيد و ماه نيست پايان نقل از مجلسى ره .\r\nمن گويم - ممكنست مدارات يوميه همان سيصد و شصت باشند و در حال اعتدال و در رأس انقلاب شتوى و صيفى بطور تحقيق و يا تقريب مطلع و مغرب دو روز و يا بيشتر يكى باشد فتدبر .\r\nقوله\r\n« مثل جزيرة من جزائر العرب »\r\nغرض بيان عظمت اين درجاتست و وسعت سرعت حركت در آن گر چه نسبت به حركت يوميه كند است .\r\nقوله\r\n« فلم تزل ساجده »\r\n- يعنى فرمان بر و خاضع و منقاد امر خدا است و بامر او روانست تا طلوع كند .\r\nقوله\r\n« معنى سجودها »\r\nمحتملست دنباله خبر باشد و شايد اظهر اينست كه از كلينى و يا يكى از رواتست . . پايان نقل از مجلسى ره .\r\nقوله\r\n« وجهها لاهل السماء »\r\nشايد از آن روى خورشيد كه براى مردم زمين نامرئيست حرارت بيشترى ميتابد .\r\n\r\nدر اسرار احاديث\r\n149 - ( 1 ) از جابر بن يزيد گويد امام باقر هفتاد حديث به من باز گفت كه هرگز به كسى نگفتم و هرگز به كسى نگويم و چون امام باقر ( ع ) در گذشت بگردنم سنگين آمد و سينه‌ام تنگ شد و نزد امام صادق ( ع ) رفتم و گفتم قربانت پدرت هفتاد حديث به من گفته كه چيزى از آنها از من بر نيامده و اظهار نشده است باحدى و به من سفارش كرده آن‌ها را نهان دارم و بر من بار سنگينى شده و سينه‌ام از آن تنگ شده شما به من چه ميفرمائيد ؟\r\nدر پاسخ فرمود : اى جابر هر گاه چيزى از اين بر تو تنگ شد برو بجبانه ( يعنى بيابان ) و گودالى بكن و سر را در آن فرو كن و بگو امام باقر مرا بچنين و چنان حديث كرده است سپس آن گودال را پر از خاك كن و روى آن را بپوش زيرا زمين راز تو را نگه مىدارد ، جابر گويد چنين كردم و خاطرم سبك شد .\r\n\r\n","description":"","footnote":"","page_name":" 300 ","page_number":312},
  {"content":"\r\n\r\n\r\nدستورى از امام صادق ( ع )\r\n150 - ( 1 ) از حارث بن مغيره گويد امام صادق ( ع ) فرمود من بيگناهان شما را بتقصير بيماران شما مسئول سازم و مؤاخذه كنم و چرا چنين نكنم ؟ بشما از كردار مردى از شماها چيزى ميرسد كه مايه نكوهش و زشتى و چركينى شماها و منست و باز هم با او و همگنانش نشست و برخاست ميكنيد و سخن و حديث ميگوئيد و كسى بشماها گذر مىكند و ميگويد اينها كه با آن مرد نابكار نشسته‌اند از او بدترند و اگر چنانچه وقتى بشما از طرف اين گونه افراد كردار و گفتار بدى ميرسد آنها را از خود برانيد و به آنها درشتى كنيد و آنها را باز داريد براى شماها و براى من بهتر باشد .\r\nشرح - از مجلسى « ره » - قوله\r\n« فيقول هؤلاء شر من هذا »\r\n- يعنى اينان كه با اين مرد فاسق معاشرت دارند و او را از كردار بدش باز نميدارند بدتر از خود او هستند .\r\n\r\nاحاديثى در نهى از منكر\r\n151 - ( 2 ) از امام صادق ( ع ) در تفسير قول خدا تعالى ( 164 - الاعراف ) چون فراموش كردند آنچه را بدان ياد آور شدند نجات داديم آن كسانى را كه از بدى نهى ميكنند - فرمود : سه دسته بودند :\r\n1 - خود فرمانبر بودند و امر بدان هم ميكردند و نجات يافتند .\r\n2 - خود فرمانبر بودند ولى امر بمعروف نميكردند و ديگران را هم وادار بدان نميكردند و اينها به صورت مورچه مسخ شدند .\r\n3 - خود فرمانبر نبودند و گنه‌كار بودند و ديگران را هم امر بمعروف نمىكردند و هلاك شدند .\r\nشرح - از مجلسى ره - قوله  « فَلَمَّا نَسُوا ما ذُكِّرُوا بِهِ  » مشهور ميان مفسران اينست كه نسيان در اينجا بمعنى ترك عمديست يعنى آنچه را صلحاء به آنان ياد آورى نمودند عمل نكردند و اين آيه در باره داستان اصحاب سبت نازل شده كه جمعى يهود بودند در روزهاى شنبه ماهى ميگرفتند و آيه دنبال آن\r\n\r\n","description":"","footnote":"","page_name":" 301 ","page_number":313},
  {"content":"\r\n\r\nتصريح دارد كه به صورت ميمون مسخ شدند و جمع ميان آيه و خبر اينست كه دسته دوم به صورت مورچه مسخ شدند و دسته سوم به صورت ميمون و مقصود از هلاكت همين است كه بميمون مسخ شدند و روايت ابن طاوس در كتاب سعد السعود آن را تأييد مىكند ( و بس از نقل روايت گويد ) ابن طاوس ره گفته است شايد مسخ آنان كه در امر بمعروف سستى كردند و با گنهكاران سازش نمودند به صورت مورچه براى اينست كه عظمت خدا را كم گرفتند و بحرمت الهى اهانت روا داشتند و خدا هم آنها را زبون و خرد نمود .\r\n152 - ( 1 ) امام صادق ( ع ) به شيعه نوشت بايد سالمندان و خردمندان شما بنادانها و رياست طلبها توجه كنند ( يعنى بهر وسيله باشد آنها را از خلافكارى و رياستمدارى باز دارند ) يا اينكه لعنت من همهء شماها را فرا خواهد گرفت .\r\n153 - ( 2 ) امام صادق ( ع ) فرمود خدا براى ديندارى دو دولت مقرر ساخته يك دولت و تسلط از آن آدم ( ع ) است ( كه مظهر خلافت حقه و حكومت عادله است ) و دولتى هم براى ابليس است ( كه طبق قرار داد بقاى او تا روز قيامت مقرر است ) دولت آدم همان دولت خداوند عز و جل است و چون خدا عز - و جل خواهد آشكارا پرستيده شود دولت آدم را آشكار كند و آن را بر مردم مسلط سازد و هر گاه خدا خواهد نهانى پرستيده شود نوبت تسلط دولت ابليس باشد پس هر كه فاش سازد مذهب حق را كه خداوند خواسته است زير پرده و نهان باشد از دين بيرون رفته است .\r\nشرح - دين دو دولت دارد - يعنى دولت آشكار و دولت نهانى كه در حال تقيه است و زير پرده است .\r\n\r\n","description":"","footnote":"","page_name":" 302 ","page_number":314},
  {"content":"\r\n\r\n\r\nداستان مردم در روز رستاخيز\r\n154 - ( 1 ) از جابر از امام باقر ( ع ) گويد كه فرمود : اى جابر هر گاه روز رستاخيز شود خدا عز و جل اولين و آخرين را براى تميز حق از باطل گرد آورد و رسول خدا ( ص ) دعوت شود و امير المؤمنين ( ع ) دعوت شود و برسول خدا جامه‌اى سبز پوشند كه از مشرق تا مغرب بدرخشد و باندام على ( ع ) هم بمانند آن جامه‌اى پوشند و باندام رسول خدا ( ص ) جامه گلى ديگر پوشند كه از آن ميان مشرق و مغرب روشن شود و باندام على بمانند آن بپوشند و بدين وضع بر آيند و بالا روند و سپس ما را دعوت كنند و رسيدگى به حساب مردم را بما واگذارند و مائيم به خدا سوگند كه اهل بهشت را ببهشت وارد كنيم و اهل دوزخ را به دوزخ .\r\nسپس پيمبران را دعوت كنند و دو صف برابر عرش خدا عز و جل وادار شوند تا ماها از رسيدن به حساب مردم فارغ شويم و چون اهل بهشت ببهشت روند و اهل دوزخ بدوزخ روند رب العزة على ( ع ) را بفرستد تا بهشتيان را به منزل خود در آورد و همسران آن‌ها را به آنها تزويج كند و به خداوند سوگند كه على همان كسيست كه بهشتيان را تزويج كند و بآن‌ها در بهشت زن بدهد و اين كار با ديگرى جز او نباشد ، اين كرامتى است كه خدا عز و جل به او ارزانى داشته و فضليست كه به او مخصوص گردانيده است و به او بخشيده است و او است كه به خدا دوزخيان را بدوزخ برد و او است كه در بهشت را به روى اهل بهشت مىبندد وقتى وارد آن شدند زيرا درهاى بهشت به او سپرده است و درهاى دوزخ هم به او سپرده است .\r\n\r\n","description":"","footnote":"","page_name":" 303 ","page_number":315},
  {"content":"\r\n\r\n\r\n( در حسن معاشرت با عموم مردم )\r\n155 - ( 1 ) از عنبسة از امام صادق ( ع ) گويد از آن حضرت شنيدم كه ميفرمود : با مردم آميزش كنيد زيرا اگر دوستى على ( ع ) و فاطمه ( ع ) در نهانى براى شماها سود نبخشد در آشكار هم سودى ندارد .\r\n156 - ( 2 ) فرمود : مبادا ( در ميان مردم مخالف ) نام على و فاطمه ( ع ) را ببريد زيرا در نزد مردم چيزى از نام على و فاطمه نفرت انگيزتر و مبغوض‌تر نيست .\r\nشرح - از مجلسى ره -\r\n« اياكم و ذكر على و فاطمة »\r\nيعنى نزد مخالفان ناصبى كه دشمن خاندانند پايان نقل از مجلسى ره .\r\nمن گويم اين بليغ‌ترين تعبيريست از دوران تقيه و مظلوميت آل عصمت كه بر اثر تبليغات سوء مخالفان كار باينجا رسيده بوده است كه نام آنها را نبايد به زبان آورد .\r\n\r\n( اخبارى متفرقه ) .\r\n157 - ( 3 ) از جابر از امام باقر ( ع ) فرمود هر گاه خدا عز ذكره خواهد دولت قومى را نابود سازد بفلك فرمايد تا بشتابد و باندازه‌اى كه خواهد و بايد برسد .\r\nشرح - از مجلسى ره - « قوله\r\nامر الفلك\r\n» شايد مقصود آماده كردن اسباب زوال ملك و دولت آنها است و محتملست هر دولتى را فلكى باشد جدا از افلاك معروفه و دولت آنان با دوران آن اندازه شده است و چون خدا طول دولت آنان را خواهد آن را كند چرخاند و چون سرعت فناى آن را خواهد آن را بشتاب چرخاند - پايان .\r\nمن گويم - مقصود در هم پيچيدن اوضاع خاندان سلطنتى و كم كردن عمر و سبك كردن عقل آنها است چنانچه از كسرى انوشيروان نقل شده است وقتى در شب ميلاد مسعود پيغمبر طاق ايوان مدائن شكست و كنگره‌هاى آن ريخت و از خواب مؤبد مؤبدان خبردار شد در تفتيش حقيقت بر آمد و از طرف كاهن شام قيام نبوت خاتم و زوال ملك او بوى اعلام شد و پرسيد پس از چند پادشاه اين عرب بر كشور مسلط مىشود جواب شنيد 14 تن بعد از تو سلطنت كنند و او از كثرت شماره جانشينان خود تسلى يافت و دوران دورى را در نظر آورد ولى پس از فوت او اختلاف پديد شد و در مدت\r\n\r\n","description":"","footnote":"","page_name":" 304 ","page_number":316},
  {"content":"\r\n\r\nچند سال اين 14 تن با نوبتهاى كوتاه و با تزلزل بر تخت او بر آمدند و به زير آمدند و بسرعت كشور پانصد ساله ساسانيان دستخوش زوال گرديد .\r\n158 - ( 1 ) از ابى شبل گويد من و سليمان بن خالد خدمت امام صادق ( ع ) رسيديم ، سليمان بن خالد به آن حضرت گفت راستى كه زيديه مردمى هستند شناسا و تجربه اندوخته و مردم آنها را شهرت دادند و در روى زمين هيچ محمدى نيست كه از شما نزد آنها محبوبتر باشد اگر نظر داشته باشيد كه آن‌ها را به خود نزديك كنيد و بسوى خود بكشيد بفرمائيد در پاسخ فرمود اى سليمان بن خالد اگر اين سبك - مغزها ميخواهند ما را از دانش و علم خود بگردانند و بوادى نادانى خود بكشند نه خوش آمد دارند و نه از ما باشند و اگر سخن ما را گوش كنند و منتظر امر ما بمانند عيبى ندارد .\r\nشرح - زيديه را در باره امامت يك عقيده سست و افراطى بود و خروج بسيف و مبارزه علنى و ترك تقيه را از شروط امامت ميدانستند و اين با روش ائمه معصومين مخالفت داشت و مقصود امام اينست كه اگر از اين عقيده افراطى و سفيهانه خود دست بردارند بايد پيرو دستور ما باشند .\r\nشرح - از مجلسى ره - قوله\r\n« قد عرفوا و جربوا »\r\nيعنى جنگ آموخته و تجربه اندوخته‌اند چون با زيد خروج كردند و ميدان دارى نمودند و مجرب شدند و نزد مردم بوفادارى و عهدشناسى معروفند و مردم بشجاعت آنها معتقدند .\r\n159 - ( 2 ) ابن محبوب از كسى كه نام او را برده است از امام صادق ( ع ) گويد در تشييع جنازه‌اى بند نعل امام صادق ( ع ) گسيخت مردى بند نعل خود را آورد به آن حضرت بدهد ، فرمود براى خودت نگهدار بند نعل خود را ، زيرا مصيبت زده سزاوارتر است كه بر آن صبر كند ( يعنى نعل خودت بىبند ميماند و بر تو ناگوار است و به من كه بند نعلم گسيخته صبر آسانتر است ) .\r\n160 - ( 3 ) از امام صادق ( ع ) فرمود : حجامت در سر همان حجامت مغيثه است ( يعنى دادرس ) كه براى هر دردى سودمند است جز مرگ ( و براى نشان دادن محل حجامت ) از ابرو وجب زد تا آنجا كه\r\n\r\n","description":"","footnote":"","page_name":" 305 ","page_number":317},
  {"content":"\r\n\r\nانگشت بزرگ دستش رسيد و سپس فرمود : هم اينجا است .\r\nشرح - از مجلسى ره -\r\n« و شبر من الحاجبين »\r\nيعنى از آخر كمان ابرو وجب زد از دو طرف تا سر دو انگشت بزرگش از سمت راست و چپ بگودى پشت سر رسيد ( كه اينوجب بطور افقى دور سر چرخيده است ) يا از ميان دو ابرو بطور عمودى وجب زده است تا رسيده بفرق سر چنانچه صدوق آن را بسند خود از ابى خديجه از امام صادق ( ع ) نقل كرده است و از رسول خدا ( ص ) نقل كرده كه آن را منقذه ناميده است .\r\n161 - ( 1 ) از رفاعه از امام صادق ( ع ) گويد : فرمود : اى رفاعه ميدانى چرا مؤمن را مؤمن نامند ؟\r\nگويد گفتم : نمىدانم فرمود براى آنكه به حساب خدا عز و جل خط امان ميدهد و خدا خط امان او را اجازه مىكند .\r\nشرح - از مجلسى ره - يعنى در باره هر كسى شفاعت مىكند كه مستحق عقابست و شفاعت او پذيرفته است يا اينكه ضمانت بهشت مىكند و خدا آن را امضاء مىكند .\r\n162 - ( 2 ) از حنان از امام صادق ( ع ) كه فرمود : ناصب ( دشمن آل محمد ع ) باك نداشته باشد كه نماز بخواند يا آنكه زنا كند ، اين آيه در باره آنها نازل شده است ( 3 - الغاشية ) عمل‌كننده و ناصبى است 4 - در ميگيرد در آتش فروزان .\r\nشرح - از مجلسى « ره » - « قوله\r\nأصلى ام زنا\r\n» زيرا او به همه اعمالش معاقب است گر چه واجبات باشد زيرا بمهمترين شرط آن كه ولايت است اخلال كرده است و چنانست كه نماز بىوضوء خوانده .\r\nقوله\r\n« عاملة ناصبة »\r\nظاهر اينست كه ناصبه را بمعنى دشمنى كردن با اهل بيت تفسير كرده محتملست كه آن را بمعنى رنج دانسته باشد و مقصود اينست كه رنج بيهوده ميبرد .\r\nو بيضاوى گفته يعنى كار پر رنج دارد مانند كشيدن زنجير به گردن و فرو رفتن در دوزخ بمانند فرو رفتن شتر در گل و لاى و بالا و پائين شدن در تپه‌ها و گودالهاى آن يا كارها كرده و رنجها برده و آن روز برايش سودى ندارند و او را به آتش بسيار سوزانى در آرند .\r\n\r\n","description":"","footnote":"","page_name":" 306 ","page_number":318},
  {"content":"\r\n\r\n163 - ( 1 ) بگمانم از عبد اللَّه بن سنان كه امام صادق ( ع ) فرمود : اگر جز دوست على بر سر فرات آيد و آبش تا دو پهلوى او بر آمده و برق زند و او مشتى از آن برگيرد و گويد بسم اللَّه و آن را بنوشد و گويد الحمد اللَّه براى او مانند خون ريخته و گوشت خوك حرامست .\r\nشرح - از مجلسى ره - قوله\r\n« قد اشرف مائه على جنبيه »\r\nبيان وفور آبست و بىنيازى مردم از آن و توضيح اينكه زيانى از شرب او به كسى نميرسد و حرمتش تنها براى عقيده فاسد او است و خدا نعمت هر دو دنيا را براى مؤمنان آفريده و بر كافران حرامست .\r\n164 - ( 2 ) از سليمان بن خالد گويد : امام صادق ( ع ) به من فرمود : با عمويم زيد چه كرديد ؟ گفتم آنها از وى پاسبانى ميكردند ( يعنى وقتى كه بالاى چوبه دار بود ) و چون شب هنگام مردم كاسته شدند و خلوت شد ما پيكر او را برگرفتيم و در كنار فرات او را ميان يك آب برده به خاك سپرديم و چون بامداد شد اسب سواران بجستجوى او شتافتند و او را يافتند و سوزاندند .\r\nفرمود : چرا آهن به او نبستيد و او را در نهر فرات نينداختيد ؟ خدايش رحمت كند و قاتلش را لعنت كند .\r\nشرح - از مجلسى ره - قوله\r\n« في جرف »\r\nجوهرى گفته است جرف آب برده‌ايست كه بر اثر جريان سيل گود شده است و اين خبر دلالت دارد بر جواز ترك دفن و سنگين كردن جنازه و انداختن آن در دريا هنگام ضرورت پايان نقل از مجلسى ره .\r\nمن گويم زيد بن على بن الحسين عم والامقام امام صادق ( ع ) از علماى مصلح و پرشور آل محمد است كه بمقام لياقت جان بازى در راه حق رسيد و پروانه‌وار خود را در پرتو شمع ديانت و مذهب سوخت و بر حكومت جبار بنى اميه ستم كار شوريد و در راه حق بمانند جدش امام حسين ( ع ) قربانى شد و كار مظلوميت را تا آنجا رسانيد كه جنازه او را هم آتش زدند به حساب اينكه اثر او را محو كنند ولى زنده و پاينده ماند و تا هنوز نام با افتخار او در جهان اسلام بلند و پاينده است ولى دنباله ستمكاران بريد و همه آنان محو و نابود شدند .\r\n\r\n","description":"","footnote":"","page_name":" 307 ","page_number":319},
  {"content":"\r\n\r\n165 - ( 1 ) از امام صادق ( ع ) فرمود راستى كه خدا عز ذكره هفت روز پس از اينكه جثه زيد را سوزانيدند اجازه هلاك و نابودى بنى اميه را صادر كرد .\r\nشرح - از مجلسى ره - شايد اين كردار ناهنجار از متممات وسائل نزول بلا و عذاب بر آنان بوده است و گر نه آنها كارهاى بدتر و زشت‌تر از اين كردند مانند كشتن امام حسين ( ع ) و اين خبر چون خبر پيش دلالت دارد بر اينكه زيد مشكور است و در جهاد خود ماجور است و مدعى خلافت و امامت نبوده و غرضش خونخواهى امام حسين و رد خلافت باهل آن بوده است چنانچه اخبار بسيار بر آن دلالت دارد پايان نقل از مجلسى ره .\r\nمن گويم چنانچه پيشتر گفتيم زيد بعنوان يك مصلح اجتماعى و مذهبى قيام كرد و مقصودش فدا كارى در راه حق بود و اين يك مقام ارجمنديست كه كسى تا آنجا درك حقيقت كند كه شيفته و جان باز آن گردد و خونخواهى امام و رد خلافت باهل آن هم در ضمن اين يك مقصد عالى مندرجست و سر ممدوح بودن قيام و مبارزه زيد همين مقام اصلاح‌طلبى او است كه براى اجراى حق و حقيقت داوطلب جانبازى و فداكارى شده است و براى چنين افرادى تقيه برداشته شده است مانند امام حسين و ياران وفادارش و ما اين مقام را در رموز الشهاده كه شرحى است با ترجمه بر كتاب نفس المهموم محدث قمى ره توضيح كافى داديم بدان جا رجوع شود .\r\n166 - ( 2 ) از عبيد بن زراره از امام صادق ( ع ) فرمود : راستى خدا جل ذكره هر آينه نگهدارى كند هر كه رفيق خود را نگهدارى كند .\r\nشرح - از مجلسى ره - مقصود اينست كه رعايت احترام دوست را بنمايد و او را در غياب و حضورش رعايت نمايد و از او دفاع كند .\r\n\r\n( حديث فضل شيعه )\r\n167 - ( 3 ) از سماعه كه گويد من در خدمت امام كاظم ( ع ) نشسته بودم و مردم در دل شب گرد كعبه طواف ميكردند فرمود اى سماعه بازگشت اين خلق بسوى ما است و حساب آنها با ما است هر چه گناه ميان خود و خدا دارند ( و حق الناس نيست ) بر خدا بايست كنيم و درخواست جدى كنيم كه از آن بگذرد بخاطر ما و خدا آن را از ما بپذيرد و آنچه ميان مردم و آنها است و حق الناس است از\r\n\r\n","description":"","footnote":"","page_name":" 308 ","page_number":320},
  {"content":"\r\n\r\nصاحبان حق بخواهيم كه ببخشند و از بدهكاران بگذرند و آن‌ها هم بپذيرند و خدا عز و جل بدان‌ها عوض دهد .\r\nشرح - از مجلسى ره - قوله\r\n« الينا اياب هذا الخلق »\r\nيعنى رجوع آن‌ها در قيامت بسوى ما است و اين منافات ندارد كه خدا تعالى فرموده است ( غاشيه - 26 ) بسوى ما است برگشت آنان - بلكه اين خود تفسير آيه است كه مقصود رجوع مردم بسوى اولياء و حجج ما است و شايعست كه ملوك كار بندگان را به خود نسبت ميدهند و ضمير جمع مؤيد آنست .\r\nقوله\r\n« حتما على اللَّه »\r\nيعنى شفاعت جدى ميكنيم بطورى كه خدا ميپذيرد .\r\n168 - ( 1 ) از صالح احول كه شنيدم امام صادق ( ع ) ميفرمود : رسول خدا ( ص ) ميان سلمان و ابو ذر برادرى انداخت و بر ابى ذر شرط كرد كه از سلمان نافرمانى نكند .\r\n\r\n( مسئوليت علما و دانشمندان )\r\n169 - ( 2 ) از حارث بن مغيره گويد در راه مدينه امام صادق ( ع ) به من برخورد و فرمود كيست ؟\r\nآيا حارثى ؟ گفتم آرى فرمود هلا من راستى كه گناه بىخردان شما را به گردن علماى شما مىاندازم ، سپس گذشت و رفت من خدمت او رفتم و اجازه شرفيابى خواستم و نزد آن حضرت رفتم و گفتم به من برخوردى و فرمودى هر آينه گناه بىخردان شما را به گردن علماى شما بيندازم از اين بيان شما مرا نگرانى بزرگى دست داده است .\r\nفرمود آرى چون از مردى بشما خبر رسد آنچه را بد داريد و آنچه را مايه آزار ما مىشود شما را چه مانعى است كه نزد او برويد و او را سرزنش و توبيخ كنيد و هر چه بايد به او بگوئيد من عرض كردم قربانت در اين صورت از ما پيروى نكنند و از ما نپذيرند در پاسخ فرمود شما هم آن‌ها را ترك كنيد و از مجالس آنها كناره بگيريد .\r\n\r\n","description":"","footnote":"","page_name":" 309 ","page_number":321},
  {"content":"\r\n\r\nشرح - از مجلسى ره - اين روايت دلالت دارد بر وجوب نهى از منكر و بر وجوب كناره‌گيرى و متاركه اهل معصيت اگر نپذيرند .\r\n\r\n( سبب عذاب شش طائفه )\r\n170 - ( 1 ) حديث را تا امير المؤمنين ( ع ) رسانيده‌اند كه فرمود : راستى خداوند شش طائفه را بشش خصلت ناهنجار عذاب مىكند :\r\n1 - عرب را بواسطه تعصب نسبت بقبيله و تيره و تبار خود .\r\n2 - دهخداها را بوسيله تكبر و بزرگى كردن بر مردم زارع و ده‌نشينان مستمند و نادان به حقوق خود . 3 - اميران را بخلاف حق 4 - فقيهان را بوسيله حسد بردن به ديگران 5 - تجار و بازرگانان را براى خيانت 6 - ده‌نشينان را بواسطه نادانى و جهالت .\r\n\r\n( يكى از شيوه‌هاى پسنديده رسول خدا ( ص ) )\r\n171 - ( 2 ) از امام صادق ( ع ) فرمود : چيزى نزد رسول خدا « ص » دوست‌تر نبود از اينكه روز را بسر آورد ترسان از خداوند و گرسنه در راه خدا عز و جل ( اين حديث گذشت )\r\n\r\n( يكى از شيوه‌هاى مراقبت على بن الحسين ( ع ) )\r\n172 - ( 3 ) از امام صادق ( ع ) فرمود : على بن الحسين را شيوه اين بود كه هر گاه كتاب روش على ( ع ) را بر ميگرفت و در آن نگاه ميكرد ميفرمود : چه كسى تاب اين روش دارد ؟ چه كسى تاب و توان اين را دارد ؟ سپس آن را به كار مىبست و شيوه‌اش اين بود كه چون به نماز مىايستاد رنگش ديگرگون ميشد تا از رخسارش شناخته ميشد و كسى از فرزندان على ( ع ) تاب و توان كردار او را نداشت جز همان على بن الحسين ( ع ) .\r\n\r\n","description":"","footnote":"","page_name":" 310 ","page_number":322},
  {"content":"\r\n\r\n\r\n( نشانه دوستان على و شيوه‌هاى آن حضرت )\r\n173 - ( 1 ) از حسن صيقل گويد شنيدم امام صادق ( ع ) ميفرمود : راستى دوست على جز حلال نخورد زيرا سرور او و مولاى او چنين بود و دوست عثمان را باكى نيست كه حلال بخورد يا حرام زيرا صاحب و سرور او عثمان همچنين بود .\r\nگويد سپس على ( ع ) را نام برد و فرمود :\r\nهلا سوگند بدان كه جان على ( ع ) را گرفت او هيچ كم و بيشى از حرام دنيا نخورد تا از آن مفارقت كرد و هيچ گاه دو كار برايش رخ نداد كه هر دو فرمان برى از خدا باشد جز اينكه هر كدام بر تنش سخت‌تر بود اختيار كرد و به كار بست و هيچ پيش آمد دشوارى هرگز براى رسول خدا ( ص ) رخ نداد جز اينكه على ( ع ) را بدنبال آن فرستاد زيرا به او اعتماد كامل داشت و هيچ كس در اين امت تاب و توان كردار و وظيفه رسول خدا ( ص ) را پس از او جز او نداشت و محققا چون مردى كار ميكرد كه با چشم خود بهشت و دوزخ را مىديد و هر آينه هزار مملوك و بنده را از اصل مال خود آزاد كرد كه از دسترنج و عرق جبين او بود براى خواهش رضاى خدا عز و جل و رها شدن از دوزخ و خوراكش جز سركه و زيت نبود و شيرينى او همان خرما بود اگر به دستش مىافتاد و جامه كرباسين در بر ميكرد و اگر بلند بود مقراض ميخواست و فزونى آن را مىبريد .\r\nشرح - اينها اخلاق و كردار يك مؤمن پاك و يك رهبر و پيشواى به حق اسلامى است .\r\n\r\n","description":"","footnote":"","page_name":" 311 ","page_number":323},
  {"content":"\r\n\r\n\r\n( شيوه سر سفره امام صادق ( ع ) و مهماندارى آن حضرت )\r\n174 - ( 1 ) از كارگزار محمد بن راشد گويد در سر شام امام صادق جعفر بن محمد ( ع ) حاضر شدم تابستان بود ، خوانى گستردند و نانى بر آن نهادند و قدحى پر از ثريد و گوشت آوردند كه مى جوشيد ، دست در آن نهاد و دريافت كه داغست دست برداشت و ميفرمود :\r\nبه خدا پناه بريم از آتش ، به خدا پناه بريم از دوزخ ، ما توان اين آبگوشت داغ را نداريم تا برسد به آتش دوزخ ، و اين سخن را تكرار كرد تا كاسه ثريد بجا افتاد و خوردنى شد پس دست در آن نهاد و ما هم وقتى امكان يافتيم دست برديم و آن حضرت خورد و ما هم خورديم سپس سفره را بر چيدند و فرمود اى غلام يك چيزى براى ما بياور يك طبق خرما آورد ، من دست بردم بر خلاف انتظار خرما بود گفتم اصلحك اللَّه اكنون موسم انگور و ميوه است .\r\nفرمود : اين خرما است ؟ سپس فرمود اى غلام اين را بردار چيزى بيار باز هم خرما آورد من دست دراز كردم و گفتم ؟ اين هم خرما است . در پاسخ فرمود راستش اينست كه خوبست .\r\nشرح - از مجلسى ره - قوله « بخوان » فيروزآبادى گفته است خوان بر وزن غراب و كتاب آنچه كه طعام روى آن گسترند .\r\n\r\n( اخلاق عاليه پيغمبر و على ( ع )\r\n175 - ( 2 ) از معاويه بن وهب از امام صادق ( ع ) فرمود از روزى كه خداوند عز و جل رسول خدا ( ص ) را مبعوث كرد تا جان او را گرفت از راه تواضع براى خدا عز و جل تكيه زده چيزى نخورد و در برابر همنشين خود هرگز دو زانو زمين نشسته ديده نشد و هرگز رسول خدا ( ص ) با كسى دست نداد كه دست\r\n\r\n","description":"","footnote":"","page_name":" 312 ","page_number":324},
  {"content":"\r\n\r\nخود را پس كشد تا طرف نخست دست خود را پس كشيد و هرگز رسول خدا ( ص ) بدى را با بدى پاسخ نداد ، خدا تعالى به او فرمود ( 96 - المؤمنون ) با بهتر وجهى از بدى دفاع كن - و به كار بست و هرگز رد سائل نكرد . اگر داشت ميداد و اگر هم نداشت ميفرمود خدا مىدهد و هرگز به حساب خدا نبخشيد و تعهد نكرد جز آنكه خدا آن را امضاء كرد و گر چه بهشت هم به كسى ميداد خدا عز و جل برايش امضا ميكرد و برادرش على ( ع ) پس از وى سوگند بدان كه جانش را گرفت هرگز لقمه حرامى از دنيا نخورد تا از آن بيرون شد به خدا كه بسا دو كار جلو او مىافتاد كه هر دو طاعت خدا عز و جل بودند و آنكه بر تن او سختتر مىنمود عمل ميكرد .\r\nبه خدا كه هزار بنده براى خدا عز و جل آزاد كرد كه در باره تحصيل پول آن دستش تاول زده بود و مجروح شده بود .\r\nبه خدا كه كسى پس از رسول خدا ( ص ) تاب و توان كردار او را نداشت جز او ، به خدا هرگز پيش آمد ناگوارى براى رسول خدا ( ص ) رخ نداد مگر اينكه على ( ع ) را در برابر آن سپر كرد و پيش داشت براى اعتمادى كه به او داشت و راستش اينست كه رسول خدا با پرچم خود او را بنبرد ميفرستاد و جبرئيل از سوى راستش بكمك او مىجنگيد و ميكائيل از سوى چپش و برنميگشت تا خدا عز و جل او او را پيروز ميساخت .\r\n176 - ( 1 ) از زيد بن حسن گويد شنيدم امام صادق ( ع ) ميفرمود : على ( ع ) در خوراك و روش از همه مردم به رسول خدا ( ص ) مانندتر بود و شيوه او بود كه خود نان و زيت مىخورد و بمردم نان و گوشت مىخورانيد ، فرمود رسم بود كه على آب و هيزم به خانه مىآورد و فاطمه ( ع ) آرد آسيا ميكرد و آن\r\n\r\n","description":"","footnote":"","page_name":" 313 ","page_number":325},
  {"content":"\r\n\r\nرا خمير مينمود و نان مىپخت و جامه وصله ميزد ، فاطمه از همه مردم زيبارويتر بود و گوئى بر دو گونه‌اش دو گل شكفته بود صلى اللَّه عليها و على ابيها و بعلها و ولدها الطاهرين .\r\n177 - ( 1 ) امام صادق ( ع ) فرمود : خداوند هرگز پيغمبرى نفرستاد جز اينكه بسيار غيور و داراى خلط سوداء پاكى بود و هرگز پيغمبرى نفرستاد جز اينكه اعتراف ببداء داشت .\r\nشرح - از مجلسى ره -\r\n« الا صاحب مرة سوداء صافيه »\r\nشايد كنايه از اين باشد كه در مورد خشم خدا بسيار تند و خشم آلوده مىشدند و براى خدا پلنگى ميكردند و آن را به صفاء توصيف كرده‌اند براى بيان اينكه از اين خلط آثار فساد و بدى كه غالبا با آن هم راه است در پيغمبران نبوده است .\r\n178 - ( 2 ) از امام صادق ( ع ) فرمود چون شتر پيغمبر ( ص ) را رم دادند آن ناقه به رسول خدا ( ص ) عرضكرد ، به خدا من گام از گام برندارم گر چه تيكه تيكه شوم .\r\nشرح - از مجلسى ره - قوله\r\n« لما نفروا برسول اللَّه ناقته »\r\nاشاره است بدان چه منافقان در عقبه كردند چنانچه على بن ابراهيم روايت كرده است كه چون پيغمبر ( ص ) در مسجد خيف در باره امير المؤمنين آنچه را بايد گفت و در روز غدير او را بامامت و جانشينى خود واداشت آن دسته از اصحابش كه پس از وى بر گشتند گفتند محمد در مسجد خيف آنچه را خواست گفت و اينجا هم ( در جحفه ) آنچه را خواست گفت اگر بمدينه باز گردد از ما براى على بيعت ستاند و چهارده تن گرد آمدند و توطئه كردند كه رسول خدا ( ص ) را بكشند و بر گردنه ارشى كه ميان جحفه و ابواء بود كمين كردند ، هفت تن بر سمت راست آن كمين كردند و هفت تن بر سمت چپش تا شتر رسول خدا ( ص ) را رم بدهند و چون سياهى شب جهان را فرا گرفت رسول خدا بهمراه جمع مردم بدان گردنه رسيد و بر روى شتر خود چرت ميزد و چون نزديك گردنه رسيد جبرئيل به او فرياد كرد اى محمد راستى كه فلان و فلان در كمين تو نشسته‌اند رسول خدا ( ص ) بدنبال خود نگاهى كرد و فرمود اين كيست كه دنبال منست ؟ حذيفة بن يمان گفت من حذيفة بن يمانم يا رسول اللَّه ، فرمود آنچه من شنيدم تو هم شنيدى ؟ عرضكرد : آرى فرمود مستور دار سپس رسول خدا ( ص ) بدانها نزديك شد و آنها را بنام آواز داد و چون فرياد رسول خدا را شنيدند گريختند و در ميان جمع مردم در آمدند و حال آنكه شتران خود را زانو بسته بودند بجا گذاشتند و مردم برسول خدا ( ص ) رسيدند و آن‌ها را طلب كردند و رسول خدا ( ص ) بشتران آن‌ها رسيد و آنها را شناخت و چون به منزل رسيد\r\n\r\n","description":"","footnote":"","page_name":" 314 ","page_number":326},
  {"content":"\r\n\r\nفرمود چه در نظر دارند مردمى كه در ميان خانه كعبه هم قسم شدند كه اگر خدا محمد را بميراند يا بكشد امر خلافت و رياست را باهل بيت او باز نگردانند و آن‌ها نزد رسول خدا ( ص ) آمدند و سوگند ياد كردند كه نه چنين چيزى گفتند و نه خواستند و نه قصد سوئى برسول خدا ( ص ) داشتند و خدا اين آيه را در باره آنها فرو فرستاد ( 74 - التوبه ) سوگند ميخورند به خدا كه نگفتند و هر آينه كه كلمه كفر را گفتند و كافر شدند پس از اسلام خود و قصد آن را كردند كه بدان نرسيدند ( يعنى كشتن رسول خدا - ص ) و در دل بدى ندارند از رسول خدا ( ص ) جز اينكه خدا و رسولش آنها را توانگر و ثروتمند كرده‌اند از فضل خود و اگر توبه كنند براى آنها بهتر است و اگر پشت به حق دهند خدا آن‌ها را عذاب دردناكى كند در دنيا و آخرت و براى آن‌ها در زمين دوست و ياورى نباشد .\r\n179 - ( 1 ) مردى از امام صادق ( ع ) كه فرمود كاش ما هم كاروانى بوديم بمانند آل يعقوب تا خدا ميان ما و خلق خود حكم ميكرد و قضاوت مىنمود .\r\nشرح - از مجلسى ره - كاش براى ما كاروانى بود حذف و ايصال دارد و مقصود اينست كه كاش ما هم بكاروانى بر ميخورديم كه ما را با خود ميبرد يا مقصود اينست كه كاش ما خود در بلاد سير مىكرديم و آواره بسر مىبرديم چنانچه يوسف آواره شد و شهر به شهر مىگرديد تا خدا در باره او قضاوت كرد .\r\nو ممكنست مقصود او آرزو كردن حال امام قائم ( ع ) باشد كه در زمين گردش مىكند بىاينكه مردم او را بشناسند و بمقام او پى ببرند و در اين باره بيوسف ( ع ) مانند است .\r\n180 - ( 2 ) از اسماعيل بن محمد از امام صادق ( ع ) كه براستى خدا عز و جل ميفرمايد : من هر سخن درست و حكيمانه را پذيرا نشوم همانا هواى دل و همت را مىپذيرم اگر هواى دل و همتش در رضاى من باشد همت او را در تقديس و تسبيح مقرر ميسازم .\r\nشرح - از مجلسى ره - « قوله تعالى\r\nانما اتقبل هواه و همه\r\n» يعنى آنچه را دوست دارد و نسبت بدان تصميم دارد از نيات حسنه و حاصل اينست كه خدا تعالى زبان بين نيست و بهر چه گويند و كنند نيت و دل را به حساب مىآورد و اگر با نيت خوب و عقيده درست و كامل باشد ثواب تقديس و تسبيح براى آن نويسد گر چه آن را به زبان نياورد .\r\n\r\n","description":"","footnote":"","page_name":" 315 ","page_number":327},
  {"content":"\r\n\r\n\r\n( تفسير يك آيه از امام صادق )\r\n181 - ( 1 ) از طيار از امام صادق ( ع ) در تفسير قول خدا عز و جل ( 53 - فصلت ) محققا بنمائيم به آنها نشانه‌هاى خود را در آفاق و انفس تا حق بر ايشان آشكار گردد - فرمود . به زمين فرو شدن و مسخ شدن و پرتاب‌شدنست گويد : گفتم تا براى آن‌ها آشكار شود ؟ فرمود آن را واگذار مقصود از آن ظهور امام قائم ( ع ) است .\r\nشرح - از مجلسى ره - « قوله\r\nخسف و مسخ و قذف\r\n» آشكار مىشود از اين حديث كه مقصود از آيات و نشانه‌هائى كه در نفوس آن‌ها نموده شود آنها است كه بمخالفان رسد هنگام ظهور امام قائم ( ع ) از عذاب بوسيله فرو شدن در زمين و مسخ شدن و پرتاب شدن سنگها و ديگر چيزها از آسمان بر ايشان تا براى مردم حق بودن آن حضرت روشن شود و ممكنست كه مقصود از قذف آياتى باشد كه در آفاق عيان گردد و اولى روشن‌تر است و بنا بر اين آيات آفاقيه آنچه است كه هنگام ظهورش در آسمان پديدار گردد از نداء دعوت و نزول عيسى و ظهور فرشته‌ها و ديگر چيزها .\r\n\r\n( بيان فضيلتى از على ( ع ) )\r\n182 - ( 2 ) از امام صادق ( ع ) كه رسول خدا ( ص ) فرمود طاعت على ( ع ) زبونيست و نافرمانى او كفر به خدا است عرض شد يا رسول اللَّه چگونه طاعت على زبونيست و نافرمانيش كفر به خدا است در پاسخ فرمود : زيرا على ( ع ) شما را به راه حق واميدارد اگر از او فرمان بريد بايد زبونى را به خود هموار كنيد و اگر او را نافرمانى كنيد به خدا كافر شويد ؟ شرح - از مجلسى « ره » - « قوله\r\nطاعة على ذل\r\n» يعنى سبب فوت وسائل عزت معروف ميان مردم است مانند جمع مال حرام و ستم به زير دستان و آقائى كردن به ديگران يا مقصود تذلل براى خدا است .\r\n\r\n","description":"","footnote":"","page_name":" 316 ","page_number":328},
  {"content":"\r\n\r\n\r\n( در بيان طبقات مردم )\r\n183 - ( 1 ) از امام صادق ( ع ) كه فرمود ما بنى هاشم هستيم و شيعه ما عرب هستند و ديگر مردم اعراب بيابان گرد .\r\n184 - ( 2 ) فرمود ( ع ) ما قريش هستيم و شيعه ما عرب هستند و ديگر مردم كفار روم هستند .\r\nشرح - از مجلسى ره - « قوله\r\nنحن بنو هاشم\r\n» يعنى آنچه در مدح بنى هاشم رسيده است مقصود از آن ما خانواده‌ايم يا هر هاشمى زاده كه پيرو اهل بيتست نه آن كسانى كه زاده هاشم بودند و از حق بدر رفتند و كفر ورزيدند به خدا بوسيله ادعاى امامت بنا حق چون بنى عباس و همگنانشان و آنچه در مدح عرب وارد شده مقصود از آن همه شيعه باشند و اگر چه عجمى نژاد باشند زيرا آن‌ها هم به زبان عرب محشور شوند و مردم ديگر كه مخالفند همان اعرابند كه خدا در باره آنها فرمايد ( 97 - التوبه )  الْأَعْرابُ أَشَدُّ كُفْراً وَ نِفاقاً  كفر و نفاق اعراب از همه سخت‌تر است - و آن‌ها همان بيابان‌گردانند كه خدا آنها را نكوهش كرده براى اينكه از شرع و قانون بدورند و براى يارى سيد انبياء بمدينه مهاجرت نكردند و همه مخالفان در اين امور با آنها شريك هستند .\r\nقوله\r\n« علوج الروم »\r\nعلج بكسر كافر عجمى نژاد و غير عرب را گويند يعنى همه مخالفان بمنزله كفار عجم هستند و به زبان آن‌ها محشور شوند و گر چه عرب زبان از دنيا روند چنانچه در اخبار است .\r\n\r\n( ظهور امام قائم ( ع ) )\r\n185 - ( 3 ) از امام صادق ( ع ) فرمود گويا من قائم ( ع ) را به چشم خود مىنگرم كه بر منبر كوفه است و قبائى در بر دارد و از جيب قباى خود نامه‌اى كه با مهر طلائى مهر بر آن نهاده شده در مىآورد و آن را باز مىكند و بر مردم مىخواند و مردم از شنيدن اين نامه چون گله گوسفند از او رم ميكنند و مىگريزند ، جز نقباء و سردسته‌هاى آنان ، و او سخنى به زبان آورد و مردم پناهگاهى نيابند تا به او برگردند و او را بپذيرند و راستى من آن سخنى را كه او مىگويد به خوبى ميدانم .\r\nشرح - از مجلسى ره - و شايد آن نامه مشتملست بر لعن ائمه مخالفين يا بر احكامى مخالف آنچه ميان مردم مألوف و معروفست .\r\n\r\n","description":"","footnote":"","page_name":" 317 ","page_number":329},
  {"content":"\r\n\r\n186 - ( 1 ) از امام صادق ( ع ) فرمود : حكمت گمشده مؤمنست هر كدام شما گمشده خود را هر جا يافت بايد آن را برگيرد .\r\nشرح - از مجلسى ره - « قوله\r\nالحكمة ضالة المؤمن\r\nالخ » اين جمله در اخبار بسيارى نزد خاصه و عامه وارد است و در تفسيرش اختلافست :\r\n1 - گفته شده مقصود اينست كه مؤمن پيوسته در جستجوى حكمت است چنانچه مردى گمشده خود را جويد ، در نهايه اين را گفته .\r\n2 - مؤمن حكمت را بگيرد از هر كه آن را نزد او يابد و گر چه كافر باشد يا فاسق چنانچه صاحب حيوان گمشده آن را هر جا يابد بگيرد و اين معنى روشن است .\r\n3 - گفته‌اند مقصود اينست كه هر كه كلمه حكمتى دارد كه خود نمىفهمد و مستحق آن نيست بايد دنبال كسى بگردد كه آن را ميفهمد و به حق اخذ مىكند چنانچه بايد گمشده را تعريف كرد تا صاحب آن را يافت و به او تسليم كرد .\r\n187 - ( 2 ) از امام صادق ( ع ) فرمود : راستى كه اشعث بن قيس در خون امير المؤمنين ( ع ) شريك شد و دخترش جعده امام حسن « ع » را زهر داد و محمد پسرش در خون امام حسين ( ع ) شريك شد .\r\nشرح - از مجلسى ره - اشعث بن قيس كندى از خوارج بوده است شيخ در رجالش گويد اشعث بن قيس كندى ابو محمد كنيه دارد ساكن كوفه شد ، پس از پيغمبر در رده اهل ياسر مرتد شد و ابو بكر خواهرش ام فروه را به او بزنى داد و ام فروه يك چشم بود و براى او محمد را زائيد و پس از آن از خارجيان گرديد .\r\nو در اخبار بسيارى وارد شده است كه او با جمعى از خوارج در بيرون كوفه با سوسمارى بيعت كردند و او را امير المؤمنين ناميدند از راه كفر و استهزاء به آن حضرت ( ع ) و اين كافر بكشتن او كمك داده است .\r\nچنانچه شيخ مفيد در كتاب ارشاد و ديگران گفته‌اند ابن ملجم و شبيب بن بجرة و وردان بن خالد براى قتل آن حضرت كمين كردند و در برابر درى كه از آن براى نماز بيرون ميشد نشسته بودند و پيش از آن مقصود خود را با اشعث بن قيس در ميان نهاده بوده و او هم با آن‌ها موافقت كرده بود و اشعث بن قيس هم در آن شب بيرون شده بود و رهبرى آنها را در دست داشت و حجر بن عدى آن شب در مسجد بيتوته كرده بود و شنيده بود كه اشعث مىگويد يا بن ملجم زود ، زود دنبال كارت برو كه سپيده دم تو را رسوا كرد و حجر به مقصد اشعث پى برد و گفت اى يك چشم اگر او را كشتى و شتافت\r\n\r\n","description":"","footnote":"","page_name":" 318 ","page_number":330},
  {"content":"\r\n\r\nتا بامير المؤمنين گزارش بدهد و او را از قصد توطئه‌گران آگاه سازد ولى امير المؤمنين ( ع ) از راه ديگر زودتر به مسجد آمد و ابن ملجم ضربت به دو زد و حجر وقتى رسيد كه فرياد مردم بلند بود قتل امير المؤمنين ( ع ) خدا لعنت كند هر كه او را كشت و در خونش شريك شد .\r\nو اما پسرش محمد لعنة اللَّه عليه با مسلم جنگيد تا او را گرفت در امالى امام صادق ( ع ) روايت است كه ابن زياد او را با هزار سوار بكربلا فرستاد و او بود كه صبح عاشورا بانك برآورد اى حسين بن فاطمه تو چه حرمتى نسبت به رسول خدا « ص » دارى كه ديگران ندارند و حسين ( ع ) اين آيه را در پاسخ او خواند ( 33 - آل عمران ) راستى كه خداوند برگزيده آدم و نوح و آل ابراهيم و آل عمران را بر جهانيان كه از نژاد يك ديگرند سپس فرمود : به خدا كه محمد از آل ابراهيمست و عترت هاديه از آل محمدند ، اين مرد كيست ؟ گفتند محمد بن اشعث بن قيس كندى است حسين ( ع ) سر به آسمان برداشت و فرمود : بار خدايا بمحمد بن اشعث در اين روز يك خوارى بنما كه پس از آن هرگز عزيز نشود و براى او عارضه‌اى رخ داد و از ميان لشكر كنارى رفت تا رفع حاجت كند و خدا عقربى را به او مسلط كرد تا او را گزيد و مكشوف العوره مرد .\r\nو اما پسر ديگرش قيس بن اشعث كه اعانت او بر عليه امام حسين معروفست او يكى از سران لشكر كوفه بود و در حمل سران شهداء بنزد ابن زياد شركت كرد .\r\nو امام داستان دخترش جعده كه زهر جفا بكام امام مجتبى ريخت از مطالب بسيار مشهوره است بر او و پدر و برادرش لعنت خدا باد تا آسمان و زمين هستند .\r\n188 - ( 1 ) از ابى اسامه گويد من با امام صادق ( ع ) همكجاوه بودم به من فرمود قرآن بخوان من سوره‌اى از قرآن را آغازم كردم و آن را خواندم آن حضرت دقت كرد و گريست سپس فرمود اى اسامه دلهاى خود را با ياد خدا عز و جل رعايت كنيد و از دست برد شيطان بر حذر باشيد زيرا راستش اينست كه بر دل بارها و ساعتهاى ترديد از بامداد رخ دهد كه بوضعى مبهم در آيد نه ايمان در آنست و نه كفر و بمانند پارچه كهنه يا استخوان پوسيده گردد .\r\nاى اسامه نه اينست كه بسا دلت را وارسى و از خوب و بدش بىخبرى و ندانى كه بكجا است من به آن حضرت گفتم آرى من به اين وضع دچار ميشوم و ميدانم كه مردم هم دچار ميشوند ، فرمود : آرى ، كسى از آن بر كنار نيست فرمود پس هر گاه چنين شد ياد خدا عز و جل كنيد و از دستبرد شيطان بر حذر\r\n\r\n","description":"","footnote":"","page_name":" 319 ","page_number":331},
  {"content":"\r\n\r\nباشيد زيرا چون خداوند براى بنده خير و خوبى خواهد ايمان بدلش افكند و اگر جز آن را خواهد جز آن در دلش افتد گفتم : قربانت جز آن چه باشد ؟ فرمود : هر گاه كفر او را خواهد كفر در دلش افتد .\r\nشرح - از مجلسى ره - قوله\r\n« ارعوا قلوبكم »\r\nاز رعايت است يعنى به ياد خدا آنها را نگهداريد از وسوسه‌هاى شيطان و از آنچه كه در دلها افكند از شبهه و ترديد .\r\nقوله\r\n« نكت كفرا »\r\nيعنى چون سزاوار شد كه خداوند تعالى لطف خود را از او دريغ داشت شيطان بر دلش مسلط شود و هر چه خواهد در آن افكند و اسناد آن به خدا بر سبيل مجاز است .\r\n\r\n( سفارشى از امام صادق ( ع ) )\r\n189 - ( 1 ) از عمرو بن سعيد بن هلال گويد به امام صادق ( ع ) گفتم راستى كه من گويا چند سال يك بار بيشتر به خدمت شما نميرسم يك سفارشى بكنيد كه عمل بدان كنم فرمود :\r\nبه تو سفارش ميكنم بتقوى از خدا و به راستگوئى و ورع و اجتهاد و بدان كه تلاش و كوشش در عبادت بىورع سودى ندارد و مبادا دل بمقام بالا دست خود ببندى و در آرزوى آن باشى و تو را همين بسكه خدا عز و جل به رسول خود فرمود ( 55 - التوبه ) تو را خوشآيند نباشد اموال آنان و نه اولادشان - و خدا عز و جل به رسولش فرمود ( 131 - طه ) و دو چشمت را مدوز بدان چه چند تا از آنان را بهره‌ور كرديم از شكوفانى زندگى دنيا .\r\nاگر تو چيزى از اين وضع هراس دارى زندگانى رسول خدا ( ص ) را به ياد بياور كه خوراكش نان جو بود و شيرينيش خرما و سوختش شاخه درخت خرما هر وقت به دستش مىآمد و هر گاه مصيبتى به تو رسد به ياد بياور داغ رسول خدا « ص » را زيرا خلق هرگز چنان مصيبت نبينند .\r\nشرح - از مجلسى « ره » - قوله\r\n« و ان تطمح نفسك »\r\nيعنى دل بزندگى بالا دست خود مده\r\n\r\n","description":"","footnote":"","page_name":" 320 ","page_number":332},
  {"content":"\r\n\r\nو آن را آرزو مكن .\r\nقول خدا تعالى  « فَلا تُعْجِبْكَ »  يعنى دلت را نبرد آنچه از اموال و اولاد اين منافقان بىدين مىبينى . . .\r\n\r\nنطق پند آميزى از رسول خدا « ص »\r\n190 - ( 1 ) از امام باقر « ع » فرمود از جابر بن عبد اللَّه شنيدم مىگفت يك روز رسول خدا « ص » بر ما گذر كرد ، ما در انجمنى بوديم و او بر ناقه‌اش سوار بود ، اين داستان پس از برگشت او از حجة - الوداع بود ، آن حضرت بر سر ما ايستاد و سلام داد و ما جواب او را داديم سپس فرمود :\r\nمرا چه شده است كه مينگرم دوستى دنيا بر بسيارى از مردم چيره شده است تا آنجا كه گويا در اين جهان مرگ بنام ديگران ثبت شده و آنان جاويدند و گويا حق در اين جهان بر ديگران بار شده و آنان بر كنارند و تا آنجا كه گويا از گزارش مرده‌هاى پيش از خود نه چيزى شنيدند و نه ديدند ، راه آنان همان راه مردمى مسافر و در حال كوچست به زودى زود مرگ بر سر آنها تازد و باز آيد ، خانه آنها گورشان گردد و ديگران ارتشان را بخورند ، آنان را گمانست كه پس از گذشتگان در جهان جاويدانند .\r\nهيهات هيهات پس مانده‌ها و پيش رانده‌ها پند نياموختند هر آينه نادانى كردند و به دست فراموشى سپردند هر پند آموزى در كتاب خدا بود و از سرانجام هر بدى آسوده بسر بردند و از پيش آمدهاى ناگوار و كمر شكن و گرفتاريهاى پديد آينده نهراسيدند .\r\nخوشا بر كسى كه ترس از خدا عز و جل او را از ترس مردم باز دارد .\r\nخوشا بر كسى كه بعيب خود پويد و عيب برادران مؤمنش را نجويد .\r\n\r\n","description":"","footnote":"","page_name":" 321 ","page_number":333},
  {"content":"\r\n\r\nخوشا بر كسى كه نسبت به خدا عز و جل تواضع كند و در آنچه خدا به او حلال كرده است زهد پيشه كند بىآنكه از روش من رو گردان باشد و شكوفائى دنيا را بيكسو نهد بىآنكه از سنت و كردار من منحرف شود و پيروى كند از اخيار عترت من كه پس از من هستند و از اهل كبر و فخر و دنيا دارى كناره كنند آن كسانى كه بر خلاف سنت من بدعت گذارند و به راهى جز روش و رفتار من بروند .\r\nخوشا بر مؤمنى كه مالى از جز راه معصيت و خلاف بدست آورد و آن را در غير گناه خرج كند و بمستمندان و درويشان بدهد .\r\nخوشا بر كسى كه با مردم خوش رفتارى كند و بدانها از كمك خود دريغ نورزد و شر خود را از آنها بگرداند . خوشا بر كسى كه در هزينه خود ميانه روى كند و فزونى در آمد خود را بمستحقان ببخشد و از سخن زيادى خوددارى كند و از كردار زشت باز ايستد .\r\nشرح - از مجلسى ره - قوله\r\n« سبيلهم سبيل قوم سفر يعنى »\r\n1 - اين زنده‌ها مسافرند و منزلهاى عمر خود را كه سال و ماه است طى ميكنند تا برسند بدان مرده‌ها .\r\n2 - يعنى آن مرده‌ها در بر اين زنده‌ها مسافرانى بودند كه رفتند و از رفتن آنها پند نگرفته‌اند و پندارند كه آنها بازمىگردند .\r\nقوله\r\n« من غير رغبة عن سيرتى »\r\nيعنى زهد نامشروع و رياضت زيان آور را پيشه نكند و از روش پيغمبر كه بهره‌ورى از زنان و بوى خوش و خواب و استراحت و توجه بامور لازمه دنيا است صرف نظر نكند بلكه زهد او نسبت بمورد شبهه و امور زائده باشد مانند مباحاتى كه بسا مانع طاعت شوند قوله\r\n« من غير تحول عن سنتى »\r\nباينكه مباحات را بر خود حرام كند و سنت را ترك كند و بدعت در دين گذارد چنانچه ميان بدعت‌گذاران صوفيه و فرق ديگر شايع است - پايان نقل از مجلسى « ره » .\r\nمن گويم - اين نطق پيغمبر « ص » كه در روزهاى آخر عمر و دوران نهائى تبليغات بوده است بسيار شيوا و گويا و پر معنا است و دستوراتى است كه براى دين و دنيا بسيار سودمند است و بسى قابل مطالعه است و بعضى آن را بعلى ( ع ) نسبت دادند و برخى فقره‌هاى آن را در نهج البلاغه ثبت كرده و اگر على « ع » كلام پيغمبر را بازگو كرده باشد پر بعيد نيست .\r\n\r\n","description":"","footnote":"","page_name":" 322 ","page_number":334},
  {"content":"\r\n\r\n\r\n( پندهائى حكيمانه )\r\n191 - ( 1 ) از معلى بن محمد كه سند را تا معصوم رسانيده يكى از حكماء ( يعنى ائمه ( ع ) زيرا صدوق در امالى آن را از امام صادق ( ع ) روايت كرده است و شيوه آنان نيست كه از غير معصوم حديث باز گويند از مجلسى ره ) گويد :\r\nراستى بخيلان از همه كس سزاوارترند كه براى مردم آرزوى ثروت داشتن كنند زيرا هر گاه مردم ثروتمند شدند از اموال آن‌ها دست بدارند .\r\nراستى معيوبان از همه كس سزاوارترند كه بهبودى ديگران را آرزو كنند زيرا اگر مردم به شوند عيب آن‌ها را نجويند .\r\nراستى كم‌خردان از هر كس سزاوارترند كه بردبارى مردم را خواستار باشند زيرا نيازمندند كه از سبكسرى و نابخردى آنان گذشت شود ، بر خلاف اين حقيقت بخيلان فقر مردم را خواهند و معيوبان نابكارى ديگران را آرزو كنند و گنهكاران سفاهت مردم را طلبند با اينكه فقر نيازمندى ببخيل آرد و فساد و تباهى اخلاق مردم مايه جستجوى عيب معيوبان باشد و كم خردى مايه پاسخگوئى بگناه و بىادبى است .\r\n\r\n( شيوه شايسته شيعه با يك ديگر )\r\n192 - ( 2 ) حسن بن راشد گويد امام صادق ( ع ) فرمود : اى حسن هر گاه برايت يك گرفتارى و ناگوارى رخ داد در باره آن به هيچ كس از مخالفان شكايت مبر ولى آن را براى يكى از برادرانت بازگو ( يعنى هم مذهبانت ) زيرا تو يكى از چهار خصلت را از دست ندهى :\r\n1 - باعطاى مال كافى پاسخ گيرى .\r\n\r\n","description":"","footnote":"","page_name":" 323 ","page_number":335},
  {"content":"\r\n\r\n2 - از جاه و اعتبار او در رفع گرفتارى خود استفاده كنى .\r\n3 - بدرگاه خدا براى رفع گرفتارى تو دعائى شود كه باجابت رسد .\r\n4 - به تو نظر و مشورتى اظهار شود كه مايه رفع گرفتاريت گردد .\r\nشرح - از مجلسى ره - اين حديث دلالت دارد بر جواز شكايت از گرفتارى نزد برادران دينى و بلكه بر خوبى آن\r\n\r\nخطبه‌اى از امير المؤمنين ( ع )\r\n193 - ( 1 ) از جابر از امام باقر ( ع ) فرمود : امير المؤمنين ( ع ) خطبه‌اى خواند ، فرمود :\r\nسپاس از آن خدا است كه بنشيب برد و بفراز آورد ، زيان تواند و سود رساند . بخشنده است و فراگيرنده . ستايشش و الا است و نامهايش درست و بجا ، بهر نهانى اندر است و بر دلها نهاد پرور ، آنكه مرگ را در ميان آفريده‌هاى خود ترازوى داد و عدالت ساخته و بنعمت زندگى آنان را نواخته ، زنده كند و بميراند و خوراك هر كسى را در پيمانه گذارد پيمانه‌اى كه بدانش خود بجا و خوبش اندازه گرفته و بحكمت و تدبير خود آن را محكم و بىكم و كاست بر سفته زيرا او آگاه و بينا است ، او است هميشه بمان بىنيستى و پاينده تا پايان هستى بداند آنچه را زير زمين است و در آسمان و آنچه زير خاك است و ميان اين و آن .\r\nسپاسش گويم از گنجينه سپاس پاك كه او را سزاست بدان چه فرشته‌ها و پيمبرانش سپاس گفتند چونانه سپاسى كه شماره‌اش آمار نكند و رشته دراز زمانه‌اش پيش نيفتد و كسى بمانندش نياورد به او ايمان دارم و بر او كار خود واگذارم از او رهنمائى خواهم و بس به او گرايم و هر نيكى از او باز خواهم و راه خشنودى او را پويم .\r\n\r\n","description":"","footnote":"","page_name":" 324 ","page_number":336},
  {"content":"\r\n\r\n( 1 ) و من گواهم كه نيست شايسته ستايش جز خدا كه يگانه است و شريك ندارد و گواهم كه محمد ( ص ) بنده و فرستاده او است او را براى رهبرى و بهمراه كيش درست فرستاده تا بر همه كيشهايش چيره سازد و هر كيش نادرستى را بر اندازد گر چه مشركان را ناسازگار باشد صلى اللَّه عليه و آله آيا مردم اين جهان براى شماها خانمان نيست و پايگاه نباشد همانا شما در آن چون كاروانى باشيد كه بار به زمين نهد و شتر را بخواباند سپس اندكى بيارامد و بامداد يا پسين بار بندد و بكوچد مردم سبكبار در اين جهان در آيند و سبكبار و بىبنه و كالا از آن بدر آيند ، از گذشتن آن هيچ جدائى در نيافتند و نه بدان چه بجاى خود نهادند راه برگشتى بدست آوردند ، آن‌ها را كشانيدند و خودشان هم شتابيدند و تكيه به دنيا زدند و آماده رفتن نشدند تا آن گاه كه گلويشان را گرفتند و بخانمان مردمى روى نهادند كه خانه‌شان خشكيده و از بيشترشان نه خبريست و نه اثرى ، در اين جهان اندكى زيستند و شتابانه به ديگر سراى پيوستند و شماها در خانمان آنها در افتاديد و در دنبالشان بار بسته‌ايد و كوچانيد پاكشهاى رهوار شما را خوب مىبرند در آن نه خستگى است و نه سستى روز شما خودتان را ميشتاباند و شبتان جانتان را به خوبى برنده است ، شما خود نماينده حال آن مرده‌هائيد و نمونه‌هاى كامل روش و رفتار آن‌ها ، زندگى اين دنيا شماها را نفريبد همانا شما در آن مسافرانى تازه وارديد و مرگ از شما پذيرا است پيكان جانستانش را در شما فرو مىكند و پيكهاى هوايش گزارشهاى شما را به خانه پاداش بهشت يا كيفرگاه دوزخ مىرساند و بپاى سزا و حساب ميكشاند شرح - از مجلسى ( ره ) -\r\n« و تمضى باخباركم مطاياه »\r\nمقصود از اخبار گزارش اعمال است و چند توجيه دارد :\r\n1 - مقصود از مطايا كسانى باشند كه پيش از آن‌ها مرده‌اند و خبرگزارى آن‌ها به اين اعتبار است كه بآن‌ها احسان كردند يا بدى كردند و نزد محاسبه آن اموات آن‌ها را به خوبى ياد كنند يا بدى .\r\n\r\n","description":"","footnote":"","page_name":" 325 ","page_number":337},
  {"content":"\r\n\r\n2 - مقصود از مطايا خود اين اشخاص موجود باشند يعنى شما خود مطايا و مراكب در اين دنيا هستيد كه عمل شما بر دوش خود شما است و ببهشت ميرويد يا دوزخ .\r\n3 - مقصود از مطايا حافظين اعمال باشند و نسبت آن‌ها به دنيا براى اينست كه عمل را از دنيا مىبرند و آن را براى اهل دنيا حفظ ميكنند و گر چه فرشته‌اند ولى كارگر مردم دنيا هستند ؟\r\n4 - مقصود از مطايا عمر باشد كه با عمل مىگذرد .\r\nدنباله حديث 193 - ( 1 ) پس خدا رحمت كند بنده‌اى را كه پروردگار خود را منظور دارد و از گناهش دورى كند و با هواى نفس خود طرفيت كند و آرزوى بىجاى خود را دروغ شمارد و دنبالش نرود آن مرد مردانه كه خود را با تقوى مهار زده و با ترس پروردگارش لجام بر دهن نهاده و آن را با مهار بسوى طاعت كشانده و با لجام از نافرمانى حق رانده است ديده بفرداى قيامت خود دوخته و هر آنى در انتظار مرگ خود است ، هميشه در انديشه است و بىخوابى شب او طولانى است رو گردان و دلتنگ از دنيا است و رنجكش براى ديگر سرا و نگهبان آن .\r\nمرديكه شكيبائى را مركب نجات خود ساخته و تقوى را ذخيره وفات و درمان دردهاى درونش پرداخته است عبرت گرفته و سنجيده و از دنيا و مردم رنجيده دانش آموخته براى فهم دين و روش متين ، دلش از ياد معاد سنگين بار است و بستر راحتش را برچيده و بالش نرم را بدور افكنده ، بر وى دو پا ايستاده و خود درون عبايش خزيده و براى خدا عز و جل خاشع است و بنوبت روى و دو كفرا بر خاك مينهد .\r\nدر نهانى از پروردگارش هراسان است اشكش ريزد و دلش طپد ، سيل اشك از ديده‌اش روان است و بندهايش از ترس خدا عز و جل لرزان رغبتش بدان چه پيش خدا است بزرگست و هراسش از او سترگ ، بگذران معاش راضى است ، عيانش كمتر از نهان است ( يعنى آنچه از عبادت و كمال خود به مردم عيان مىكند كمتر از آنچه است كه نهان مىدارد ) و به كمتر از آنچه مىداند اكتفاء مىكند ( يعنى در مقام اظهار فضل و صلاح نيست ) .\r\n\r\n","description":"","footnote":"","page_name":" 326 ","page_number":338},
  {"content":"\r\n\r\n( 1 ) آنانند كه سپرده‌هاى خدايند در بلادش و بوسيله آنان خدا از بنده‌هاى خود دفع بلا مىكند اگر يكى از اينان به خدا جل ذكره سوگند ياد كند آن را انجام دهد و اگر بر كسى نفرين كند خدا او را يارى كند و رفع ستم از او نمايد ، و از او بشنود هر گاه با وى مناجات كند و اجابتش نمايد هر گاه دعا كند ، خدا سرانجام خوب را براى تقوى مقرر داشته و بهشت را براى اهل تقوى جايگاه ساخته كه در آن بهترين خواسته را دارند گويند سبحانك اللهم ( يعنى هر وقت چيزى خواهند اين جمله را بر زبان رانند و بمطلوب خود رسند - از مجلسى ره ) مولايشان آنان را بدان چه داده‌استشان دعوت كرده است و آخر خواست آن‌ها اينست كه :  الْحَمْدُ لِلَّهِ رَبِّ الْعالَمِينَ  .\r\n\r\nخطبه‌اى از امير المؤمنين ( ع )\r\n194 - ( 2 ) از محمد بن نعمان و يا ديگرى كه امام صادق ( ع ) اين خطبه را براى روز جمعه امير المؤمنين ( ع ) ذكر كرده است :\r\nسپاس خدا را سزاست كه شايسته سپاس است و سر آغاز و سرانجام آن است و جايگاه آن ، آغازكننده نقش آفرين ، برترين و الا و بزرگوار ؛ عزيزترين هستى و كرامت شعار بكبريائى يگانه و بهر گونه نعمت يكتا ، بعزت خود چيره است و بقهر خود مسلط ، بنيروى خود منيعست و بتوان خود مقتدر و بجبروت خود برتر از هر چيز است ستوده است بامتنان و احسانش ، بخشنده است به عطا و فوائد شايانش روزى فراوان دهد و نعمت بىكران او را سپاس‌گزاريم بنعمتهايش و پياپى بودن آلائش سپاسى كه برازنده عظمت و جلال او است و فرازنده آلاء و كبريائش\r\n\r\n","description":"","footnote":"","page_name":" 327 ","page_number":339},
  {"content":"\r\n\r\n( 1 ) و گواهم كه نيست شايسته پرستشى جز او يگانه است و شريك ندارد آنكه در اوليت خود بر هر چيزى پيش است و در پايندگى بر همه چيز مسلطست همه خلق براى يگانگى و ربوبيت او خاضعند و هم براى ازليت ديرين وى و بدوام ابديتش سر فرود آوردند .\r\nو گواهم كه محمد بنده و فرستاده و بهترين آفريده او است او را بدانش خود اختيار كرد و براى وحى خود برگزيد و سر خود را به دو سپرد و براى هدايت خلق خودش پسنديد و به كار بزرگ نبوت خاتميه و پرتو افكنى معالم دين خود و برنامه‌هاى راه خود و كليد وحيش نماينده ساخت و وسيله باب رحمت خودش نمود او را برانگيخت براى هنگام فترت رسولان و خموشى چراغ دانش و اختلاف ملتها و گمراهى بشر از راه حق و نادانى به حضرت پروردگار و كفر و انكار به زندگى پس از مرگ و وعده آخرت .\r\nاو را به همه مردم سراسر رسول فرستاد و رحمت جهانيان ساخت بهمراه كتابى ارجمند كه آن را برترى داد و آيه آيه فرو فرستاد و روشن و واضح تعبير كرد و عزيزش گردانيد و نگهش داشت از اينكه باطل از پيش و يا پس در آن راه يابد و تنزيلى بود از خداوند حكمتدار ستوده .\r\nدر آن كتاب براى مردم مثلها زد و آياتى را زير و رو كرد شايد كه آن‌ها تعقل كنند ، حلال را در آن حلال شمرد و حرام را حرام و دين را در ضمن آن براى بندگانش قانون نهاد و عذر آن‌ها را زائل كرد و آن‌ها را بيم داد تا براى مردم بر خداوند پس از ارسال رسولان حجتى و بهانه‌اى نباشد و وسيله بلاغ بمردم خدا پرست گردد .\r\nو او هم تبليغ رسالت كرد و در راه خدا جهاد نمود و او را پرستيد تا مرگش فرا رسيد صلى اللَّه عليه و آله و سلم تسليما كثيرا .\r\n\r\n","description":"","footnote":"","page_name":" 328 ","page_number":340},
  {"content":"\r\n\r\n( 1 ) بشما سفارش ميكنم اى بنده‌هاى خدا و هم بخودم سفارش ميكنم بتقوى از خدائى كه همه چيز را بدانش خود آغاز كرد و وعده‌گاه و بازگشت همه فردا بدرگاه او است و بدست قدرت او است نابودى آن‌ها و نابودى شما و گذشت روزگار و فناى عمر و بسر آمدن مدت شماها و اين دنيا به زودى از دست ما و شما بدر رود چونان كه از دست كسانى كه پيش از شما بودند بدر رفت .\r\nپس اى بنده‌هاى خدا كوشش خود را در اين دنيا صرف كنيد كه در روز كوته آن براى روز دراز آخرت توشه برداريد زيرا دنيا خانه كار است و آخرت خانه آسايش و پاداش خود را از آن دور كنيد و دل از آن بكنيد زيرا فريبخورده كسى است كه فريب آن را بخورد ، هرگز دنيا در زمينه نهايت آرزوى خواستاران خود كه بسيار دوستش دارند و بدان دل دهند و شيفته آنند از اين نگذرد كه خدا عز و جل فرمايد :\r\n( 24 - يونس ) چون آبيست كه از آسمانش فروباريم و با گياه زمين در آميخت از آنچه جان داران خورند تا آخر آيه ( تا چون زمين زيور خود را بر گرفت و بسيار زيبا شد و مردمش پنداشتند كه بر آن توانايند فرمان ما در شب هنگام يا روز روشن در رسيد و آن را كاهى درو شده و خرد نموديم كه گويا ديروز هم چيزى نبوده است ) .\r\nبا اينكه در اين دنيا هيچ كدام از شما تجربه‌اى فراهم نكرد و خبرى بدست نياورد جز اينكه عبرتى براى او فزايد و هيچ كس در سايه آسودگى و عافيت نياسايد جز اينكه نگرانيست از آنكه بلائى ريشه كن بر سرش آيد يا نعمت و عافيت خود را از دست دهد با اينكه دنبال اين همه مرگست و ترس از ورود بعالم ديگر و نگرانى از باز داشت در برابر خداوند حاكم و عادل تا هر كس پاداش عمل خود را بيند ، تا اينكه خدا هر آن كس بد كردار بوده است سزا دهد و پاداش بخشد به كسانى كه خوشكردارى كردند با كارهاى نيك .\r\n\r\n","description":"","footnote":"","page_name":" 329 ","page_number":341},
  {"content":"\r\n\r\n( 1 ) پس از خدا عز ذكره بپرهيزيد و برضوان خدا بشتابيد و هم به عمل بطاعت او و تقرب جستن به دو بهر آنچه مايه رضايت او است زيرا او قريبست و مجيب خدا ما را و شما را از آنها مقرر دارد كه بهر آنچه دوست دارد عمل مىكند و از آنچه مايه خشم او است دورى مىجويد .\r\nسپس راستى زيباترين داستان و رساترين پند و سودمندترين يادآورى كتاب خدا عز و جلست خدا عز و جل فرموده است ( 104 - الاعراف ) و هر گاه خوانده شود قرآن گوش كنيد بدان و خاموش بمانيد شايد رحمت شويد .\r\nبه خدا پناه جويم از شيطان رجيم : بنام خداوند بخشاينده مهربان ، سوگند بعصر 1 - راستى انسان هر آينه در خسران است 2 - جز آن كسانى كه گرويدند و كارهاى شايسته كردند و همديگر را به حق سفارش كردند و همديگر را بشكيبائى سفارش كردند 3 .\r\n( 56 - الاحزاب ) راستى كه خدا و فرشته‌ها صلوات فرستند بر پيغمبر آيا كسانى كه گرويدند صلوات فرستيد بر او و درود فراوان .\r\nبار خدايا رحمت فرست بر محمد و آل محمد و بركت بده بمحمد و آل محمد و مهر بورز بمحمد و آل محمد و درود فرست بمحمد و آل محمد چون بهترين آنچه رحمت فرستادى و بركت دادى و ترحم كردى و مهر ورزيدى و درود گفتى بر ابراهيم و آل ابراهيم زيرا تو حميدى و مجيدى .\r\nبار خدايا بمحمد ( ص ) عطا كن وسيله شرف و فضيلت و منزلت ارجمند ، بار خدايا محمد و آل محمد را در روز قيامت از همه خلائق بزرگوارتر دار ، در شرف و مقام آن‌ها را به خود نزديكتر مقرر كن و آنها روز قيامت پيش تو آبرومندتر و منزلت و نصيب برترى داشته باشند ، بار خدايا بمحمد\r\n\r\n","description":"","footnote":"","page_name":" 330 ","page_number":342},
  {"content":"\r\n\r\nشرافتمندترين مقام را بده و بخشش درود و شفاعت اسلام را به او عطا كن .\r\n( 1 ) بار خدايا ما را به او پيوند آبرومند و وفادار نه رسوا و پيمان گسل و نه پشيمان از بد كردارى و نه منحرف از حق . إله الحق آمين .\r\nسپس اندكى نشست و برخاست و گفت :\r\nسپاس خدا را سزا است شايسته‌تر كسى كه بايد از او ترسيد و او را ستود و بهترين كسى كه بايد از او پرهيز كرد و او را پرستيد و سزاوارتر كسى كه بايد او را بزرگوار دانست و تمجيدش كرد .\r\nاو را سپاس‌گزاريم براى بىنيازى كلانش و بخشش شايانش و پيوست بودن نعمتهايش و حسن آزمايش و بلايش و برهبرى او بگرويم كه پرتو او خاموش نگردد و بلنديش پست و هموار نشود و حلقه‌هايش سستى نگيرد .\r\nو به خدا پناهيم از بدعاقبتى هر ترديد و بد دلى و از تيرگى فتنه‌ها و از او آمرزش جوئيم در باره بدست آوردن گناهان و از او نگهبانى خواهيم از كردارهاى بد و آرزوهاى ناهنجار و هجوم در پرتگاههاى هراسناك و هم كارى با اهل ريب و بدبينان و از خشنودى در آنچه بدكاران در روى زمين بناحق كنند .\r\nبار خدايا ما را بيامرز و همه مردان مؤمن و زنان مؤمنه را ، زنده باشند يا مرده باشند آن كسانى كه بر كيش خود جان آنها را گرفتى و بر ملت و آئين پيغمبرت .\r\nبار خدايا حسنات آنها را بپذير و از سيئات آنها در گذر و رحمت و آمرزش و رضوان بدان‌ها ارزانى دار و بيامرز زنده‌هاى از مردان مؤمن و زنان مؤمنه را آن كسانى كه تو را يگانه پرستيدند\r\n\r\n","description":"","footnote":"","page_name":" 331 ","page_number":343},
  {"content":"\r\n\r\n( 1 ) و رسولت را تصديق كردند و بدينت چسبيدند و بفرائضت عمل كردند و از پيغمبرت پيروى نمودند و روش و سنت تو را بر جاى داشتند و حلالت را حلال شمردند و حرامت را حرام شمردند و از كيفر تو ترسيدند و به ثوابت اميدوار شدند و با دوستانت دوستى كردند و با دشمنانت دشمنى كردند .\r\nبار خدايا حسنات آنها را بپذير و از سيئات و بدكرداريهاى آنها در گذر و برحمتت آنان را در شمار بنده‌هاى خوبت درآور - إله الحق آمين .\r\nشرح - از مجلسى « ره » - « قوله\r\nاستعيذ\r\n» - اين يك صورت استعاذه است كه در اخبار ما وارد شده و صور ديگر هم وارد است .\r\n2 - همين تعبير باضافه ان اللَّه هو السميع العليم .\r\n3 - اعوذ باللَّه من الشيطان الرجيم ان اللَّه هو الفتاح العليم .\r\n4 - اعوذ باللَّه السميع العليم من الشيطان الرجيم .\r\n5 - صورت 4 - باضافه و اعوذ باللَّه ان يحضرون .\r\n6 - اعوذ باللَّه من الشيطان الرجيم كه از همه ميان قراء قرآن مشهورتر است و اظهر اينست كه همه جايز و مجزيست .\r\nسپس بدان كه ذكر آيه در اين جا دلالت دارد كه انصات مخصوص بقرائت امام در نماز جماعت نيست چنانچه در برخى اخبار رسيده است و آيه بمعنى عام خود دلالت دارد بر وجوب استماع هر قرائت قرآن و اخبار ديگرى هم در اين باره وارد است و سخن در اين مسأله در كتاب صلاة گذشت - پايان نقل از مجلسى ( ره ) من گويم - چون خطبه نماز جمعه هم در بعضى از احكام با نماز يكى است و بلكه بمنزله جزء نماز است اگر هم از اين بيان وجوب استماع قرائت قرآن در ضمن خطبه جمعه استفاده شود تعميم آن در موارد ديگر مشكل است :\r\n« قوله\r\nو شفاعة الاسلام\r\n» يعنى شفاعتى كه بر اهل اسلام است .\r\n« قوله\r\nو مشاركة اهل الريب »\r\nيعنى كسانى كه شك و ترديد و بد دلى دارند در باره دين يا كسانى كه مردم نسبت به آنها بدبين هستند از نظر اينكه متهم بجنايت يا سرقت و فسق هستند - پايان نقل از مجلسى ره .\r\nمن گويم - ظاهر اينست كه اهل ريب اشاره بجمع كثيرى از بد دلان و بىعقيده‌هاى مردم كوفه بوده است كه در شمار پيروان امير المؤمنين هم بودند و در كمال بد دلى و نفاق عمل ميكردند و در اجراء امور حكومت امير المؤمنين هميشه كارشكنى و اظهار مخالفت مينمودند و يكى از سران معروف آنان همان اشعث بن قيس كنديست كه كار مخالفت را تا آنجا كشانيد كه با سوسمارى از راه استهزا بيعت كرد و آن را امير المؤمنين خواند و در سابق شمه‌اى از حال او در متن و شرح گذشت و امام فرمود در خون امير المؤمنين ( ع ) دست داشت .\r\n\r\n","description":"","footnote":"","page_name":" 332 ","page_number":344},
  {"content":"\r\n\r\n195 - ( 1 ) از ابى حمزه گويد شنيدم امام باقر ( ع ) ميفرمود براى هر مؤمنى يك حافظ است و يك سائب گفتم : يا ابا جعفر حافظ چيست ، و سائب چيست ؟\r\nفرمود : حافظ نگهبانى است از طرف خدا تبارك و تعالى از نظر ولايت كه بوسيله او مؤمن را در هر جا نگه مىدارد و اما سائب پس مژده محمد است ( ص ) كه خدا تبارك و تعالى بدان مؤمن را در هر جا باشد نگهدارى مىكند .\r\nشرح - از مجلسى « ره » - « قوله\r\nمن الولاية\r\n» - كلمه من يا براى بيان علت است به اين معنا كه حافظ او است از بلاها بخاطر ولايت ائمه ( ع ) يا به اين معنى كه براى حفظ و نگهبانى ولايت از او پاسبانى مىكند كه از دستش نرود و تبليغات اهل باطل در او اثر نكند ، يا صله براى حفظ است به دو وجه :\r\n1 - بتقدير مضافى يعنى حافظ او است از ضياع ولايت و از ميان رفتن آن .\r\n2 - مقصود ولايت جز ائمه بر حق باشد يعنى او را از ابتلاء بولايت ديگران نگه مىدارد يا اينكه من بيانيه است به اين معنى كه مؤمن حافظى دارد كه آن ولايت است .\r\nمن مىگويم - و اما كلمه سائب از سيب است بمعنى عطا يا بمعنى جريان يعنى جارى است در روزگار يا از سائبه بمعنى چيزى كه مخصوص كسى نيست و منظور اينست كه شامل حال همه مؤمنان است .\r\nقوله\r\n« فبشارة محمد »\r\nيعنى مژده‌اى كه از پيغمبر در هنگام مرگ بمؤمن ميرسد در باره سعادت ابديه و بوجه بعيدى ممكن است مقصود از بشارت قرآن باشد يا خوابهاى خوش .\r\n\r\n( دستور معاشرت )\r\n196 - ( 2 ) از حلبى از امام صادق ( ع ) فرمود : با مردم در آميز و آن‌ها را بيازماى و هر زمانى آن‌ها را آزمودى از آن‌ها بدت مىآيد .\r\nشرح - از مجلسى ره - ميفرمايد مردم را آزمايش كن زيرا چون آن‌ها را آزمودى از آن‌ها بدت آيد و آنها را واميگذارى از آنچه كه از درون مردم به تو آشكار مىشود - در اينجا لفظ أمر آمده است ولى معنى خبر دارد - تا آنكه گويد :\r\n\r\n","description":"","footnote":"","page_name":" 333 ","page_number":345},
  {"content":"\r\n\r\nظاهر اينست كه امر وارد در اين خبر هم نيز معنى خبر دارد يعنى هر گاه با مردم معاشرت كنى تجربه آموخته شوى و بر اثر تجربه تلخ از آنها بدت آيد و صلاح آنست كه پر با مردم معاشرت نكنى و به درون آنها سر نكشى .\r\n197 - ( 1 ) از بكر بن صالح سند را رسانيده تا امام صادق ( ع ) فرمود : مردم معدنها باشند به مانند معدنهاى طلا و نقره پس هر كه را در دوران جاهليت عنصر پاكى بوده است در اسلام هم عنصر پاكى داشته .\r\nشرح - از مجلسى « ره » - « قوله\r\nالناس معادن\r\n» عامه اين روايت را از پيغمبر « ص » چنين روايت كرده‌اند :\r\nمردم معدنهايند چون معدنهاى طلا و نقره خوبان آنان در دوران جاهليت خوبان آنهايند در اسلام هر گاه دين را بفهمند و اين روايت دو وجه دارد :\r\n1 - مردم در استعداد و قابليت و اخلاق و خردمندى اختلاف دارند چون اختلافى كه در معدن‌ها است زيرا برخى كانها طلا است و برخى نقره و هر كس در جاهليت خوش باطن و خوش خلق و خردمند و با هوش بوده است در اسلام هم به زودى مسلمان شده و متصف به اخلاق عاليه گرديده است و از كردار بد پس از دانستن آن دورى گزيده .\r\n2 - مردم از نظر شرافت خانوادگى اختلاف دارند بمانند اختلاف معادن و هر كه در جاهليت از اهل بيت شرف و رفعت بوده در اسلام نيز كسب شرافت دينى كرده است و بمكارم اخلاق موصوف شده و آنها را در دوران جاهليت تشبيه كرده به خاك معدن كه بواسطه اسلام استخراج شده‌اند و هر كدام نمودى داشته‌اند - پايان نقل از مجلسى ره .\r\nمن گويم - كلمه\r\n« الناس معادن »\r\nدلالت دارد بر اينكه هر فردى از بشر داراى استعداد مخصوص به خود است و همه استعدادها خوبست و اختلاف آنها به اينست كه برخى خوب و برخى خوب‌تر است بشر از عنصر خود طلا است و يا نقره است و اين استعداد طلائى و نقره‌اى بايد با يك پرورش علمى و رياضت اخلاقى استخراج شود و جوهر خود را بنمايد و به اين معنى موافقست با مضمون آيه شريفه ( 72 - الاسراء ) و ما آدميزاده را گرامى داشتيم و آنها را بر دوش دريا و بيابان بار كرديم و از خوراك‌هاى خوب به آنها روزى كرديم و بر بسيارى از آنچه آفريديم آنها را برترى داديم - و هم موافق اين آيه است ( التين - 5 ) هر آينه انسان را در زيباترين اندامى آفريديم .\r\nو آنچه خلاف و رنج و بدى از بشر سر زند براى اينست كه وسيله استخراج و جوهر و گوهر هستى فراهم نشده است و همه بديها عبارت از خاكسترهاى سياه آميخته با طلا و نقره وجود او است كه بايد بر اثر رياضت و حسن تدبير و پرورش از وجود او بدور شود و دير يا زود بشر بجوهر و بگوهر هستى خود پى ميبرد و خود را از هر گونه آلودگى پاك مىكند و جلوه ذات او كه علم و حكمت و اخلاق عاليه است پديدار مىشود و اين سير تكامل جامعه بشريست .\r\n\r\n","description":"","footnote":"","page_name":" 334 ","page_number":346},
  {"content":"\r\n\r\n198 - ( 1 ) از معاوية بن وهب گويد امام صادق ( ع ) بيك بيت از شعر ابن ابى عقب تمثل جست :\r\n و ينحر بالزوراء منهم لدى الضحى * ثمانون الفا مثل ما تنحر البدن \r\n در ظهر بزوراء از ايشان گردد * هشتاد هزاران چه شتر قربانى \r\nدر روايت ديگر بجاى كلمه البدن البزل آمده است و آن بمعنى شتران قوى و نيرومند است .\r\nگويد من گفتم : قربانت مىگويد زوراء همان بغداد است ، فرمود : نه ، سپس فرمود : توبه رى رفته‌اى ؟ گفتم : آرى ، فرمود : ببازار چارپايان رفتى ؟ گفتم : آرى فرمود آن كوه سياه را كه سمت راست جاده است ديده‌اى ؟ همان است زوراء كه در آن 80 هزار كشته شوند و 80 مرد از آنها از فرزندان فلانند كه همه شايسته خلافت شمرده شوند گفتم : قربانت چه كسى آنها را ميكشد ؟ فرمود :\r\nعجم‌زاده‌ها آنها را ميكشند .\r\nشرح - از مجلسى « ره » -\r\n« تعرف بالزوراء »\r\n- فيروزآبادى براى زوراء اين معانى را ذكر كرده است .\r\n1 - مالى بود از آن احيحه كه يكى از عربها است 2 - چاه دور 3 - قدح 4 - ظرف نقره 5 - كمان 6 - دجلة 7 - بغداد زيرا درهاى درونى آن از برونى جدا است 8 - مكانى است در مدينه نزديك مسجد ، خانه‌اى بوده است در حيره 9 - اراضى دور دست 10 - زمنى در ذى خيم .\r\nمن گويم ممكن است زوراء در اين خبر نام محلى باشد در رى يا مقصود از زوراء بغداد نو باشد و امام كه فرموده بغداد نيست مقصودش بغداد كهنه است و شايد در آنجا محلى به اين نام باشد و اشاره باشد بنبردى كه در زمان مأمون ميان طرفداران او و طرفداران امين واقع شد و بسيارى از بنى عباس در آن بدست عجم‌زاده‌ها كه طرفدار مأمون بودند كشته شدند و بنا بر اول اشاره است بواقعه‌اى كه در زمان امام قائم يا نزديك بدان واقع مىشود و شايد ابن ابى عقبه اين پيشگوئى را از امام معصوم شنيده و آن را بنظم آورده است .\r\n\r\n","description":"","footnote":"","page_name":" 335 ","page_number":347},
  {"content":"\r\n\r\n\r\n( تفسير برخى آيات قرآن مجيد )\r\n199 - ( 1 ) از ابى بصير گويد از امام صادق ( ع ) در تفسير قول خدا عز و جل ( 73 - الفرقان ) و آن كسانى كه هر گاه بآيات پروردگار خود ياد آورى شوند در برابر آن كر و كور روى بر خاك ننهند ، فرمود يعنى بينا و عقيده‌مند سجده كنند و شك و ترديد در دل ندارند .\r\nشرح - از زمخشرى كه اين آيه در مقام نفى روى بر خاك نهادن نيست و همانا براى اثبات آنست و نفى كرى و كورى و نفهمى چنان كه گوئى زيد با سلام مرا بر خورد نكند يعنى سلام ندهد نه آنكه بر خورد نكند و منظور اينست كه چون ياد آور آيات شوند از شوق بدان بر روى آن افتند و گوش شنوا و چشم بينا دارند و عمل آنها از روى نفاق و تظاهر نيست .\r\n200 - ( 2 ) از حماد بن عثمان گويد شنيدم امام صادق ( ع ) ميفرمود در تفسير قول خدا تبارك و تعالى ( 36 - المرسلات ) و به آنها اجازه ندهند تا معذرت طلبند .\r\nفرمود كه خدا والاتر و عادل‌تر [ و بزرگوارتر 
  ] از آنست كه بنده‌اش عذرى داشته باشد و نگذارد معذرت طلبد ولى او محكومست و عذرى ندارد كه بياورد ( و منظور اينست كه در آخرت و در برابر خدا راه عذرتراشى و اظهار خلاف حقيقت وجود ندارد چنانچه در دنيا هر خطا كارى براى خود عذرتراشى مىكند و بوسيله دروغ و تظاهر بر خلاف از خود دفاع مىكند ) .\r\n201 - ( 3 ) امام صادق ( ع ) كه در قول خدا عز ذكره ( 3 - الطلاق ) هر كه تقوى از خدا دارد خدا براى او راه فرج گشايد و او را از آنجا كه گمان نبرد روزى دهد .\r\nفرمود : اينان مردمى هستند از ناتوانان شيعه ما كه هزينه و وسيله ندارند نزد ما آيند و از احاديث ما بشنوند و از دانش و علم ما برگيرند و مردمى بالا دست آنها و توانگر سفر كنند و مال خود را خرج كنند و تن خود را رنج دهند و نزد ما آيند و حديث ما را شنوند و آن را براى آن بينواها ببرند و آن را فرا گيرند و عمل كنند و اينان كه خودشان حامل حديثند آن را ضايع گذارند و از آن\r\n\r\n","description":"","footnote":"","page_name":" 336 ","page_number":348},
  {"content":"\r\n\r\nاستفاده نكنند ، آنانند كسانى كه خدا عز ذكره براى آن‌ها راه فرج گشاده و از آنجا كه گمان ندارند به آنان روزى داده است .\r\nشرح - از مجلسى ره - « قوله\r\nقوم فوقهم\r\n» يعنى در نيرو و دارائى از آنها برترند .\r\nقوله\r\n« فيعيه هؤلاء »\r\nيعنى فقراء و حاصل اينست كه به همان طور كه تن برزق جسمانى نيرومند مىشود و زنده مىماند همچنين روح نيرومند مىشود با غذاى روحانى از علم و ايمان و هدايت و حكمت و بىآنها مرده‌ايست در لباس زنده‌ها و مقصود اينست كه همانطور كه آيه دلالت دارد بر اينكه تقوى سبب فراهم شدن روزى جسمانيست از راه بىگمانى همين طور دلالت دارد كه سبب حصول غذاى روحانيست از راه بىگمانى .\r\nدنباله حديث 201 - ( 1 ) و در تفسير قول خدا عز و جل ( 1 - الغاشية ) آيا حديث غاشيه را دانستى ؟ فرمود : مقصود از جماعت غاشيه كسانى هستند كه ايمان ندارند و گرد امامرا فرا مىگيرند - تا آنجا كه خدا عز و جل ميفرمايد ( 2 - چهره‌هائى در آن روز پژمرده است 3 كار كرده و رنج ديده است 4 در آتش سوزان گرفتار است 5 از چشمه جوشان نوشانست 6 خوراكى ندارد جز خوراك دوزخى ) نه فربه كند و نه سود بخشد از گرسنگى - فرمود رفتن گرد امام بدان‌ها سودى ندارد و آن‌ها را بىنياز نكند نه ورودشان سودى دارد و نه نشستن آن‌ها بىنيازى آرد .\r\nشرح - از مجلسى ره -\r\n« الذين يغشون الامام »\r\nآن را تفسير به جماعت كرده است كه گرد امام ميروند و از مخالفانند و استفاده‌اى از امام نبرند چون ايمان به او ندارند و انكار دارند پس مقصود از خوراك در اين تفسير خوراك روحانى است يعنى خوراك روح آن‌ها جز شكوك و شبهات و آراء فاسده نيست كه مانند خوراك دوزخيان است در اينكه سودى ندارد و ضرر هم بروح دارد بنا بر اين لا يسمن صفة ضريع نيست و بلكه راجع برفت و آمد نزد امامست و ممكن است راجع به آن هم باشد و مقصود اين باشد كه امام بآن‌ها غذاى روحانى خوب نمىدهد و حقايقرا به آنها اظهار نميكند بلكه از راه تقيه همان را بآن‌ها ميگويد كه موافق نظريات فاسد آن‌ها است و براى روح آن‌ها مانند خوراك دوزخيان است يعنى زقوم بكام آن‌ها ميريزد و ممكن است مقصود از كسانى كه گرد امام را ميگيرند آن‌ها باشند كه از مخالفان و موافقان دور امام قائم ( ع ) جمع ميشوند و امام بعلم خود در باره آن‌ها حكم مىكند و آن‌ها را ميكشد و بخوراك دوزخى مىرساند .\r\n\r\n","description":"","footnote":"","page_name":" 337 ","page_number":349},
  {"content":"\r\n\r\n202 - ( 1 ) از امام صادق ( ع ) در تفسير قول خدا عز و جل ( 7 - المجادله ) رازى ميان سه كس نباشد جز اينكه خدا چهارمين آن‌ها است و نه ميان پنج كس جز اينكه او ششمين آن‌ها است و نه ميان كمتر و يا بيشتر جز اينكه او بهمراه آن‌ها است هر جا باشند و سپس روز قيامت آن‌ها را بدان چه عمل كردند آگاه ميسازد زيرا خداوند به همه چيز دانا است .\r\nفرمود اين آيه در باره فلان و فلان و در باره ابى عبيده جراح و عبد الرحمن بن عوف و سالم مولى ابى حذيفه و مغيرة بن شعبه نازل شد آنگاه كه ميان خود عهدنامه‌اى نوشتند و توافق كردند و پيمان بستند كه اگر محمد ( ص ) درگذشت خلافت و نبوت هرگز در بنى هاشم نباشد و خدا عز و جل اين آيات را در باره آن‌ها نازل كرده است .\r\nگويد گفتم : قول خدا عز و جل ( 79 - الزخرف ) بلكه امرى را اثبات و ابرام كردند ، راستى ما هم ابرام كن هستيم . 80 - يا بلكه پندارند كه ما نهان و رازگوئى آنان را نشنويم ؟ آرى فرستاده ما همراه آنانند مينويسند - فرمود : اين دو آيه همان روز در باره آن‌ها نازل شدند .\r\nامام صادق ( ع ) فرمود : شايد تو نظر دارى كه روزى باشد كه مانند آن روز باشد كه اين عهد نامه نوشته شد ( يعنى در جنايت و سوء توطئه و بدبختى مردم نه هرگز چنين روزى نبوده ) جز روزى كه حسين ( ع ) كشته شد ( روز عاشورى ) در علم خدا عز و جل چنين گذشته بود و همان را برسول خدا ( ص ) اعلام كرد كه :\r\nهر گاه آن عهدنامه نوشته شد حسين ( ع ) كشته مىشود و حكومت از دست بنى هاشم بيرون ميرود و همه اينها شد و تحقق پيدا كرد .\r\nشرح - از مجلسى ره - از بيضاوى در تفسير  « مِنْ نَجْوى ثَلاثَةٍ »  يعنى رازگوئى سه جانبه يا راز سه رازگو . .\r\n\r\n","description":"","footnote":"","page_name":" 338 ","page_number":350},
  {"content":"\r\n\r\n « إِلَّا هُوَ رابِعُهُمْ »  يعنى خدا با آن‌ها است و راز آن‌ها را ميداند و ذكر عدد سه و پنج دو وجه دارد :\r\nيك مورد نزول جلسه سرى سه نفرى و پنج نفرى بوده است .\r\n2 - خدا طاق است و طاق را دوست ميدارد و اول عدد آحاد سه و سپس پنج است .\r\n « وَ لا أَكْثَرَ إِلَّا هُوَ مَعَهُمْ »  يعنى آنچه ميان آن‌ها راز گفته شود در هر جا باشند خدا ميداند زيرا علم خدا در همه جا است و اختلاف مكان در آن تاثير ندارد .\r\nدنباله حديث 202 - ( 1 ) گفتم ( 9 - الحجرات ) و اگر دو دسته از مؤمنان با هم جنگيدند ميان آن‌ها را اصلاح بدهيد و اگر يكى از آن‌ها بر ديگرى شوريد و تجاوز كرد با آن شورشى و متجاوز بجنگيد تا به حكم خدا برگردد و سر نهد و اگر برگشت ميان آن‌ها را به عدالت اصلاح كنيد ؟\r\nفرمود : موضوع دو گروه مسلمان است - و همانا تأويل و تطبيق آن در روز جنگ بصره بود ( جنگ جمل ) و آنها مورد اين آيه شدند و مقصود كسانيست كه بامير المؤمنين ( ع ) شوريدند و بر او واجب شد با آنها نبرد كند و از آنها بكشد تا به حكم خدا برگردند و اگر بر نميگشتند طبق آنچه خدا نازل كرده است بر او لازم بود كه تيغ از آن‌ها بر ندارد تا از رأى خود برگرديد و اجابت او را بكنند زيرا آنها از روى دلخواه بيعت كرده بودند و زورى در ميان نبود و هم آن‌ها بودند گروه شورشى و متجاوز چنانچه خدا تعبير كرده است و بر امير المؤمنين واجب بود كه پس از پيروزى بدان‌ها با آنها به عدالت رفتار كند چنانچه رسول خدا پس از فتح مكه با قريش اهل مكه به عدالت رفتار كرد همانا بر آنها منت نهاد و از آنها در گذشت و امير المؤمنين ( ع ) با اهل بصره چنين كرد هنگامى كه بر آن‌ها پيروز شد بمانند كارى كه پيغمبر با اهل مكه كرد كاملا برابر و موافق .\r\nشرح - از مجلسى ره - « قوله\r\nلانهم بايعوا طائعين\r\n» اين جمله براى بيان كفر و بغى آن‌ها است از نظر عقيده همه فرق اسلامى زيرا عقيده مخالفان اين است كه مدار وجوب طاعت از پيشواى اسلامى بر بيعت است و آن‌ها بدلخواه بيعت كردند و عهد را شكستند و از شورشيان بر حكومت اسلامى شدند .\r\n\r\n","description":"","footnote":"","page_name":" 339 ","page_number":351},
  {"content":"\r\n\r\nدنباله حديث 202 - ( 1 ) گفتم : قول خدا عز و جل ( 53 - النجم ) و آن مؤتفكه‌اى كه خدايش به خاك افكند ؟ - فرمود آنها همين اهل بصره هستند و مؤتفكه همان بصره است .\r\nگفتم ( 70 - التوبه ) كه مؤتفكه‌ها بودند كه رسولانشان بر ايشان بينات آوردند ؟ - فرمود آنان قوم لوط بودند كه آباديهاشان بر سر آنها وارونه شد ( و در زير آنها به هلاكت رسيدند ) .\r\nشرح - از مجلسى ره - در نهايه گفته در حديث انس است كه بصره يكى از مؤتفكه‌ها است يعنى دو بار غرق شده و بر سر مردش خراب شده . .\r\n\r\n( حديثى در احوال سلمان فارسى رضى )\r\n203 - ( 2 ) از چنان گويد شنيدم پدرم از امام باقر ( ع ) روايت ميكرد كه فرمود :\r\nسلمان با چند تن از قريش در مسجد بود ( مسجد مدينه ) و آنان آغاز نژادبندى خويش نمودند و نژاد خود را بالا بالا ميبردند تا سخن آنها بسلمان رسيد .\r\nعمر بن خطاب - سلمان بگو بدانم تو كيستى و پدرت كيست و بيخ و ريشه‌ات چيست ؟\r\nسلمان - من سلمان پسر بنده خدا هستم گمراه بودم و خدا عز و جل مرا برهبرى محمد ( ص ) به راه آورد بينوا و ندار بودم و خداوند بكمك محمد ( ص ) مرا توانگر و بىنياز ساخت . برده‌اى بودم و خداوند ببركت محمد ( ص ) مرا آزاد كرد - اين نژاد من است و اين هم خاندان و فاميلى من است .\r\nرسول خدا بيرون شد و سلمان هنوز با آن‌ها سخن مىگفت ( تا چشم سلمان بپيغمبر افتاد ) سلمان - يا رسول اللَّه ، من از دست اينان چه كشيدم با آن‌ها همنشين شدم و آن‌ها خود را نژادبندى ميكنند و نژاد خود را بالا مىبرند تا نوبت به من رسيد و عمر بن خطاب به من گفت :\r\nتو كيستى و ريشه و خانواده و فاميلت چيست ؟\r\n\r\n","description":"","footnote":"","page_name":" 340 ","page_number":352},
  {"content":"\r\n\r\n( 1 ) پيغمبر ( ص ) - اى سلمان تو در پاسخ او چه گفتى ؟\r\nسلمان - گفتم من سلمان پسر يك بنده خدايم كه :\r\n1 - گمراه بودم و خدا عز ذكره برهبرى محمد ( ص ) مرا به راه آورد .\r\n2 - بينوا و ندار بودم و خدا عز ذكره بكمك محمد ( ص ) مرا توانگر و بىنياز كرد .\r\n3 - برده بودم و خدا عز ذكره ببركت محمد ( ص ) مرا آزاد و سر خود كرد - اينست نژاد من و اينست خانواده و فاميل من .\r\nرسول خدا ( ص ) - رو بجمع قرشيان :\r\nاى گروه قريش راستى كه خانوادگى هر مردى دين او است ( مليت اسلام ) و مردانگيش خلق و نهاد او است و ريشه‌اش خرد او است و خدا عز و جل فرموده است ( 11 - الحجرات ) ما شما را همه از يك مرد و يك زن آفريديم و شما را ملتها و تيره‌ها ساختيم تا يك ديگر را بدين نشانى بشناسيد حقيقت اين است كه ارجمندترين شماها نزد خدا ( آفريننده شما ) پرهيزكارترين شماها است سپس پيغمبر ( ص ) رو بسلمان كرد و فرمود :\r\nبراى هيچ كدام از اينها برترى نيست جز بتقوى از خداوند عز و جل و اگر تقوى از آن تو است تو بر آنها برترى دارى .\r\n\r\n( على ( ع ) برنامه حكومت خود را اعلام مىكند )\r\n204 - ( 2 ) از محمد بن مسلم از امام صادق ( ع ) فرمود : چون على ( ع ) متصدى حكومت اسلامى گرديد بمنبر بر آمد و خدا را سپاس گفت و بر او ستايش كرد و سپس فرمود :\r\nراستى كه به خدا من از بيت المال و از غنيمت و در آمد شما ملت اسلام يك درهم كم نكنم تا يك نخله خرما در مدينه دارم شما به خود گرائيد و از خود راستى گفتار مرا بپرسيد تا آن را باور داريد آيا شما معتقديد كه از خود واميگيرم و آن را بنا حق بشماها مىدهم -\r\n\r\n","description":"","footnote":"","page_name":" 341 ","page_number":353},
  {"content":"\r\n\r\nفرمود : عقيل كرم اللَّه وجهه بپاخاست در برابر آن حضرت و گفت :\r\nتو به خدا مرا و يك سياه را در مدينه برابر و هم ترازو ميكنى ؟ فرمود بنشين آيا اينجا جز تو ديگرى نبود كه سخن گويد و اعتراض كند ؟ تو را بر آن سياه برترى نيست جز بسابقه در ديانت و يا بتقوى .\r\nشرح - از مجلسى ( ره ) - فيء بمعنى غنيمت و خراج است و يثرب مدينة الرسول است يعنى تا يك نخله خرما دارم چيزى از غنيمت و خراج شماها نكاهم . . . پايان نقل از مجلسى ره .\r\nمن گويم على ( ع ) در آغاز بدست گرفتن زمام حكومت اسلامى توجه خود را معطوف بريشه فساد و ستم‌كارى نمود و برنامه حكومت خود را ريشه كن كردن اين فساد اعلام كرد او به خوبى مىدانست كه ريشه فساد در اجتماع ، دنياطلبى و حرص بر جمع مال دنيا است و اگر عدالت مالى و توزيع ثروت بر اساس ملاحظه عموم رعيت باشد سرچشمه فساد خشك مىشود و مفاسد ديگر خود به خود از ميان ميرود و به اين حساب در آغاز حكومت خود اعلام كرد كه من خود نيازى ندارم درهم و دينارى از بيت المال مسلمانان را بردارم و به خود اختصاص دهم و ديگران هم بايد اين حساب را براى خود نگه دارند و توقع بىجا از مال عموم نداشته باشند .\r\nو اينكه ميفرمايد تا يك نخله در مدينه بر سر پا دارم چيزى از شماها نكاهم دو وجه دارد :\r\n1 - من بشماها افتخارى خدمت ميكنم و توقع حقوق رياست را ندارم و حقوق مالى امامت را بملت اسلامى واميگذارم .\r\n2 - من به اندازه يكى از شماها براى خود سهم بر ميدارم و از نظر تصدى حكومت حق بيشترى در برابر خدمت خود توقع ندارم .\r\n\r\n( يك اعلاميه از پيغمبر ( ص ) خطاب ببنى هاشم )\r\n205 - ( 1 ) از ابا عبيده از امام باقر ( ع ) فرمود رسول خدا ( ص ) بر كوه صفا ايستاده بود فرمود اى بنى هاشم ! اى بنى عبد المطلب ! راستى من رسول خدايم بسوى شما و بر شماها مهربانم و براستى سر و كار من با كردار خود منست و سرو كار شما هم با كردار خود شما است ، نگوئيد محمد از ما است و ما بهمراه او روانه هستيم نه به خدا دوستان ، من از شما و از ديگران ، اى بنى عبد المطلب كسى نيست جز پرهيزكاران .\r\n\r\n","description":"","footnote":"","page_name":" 342 ","page_number":354},
  {"content":"\r\n\r\nهلا روز رستاخيز من شما را نبينم كه بمحشر آمده باشيد با بار سنگين و دنيا را بدوش خود بمحشر بياوريد و ديگر مردم كه نسبت به من بيگانه‌اند آخرت را با خود بياورند .\r\nهلا كه من ميان خود و شماها و خدا عز و جل رفع عذر شما را كردم و حق تبليغ و خير خواهى را بجا آوردم .\r\n\r\n( داستان خواب امام باقر ( ع ) )\r\n206 - ( 1 ) از زراره از امام باقر ( ع ) فرمود : خواب ديدم كه گويا بر سر كوهى هستم و مردم همه از هر سو بدان بالا مىآيند و چون فراوان بر آن برآمدند آن كوه آنها را برداشت و سر به آسمان كشيد و مردم از هر سوى آن فرو مىافتادند تا جز اندكى كسى بر آن نماند ، پنج نوبت چنين كرد و در هر نوبت مردم از آن فرو ميريختند و آن گروه اندك بر آن ميماندند ، هلا كه قيس بن عبد اللَّه بن عجلان در اين گروه بود گويد پس از آن درنگى نكرد جز به اندازه پنج ( جز اينكه دو سال خ ل و همين درست است ) تا آنكه مرد .\r\nشرح - از مجلسى ( ره ) - « قوله\r\nو جعل الناس يتساقطون عنه\r\n» - شايد اشاره بفتنه‌ها باشد كه پس از وى رخ دادند و بسيارى از شيعه در اين ميان برگشتند .\r\nقوله\r\n« اما ان قيس بن عبد اللَّه بن عجلان »\r\nمن گويم كه كشى از حمدويه بن نصير از محمد بن عيسى از نصر بمانند اين حديث را روايت كرده است و در ضمن آن است كه ميسر بن عبد العزيز و عبد اللَّه بن عجلان در اين گروه بودند و پس از آن قريب يك سال بيشتر نماند و هلاك شد صلوات اللَّه عليه و قيس در كتب رجال نامبرده نشده است .\r\n207 - ( 2 ) ابو بصير به من باز گفت كه از امام صادق ( ع ) شنيدم ميفرمود : راستى مردى در فاصله چند ميلى شهر مدينه بود و خوابى ديد و به او گفتند نزد امام باقر ( ع ) برو و به او نماز بخوان\r\n\r\n","description":"","footnote":"","page_name":" 343 ","page_number":355},
  {"content":"\r\n\r\nزيرا فرشته‌ها او را در بقيع غسل مىدهند و آن مرد بمدينه آمد و ديد كه امام باقر ( ع ) وفات كرده است .\r\n\r\n( تفسير يك آيه )\r\n208 - ( 1 ) از امام صادق ( ع ) در تفسير قول خدا تعالى ( 103 - آل عمران ) شما بر پرتگاه دوزخ بوديد و خدا شما را ( بمحمد - ص ) از آن نجات داد - به خدا كه جبرئيل آن را بمحمد ( ص ) چنين نازل كرده است .\r\nشرح - يعنى مقصود از اين آيه سفارش در باره محمد ( ص ) بوده است و اعلام لزوم رعايت و شكرگزارى از او ولى مردم آن را فراموش كردند و رعايت محمد و آل او را پشت سر انداختند .\r\n\r\n( تفسير يك آيه )\r\n209 - ( 2 ) از يونس بن ظبيان از امام صادق ( ع ) كه ( 92 - آل عمران )  لَنْ تَنالُوا الْبِرَّ حَتَّى تُنْفِقُوا  ما تحبون (  مِمَّا تُحِبُّونَ  خ ل ) همچنين آن را بخوان .\r\nشرح - از مجلسى ره - « قوله  تَنالُوا الْبِرَّ  » يعنى بحقيقت برو احسان كه كمال خير است يا به بر الهيكه رحمت و رضا و بهشت است هرگز نرسيد تا از آنچه دوست داريد انفاق كنيد در همه قراءت معروفه كه روايت شده چنين است و معنايش اينست كه بعضى از مال خود و يا بعضى از آنچه داريد از جاه و مقامرا در راه خدا بذل كنيد و تن را در طاعت او يا خون دل را در راه او ، و گفته شده است كه من براى بيان است نه تبعيض ولى در اكثر نسخه‌هاى كتاب بجاى مما تحبون ما تحبون است يعنى انفاق كنيد همه آنچه را دوست داريد و فرمود آن را چنين بخوان .\r\nو اين حديث دلالت دارد بر جواز تلاوت قرآن بر قراءتى جز قراءات سبع و يا عشر مشهوره و احوط اينست كه از اين يك مورد تعدى نشود زيرا اخبار متواتره رسيده است كه ائمه اصحاب خود را به خواندن قرائتهاى مشهوره تقرير كرده‌اند و فرموده‌اند همانها را بخوانيد تا امام قائم عليه السلام ظهور كند .\r\n\r\n","description":"","footnote":"","page_name":" 344 ","page_number":356},
  {"content":"\r\n\r\n\r\n( تفسير يك آيه )\r\n210 - ( 1 ) از ابى بصير از امام صادق ( ع ) ( در باره 66 - النساء ) « و اگر ما بر آن‌ها بنويسيم و فرمان دهيم كه خود را بكشيد » به خوبى تسليم امام شويد « يا از خانهاى خود كوچ كنيد » براى رضايت امام « جز اندكى آن را اجراء نكنند و اگر كه مخالفان انجام دهند آنچه را بدان‌ها پند داده شود برايشان بهتر و پابرجاتر است » و در حدود اين آيه است كه :\r\n( 65 - النساء ) « سپس نيابند در دل خود نگرانى از آنچه تو قضاوت كنى » ( در باره امام ) « و تسليم كنند براى خدا طاعت خود را تسليم از روى دل » .\r\nشرح - از مجلسى ره - قوله تعالى «  أَنِ اقْتُلُوا أَنْفُسَكُمْ  » يعنى خود را در ميدان جهاد بمعرض قتل آوريد يا بمانند بنى اسرائيل خود را بكشيد « قوله\r\nو سلموا\r\n» ظاهر خبر اينست كه اين قسمت در قرائت آن‌ها جزء آيه بوده است و ممكنست مقصود تفسير آن باشد يعنى منظور امر بقتل در نصرت امامست پايان نقل از مجلسى ره .\r\nمن گويم ظاهر حديث اينست كه جمله «  لا يَجِدُوا فِي أَنْفُسِهِمْ حَرَجاً مِمَّا قَضَيْتَ  » جزء اين آيه است ولى در ضبط آيات دنباله آيه 65 ضبط شده است و ممكنست اين دو آيه از نظر ائمه ( ع ) و در مصحف ايشان يك آيه به حساب آيد .\r\n211 - ( 2 ) از ابى جنادة حصين بن مخارق بن عبد الرحمن بن ورقاء بن حبشى بن جنادهء سلولى صاحب رسول خدا ( ص ) از امام كاظم ( ع ) در تفسير قول خدا عز و جل ( 63 - النساء ) آنانند كه خدا ميداند چه در دل دارند از آن‌ها روگردان ( زيرا سرشت آنها بدبختى است و عذاب برايشان پيش بينى شده است ) و بگو به آنان در باره خودشان گفتار رسائى شرح - از مجلسى ره - «  أُولئِكَ الَّذِينَ يَعْلَمُ اللَّهُ ما فِي قُلُوبِهِمْ  » در وصف منافقان ظاهر ساز است ميفرمايد بآن‌ها بگو شما آنچه را در دل داريد خدا ميداند و كتمان و سوگند دروغ سودى ندارد و خود از شكنجه و مجازات آن‌ها صرف نظر كن زيرا مصلحت نگهدارى و سازگارى با آنها است .\r\n\r\n","description":"","footnote":"","page_name":" 345 ","page_number":357},
  {"content":"\r\n\r\nقوله «  وَ قُلْ لَهُمْ فِي أَنْفُسِهِمْ  » يعنى در باره خصوص آنچه در دل خود دارند با آن‌ها سخن بگو بلكه دل آن‌ها اصلاح شود يا مقصود اينست كه محرمانه با آن‌ها گفتگو كن بلكه در آنها اثر كند 212 - ( 1 ) از بريد بن معاويه گويد امام باقر ( ع ) خواند اين آيه را ( 59 - النساء ) از خدا فرمان ببريد و از رسول خدا ( ص ) و صاحب الامر خود - و اگر از نزاع در چيزى بترسيد آن را به خدا و رسول برگردانيد و در باره آن به صاحب الامر رجوع كنيد ، سپس فرمود : چگونه فرمان دهد بطاعت آنها و اجازه دهد كه با آن‌ها نزاع و طرفيت شود همانا اين دستور رجوع براى حل اختلاف را به كسانى گفته كه به آنها گفته شده است  أَطِيعُوا اللَّهَ وَ أَطِيعُوا الرَّسُولَ . \r\nشرح - از مجلسى ره - « قوله\r\nفان خفتم تنازعا\r\n» ظاهر اينست كه به اين تعبير نازل شده باشد و ممكنست مقصود تفيسر آيه باشد و بيان اينكه مقصود از اين جمله نزاع و اختلاف ميان رعيت و اولو الامر نيست چنانچه بيشتر مفسران گفته‌اند بلكه اين خطاب متوجه همان مأمورين به اطاعت است كه در جمله سابق آمده‌اند و بآن‌ها گفته شده است أطيعوا اللَّه يعنى اگر امرى بر شما مشتبه شد و در معرض نزاع و كشمكش قرار گرفتيد براى اينكه حق مسأله را نمىدانيد به خدا و رسول مراجعه كنيد براى رفع اختلاف و رد به صاحب الامر هم داخلست در مراجعه برسول زيرا اولو الامر علم خود را از رسول دارند و ظاهر بسيارى از اخبار اينست كه كلمه اولو الامر در اين جمله هم بوده و آن را انداخته‌اند پايان نقل از مجلسى ره .\r\nمن گويم ظاهر اين خبر اينست كه در جمله دوم كلمه اولو الامر نبوده ولى از سياق كلام فهميده مىشود و امام از نظر دلالت جمله بر آن بدان استدلال كرده است زيرا صدر جمله اول خطاب بليغى دارد ميفرمايد :\r\n«  يا أَيُّهَا الَّذِينَ آمَنُوا  » أيا كسانى كه گرويديد و اين جمله هم بلفظ خطاب ادا شده است «  فَإِنْ تَنازَعْتُمْ فِي شَيْءٍ  » و بطور مسلم كلمة تنازعتم دنباله همان خطاب اولست خصوص با توجه به كلمه فاء كه براى عطفست و اين جمله را بجاى جمله اول مينشاند و معنى اين مىشود كه أيا كسانى كه گرويديد اگر نزاعى ميان شما رخ دهد به خدا و رسولش مراجعه كنيد و اولو الامر هم به حكم سياق مرجع مىشود نه مراجعه‌كننده و نكته ديگرى كه مطلب را روشن مىكند اينست كه كلمه أطيعوا در اولو الامر تكرار نشده و اين خود دليل آنست كه مرجعيت اولو الامر وابسته و نماينده مرجعيت برسولست و حكم جدائى نيست و مراجعه برسول همان مراجعه باولو الامر است و ذكر آن در جمله دوم لازم نبوده است .\r\n\r\n","description":"","footnote":"","page_name":" 346 ","page_number":358},
  {"content":"\r\n\r\n\r\n( حديث قوم صالح )\r\n213 - ( 1 ) از أبى حمزه از امام باقر ( ع ) فرمود : رسول خدا ( ص ) از جبرئيل پرسيد هلاكت قوم صالح چگونه بود ؟ در پاسخ گفت يا محمد راستى صالح در سن شانزده سال بقوم خود مبعوث شد و در ميان آن‌ها ماند تا صد و بيست ساله شد و پيوسته آن‌ها را دعوت ميكرد و آنان به او پاسخ خوبى نمىدادند و از او پذيرا نبودند .\r\nآن‌ها هفتاد بت داشتند كه در برابر خدا عز و جل پرستش ميكردند چون از آن‌ها چنين سخت‌دلى را ديد بآن‌ها گفت اى قوم من شانزده سال داشتم كه بشما مبعوث شدم و اكنون صد و بيست سال دارم اكنون بشما يكى از دو كار را پيشنهاد ميكنم :\r\n1 - از من بخواهيد تا از معبود خود درخواست كنم و در آنچه خواستيد هم اكنون به شما پاسخ دهد .\r\n2 - اگر ميخواهيد من از معبودهاى شما سؤال ميكنم و اگر آنچه خواستم در باره آن به من پاسخ دادند من از ميان شما بيرون ميروم ، من از شماها دلتنگ شدم و شماها از من دل تنگ شديد .\r\nهمه يك زبان - اى شيخ از روى انصاف سخن كردى و آن روز آماده شدند كه به ميدانى بيرون آيند .\r\nفرمود : همه بيرون آمدند و بتان خود را روى دوش آوردند و كنار هم صف كردند و سفره انداختند و خوردند و نوشيدند و چون فارغ شدند گفتند اى صالح بپرس .\r\n\r\n","description":"","footnote":"","page_name":" 347 ","page_number":359},
  {"content":"\r\n\r\n( 1 ) صالح - رو به بت ببزرگتر - بگوئيد نام اين چيست ؟\r\nقوم صالح - نامش فلانست .\r\nصالح - يا فلان به من پاسخ بده - آن بت پاسخى نتوانست .\r\nصالح - رو بقوم خود - چرا اين معبود شما پاسخ نتواند ؟\r\nقوم صالح - از او بگذر و از ديگرى بپرس - صالح هر يك را بنام او فرياد زد هيچ كدام پاسخ نيارستند .\r\nقوم صالح - رو ببتهاى خود شما چرا بصالح پاسخ نميدهيد و سخن نمىگوئيد ؟ باز هم پاسخى ندادند .\r\nقوم صالح رو به آن حضرت كردند و گفتند - يك ساعت از ما دور شو و ساعتى ما را با معبودان خود تنها گذار سپس فرش و بساط خود را برچيدند و بيكسو نهادند و همه جامه‌ها را از تن بر آوردند و دور انداختند و در برابر بتها به خاك غلطيدند و خاك بر سر كردند و به بت‌هاى خود گفتند :\r\nاگر امروز شماها بصالح پاسخى ندهيد هر آينه رسوا خواهيد بود - فرمود سپس او را دعوت كردند و گفتند : اى صالح اكنون آن‌ها را بخوان - صالح باز هم آن‌ها را بنام خواند و به او پاسخى ندادند .\r\nصالح - اى مردم روز بنيمه رسيد و اين بتها پاسخى نمىدهند اكنون از من بخواهيد تا از معبود خود بخواهم و هم اكنون بشما پاسخ دهد - پس هفتاد مرد از بزرگان و سران آنها داوطلب اين كار شدند و گفتند : اى صالح ما از تو خواستار شويم و اگر پروردگارت تو را اجابت كرد ما همه از تو پيروى ميكنيم و از تو پذيرا شويم و همه اهل آبادى ما با تو بيعت كنند .\r\nصالح - هر چه ميخواهيد از من خواستار شويد .\r\n\r\n","description":"","footnote":"","page_name":" 348 ","page_number":360},
  {"content":"\r\n\r\n( 1 ) نماينده‌هاى قوم - ما را نزديك اين كوه ببر ، كوهى را كه نزديك آنها بود نشان دادند ، صالح با آنها نزديك آن كوه رفت و چون بكوه رسيدند گفتند :\r\nاى صالح از پروردگارت بخواه تا هم اكنون براى ما از شكم اين كوه يك ماده شتر سرخ مو و گلى رنگ و پر كرك و ده ماهه كه ميان دو پهلويش يك ميل راه مسافت دارد بر آورد .\r\nصالح - شما از من چيزى خواستار شديد كه بر من بسيار بزرك و تحمل ناپذير است ولى بر پروردگارم جل و عز آسانست .\r\nامام ( ع ) فرمود صالح - آنچه را پيشنهاد كرده بودند از خدا تعالى خواست و يك بار آن كوه از هم شكافت و بانگى كرد كه از شنيدن آن نزديك بود خرد از سرشان ببرد و سپس آن كوه پريشان و لرزان گرديد بمانند زنى كه درد زائيدن گرفته است سپس بناگهان سر آن شتر از كوه بيرون شد و هنوز گردنش بتمامى بيرون نشده بود كه گوچ گردن گرفت سپس باقى تنش هم بيرون آمد و پس از آن برخاست روى زمين .\r\nچون چنين ديدند گفتند اى صالح چه زود و خوب پروردگارت تو را اجابت كرد اكنون از پروردگارت بخواه كه كره اين ماده شتر را هم بيرون آورد براى ما و صالح از خدا عز و جل آن را درخواست كرد و آن ماده شتر كره خود را بيرون انداخت و آن كره شتر به دور او به جنبش افتاد .\r\nصالح - اى نماينده‌هاى مردم آيا ديگر چيزى مانده است و حرفى داريد ؟\r\nهمه يك زبان - نه ، ما را نزد قوم خود ببر تا به آنها از آنچه ديديم خبر بدهيم و آنها به تو ايمان آورند .\r\nفرمود - همه با صالح نزد قوم برگشتند و هنوز بمردم نرسيده بودند كه 64 تن از آنها مرتد شدند و گفتند اين سحر و جادو است و دروغست .\r\n\r\n","description":"","footnote":"","page_name":" 349 ","page_number":361},
  {"content":"\r\n\r\n( 1 ) فرمود : نزد عموم برگشتند و به آنها رسيدند و آن شش تن گفتند صالح بر حقست و همه ديگر گفتند دروغست و جادوگرى و سحر است .\r\nفرمود : بر اين وضع به شهر برگشتند و از آن شش تن هم باز يكى مرتد شد و همراه كسانى بود كه آن شتر را پى كردند .\r\nابن محبوب گويد اين حديث را بيكى از اصحاب ما باز گفتيم كه او را سعيد بن يزيد ميناميدند و او به من گزارش داد كه آن كوهى را كه ناقه از آن بر آمده است ديده است و آن كوه در حدود شام است . گويد من به چشم خود ديدم كه پهلوى آن شتر بكوه سائيده و اثر آن تا هنوز در كوه مانده است و كوه ديگر هم در برابر آنست كه ميان آنها يك ميل فاصله است .\r\nشرح - از مجلسى ره - « قوله\r\nو جبل آخر\r\n» حاصل اينست كه دو كوه ديده است كه در ميان آنها يك ميل فاصله است به اندازه كلفتى آن شتر و در هر كدام از اين دو كوه اثر سايش بجا مانده است پايان نقل از مجلسى ره .\r\nمن گويم در سال 1312 خورشيدى كه براى نخست بار به حج رفتم در مراجعت از مكه معظمه پس از قريب سه ماه ايام بهار اقامت در مدينه طيبه از راه شام پياده و سوار بر شتر بسوى شرق الاردن آمدم و دو تن از هموطنان ايرانى با ما همراه بودند از مدينه در برابر نقطه شمال و مقابل ستاره جدى بسوى شام روانه شديم و پس از طى يازده منزل بمدائن صالح رسيديم در دو طرف راه دو رشته كوههاى مخروطى دنبال هم قرار داشت كه از ريگها و شنهاى زرد تيره‌اى متحجر شده بود و از جلو اين كوهها ساحتى در آورده بودند و از ميانه آن ساحت كه بمانند ايوانى از جلو كوه بريده شده بود درى كنده بودند و وارد شكم كوه شده و در آنجا يك سالون تقريبا چهار گوشه كنده بودند و در اطراف آن ايوانهائى از كوه تراشيده بودند .\r\nو اينها همان مدائن قوم صالح و منازل آنها هستند كه تا كنون پس از چند هزار سال بجا مانده‌اند و تراش و ساختمان درها از روى اصول مهندسى بوده است و برخى خانه‌ها درهاى بزرگتر داشت و سر درهاى آنها نقاشى بود كه معلوم ميشد خانه‌هاى سران قوم بوده است و نقشه‌هاى آنها را از سنك حجارى كرده بودند و چون ما از اين رشته كوهها گذشتيم و راه قدرى بسوى مشرق منحرف شد بيك رشته كوه پيوسته رسيديم كه در ميان آن شكافى بود و ما از آن شكاف عبور كرديم و بكناره دشت رمل و شن زارى رسيديم .\r\nآن شتربانى كه همراه ما بود و از او شترى اجاره كرده بوديم و از اهل علا بود كه يك شهر عربى است در ده منزلى مدينه طيبه بما گفت اين شكافى كه از آن عبور ميكنيم همان محل خروج ناقه صالحست و چون هنگام غروب بود و ما مسافر بوديم فرصتى بدست نشد كه اندازه شكاف و آثار كناره‌هاى آن دو\r\n\r\n","description":"","footnote":"","page_name":" 350 ","page_number":362},
  {"content":"\r\n\r\nكوه را كه دو سمت گذرگاه ما بود به خوبى بررسى كنيم و نشانه‌هائى از آن بدست داشته باشيم - مقصود اينست كه اين محل تا مدينه 10 يا 15 منزل است و از حجاز است و ربطى بشام ندارد .\r\nو اينكه در بيان ابن محبوب از قول سعيد بن يزيد آن را از شام به حساب آورده است يا به اعتبار اين بوده است كه در آن تاريخ حكومتى در شام وجود داشته كه تا اين حدود در قلمرو او بوده است و به اين اعتبار اين محل را از شام به حساب آورده است و يا اينكه اين نسبت تقريبى است و از نظر بيان ناحيه و سمت محل اين كوه است و در محلى كه سعيد بن يزيد اين حديث را براى ابن محبوب نقل كرده است مثلا كوفه و يا يكى از شهرهاى ايران اين محل را بعنوان ناحيه و سمت شام معرفى كرده است .\r\n\r\n( دنباله داستان صالح و قومش )\r\n214 - ( 1 ) از ابى بصير گويد به امام صادق ( ع ) گفتم ( 24 - القمر ) ثمود به بيم دهندگان تكذيب كردند 25 - آيا ما پيروى يك آدمى مانند خود را بكنيم ؟ در اين صورت ماها در گمراهى و در آتشيم 26 - آيا از ميان ماها همه دستور خدا به آن يكى القاء شده ؟ نه ، بلكه بسيار دروغگو و پر مدعا و سر مست است ( و از ميخواهد بدين وسيله بما آقائى كند ) يعنى چه ؟\r\nدر پاسخ فرمود : اين داستان اينست كه ثمود ، صالح پيغمبر خود را تكذيب كردند ، و خداوند عز و جل هرگز مردمى را هلاك نكرده است تا پيش از آن رسولانى بدانها فرستاده و براى آنها حجت آوردند و خداوند صالح را بقوم ثمود فرستاد و آنها را بسوى خدا دعوت كرد و آنها اجابت نكردند و بر او سركشى كردند و گفتند ما به تو ايمان نياوريم تا از اين كوه سنگى و سخت يك شتر ده ماهه براى ما بيرون آورى و آن صخره را تعظيم ميكردند و پرستش مينمودند و در سر هر سالى در برابر آن قربانى ميكردند و نزد آن جمع ميشدند و به او گفتند اگر چنانچه تو بپندار خود پيغمبرى و فرستاده خدائى پس از خداى خود بخواه تا از اين سنك سخت براى ما يك ماده شتر ده ماهه بر آورد و خدا آن را چونان كه ميخواستند از آن بر آورد .\r\n\r\n","description":"","footnote":"","page_name":" 351 ","page_number":363},
  {"content":"\r\n\r\n( 1 ) سپس خداوند تبارك و تعالى به او وحى كرد كه اى صالح به آنها بگو راستى خدا براى اين ماده شتر [ از اين آب 
  ] حق الشرب يك روز را مقرر ساخته و براى شما هم حق الشرب يك روز را و هر روزى كه آن شتر نوبت داشت و آب را مينوشيد ، مردم هم آن شتر را مىدوشيدند و خرد و بزرگى نبود جز كه آن روز از شير آن شتر مينوشيد و چون شب ميشد و بامداد ميكردند چاشت بر سر آب خود ميرفتند و از آن مينوشيدند در نوبت خودشان و آن روز آن ماده شتر آب نمينوشيد تا خدا ميخواست بر همين روش معين بماندند .\r\nسپس آنها بر خداوند سر كشى كردند و نزد هم رفتند و بهم ديگر گفتند اين ماده شتر را پى كنيد و از دست آن آسوده شويد ما خشنود نيستيم كه يك روز آب چشمه نوبت ما باشد و يك روز نوبت او سپس گفتند چه كسى متصدى كشتن آن مىشود و هر چه خواهد به او بدهيم ، مردى سرخ روى و گلى مو و كبود چشم كه زاده زنا بود و پدرى نداشت و او را قدار ميناميدند و شقى اشقياء بود و براى آنها شوم بود نزد آنها آمد و براى او مزدى مقرر كردند و چون آن ماده شتر بسر آبى رفت كه در نوبت خود از آن آب مينوشيد آن را واگذاشت تا آبش را نوشيد و شروع ببرگشتن نمود و او بر سر راه وى در كمين آن نشست و يك ضربتى با شمشير به او زد و كارگر نشد و ضربت ديگرى به او نواخت و او را كشت و بر وى زمين افتاد و كره آن گريخت تا بالاى آن كوه رفت و سه بار بسوى آسمان شيون و ناله كرد و قوم صالح بر سر آن شتر ريختند و احدى نماند جز آنكه در ضربت با او شريك شد و ضربتى به آن ماده شتر زد و گوشتش را ميان خود قسمت كردند و هيچ فردى از قوم صالح از خرد و درشت نماند جز\r\n\r\n","description":"","footnote":"","page_name":" 352 ","page_number":364},
  {"content":"\r\n\r\nاينكه از آن گوشت خورد ( 1 ) و چون صالح چنين ديد روى بدانها كرد و فرمود اى قوم چه باعث شد كه شما چنين كرديد آيا در مقام نافرمانى پروردگار خود بر آمديد ؟ .\r\nو خداوند تبارك و تعالى بصالح وحى كرد كه قوم تو هر آينه سر كشى كردند و ستم نمودند و آن ماده شترى را كه من براى حجت و نشانه بدانها فرستاده بودم كشتند با اينكه زيانى بدانها نداشت و بزرگترين سود را بدانها ميرسانيد بآن‌ها بگو من عذاب خود را براى شما ميفرستم و سه روز بدان‌ها مهلت مىدهم و اگر در اين سه روز توبه كردند و از تمرد خود برگشتند من توبه آنها را مى پذيرم و عذاب را از آنها بر ميگردانم و اگر كه آنها توبه نكنند و برنگردند من در روز سوم عذابم را بر آنها ميفرستم .\r\nصالح - نزد آنها آمد و به آنها گفت ، اى قوم من از سوى پروردگار شما رسول و فرستاده شمايم و او بشما مىگويد :\r\nاگر شماها توبه كنيد و برگرديد و آمرزش خواهيد من شما را مىآمرزم و توبه شما را قبول ميكنم و چون اين پيغام را به آنها رسانيد سركش‌تر و بدتر شدند و گفتند :\r\n- اى صالح اگر راست ميگوئى هر چه را مىگوئى و وعده ميدهى بسر ما بياور .\r\nصالح - بدانها چنين اخطار كرد كه :\r\nاى مردم شما فردا صبح رنگ زرد مىشود و روز دوم چهره‌هاى شما سرخ مىشود و روز سوم چهره‌هاى شما سياه مىشود و چون روز نخست فرا رسيد بامداد كه شد روى همگان زرد بود و نزد يك ديگر رفتند و گفتند آنچه صالح گفته بود بر سر شماها آمد ، سركشان از آنان گفتند :\r\nما هرگز گفته صالح را نشنويم و آن را نپذيريم و اگر چه بلاى بزرگى باشد .\r\n\r\n","description":"","footnote":"","page_name":" 353 ","page_number":365},
  {"content":"\r\n\r\n( 1 ) و چون روز دوم شد چهره همه سرخ گرديد و نزد يك ديگر رفتند و بهمديگر گفتند اى قوم هر آينه آنچه صالح براى شماها گفته است بر سر شما آمد باز هم سران سركش آنها گفتند اگر ما همه هلاك و نابود شويم گفته صالح را نشنويم و دست از معبودان خود برنداريم كه پدران ما آنها را پرستش ميكردند - و توبه نكردند و برنگشتند .\r\nو چون روز سوم شد بامدادان چهره همگان سياه شد و نزد يك ديگر رفتند و گفتند اى مردم آنچه صالح گفت بر سر شماها آمد و سركشان آنها گفتند بگذار آنچه صالح گفته بر سر ماها آيد و چون شب بنيمه رسيد جبرئيل بر سر آنها آمد و يك فريادى بر آنها كشيد و بانگى بر آنها زد كه از هيبت آن گوش آنها دريد و دلشان شكافت و جگرشان پاره شد و در ضمن اين سه روز خود را حنوط كرده و كفن پوشيده بودند و دانسته بودند كه عذاب بآن‌ها نازل مىشود و همه آنها در يك چشم بهمزدن از كوچك و بزرگ مردند و براى آن‌ها جان دارى از الاغ و شتر نماند و نه چيز ديگر مگر آنكه خداوند همه را هلاك كرد و همه در خانمان و بسترهاى خود سراسر مردگان شدند و سپس خدا بهمراه آن صيحه آسمانى آتشى از آسمان فرو فرستاد تا آنها را همه بسوخت و اينست داستان آنها .\r\nشرح - از مجلسى ره - « قوله\r\nشرب يوم\r\n» شرب بكسر شين بهره حقابه است .\r\nقوله\r\n« اشقر »\r\nدر مردم كسى است كه سرخى بر سپيدى رنگ او بر آمده است از فيروزآبادى .\r\nقوله\r\n« فلم يبق لهم ثاغية و لا راغية »\r\nجوهرى گفته است ثغاء بانك گوسفند است و از بز و ميش و آنچه بمانند آنها است و راغيه وصف شتر است باعتبار بانك او و مىگويند در خانه ثاغى و راغى نيست كنايه از اينكه هيچ كس نيست و در برخى نسخه ثبت است\r\n« ناعقة و لا راغية »\r\nو نعيق بانك چوپان است دنبال گله خود يعنى احدى از آن‌ها نماند كه بانگى كند و اول اظهر است و در روايات عامه هم در اين داستان .\r\n\r\n","description":"","footnote":"","page_name":" 354 ","page_number":366},
  {"content":"\r\n\r\n\r\n( در مظلوميت شيعه )\r\n215 - ( 1 ) از فضيل بن زبير گويد فروه به من باز گفت كه با امام باقر راجع به آن دو ( ابى بكر و عمر ) گفتگوئى كردم در پاسخ فرمود : هشتاد سالست كه شما را ببهانه خون عثمان ميكوبند و خودشان هم ميدانند و معتقدند كه او ظالم و ستم كار بود اى فروه چگونه با شماها رفتار كنند اگر نام دو بت و معبود آن‌ها را ببريد ( يعنى نام ابى بكر و عمر را ببدى ببريد و از آن‌ها انتقاد كنيد ) .\r\nشرح - از مجلسى « ره » -\r\n« ثمانين سنة »\r\nشايد اين كلام امام در نزديك وفاتش بوده است زيرا از مقتل عثمان تا وفات آن حضرت قريب هشتاد سال است زيرا وفاتش سال صد و چهارده بوده است .\r\nقوله\r\n« اذا ذكرتم صنميهم »\r\nيعنى دو پير راه آن‌ها كه بمانند بتان آن‌ها را تعظيم كنند و پيروى نمايند پايان نقل از مجلسى .\r\nمن گويم در عين حال كه مخالفان عمر و ابى بكر را معصوم نمىدانند و در مواردى خطاى آنها را مسلم ميشمارند و مىگويند خطا بر مجتهدان روا است از طرف ديگر تا اندازه اى آن‌ها را بزرك مىدانند كه مجرد اهانت بآن‌ها را كفر ميشمارند و مرتكب آن را واجب القتل ميدانند .\r\n216 - ( 2 ) از سدير گويد : ما نزد امام باقر « ع » بوديم ياد كرديم از آنچه مردم پس از رسول خدا پيغمبرشان « ص » پديد آوردند و تا چه اندازه امير المؤمنين ( ع ) را خوار شمردند يكى از حاضران گفت « اصلحك اللَّه » عزت بنى هاشم كجا رفت ؟ ( يعنى همان عزت و اعتبارى كه پيغمبر سالها در پناه آن با همه سران و قبائل قريش مبارزه كرد و خود را نگهداشت و مقصد خود را پيش برد ) كجا شدند آن همه افراد دلاور بنى هاشم ؟\r\nامام باقر ( ع ) در پاسخ او فرمود در آن روز چه كسى از رادمردان بنى هاشم مانده بود ؟ مرد بنى هاشم همانا جعفر و حمزه بودند كه درگذشتند ، و دو مرد ناتوان و زبون و تازه مسلمان از بنى هاشم مانده بودند كه عباس و عقيل بودند و اين هر دو از طلقاء بودند ( يعنى كسانى كه در كفر\r\n\r\n","description":"","footnote":"","page_name":" 355 ","page_number":367},
  {"content":"\r\n\r\nبماندند تا مكه بدست مسلمانان فتح شد و اسير اسلام گرديدند و پيغمبر اسلام بآن‌ها منت نهاد و آن‌ها را آزاد كرد و اينان شرافت سابقه و هجرت و رشادت مبارزه را نداشتند ) هلا به خداوند كه اگر حمزه يا جعفر زنده بودند مخالفان بدين آرزوئى كه رسيدند نميرسيدند و اگر آنان شاهد اين دو بودند ( يعنى ابى بكر و عمر ) هر آينه در دفاع از على ( ع ) فداكارى ميكردند و آنها را ميكشتند .\r\n\r\n( دستور معالجه برخى امراض )\r\n217 - ( 1 ) از اسماعيل بن مسلم از امام صادق ( ع ) فرمود هر كس از درد واهنه ( فيروزآبادى گويد درديست و باديست كه در دوران پيرى دچار شانه‌ها و بازوها و بندهاى ديگرى از بدن مىشود ) شكايت دارد يا گرفتار دردسر است و يا فشار بول و حبس بول دارد بايد دست خود را بجاى آن درد گذارد و بگويد : آرام شو من تو را آرام كردم بدان كه آرامست برايش آنچه در شب و روز است و او است شنوا و دانا .\r\n\r\n( يك تحليل و تجزيه اخلاقى )\r\n218 - ( 2 ) از امام صادق ( ع ) فرمود : حزم و عاقبت انديشى در دل است و رحمت و مهربانى با خشونت و تندى در كبد است و حياء و شرم در شش است .\r\nشرح - از مجلسى ره - « قوله\r\nالحزم في القلب\r\n» حزم انضباط در امور و احراز اعتماد در آنها است و نسبت آن بقلب از دو راه است .\r\n1 - مقصود از قلب نفس ناطقه است و بسيار از نفس ناطقه بدل تعبير شده براى شدت ارتباط ميان آنها .\r\n2 - براى آنكه قوت قلب در صفت حزم و دور انديشى تأثير كاملى دارد و مهرورزى و خشونت و جفا نسبت بكبد دارند زيرا از اخلاط متولده از كبد بوجود آيند و شايد برخى اوصاف كبد در آنها دخالت داشته باشد چنانچه معروف ميان مردمست .\r\n\r\n","description":"","footnote":"","page_name":" 356 ","page_number":368},
  {"content":"\r\n\r\n( 1 ) در حديث ديگرى از ابى جميله است كه :\r\nمسكن خرد در دل است ( و مقصود از دل در اينجا همان روح و نفس ناطقه است ) .\r\n\r\n( معالجه‌اى براى درد طحال )\r\n219 - ( 2 ) از موسى بن بكر - گويد غلام ابو الحسن ( ع ) بيمار شد و آن حضرت از حال او پرسيد و گفتند گرفتار درد طحال است فرمود : كراث به او بخورانيد تا سه روز و ما به او كراث خورانيديم و خونش باز نشست و خوب شد .\r\nشرح - از مجلسى ره - « قوله\r\nفقعد به الدم\r\n» يعنى خونش آرام شد و شايد درد اسبل او از غليان خون بوده است كه بطور ندرت از غليان خون درد اسبل پديد مىشود يا اينكه درد ديگرى داشته كه بوسيله كراث درمان ميشده است و آنها بخطا آن را تشخيص داده بودند و ممكنست .\r\nمقصود از\r\n« قعد به الدم »\r\nاين باشد كه خون از آن جدا شد و دردش آرام شد .\r\n\r\n( معالجه‌اى براى ضعف معده )\r\n220 - ( 3 ) از محمد بن عمرو بن ابراهيم گويد : از امام باقر ( ع ) پرسش كردم و از ضعف معده خود به او شكايت نمودم فرمود حزاء را ( فيروزآبادى گفته حزاء يك گياهى است در بيابان بمانند كرفس جز اينكه برگش از آن پهن‌تر است - از مجلسى ره ) با آب سرد بنوشى و من اين كار را كردم و از آن اثرى را كه دوست داشتم بدست آوردم .\r\n221 - ( 4 ) از بكر بن صالح گويد شنيدم امام كاظم ( ع ) ميفرمود علاج باد پيچ و حام ( باد ملازم و دائم شرح مجلسى ) و علاج ابرده يعنى سستى و سردى مفاصل يك مشت حلبه ( بضم حاء گياهى است كه براى سينه و سرفه و بلغم و بواسير و پشت و كبد و مثانه و باه سودمند است از قاموس ) با يك مشت انجير خشك برگير و در آب بخيسان و در ديك پاكى آنها را بجوشان و از صافى بدر كن و بگذار تا خنك شود و يك روز در ميان از آن بنوش تا در يك دوره چند روزه به ظرفيت يك قدح پر بنوشى .\r\n\r\n","description":"","footnote":"","page_name":" 357 ","page_number":369},
  {"content":"\r\n\r\nشرح - از مجلسى ره - « قوله\r\nالشابكة\r\n» شايد مقصود باد زير پوست باشد كه ميان گوشت و پوست جدائى اندازد و حام را كه ندانستيم كه چيست و شايد مأخوذ از حام الطير باشد كه معنى ملازمت دارد يعنى باد ملازم و فيروزآبادى گفته است ابرده سردى درون است و جزرى گفته ابرده بكسر همزه وراء درديست معروف از غلبه سردى و رطوبت توليد شود و سستى از جماع آورد .\r\n\r\n( معالجه سستى كمر )\r\n222 - ( 1 ) از امام ابو الحسن ( ع ) فرمود هر كه را آب كمر ديگرگون شود ، شير تازه و عسل او را سودمند است .\r\nشرح - از مجلسى ره - « قوله\r\nمن تغير عليه ماء الظهر\r\n» يعنى فرزند از نطفه او نيايد و محتمل است مقصود از ديگرگونى آب كمر و پشت كم شدن نيروى باه و جماع باشد و شير تازه آنست كه ترش نشده و از آن چيزى نساختند و وصف آن به حليب براى آنست كه گاهى لبن بر ماست اطلاق شود .\r\n\r\n( بيان وقت مناسب براى حجامت )\r\n223 - ( 2 ) از حمران گويد كه امام صادق ( ع ) فرمود مردم در چه اختلاف دارند ؟ گفتم پندارند كه حجامت در روز سه شنبه بهتر است گويد به من فرمود از چه راه چنين گويند ؟ گفتم پندارند كه آن روز روز خونست ، گويد فرمود راست مىگويند ولى شايسته‌تر است كه خون را در روز خودش بهيجان نياورند آيا نمىدانند كه در روز سه‌شنبه ساعتى است كه هر كه در آن خونش ريخته شود بميرد يا هر چه خدا خواهد .\r\nشرح - از مجلسى ره - « قوله\r\nلم يرق دمه\r\n» يعنى خشك نگردد و آرام نشود از رقأ بهمزه و محتملست كه مقصود اين باشد كه خونش بند نيايد تا بر اثر خون ريزى بسيار بميرد يا اينكه مرگ او بشتاب در رسد و در هنگام حجامت بميرد پايان نقل از مجلسى ره .\r\nمن گويم كلمه لم يرق ظاهرا از اراق يريق است يعنى خونش ريخته نشود جز آنكه بميرد يا آنچه را خدا خواهد ، يعنى نجات او از مرگ موقوف بخواست خدا و عنايت فوق عادت او است مانند زنده كردن مرده .\r\n\r\n","description":"","footnote":"","page_name":" 358 ","page_number":370},
  {"content":"\r\n\r\n224 - ( 1 ) از ابى عروه برادر شعيب يا از شعيب عقرقوفى گويد خدمت امام كاظم ( ع ) رسيدم و آن حضرت در زندان بود و روز چهارشنبه حجامت ميكرد به او عرضكردم امروز روزيست كه مردم ميگويند هر كه در آن حجامت كند دچار پيسى مىشود در پاسخ فرمود : همانا از پيسى براى كسى نگرانى بجا است كه مادرش در حال حيض به او آبستن شود .\r\nقوله\r\n« انما يخاف ذلك »\r\nيعنى نگرانى بروز پيسى بطور مطلق از نطفه منعقده در حال حيض است و بحجامت ربطى ندارد .\r\n225 - ( 2 ) از اسحاق بن عمار از امام صادق ( ع ) فرمود ظهر هنگام روز جمعه حجامت نكنيد زيرا هر كه ظهر هنگام روز جمعه حجامت كند و دردى به او رسد نبايد جز خود را ملامت كند .\r\nشرح - از مجلسى ره - صدوق بسند خود از محمد بن رباح روايت كرده است كه گويد ديدم امام كاظم ( ع ) روز جمعه حجامت ميكرد ، گفتم قربانت روز جمعه حجامت ميكنى ؟ فرمود من آية الكرسى مىخوانم تو هم هر گاه خونت بهيجان آمد شب باشد يا روز آية الكرسى بخوان و حجامت كن و از عبد الرحمن بن عمرو بن اسلم روايت كرده است كه ديدم امام كاظم براى درمان تب خود روز چهارم شنبه حجامت كرد و تبش قطع نشد و روز جمعه حجامت كرد و تپش قطع شد . . .\r\n\r\n( شماره چند دارو بر پايه طب قديم )\r\n226 - ( 3 ) از معتب از امام صادق ( ع ) فرمود دارو چهار است :\r\n1 - سعوط ( كه گرديست در بينى كشند ) 2 - حجامت ( در شرائط معينه و براى دردهاى مخصوص از معالجات مهم طب قديمست ) .\r\n3 - نوره كشيدن ( براى رفع موى از قسمت پائين بدن كه شامل از گردن تا قدم مىشود ) 4 - حقنه با مايعات .\r\nشرح - از مجلسى - ره - قوله\r\n« الدواء اربعة »\r\nيعنى مهمترين دواهاى عمومى براى بهداشت يا رفع بيمارى اين چهار است ( كه بيشتر اثر بهداشتى دارند و دفع بروز دردها را مينمايند ) و داروهاى ديگر در برابر آنها كم اثر است .\r\n\r\n","description":"","footnote":"","page_name":" 359 ","page_number":371},
  {"content":"\r\n\r\n227 - ( 1 ) از عمر بن اذينه گويد من حاضر بودم كه مردى به امام صادق ( ع ) از سرفه شديد شكايت كرد در پاسخ فرمود : مقدارى كاشم ( انجدان رومى - از مجلسى ره ) در كف دستت برگير ( يعنى پر كف دستت باشد ) و مانند آن شكر با آن بكوب و يك تا دو روز آن را بنوش ( به شكل قاووت خشك يا با مقدارى آب زيرا كلمه شرب در هر دو به كار ميرود ) .\r\nابن اذينه گويد پس از آن من آن مرد را ديدار كردم و او به من گفت من همان يك بار از آن نوشيدم به كلى درد سرفه از من زايل شد .\r\nشرح - بدان كه آنچه در باب معالجه امراض در روايات رسيده است شايسته است كه آب و هوا و زمان و مكان و مزاج و غيره را در آنها رعايت نمود « صدوق ره » گويد : اعتقاد ما در باره اخبار وارده در طب اينست كه چند توجيه دارد :\r\n1 - گفته‌اند همه اين معالجات مطابق آب و هواى مكه و مدينه وارد شده و به كار زدن آنها در آب و هواى ديگرى روا نيست .\r\n2 - اين نسخه‌ها از امام با ملاحظه طبع و وضع مزاجى سائل صادر شده است و اگر كسى بطور يقين آنها را با مزاج و حال خود موافق نداند نبايد به كار زند .\r\n3 - برخى از اين گونه اخبار را مخالفان مذهب در كتب شيعه تدليس كرده‌اند تا مذهب را آلوده و زشت سازند و مردم را از آن برانند .\r\n4 - در برخى سهو و اشتباه از راويان وارد شده است و شايد در برخى دواهائى را از قلم انداخته باشند و آنچه رسيده است كه عسل درمان هر درديست درست است و مقصود اينست كه شفاء از هر درديست كه از سرديست و آنچه رسيده است كه استنجاء به آب سرد دواى بواسير است در صورتى كه از حرارت باشد الخ .\r\nرجوع كن بسفينة البحار ج 2 عنوان ( طب ) . از پاورقى كافى طبع طهران مصحح آقاى ميرزا على اكبر غفارى وفقه اللَّه لمراضيه ترجمه شد .\r\nمن گويم - معالجات وارده در اخبار بر دو نوعست :\r\n1 - معالجات دعائى و درخواست درمان از خداوند منان : شرط اساسى عمل به اين نسخه‌ها ايمان كامل و عقيده جزمى است به امام كه نسخه را صادر كرده است و به خداوند كه از او درخواست شفاء شده است و تأثير آن در زمينه وجود دو شرط نامبرده حتمى است زيرا حقيقت درمان و شفا عنايت خدا است و هر گونه دارو و درمان وسيله است و اين هم يك وسيله است و تأثير هر گونه دارو و درمان در رفع بيمارى ترجيحى بر دعا و درخواست از خدا ندارد جز اينكه اين راه دوم نزديكتر و مستقيمتر است و البته اين عقيده كمياب است و در عصر ما بسيار نادر است .\r\n\r\n","description":"","footnote":"","page_name":" 360 ","page_number":372},
  {"content":"\r\n\r\n2 - معالجات دوائى بر اساس طب قديم . اين گونه معالجات قدرت نسخه‌اى را دارد كه پزشك بسيار استاد و دردشناس و حاذقى بيك بيمارى مىدهد و در اين جا توجه به اين نكته لازمست كه هر چه هم نسخه كامل و پزشك نسخه نويس استاد ماهر باشد كسى پيش خود نمىتواند از آن نسخه استفاده كند و هر چه پزشك استاد و دردشناس‌تر باشد استفاده ديگران از نسخه او كم‌زمينه‌تر مىشود زيرا يك پزشك دردشناس و بسيار استاد همه گونه شرائط مزاجى و زمانى و مكانى يك بيمار را كه از فهم عمومى خارجست در نظر مىگيرد و يك نسخه صادر مىكند و به كار بستن آن نسخه براى ديگرى مشروط به اينست كه كسى به اندازه مهارت و استادى آن پزشك اطلاع داشته باشد و بتواند همه شرائط را تشخيص بدهد يعنى بدرجه او باشد در فن طبابت و اين هم موضوعى ندارد خصوص در نسخه‌هائى كه ائمه معصومين داده‌اند آرى گاهى بعضى اخبار متعرض خاصيت و اثر غذائى يا دوائى هستند و مضمون - اينها در قوه بيان خواص ادويه و اغذيه است كه در كتب طب در اين زمينه مندرج است مانند تحفه حكيم مؤمن مثلا و اين گونه تعبيرات بيان يك تأثيرات اقتضائى است و فرمولهاى عمومى از آن استفاده نميشود و اثر فعلى نبايد از آن توقع داشت چنانچه در كتب گياهشناسى قديم گفته مىشود فلان گياه يا فلان غذا سرد است بدرجه 2 يا 3 مثلا .\r\nامروز كه علم طب مانند بسيارى از علوم پيشرفت بسزائى كرده است هيچ پزشكى اجازه نميدهد بيمار بسليقه خود بىمراجعه بپزشك نسخه‌اى را به كار بندد و خود را مداوا كند و در اين باره داستانى در تاريخ زينت المجالس ثبت شده . در باره مرگ معتصم عباسى گويد :\r\nاو دچار قولنج سختى شد و پزشكى براى درمانش آمد و دستور داد تنورى را تافته كردند و آتش آن را بيرون آوردند و معتصم را در آن گذاشت و در مدت معينى برآورد و بهبود شد و سالى گذشت و باز معتصم گرفتار همان قولنج شد و دسترسى بدان پزشك نبود روى همان نسخه سابق او را در تنور تافته گذاردند و چون برآوردند مرده بود .\r\n\r\n( يك نسخه خدا فرموده )\r\n228 - ( 1 ) از امام صادق ( ع ) فرمود : موسى بن عمران بپروردگارش از نم و رطوبت شكايت كرد خدا تعالى او را فرمود تا هليله و بليله و ابلج برگيرد و آن را با عسل معجون سازد و به كار بندد سپس امام صادق ( ع ) فرمود : آنست كه در نزد شما طريفل نامش دهند .\r\nشرح - هليله ميوه خشكى است كه زرد دارد و سياه يك نوعش معروف بكابلى است سودمند است خرد را نيرو بخشد و درد سر را براندازد .\r\nبليله بكسر باء و لام اول و فتح لام دوم دواء هندى معروفى است كه بدان درمان كنند ( مجمع البحرين ) ابلج ميوه يك درختى است كه در هند بسيار است و نوعى دوائى است كه با آن مداوى كنند و آن را طريفل نامند .\r\n\r\n","description":"","footnote":"","page_name":" 361 ","page_number":373},
  {"content":"\r\n\r\n\r\n( يك دستور براى پزشكان )\r\n229 - ( 1 ) از اسماعيل بن حسن متطبب گويد : گفتم به امام صادق ( ع ) كه من مردى عربم و در طب بينايم طب من طب عربى است و در برابر معالجه خود مزدى هم نگيرم ؟ در پاسخ فرمود عيب ندارد .\r\nگفتم ما زخم و دمل را عمل ميكنيم و آن را ميشكافيم و به آتش داغ ميكنيم ؟ فرمود عيب ندارد گفتم ما اين دواهاى سمى مانند اسمحيقون و غاريقون به مريض مىدهيم ؟ فرمود عيب ندارد .\r\nگفتم اين گونه دواها كه به مريض مىدهيم راستش گاهى مىشود كه ميميرد ؟ فرمود اگر چه بميرد شرح - از مجلسى ره - « قوله\r\nالاسمحيقون\r\n» مىگويم ما در كتابهاى طب و لغت چنين لفظى پيدا نكرديم و آنچه در كتب طب است اسطمخيقون است و آن دانه‌ايست مسهل سوداء و بلغم و شايد در نسخه‌هاى روضه تصحيف شده باشد ( از مجمع البحرين نقل شده است كه اسمحيقون نوعى دواء است و به اين حديث هم گواه آورده است . من گويم پس از تتبع وسيع مجلسى ره نمىتوان گفت مجمع البحرين اين لغت را در يك اصلى جز همان نسخه‌هاى روضه بدست آورده باشد ) .\r\nدنباله حديث 229 - ( 2 ) گفتم ما روى آن دواء سمى نبيذ ( شراب خرما ) ببيمار مينوشانيم ؟\r\nفرمود : در حرام شفائى نيست ، رسول خدا ( ص ) بيمار شد و عايشه گفت شما بيمارى سينه پهلو داريد در پاسخ او فرمود من نزد خداوند عز و جل ارجمندترم از اينكه مرا به سينه پهلو دچار سازد ، فرمود :\r\nپس پيغمبر دستور داد با قطره‌چكانى از صبر تلخ در دهان او چكانيدند ( با صبر خوب او را مالش دادند خ ل ) .\r\nشرح - از مجلسى ره -\r\n« ليس في حرام شفاء »\r\nدلالت دارد كه با حرام درمان روا نيست مطلقا چنانچه ظاهر بيشتر اخبار است و گر چه خلاف مشهور است و حمل شده‌اند به صورت عدم اضطرار .\r\nقوله\r\n« قد اشتكى »\r\nنقل اين داستان براى استشهاد و مداوا بدواى تلخ است .\r\nقوله\r\n« انا اكرم على اللَّه »\r\nزيرا مرض سينه پهلو غالبا ملازم اختلال عقل و پريشانى مغز است .\r\nقوله\r\n« فلد بصبر »\r\nفيروزآبادى گفته لدود مانند صبور آنچه است كه با قطره چكان در گوشه دهان مىچكانند .\r\n\r\n","description":"","footnote":"","page_name":" 362 ","page_number":374},
  {"content":"\r\n\r\n\r\n( در جواز معالجه خطرناك )\r\n230 - ( 1 ) از يونس بن يعقوب گويد به امام صادق ( ع ) گفتم مرد بسا دوائى نوشد ( بنوشاند خ ) و رگى را در عمل جراحى ببرد و گاهى سودمند است و گاهى كشنده است ؟ فرمود بنوشد ( بنوشاند خ ) و ببرد .\r\nشرح - البته اين در صورت تجويز پزشك حاذق و خبير و مورد اعتماد است و انحصار معالجه بوجه خطرناك و قطع باينكه ترك معالجه موجب مرگ و هلاك است و اين شرائط در زمينه سؤال مفروض است و در اين صورت معالجه گر چه خطرى باشد ضرور است .\r\n\r\n( درمانى براى درد دندان )\r\n231 - ( 2 ) از حمزة بن طيار گويد : نزد امام كاظم ( ع ) بودم و ديد كه آه و ناله دارم فرمود تو را چه مىشود ؟ گفتم : دندانم درد مىكند فرمود : كاش حجامت ميكردى . من حجامت كردم و آرام شد و به آن حضرت اعلام كردم ، به من فرمود مردم هيچ درمانى نكرده‌اند بهتر از يك شاخ حجامت خون گرفتن يا يك سر انگشت - يا قاشق - عسل .\r\n\r\n( دوائى ديگر براى درد دندان )\r\n232 - ( 3 ) از سليمان بن جعفر جعفرى گويد شنيدم امام كاظم ( ع ) ميفرمود : براى درد دندان :\r\nيك دانه حنظل ( هندوانه ابو جهل ) ميگيرى و آن را پوست ميكنى و روغنش را بيرون مىآورى و اگر دندان خورده شده و درون آن تهى است چند قطره در آن ميچكانى و پنبه‌اى را با آن تر ميكنى و در درون دندان ميگذارى و آنكه دندانش درد مىكند به پشت ميخوابد و تا سه شب اين كار را مىكند و\r\n\r\n","description":"","footnote":"","page_name":" 363 ","page_number":375},
  {"content":"\r\n\r\nاگر دندانى كه درد مىكند خوردگى ندارد و از باد است از آن روغن حنظل در آن گوشى ميچكاند كه به سمت اين دندان درد دار است تا چند شب هر شب دو قطره تا سه قطره و باذن خدا بهبود مىشود .\r\nو شنيدم آن حضرت براى درمان درد دهان و خونريزى دندان و طپش قلب و سرخشدن دهان ميفرمود :\r\nيك دانه حنظله تازه كه زرد شده است مىگيرى و آن را در قالبى از گل ميگذارى و سرش را سوراخ ميكنى و كاردى بدرونش فرو ميبرى و همه سويش را نرمك نرمك ميخراشى و سپس سر كه خرماى بسيار ترشى بر آن ميريزى و آن را روى آتش ميگذارى و خوب ميجوشانى و صاحب اين دردها بپر سر ناخن خود از آن برمىدارد و بدندانهايش ميمالد و با سركه دهن را ميشويد و مضمضه مىكند و اگر بخواهد كه آنچه در درون آن حنظله گل گرفته است پس از ساختن آن بدرون يك شيشه يا بستوى سفالين منتقل كند كرده است و هر زمانى سركه آن تمام شود روى آن سركه تازه بريزد هر چه كهنه‌تر شود براى رفع درد بهتر است ان شاء اللَّه .\r\nشرح - از مجلسى ره - قوله\r\n« فيجعل عليها قالبا من طين »\r\nيعنى همه آن را گل بگيرد تا روى آتش نسوزد و سوراخ نشود و چيزى از آن بيرون نيايد .\r\n\r\nدر حكم علم نجوم و تعليم و تعلم و مطالعه آن\r\n233 - ( 1 ) از عبد الرحمن بن سيابه گويد به امام صادق ( ع ) گفتم قربانت شوم راستى مردم مىگويند نظر و مطالعه در نجوم جائز نيست با اينكه مرا خوش آيد اگر بدينم زيان دارد مرا هيچ نيازى نيست بدان چه زيان بدينم داشته باشد و اگر بدينم زيان ندارد به خدا كه من بدان شيفته‌ام و به نظر و مطالعه در آن اشتياق دارم ؟ در پاسخ فرمود چنان نيست كه مردم مىگويند و بدينت ضرر و زيانى ندارد سپس فرمود شما دانشمندان علم نجوم در چيزى نظر ميكنيد كه بسيارش بدست نيايد و كمش سود ندارد ، شما\r\n\r\n","description":"","footnote":"","page_name":" 364 ","page_number":376},
  {"content":"\r\n\r\nتنها روى طالع قمر حساب ميكنيد سپس فرمود :\r\n1 - تو مىدانى ميان مشترى و زهره چند دقيقه است ؟\r\nگفتم نه به خدا .\r\n2 - تو مىدانى ميان زهره و ميان ماه چند دقيقه است ؟\r\nگفتم : نه به خدا .\r\n3 - تو مىدانى ميان آفتاب و ميان سنبله ( ميان سكينه - كه كوكب شناخته نشده‌ايست خ ل ) چند دقيقه است ؟\r\nگفتم نه به خدا من اين را هرگز از هيچ منجمى نشنيدم .\r\n4 - تو مىدانى ميان سنبله و ميان لوح محفوظ چند دقيقه است ؟\r\n- نه به خدا اين را هم من از هيچ منجمى هرگز نشنيدم .\r\nفرمود ميان هر كدام از اين دو تا رفيق او 60 يا 70 دقيقه است ترديد از عبد الرحمن است : سپس فرمود اى عبد الرحمن اين حسابى است كه هر گاه مردى بدان برسد و واقع آن را بفهمد يك دانه نى را در ميان يك نيزار ميشناسد و شماره آنچه در دست راست آنست و شماره آنچه در سمت چپ آن است و شماره آنچه در پشت سر آنست و شماره آنچه در برابر آنست همه را مىفهمد تا اينكه بر او چيزى از پهناى نيزار نهان نماند .\r\nشرح - از مجلسى ره - قوله\r\n« تحسبون على طالع القمر »\r\nاز اين عبارت ظاهر مىشود كه مدار اين منجمان بر سير قمر بوده است و توجه بحركات كواكب ديگر نداشتند .\r\nقوله\r\n« و بين السنبله »\r\nدر نسخه ديگريست كه بين السكينه و آن نام كوكب نامعروفى است و اين مناسبتر است با گفته او در پاسخ امام ( ع ) كه من آن را از منجمى نشنيده‌ام و به زودى سخن در شرح اين خبر مىآيد . در آن جا معترض شرح اخبار ديگر ميشويم پايان نقل از مجلسى ره .\r\nمن گويم در اين خبر فوائديست :\r\n1 - آزادى بحث و تفتيش در مسائل علمى و جستجوى از حقائق و مخالف نبودن دانش با دين اسلام بلكه تشويق ديانت به هر گونه علم و دانش مفيد براى بشر .\r\n2 - تشويق بمطالعه و بررسى اختران فروزان فضا زيرا همين توجه‌ها و مطالعه‌ها بوده است\r\n\r\n","description":"","footnote":"","page_name":" 365 ","page_number":377},
  {"content":"\r\n\r\nكه بشر را خرده خرده بتحقيق در امر فضا واداشته و امروز تا اندازه بشر برموز ستارگان فضا پى برده است و از صدد تسخير آن‌ها برآمده و اميدوار است كه روزى بتواند بر دوش ماه و زهره پياده گردد و از آن‌ها هم براى زندگى خود استفاده كند و در صورتى كه برخى رهبران باصطلاح مذهبى در آن تاريخ علم ستاره‌شناسى و مطالعه در نجوم را حرام مىدانسته و بر سر راه پيشرفت علمى بشر سدى ميكشيدند امام صادق ( ع ) است كه با كمال صراحت مىفرمايد مطلب چنان نيست كه اين عالم نماهاى خشك و ناپخته مىگويند . مطالعه در نجوم و تحقيق در كائنات براى دين تو هيچ زيانى ندارد .\r\n3 - امام اشاره مىكند كه اطلاعات شما منجمين كه بر اساس فلسفه كوتاه يونان و يا بر اساس تجربه‌ها و بررسيهاى ناقص دانشمندان ديگر استوار است بسيار كم و كوتاهست و از آن‌ها بحقيقتى نتوان رسيد و چيزى كه مايه اعتماد علمى باشد نمىتوان بدست آورد و هنوز بشر گام مؤثرى بسوى فضاى كيهان و مدار ستارگان بر نداشته است و مطالعه شما بس منحصر بطالع قمر است كه نزديك ترين ستاره به زمين است .\r\n4 - سپس امام ( ع ) چند مسأله امتحانى راجع بتناسب ميان چند ستاره طرح كرده است .\r\n1 - مشترى و زهره .\r\n2 - زهره و ماه .\r\n3 - خورشيد و سنبله .\r\n4 - سنبله و لوح محفوظ .\r\nآنچه در اين تناسب مبهمست اينست كه منظور از اين نسبت‌گيرى فاصله عمودى اينها است كه عبارت از مسافت ميان مشترى و زهره و يا زهره و ماهست يا مقصود فاصله افقى اينها است از نظر مدار خود باعتبار حال اقتران يعنى اگر مدار هر كدام از اين كواكب را يك دايره عظيمه اعتبار كنيم كه بناچار با هم تقاطع ميكنند و اين ستاره‌ها را در حال اقتران ملاحظه كنيم كه هر كدام در درجه و دقيقه واحده باشند باز هم از نظر افقى ميان اينها فاصله‌اى خواهد بود و سؤال ، از آن فاصله است .\r\nالبته نمىتوان سؤالات را حمل بر وجه اول نمود زيرا فاصله عمودى اين ستاره‌ها از يك ديگر نميشود بيك نسبت باشد مثلا مسافت مشترى با زهره و مسافت زهره با قمر از نظر عمودى تفاوت بسيار دارند و بعلاوه اين گونه مسافت را بمقياس درجه و دقيقه نمىسنجند درجه و دقيقه باعتبار مدارات است كه تقريبا مسافت افقى را نشان مىدهد .\r\nو در علم هيئت و نجوم از مسافت عمودى ستاره‌ها و افلاك اين مقياس به كار نرفته است بنا بر اين مقصود همان فاصله بمعنى دوم است و در اين صورت ممكنست اين فاصله در همه اين چهار مورد بيك اندازه باشد و بتوان از آن بدقيقه تعبير كرد و با مقياس دقيقه آن را سنجيد .\r\nدقيقه يك شصتم درجه دائر است كه درجه يك سيصد و شصتم دائره است بنا بر اين اگر ما مدار همه اين كواكب را يك دائره عظيمه اعتبار كنيم و فرض كنيم اين كواكب در عرض هم قرار گرفته‌اند يعنى در حال اقتران هستند در اين صورت فاصله افقى آنها اندازه معينى دارد كه در اين حديث از آن به 60 يا 70 دقيقه تعبير شده است .\r\nو سنبله گر چه در اصطلاح هيئت و نجوم برجى است از بروج شمس ولى خود ستاره‌ايست كه\r\n\r\n","description":"","footnote":"","page_name":" 366 ","page_number":378},
  {"content":"\r\n\r\nمجموعه‌ايست از ستارگان فضا بمانند خوشه گندم و شايد يك منظومه شمسى مستقلى است و به اين اعتبار مىشود فاصله افقى آن را با خورشيد سنجيد .\r\nنقطه ابهام ديگر فاصله‌گيرى ميان سنبله و لوح محفوظست زيرا لوح محفوظ تا آن جا كه در اخبار و برخى آيات قرآن مجيد بيان شده است نام فلك و ستاره‌اى نيست كه در رديف آنها قرار گيرد و فاصله و بعد مسافت ميان آنها سنجيد شود گر چه كلمه لوح دلالت دارد كه آن هم يك موجود جسمانى و در شمار اجسام علوية است .\r\n5 - اين حسابى كه امام در آخر خبر بدان اشاره كرده است ممكنست منظور يك حساب رياضى باشد بر اساس قواعد دقيق كه - امروزه بوسيله آن مسافت‌هاى كيهانى را اندازه مىگيرند و نشانه ميكنند و اينكه مىفرمايد اگر كسى بر اين گونه حسابگرى دانا شود مىتواند شماره نيهاى يك نيزار را بدست آورد با اين معنى سازش دارد زيرا بوسيله حساب دقيق از نظر مساحت و اوضاع ديگر مىتوان اين كار را كرد .\r\n\r\n( شرحى در امراض واگيره و برخى از كلمات جامعه پيغمبر ( ص )\r\n234 - ( 1 ) از حسن بن محبوب گويد : نضر بن قرواش جمال بما خبر داد كه از امام صادق ( ع ) پرسيدم كه شترانى دچار بيمارى جرب ( كچلى پوست ) هستند و من آنها را از ميان شتران خود كنار ميكنم از ترس اينكه بيمارى جرب آنها بشتران ديگر سرايت كند ؟\r\nو بسا كه براى چهار پا سوت ميزنم تا آب نوشد ؟\r\nامام صادق ( ع ) در پاسخ فرمود : راستش يك اعرابى نزد رسول خدا ( ص ) آمد و عرضكرد يا رسول اللَّه من گوسفند يا گاو يا شترى را كه بيمارى جرب دارد ببهاى اندك بدست مىآورم و از خريدن آن‌ها نگرانم و بدم مىآيد از بيم اينكه اين جرب آن‌ها بيشتر و گوسفند سالم خودم سرايت كند .\r\nرسول خدا ( ص ) فرمود : اى اعرابى پس اين بيمارى از چه كسى و از كجا بدان اولى سرايت كرده است .\r\nسپس رسول خدا ( ع ) فرمود : نه واگيره هست و نه بدفالى و نه هامه و نه شوم و نه صفر و نه رضاعى\r\n\r\n","description":"","footnote":"","page_name":" 367 ","page_number":379},
  {"content":"\r\n\r\nپس بريدن از شير و پس از هجرت تعربى نيست و نه خاموشى تا بشب و نه طلاق پيش از ازدواج و نه آزاد كردن بنده‌اى پيش از تملك و نه يتيمى پس از بلوغ .\r\nشرح - از مجلسى ره - « قوله\r\nلا عدوى\r\n» جزرى گويد در حديث است كه\r\n« لا عدوى و لا صفر »\r\nعدوى بمعنى اعداء و سرايتست يعنى واگيره كردن مانند كلمه دعوى كه بمعنى ادعاء است و كلمه تقوى بمعنى اتقاء .\r\nگفته مىشود . اعداه الداء يعديه اعداء و آن عبارت از اينست كه بيمارى از بيمار به او تجاوز كند مثل اينكه شترى جرب دارد و حذر ميكنند از آميزش آن با شتر ديگر تا مبادا جرب آن به اين سرايت كند و اسلام اين عقيده را ابطال كرده است زيرا به گمان آنها خود مرض سرايت مىكند و پيغمبر بآن‌ها اعلام كرد كه خود مرض سرايت نتواند و خدا است كه بيمارى مىدهد و درد ميفرستد و از اين جهت در برخى احاديث است كه :\r\nچه كسى به آن بيمار اول سرايت داده است انتهى .\r\nو ممكنست گفته سود كه مقصود اينست كه بىمشيت خدا واگيره تحقق پذير نيست و بلكه پناه بردن به خدا آن را دفع كند و اين منافات ندارد با امر بگريز از كسى كه خوره دارد و يا امثال آن براى عموم مردم كه يقين كامل ندارند و به خدا پناه نمىبرند و از اين گونه امور دل خور ميشوند .\r\nو روايت شده كه على بن الحسين ( ع ) با مجذومين هم غذا شد و آن‌ها را مهمان كرد و با آن‌ها سر سفره نشست و گفته‌اند كه مرض جذام از اين قاعده كليه استثناء شده است .\r\nطبى گفته كه عدوى تجاوز درد يا خلق است به ديگرى و آن به گمان طب در هفت جا است :\r\n1 - خورده 2 - جرب 3 - آبله 4 - حصبه 5 - گند دهان 6 - درد چشم 7 - امراض وبائيه ، و شارع آن را ابطال كرده است و فرموده است درد از كسى به ديگرى سرايت نكند .\r\nو گفته‌اند مقصود اينست كه بىخواست خدا سرايت نميكند و از اين جهت از نزديكى ببيمار واگيردار منع كرده است مانند منع از نزديك شدن به ديوار كج و كشتى معيوب تا آنكه گويد اين قول دوم اولى است چون جمع ميان احاديث و اصول طبيه است كه شارع آن را تا آنجا كه مخالف اصول توحيد نباشد معتبر دانسته است .\r\n« قوله\r\nو لا طيرة\r\n» اين هم مانند عبارت پيش است و چند توجيه دارد :\r\n1 - بد فالى و شوم دانستن هيچ امرى روا نيست .\r\n2 - بدفالى اثرى ندارد به خودى خود بلكه با قوت قلب و توكل بر خدا اثرش مرتفع مىشود و مؤيد آنست آنچه در اخبار رسيده است كه في الجمله اثر دارد و هم اخبارى كه ميفرمايد از آن به خدا بايد پناه برد .\r\n\r\n","description":"","footnote":"","page_name":" 368 ","page_number":380},
  {"content":"\r\n\r\nجزرى گفته است طيره بكسر طاء و فتح ياء است و گاهى ياء ساكن گردد و آن بمعنى بد فالى و شوم دانستن چيزيست .\r\nقوله\r\n« و لا هامة »\r\nجزرى گفته در حديث است كه لا عدوى و لا هامة ، هامه بمعنى سر است و نام پرنده‌اى است و مقصود حديث همان معنى دومست و اين براى آنست كه عرب بدان فال بد ميزدند و آن از پرنده‌هاى شب است و گفته‌اند همان جغد است .\r\nو گفته‌اند كه عرب مىپنداشتند هر كه كشته شد و براى او خون خواهى نشد جانش پرنده‌اى مىگردد بنام هامه و مىآيد و فرياد ميكشد اسقونى اسقونى - مرا آب دهيد و چون انتقام او گرفته شد ميپرد ؟\r\nو گفته‌اند عرب معتقد بودند كه استخوان مرده و يا روحش هامه مىشود و ميپرد و آن را صداء هم ميگفتند و اسلام آن را هم ابطال كرد و از آن غدقن نمود .\r\nقوله\r\n« و لا شوم »\r\nاين عبارت همان تاكيد عبارت گذشته است .\r\nقوله\r\n« و لا صفر »\r\nجزرى گفته در حديث است كه لا عدوى و لا هامة و لا صفر .\r\nعرب مىپنداشتند كه در شكم مارى است بنام صفر كه چون انسان گرسنه مىشود او را ميگزد و مىآزارد و اسلام آن را ابطال كرده است و برخى گفته‌اند مقصود از آن ابطال نسىء است كه در جاهليت رسم بوده است و آن پس انداختن محرم بوده است براى ماه صفر كه ماه صفر را ماه حرام و محرم ميناميدند و اسلام آن را ابطال كرده است .\r\nو برخى گفته‌اند مقصود از اين عبارت نفى هموم و نحوست شهر صفر است كه ميان مردم معروف بوده است .\r\nو محتملست مقصود از آن نهى از سوت زدن باشد زيرا امام جز اين پاسخى بسؤال از آن نداده است و اين بعيد است و ظاهر اينست كه راوى جواب آن را ذكر نكرده و برخى اخبار بر كراهت آن دلالت دارد .\r\nقوله\r\n« لا رضاع بعد فطام »\r\nيعنى پس از اينكه دو سال از سن كودك گذشت و دوران شيرخوارگى او بسر رسيد اگر از شير زنى بخورد رضاع محقق نشود و آثار آن مترتب نگردد و موجب نشر حرمت نيست .\r\nقوله\r\n« و لا نعرب بعد هجره »\r\nيعنى پس از هجرت بمدينه و پيوستن بحوزه پيغمبر روا نيست كه از آن دست برداشت و به بيابان‌نشينى و چادرنشينى برگشت و در بسيارى از اخبار آن را از جمله گناهان كبيره شمرده است .\r\nقوله\r\n« و لا صمت يوما الى الليل »\r\nيعنى جائز نيست كس روزه خاموشى بگيرد و متعبد شود كه يك روز تمام سخن نگويد چنانچه در امتهاى گذشته مشروع بوده است زيرا كه آن تعبد در شرع اسلام نسخ شده است .\r\nقوله\r\n« و لا طلاق قبل نكاح »\r\nمانند اينكه بگويد اگر فلان زن را بگيرم پس او طالق است و اين گونه طلاق صحيح نيست و عين همين معنى را دارد كه فرموده قبل از ملكيت بنده آزاد كردن آن درست نيست .\r\nقوله ( ص )\r\n« و لا يتم بعد ادراك »\r\nيعنى به مجرد بلوغ كودك همه احكام يتيم از او برداشته مىشود مانند :\r\n\r\n","description":"","footnote":"","page_name":" 369 ","page_number":381},
  {"content":"\r\n\r\n1 - محجور بودن او از تصرف در اموال و احوال خود .\r\n2 - ولايت ولى به دو و تسلط ولى به او ، چه ولى اجبارى باشد مانند جد يا ولى انتصابى مانند قيم شرعى 3 - حرمت تصرف در مال او بىاذن ولى و گر چه خودش راضى باشد .\r\n235 - ( 1 ) از عمرو بن حريث كه امام صادق ( ع ) فرمود بد فال زدن تابع قرار داد خود انسانست اگر آن را آسان بگيرى آسان است و اگر سخت بگيرى سخت است و اگر هم آن را به حساب نياورى چيزى نيست شرح - از مجلسى اين روايت حسن است و برخى آن را مجهول شمارند زيرا عمرو مشترك است . و دلالت دارد بر اينكه تأثير بد فالى با عدم اعتناء و توكل به خدا از ميان ميرود - پايان نقل از مجلسى ( ره ) .\r\nمن گويم - بلكه دلالت بر اينكه بدفالى حقيقتى ندارد و حقيقتش همان وضعى است كه در خود انسان پديد مىآيد اگر موهوم پرست و خرافى باشد بر او دشوار گذرد و بد دل و ناراحت شود و اگر مسامحه كار باشد و آن را بر خود هموار سازد بر او آسان گذرد و اگر هم هيچ توجهى بدان ندارد كه هيچ است و هيچ ، پس آنچه مردم آن را نشانه بدى شمارند و بدان فال بد زنند جز جهالت و خرافت نيست .\r\n236 - ( 2 ) از امام صادق ( ع ) كه فرمود : رسول خدا ( ص ) فرموده است كفاره بد فالى همان توكل به خدا است .\r\nشرح - از مجلسى ره - يعنى توكل بر خدا گناه شوم شمردن چيزهائى را كه از شوم شمردن آنها نهى شده است بر مىدارد يا اينكه تأثير آن بدفالى را برمىدارد چنانچه كفاره دادن تأثير گناه را برميدارد و آن را جبران مىكند .\r\nجزرى گفته است كه در حديث آمده است طيره شرك است و كسى از ما نيست جز اينكه ولى خدا بوسيله توكل آن را مىبرد حديث همين طور مقطوع رسيده است مستثنى در آن نيست يعنى « جز اينكه دچار تطير مىشود و بد دلى مىكند » و براى وجود قرينه اين جمله حذف شده است و همانا آن را از شرك شمرده زيرا كه عرب معتقد بودند تطير جلب نفع مىكند و يا اگر بر خلاف آن عمل شود مايه ضرر است و گويا آن را با خدا شريك در تأثير مىدانستند .\r\nو به اين اعتبار گناه شمرده شده است و توكل بر خدا كفاره چنين گناهى است .\r\n\r\n","description":"","footnote":"","page_name":" 370 ","page_number":382},
  {"content":"\r\n\r\n\r\n( تفسير يك آيه )\r\n237 - ( 1 ) از عمر بن يزيد و ديگران بعضى از امام صادق ( ع ) و بعضى از امام باقر ( ع ) در تفسير قول خدا عز و جل ( 243 - البقره ) آيا ننگرى بدان كسانى كه از خانمان خود بيرون رفتند و هزارها تن بودند از بيم مرگ و خدا به آنها فرمود همه بميريد سپس آنها را زنده كرد - در پاسخ فرمود راستش اينان اهل يكى از شهرهاى شام بودند و شماره آنها هفتاد هزار تن بودند و دنبال هم طاعون در ميان آنها پديد ميشد و هر گاه حس ميكردند كه طاعون آمده توانگران با نيروى خود از شهر بيرون ميرفتند و مستمندان ناتوان در آن مىماندند و مرگ و مير در آنها كه مانده بودند و بيشتر بود و در آن‌ها كه بيرون شده بودند كمتر و آنها كه بيرون رفته بودند مىگفتند اگر ما هم مانده بوديم از ماها فراوان مرده بود و آنها هم كه در شهر مانده بودند مىگفتند اگر ما هم بيرون رفته بوديم مرگ و مير ماها هم كمتر بود .\r\nفرمود : همه در نظر گرفتند كه چون اين باره طاعون آمد و بروز آن را فهميدند همه از شهر بروند و براى حذر از مرگ از طاعون دورى گزينند و طبق اين تصميم از كشور خود بيرون شدند و تا آنجا كه خدا مىخواست كوچيدند .\r\nسپس آنان در اين سفر خود بيك شهر ويرانى گذر كردند كه مردمش از آن كوچيده بودند و طاعون آنان را نابود كرده بود در آنجا فرود آمدند و چون بارهاى خود را بر زمين نهادند و در آن آرميدند خدا عز و جل به همه آنها فرمود همه بميريد و در آن همه مردمند و كالبد استخوانى آنها پديدار شد كه ميدرخشيد و اينان بر سر راه مردم بودند ، رهگذران آن‌ها را از ميان راه\r\n\r\n","description":"","footnote":"","page_name":" 371 ","page_number":383},
  {"content":"\r\n\r\nروفتند ( 1 ) و از آن دور كردند و همه را در جايى انباشتند و يك پيمبرى از پيغمبران بنى اسرائيل بآن‌ها گذر كرد بنام حزقيل و چون چشمش بدان استخوان‌ها افتاد گريست و اشكش سرازير شد و گفت :\r\nپروردگارا اگر بخواهى همين اكنون آنها را زنده كن چنان كه آنها را ميراندى تا بلادت را آباد كنند و از بنده‌هايت بزايند و تو را با ديگر آفريده‌هايت بپرستند خدا تعالى به او وحى كرد آيا تو دوست دارى كه آنها زنده شوند ؟\r\n- آرى پروردگارم خواهش دارم آنها را زنده گردانى - فرمود خدا عز و جل به دو وحى فرستاد كه :\r\nچنين و چنان بگو و او ذكرى را كه خدا عز و جل به او ياد داد گفت - امام صادق ( ع ) فرمود كه آن اسم اعظم بود - و چون حزقيل آن كلام را بر زبان آورد نگاهى باستخوان‌ها كرد كه بسوى يك ديگر پرش گرفتند و همه زنده شدند و به يكديگر نگاه ميكردند و تسبيح خدا عز ذكره مىگفتند و اللَّه اكبر مىگفتند و لا إله الا اللَّه مىگفتند .\r\nحزقيل در اين هنگام گفت من گواهم كه خدا بهر چيزى توانا است ، عمر بن يزيد گويد امام صادق ( ع ) فرمود اين آيه در باره آنان نازل شده است .\r\nشرح - از طبرسى ره -\r\n« أ لم تر »\r\nآيا نميدانى تو اى شنونده آيا دانشت باينان نرسيده كه از ديار خود كوچ كردند ؟ و در اين جمع چند قولست :\r\n1 - جمعى از بنى اسرائيل بودند كه از طاعون گريختند كه در سرزمين آن‌ها پديدار شده بود 2 - جمعى بودند كه از جبهه جهاد گريختند كه بر آن‌ها واجب شده بود - از ضحاك و مقاتل بقرينه آيه بعد از آن كه ميفرمايد در راه خدا نبرد كنيد .\r\n3 - قوم حزقيل بودند كه سومين خليفه بنى اسرائيل است بعد از موسى ( ع ) چون پس از موسى يوشع بن نون بود و پس از وى كالب بن يوفنا و سپس حزقيل و او را زاده عجوز مىناميدند زيرا مادرش پيره زنى بود و از خدا فرزندى خواسته بود و خدا او را بوى ارزانى داشت .\r\n4 - حسن گفته است او ذو الكفل است و حزقيل را ذو الكفل لقب دادند براى آنكه كفالت هفتاد پيغمبر را كرد و آن‌ها را از كشتن نجات داد و به آنها گفت شما برويد و بهتر است كه من تنها بجاى شماها كشته شوم و يهود آمدند آنها را از وى خواستند و پاسخ داد كه رفتند و من\r\n\r\n","description":"","footnote":"","page_name":" 372 ","page_number":384},
  {"content":"\r\n\r\nنميدانم كجا رفتند و خدا او را حفظ كرد .\r\n« و هم الوف »\r\nهمه مفسران گفته‌اند مقصود كثرت شماره آنها است جز ابن زيد كه آن را جمع آلف دانسته و گفته مقصود اينست كه اين جمع با هم الفت داشتند و دشمنى نداشتند و آنها كه بعدد تفسير كرده‌اند چند وجه گفته‌اند :\r\n1 - سه هزار از عطا و خراسانى .\r\n2 - هشت هزار از مقاتل و كلبى .\r\n3 - ده هزار از ابى روق .\r\n4 - سى و چند هزار - از سدى .\r\n5 - چهل هزار - از ابن عباس و ابن جريج .\r\n6 - هفتاد هزار - از عطاء بن ابى رباح 7 - شماره بسيارى - از ضحاك - و آنچه ظاهر است اينست كه از ده هزار فزون بوده‌اند زيرا وزن فعول در جمع از ده به بالا است .\r\n\r\n( جزئى از داستان يوسف )\r\n238 - ( 1 ) از حنان بن سدير گويد به امام باقر ( ع ) گفتم به من خبر ده از قول يعقوب ( ع ) كه به فرزندانش گفت : ( 87 - يوسف ) برويد و از يوسف و برادرش خبرى بگيريد و اثرى بجوئيد - آيا يعقوب پس از 20 سال جدائى ميدانست كه يوسف زنده است ؟ فرمود آرى .\r\nمن گفتم چگونه مىدانست ؟ فرمود كه او سحرگاه دعا كرد بدرگاه خدا عز و جل كه ملك الموت بر او فرود آيد و بريال كه همان ملك الموت است بر او فرود آمد و به او گفت اى يعقوب چه حاجتى دارى ؟ فرمود به من خبر ده از جان‌ها كه ستانى يك جا و با هم در قبضه تو آيند يا جدا جدا ؟\r\nدر پاسخ او گفت من آنها را يكى يكى ميستانم به او گفت به من خبر ده كه آيا روح يوسف به تو گذر كرده است در آن جانها كه گذر كرده‌اند ؟\r\nگفت نه ، و يعقوب ( ع ) از اينجا دانست كه او زنده است و در اين هنگام بفرزندانش گفت : برويد و از يوسف و برادرش خبرى بدست آريد .\r\n\r\n","description":"","footnote":"","page_name":" 373 ","page_number":385},
  {"content":"\r\n\r\nشرح - از مجلسى ره - « قوله\r\nتقبضها مجتمعة\r\n» شايد پرسش از اينست كه جانها را با هم يك جا ميستاند يا جدا جدا زيرا اگر يك جا ستاند بسا كه از يكى غفلت ورزد و بدان متوجه نشود بخلاف آنكه يكى يكى ستاند كه از هيچ كدام بىخبر نماند و بوجه ديگر اگر يك جا به او تسليم شوند ممكنست پس از قبض روح مدتى بگذرد تا به او رسد براى اينكه يك جا شوند و مقدار زيادى وقت به او داده شود و ممكن باشد كه يوسف مرده باشد و هنوز روح او بوى تسليم نشده باشد .\r\nو اين فرشته يا همان عزرائيل است و ارواح را از ياوران خود تسليم مىگيرد و يا ديگريست كه از او تسليم مىگيرد و وجه دوم روشن‌تر است .\r\n\r\n( تفسير يك آيه در ولايت )\r\n239 - ( 1 ) از خالد بن يزيد قمى از يكى از اصحابش از امام صادق ( ع ) در تفسير قول خدا عز و جل ( 71 - المائده ) و پنداشتند كه آزمايشى در كار نيست ( پس كورى و كرى را پيشه كردند سپس خدا از آن‌ها در گذشت و توبه آنها را پذيرفت سپس باز كورى و كرى را در پيش گرفتند ، بسيارى از آن‌ها چنين بودند و خدا بينا است بدان چه ميكردند ) - فرمود : آنگاه كه پيغمبر ميان آنها بود « كورى و كرى را پيشه كردند » هنگامى كه روح پيغمبر خدا ( ص ) قبض شد ( وصيت را نديده گرفتند و سخن او را نشنيده گرفتند ) « سپس خداوند توبه آن‌ها را پذيرفت - آنگاه كه امير المؤمنين ميان آنها قيام كرد ، فرمود « سپس باز هم كور و كر شدند » تا هم اكنون .\r\nشرح - از مجلسى ره - « قوله تعالى  وَ حَسِبُوا أَلَّا تَكُونَ فِتْنَةٌ  » مشهور در ميان مفسران اينست كه اين آيه در بيان حال بنى اسرائيل است يعنى بنى اسرائيل پنداشتند كه بلاء و عذابى ندارند بواسطه كشتن پيغمبران و تكذيب آنان و بنا بر تفسير امام مقصود از فتنه همان است كه پس از رسول خدا ( ص ) پديد شد از غصب خلافت كه از راه حق ولايت كور شدند و سخن حق را نشنيده گرفتند .\r\n\r\n( تفسير برخى آيات )\r\n240 - ( 2 ) از ابى عبيده حذاء از امام صادق ( ع ) در تفسير قول خدا عز و جل ( 78 - المائده ) لعنت شدند آن كسانى كه كافر شدند از نژاد بنى اسرائيل بر زبان داود و عيسى ابن مريم ، فرمود خوكها به زبان داود لعن شدند و ميمونها به زبان عيسى بن مريم .\r\n\r\n","description":"","footnote":"","page_name":" 374 ","page_number":386},
  {"content":"\r\n\r\nشرح - از مجلسى ره -\r\n« قوله الخنازير على لسان داود »\r\nمشهور ميان مفسران و مورّخان ظاهر آيهء كريمه بلكه صريح آن عكس اينست كه در اين حديث است آنجا كه در داستان اصحاب سبت فرمايد ( 167 - الاعراف ) با آنها گفتيم كه ميمون‌هاى رانده شده باشيد و در بسيارى از روايات ما همچنين وارد شده است يعنى مسخ يهود به صورت ميمون در زمان داود ( ع ) بوده است و مسخ بخوك در زمان عيسى ( ع ) و شايد كه اين سهو از نسخه نويسان روضه كافى باشد ولى در تفسير عياشى و على بن ابراهيم با مضمون اين حديث موافقت شده است و ممكن است در اين جادو وجه گفته شود :\r\n1 - اين خبر اشاره بداستان اصحاب سبت نباشد و مسخ آنان در زمان داود ( ع ) دو بار باشد كه يك بارش مسخ بخنازير بوده است .\r\n2 - در زمان هر دو پيغمبر بهر دو صورت مسخ شده باشند و مقصود آيه هم اين باشد كه بعضى از آنها ميمون شدند و مؤيد آنست آنچه بيضاوى گفته است :\r\nگفته شده كه اهل ايله چون در روز شنبه تجاوز كردند خداوند به زبان داود ( ع ) آنها را لعن كرد و به صورت ميمون و خوك در آمدند و چون اصحاب مائده عيسى كه از آسمان بر او نازل شد كفر ورزيدند عيسى در باره آن‌ها نفرين كرد و به آنها لعن كرد و همه خوك شدند و آنها پنج هزار تن مرد بودند .\r\nو شيخ طبرسى گويد در معناى آن گفته‌اند به زبان داود لعن شدند و همه خوك شدند - از حسن و مجاهد و قتاده .\r\nامام باقر ( ع ) فرموده است داود اهل ايله را كه در شنبه تجاوز كرده بودند لعن كرد تجاوز آن‌ها در زمان داود ( ع ) بود داود در باره آنها عرض كرد خدايا لعنت را بمانند رداء و بمانند كمر بند در بر آنها كن و خدا آنها را ميمون كرد و اما عيسى لعنت كرد آن كسانى كه مائده بر آنها نازل شد و سپس كفر ورزيدند .\r\n241 - ( 1 ) از عمران بن ميثم از امام صادق ( ع ) فرمود مردى بر امير المؤمنين ( ع ) قرائت كرد ( 33 - الانعام )  فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ  - راستى كه آنها تو را تكذيب نكنند .\r\nبلكه آيات خدا را انكار كنند .\r\nعلى ( ع ) فرمود : آرى به خدا هر چه سخت‌تر و بىدريغ او را تكذيب كردند ولى لفظ آيه بتخفيف است  « لا يُكَذِّبُونَكَ »  يعنى امر باطلى نياورند كه بوسيلهء آن حق تو را دروغ سازند و از ميان ببرند .\r\nشرح - از مجلسى ره - قوله تعالى  « فَإِنَّهُمْ لا يُكَذِّبُونَكَ »  شيخ امين الدين طبرسى گفته است نافع و كسائى و اعشى از ابى بكر همه قرائت كرده‌اند لا يكذبونك بتخفيف و آن قرائت على ( ع ) است\r\n\r\n","description":"","footnote":"","page_name":" 375 ","page_number":387},
  {"content":"\r\n\r\nو از امام جعفر صادق ( ع ) هم نقل شده است و ديگر قراء همه يكذبونك با فتح كاف و تشديد قرائت كرده‌اند سپس گفته است آنكه تشديد داده آن را از فعلته بمعنى نسبت دادن فعل گرفته است مانند زنيته و فسقته او را نسبت بزنا دادم و او را نسبت بفسق دادم و باب افعال هم بدين معنى آمده است گفته‌اند اسقيته يعنى به او گفتم سقاك اللَّه .\r\nبنا بر اين ممكن است معنى هر دو قرائت يكى باشد يا معنى لا يكذبونك از باب افعال اين باشد كه با تصديق تو را برخورد نكنند چنان كه گويند احمدته يعنى او را پسنديده برخوردم - احمد بن يحيى گويد كسائى از عرب حكايت كرده كه گويند اكذبت الرجل يعنى اخبار دادم كه دروغ ميگويد و در معنى اين آيه چند وجه گفته‌اند :\r\n1 - از روى دل تو را تكذيب نكنند و تكذيب آن‌ها زبانى است و از راه عناد است و ابن قول اكثر مفسران است و مانند ابى صالح و قتاده و سدى و ديگران گفته‌اند مقصود اينست كه ميدانند تو رسول خدائى ولى دانسته انكار ميكنند و دليل اين وجه روايت سلام بن سكين است از ابى يزيد مدنى كه رسول خدا ( ص ) به ابو جهل برخورد و او بوى دست داد با بو جهل گفتند چرا چنين كردى ؟ در پاسخ گفت به خدا ميدانم كه او راست ميگويد ولى در چه زمانى ماها پيرو عبد مناف بوديم ؟ و خداوند اين آيه را نازل كرد .\r\nسدى گفته است اخنس بن شريق به ابو جهل برخورد و به او گفت اى ابا الحكم بگو بدانم محمد راست‌گو است يا دروغگو با ما نامحرمى در اين جا نيست ؟ ابو جهل در پاسخ او گفت واى بر تو به خدا كه محمد راستگو است و هرگز نديديم او دروغگويد ولى اگر بنى هاشم پرچم را ببرند و دربانى كعبه و سقايت حاج و نبوت را هم در دست گيرند براى سائر قريش چه ميماند .\r\n2 - مقصود اينست كه تكذيب آن‌ها دليل ندارد و نميتوانند برهانى بر ابطال دعوى تو بياورند و دليل آن همان قرائت على ( ع ) است كه لا يكذبونك يعنى نمىتوانند روى حرف تو حرف حقى بياورند .\r\n3 - يعنى به تو برخورد نكنند كه دروغ‌گو باشى چنانچه عرب گويد « قاتلناكم فما اجبناكم » با شما نبرد كرديم و شما را ترسو نيافتيم و اين معنى در قرائت تخفيف و تشديد هر دو روا است .\r\n4 - تو را در آنچه آوردى دروغزن ندانند و همانا رد تو به منظور تكذيب خدا است و مؤيد اين وجه است جمله بعد كه «  وَ لكِنَّ الظَّالِمِينَ بِآياتِ اللَّهِ يَجْحَدُونَ  » و هم جمله ديگر ( انعام - 66 ) و تكذيب كردند بدان قومت با اينكه آن حق است - نفرمود تو را تكذيب كردند و هم آنچه از ابو جهل نقل شده كه گفت بپيغمبر ما تو را دروغگو و متهم ندانيم ولى آنچه را آوردى متهم داريم و تكذيب كنيم .\r\n5 - مقصود اينست كه تنها تو را دروغگو نشمارند بلكه مرا دروغگو شمارند زيرا تكذيب تو به من برميگردد و خاص تو نيست براى آنكه تو رسول منى و رد بر تو رد بر من است و هر كه تو را تكذيب كند مرا تكذيب كرده است و اين براى تسليت پيغمبر است . پايان نقل از مجلسى ره .\r\nمن گويم - ظاهر روايت اينست كه قرائت تشديد درست نيست و آن را بغلط خوانده‌اند ولى قطعا مقصود اين نيست بلكه مقصود اينست كه اين كلمه معنى ظاهر و معمولى خود را ندارد كه تكذيب از كفار صادر نشده است بلكه مقصود از آن اينست كه كفار نتوانستند تو را دروغگو در آورند و دعوت تو را ابطال كنند و اين معنى در قرائت تخفيفكه قرائت على ( ع ) است روشن‌تر است .\r\n\r\n","description":"","footnote":"","page_name":" 376 ","page_number":388},
  {"content":"\r\n\r\n242 - ( 1 ) از ابى بصير گويد از امام باقر ( ع ) و يا از امام صادق ( ع ) پرسيدم از قول خدا عز و جل ( 93 الانعام ) « چه كسى ستمكارتر است از كسى كه بدروغ به خدا افتراء بندد يا گويد به من وحى شده است با اينكه چيزى به او وحى نشده است » .\r\nفرمود : اين آيه در باره ابن ابى سرح نازل شده است آن كسى كه عثمان او را بولايت مصر بر گماشت و او همان كسى بود كه رسول خدا ( ص ) روز فتح مكه خونش را هدر كرد و او براى رسول خدا ( ص ) قرآن را مينوشت و چون خدا عز و جل نازل ميكرد «  أَنَّ اللَّهَ عَزِيزٌ حَكِيمٌ  » او مينوشت  إِنَّ اللَّهَ عَلِيمٌ حَكِيمٌ  ، رسول خدا ( ص ) به او ميفرمود اين را كنار بگذار كه  إِنَّ اللَّهَ عَلِيمٌ حَكِيمٌ  و ابن ابى سرح بمنافقان ميگفت من از خود بمانند همان را ميگويم كه او از نزد خداوند مىآورد و او به من اعتراض نميكند و آن را عوض نميكند و خدا تبارك و تعالى در باره او نازل كرد آنچه را كه نازل كرد .\r\nشرح - از مجلسى ره - قوله تعالى  « وَ مَنْ أَظْلَمُ »  شيخ طبرسى گفته است اختلاف دارند كه اين آيه در باره چه كس نازل شده است و در آن چند قول است :\r\n1 - جمله اول «  وَ مَنْ أَظْلَمُ مِمَّنِ افْتَرى عَلَى اللَّهِ  » در باره مسيلمه نازل شده است كه بدروغ خود را پيغمبر دانست و جمله دوم «  سَأُنْزِلُ مِثْلَ ما أَنْزَلَ اللَّهُ  » در باره عبد اللَّه بن ابى سرح نازل شده كه از نويسندگان وحى بود و پيغمبر به او ميفرمود بنويس عليما حكيما او مينوشت غفورا رحيما - يا ميفرمود بنويس غفورا رحيما و او مينوشت عليما حكيما و مرتد شد و به مكه رفت و گفت من هم مانند آن چه را خدا نازل كرده نازل ميكنم - از عكرمه و ابن عباس و سدى و مجاهد و فراء و زجاج و جبائى هم آن را اختيار كردند و از امام باقر ( ع ) هم روايت شده است .\r\n2 - همه آيه در باره ابن أبى سرح نازل شده .\r\n3 - همه آن مخصوص مسيلمه است .\r\n\r\n","description":"","footnote":"","page_name":" 377 ","page_number":389},
  {"content":"\r\n\r\n243 - ( 1 ) از محمد بن مسلم گويد : به امام باقر ( ع ) گفتم قول خدا عز و جل ( 39 - الانفال ) و بكشيد آنها را تا فتنه نباشد و همه دين از آن خدا باشد - ( يعنى چه ) فرمود هنوز تاويل و عمل به اين آيه نيامده است ، زيرا رسول خدا ( ص ) براى نياز خود و نياز يارانش به آنها مهلت داد و روزى كه بحقيقت تاويل اين آيه برسد و حكم آن اجراء شود ، از آنها پذيرفته نشود ( يعنى ظاهر سازى ) ولى كشته شوند تا بحقيقت خدا عز و جل را يگانه دانند و تا اينكه شركى نماند .\r\nشرح - از مجلسى - ره - قوله عز ذكره «  وَ قاتِلُوهُمْ حَتَّى لا تَكُونَ فِتْنَةٌ  » طبرسى گفته است اين جمله خطاب پيغمبر و مؤمنان است كه با كفار نبرد كنند « تا آنكه فتنه‌اى نماند » يعنى شرك نباشد - از ابن عباس و حسن و معنايش اينست كه تا كافرى نماند مگر در پناه اسلام و با عهد امان زيرا اگر كافر مستقل بماند و در پناه و تعهد اسلام نباشد عزيز است و ديگران را بدين خود دعوت مىكند و موجب فتنه مىشود و گفته شده است مقصود اينست كه تا مؤمنى مورد فتنه و برگشت از دين نگردد ( چنانچه كفار مكه مؤمنان را آزار مىدادند تا از دين برگردند ) .\r\n244 - ( 2 ) از معاوية بن عمار گويد از امام صادق ( ع ) شنيدم مىفرمود : در تفسير اين آيه ( 70 - الانفال ) أيا پيغمبر بگو باسيرانى كه در دست داريد اگر خدا در دل شما ميل بخير و پذيرش اسلام را بداند بشما عطا كند بهتر از آنچه از شماها گرفته ( بواسطه فداء و عوض آزاد شدن شماها ) و هم شماها را بيامرزد - فرمود در باره عباس و عقيل و نوفل نازل شده است .\r\nفرمود رسول خدا ( ص ) در روز جنگ بدر فرمانى صادر كرد كه كسى از بنى هاشم را ( كه در جبهه مشركين هستند ) نكشند و أبو البختري را هم نكشند و اينان اسير شدند و رسول خدا ( ص ) امير - المؤمنين ( ع ) را فرستاد و به او فرمود برو ببين از بنى هاشم چه كسانى در اين جا هستند گويد على ( ع ) بعقيل بن ابى طالب كرم اللَّه وجهه گذر كرد و عقيل به او آواز داد اى پسر مادر عقيل به خدا كه ديدى\r\n\r\n","description":"","footnote":"","page_name":" 378 ","page_number":390},
  {"content":"\r\n\r\nمن در چه وضعى هستم ( 1 ) گويد على ( ع ) پس از باز ديد اسيران نزد پيغمبر ( ص ) برگشت و عرضكرد اين ابو الفضل ( عباس بن عبد المطلب ) است كه در دست فلانى اسير است و اين هم عقيل است كه در دست فلان است و اين هم نوفل بن حارثست كه در دست فلانست .\r\nرسول خدا ( ص ) از جاى برخاست تا خود را بعقيل رسانيد و به او گفت اى ابا يزيد ابو جهل كشته شده است ، در پاسخ او گفت در اين صورت شما دو تن در باره تهامه ديگر ستيزه‌اى نخواهيد داشت .\r\nپيغمبر فرمانى به اين مضمون بقشون اسلام صادر كرد ( عقيل چنين گفت خ ل ) .\r\nاگر همه اين دشمنان را از پاى در آوريد ( پايان نبرد است ) و گر نه بر دوش آن‌ها سوار باشيد و بر آن‌ها بتازيد .\r\nفرمود ( ع ) عباس را از نزد رسول خدا ( ص ) آوردند و به او گفته شد :\r\nتو در عوض خودت و [ دو 
  ] برادرزاده‌ات ( عقيل و نوفل ) فديه بپرداز و آزاد شويد .\r\nعباس - اى محمد تو مى خواهى مرا در ميان قريش گدا كنى كه دست به پيش اين و آن دراز كنم ؟\r\nپيغمبر - خير ( عمو جان ) از همان پول‌ها كه ببانوى خود ام الفضل سپردى و به او سفارش كردى كه اگر در اين سفر به من آسيبى رسيد اين پول را براى فرزندانت و خودت خرج كن .\r\nعباس - برادرزاده‌ام كى از آن پول به تو خبر داده است ؟\r\nرسول خدا ( ص ) - جبرئيل از طرف خدا عز و جل آمد و به من خبر داد .\r\nعباس - سوگند بدان كه به دو سوگند خوردند ، هيچ كس را از اين اطلاعى نبود جز ام الفضل و من ، من گواهم كه تو رسول خدائى .\r\nامام ( ع ) فرمود : همه اسيران مشرك به مكه برگشتند جز عباس و عقيل و نوفل كرم اللَّه وجوههم و در باره آن‌ها بود كه اين آيه نازل شد :\r\n\r\n","description":"","footnote":"","page_name":" 379 ","page_number":391},
  {"content":"\r\n\r\n( 1 ) «  قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً  » تا آخر آيه - بگو ( اى محمد ) بهر كه از اسيران در دست شما است اگر خدا در دل شما خيرى بداند ( بشما عوض بهتر از آن فديه‌اى كه از شما گرفته شود عطا كند و هم شما را بيامرزد ) .\r\nشرح - از مجلسى ره - قوله تعالى\r\n«  قُلْ لِمَنْ فِي أَيْدِيكُمْ  »\r\nشيخ طبرسى گفته است همانا نام ابدى آورده زيرا هر كه در بند آن‌ها بوده است در حكم مملوك بوده از نظر تسلط آن‌ها بر وى « از اسيران » يعنى اسيران بدر كه از آن‌ها فديه گرفته شد .\r\n«  إِنْ يَعْلَمِ اللَّهُ فِي قُلُوبِكُمْ خَيْراً  »\r\nيعنى اگر خدا بداند كه شما در دل داريد مسلمان باشيد و اخلاصمند باشيد و رغبت در ايمان و صحت در نيت داريد .\r\n « يُؤْتِكُمْ خَيْراً »  در عوض خير ميدهد و عوض بهترى بشما عطا مىكند .\r\n«  مِمَّا أُخِذَ مِنْكُمْ  من الفداء »\r\nاز آنچه كه از شما فديه گرفته شده است يا هم در دنيا و آخرت و يا همان در آخرت .\r\n«  وَ يَغْفِرْ لَكُمْ  ذنوبكم  وَ اللَّهُ غَفُورٌ رَحِيمٌ  »\r\nو گناهان شما را مىآمرزد و خدا آمرزنده و مهربان است .\r\nاز عباس بن عبد المطلب روايت شده است كه اين آيه در باره من و يارانم نازل شده ، من 20 وقيه طلا داشتم كه همه را از من گرفتند و خداوند بجاى آن‌ها 20 - بنده به من داده است كه هر كدام پول فراوانى برايم بدست مىآورند و كمترين آن‌ها 20 هزار درهم در مىآورد و خداوند زمزم را هم به من عطا كرده است كه در برابر آن همه اموال مكه را هم نميخواهم و ارزش آن از همه اموال مكه بيشتر است نزد من و من در انتظار مغفرت و آمرزش از جانب خدا هستم .\r\nقتاده گويد براى ما گفته‌اند كه چون هشتاد هزار خراج بحرين را براى پيغمبر ( ص ) آوردند وضوء گرفته بود كه نماز ظهر را بخواند ولى در آن روز نماز را نخواند تا همه آن پول را قسمت كرد و بعباس فرمود تا از آن برگيرد و ببخشد او برگرفت و ميگفت اين بهتر است از آنچه كه از ماها گرفته شد و من اميد آمرزش را هم دارم .\r\nابو البخترى - عاص بن هشام بن حارث بن اسد است كه در آن روز امان پيغمبر ( ص ) را نپذيرفت و كشته شد .\r\nضمير « اسروا » بخصوص بنى هاشم برميگردد و ابو البخترى به كلمه احد عطفست زيرا كه او از بنى هاشم نيست و گر چه پيغمبر ( ص ) از قتل او نيز نهى كرد .\r\nابن ابى الحديد از واقدى نقل كرده است كه رسول خدا ( ص ) از كشتن ابو البخترى نهى كرد براى آنكه يك روز پيش از هجرت پيغمبر در مكه سلاح پوشيد براى حمايت از پيغمبر و دفاع از او و اعلام كرد كه هر كه بآزار پيغمبر دست زند من به او شمشير ميزنم و پيغمبر از او قدردانى كرد و روز بدر او را امان داد .\r\nابو داود مازنى گفته روز جنگ بدر من خود را به او رسانيدم و گفتم : اگر تسليم شوى پيغمبر\r\n\r\n","description":"","footnote":"","page_name":" 380 ","page_number":392},
  {"content":"\r\n\r\n( ص ) از كشتن تو غدقن كرده گفت از من چه ميخواهى اگر رسول خدا از كشتن من غدقن كرده از پيش اين را ميدانستم و او را برعايت حق آزموده‌ام ولى سوگند بلات و عزى كه نمىتوانم خود را تسليم كنم همه زنان مكه مىدانند من بدست خود تسليم نمىشوم و من ميدانم تو دست از من برنميدارى و هر چه ميخواهى بكن ابو داود تيرى به او انداخت و چنين گفت :\r\nبار خدايا اين تير تو است و ابو البخترى بنده تو است آن را در كشتارگاهش بنه - و با اينكه ابو البخترى زره در برداشت آن تير زره را شكافت و او را كشت .\r\nواقدى گفته است مجذر بن زياد ابو البخترى را كشت و او نميدانست ولى مجذر شعرى گفته است كه خود را قاتل او معرفى كرده .\r\nمحمد بن اسحاق گفته است رسول خدا ( ص ) روز بدر از كشتن ابو البخترى نهى كرد و نامش وليد بن هشام بن حرث بن اسد بن عبد العزى است - براى اينكه در مكه از رسول خدا ( ص ) دفاع ميكرد و نميگذاشت به او آزار رسانند و در نقض عهدنامه محاصره بنى هاشم هم شركت كرد و نسبت بپيغمبر هم بدى نكرد ، مجذر بن زياد بلوى حليف انصار در ميدان به او برخورد و گفت رسول خدا ( ص ) ما را از كشتنت نهى كرده است همراه ابو البخترى همكجاوه‌اى بود كه از مكه بيرون آمده بود بنام جنادة بن مليحه ابو البخترى گفت اين رفيق من هم در امان است مجذر گفت به خدا ما رفيق تو را زنده نگذاريم رسول خدا ( ص ) ما را از قتل او نهى نكرده است و از قتل تو تنها نهى كرده .\r\nگفت در اين صورت من و او هر دو بايد بميريم تا مبادا زنان مكه داستان گويند كه من يار خود را براى حرص بر زندگى از دست دادم و مجذر با او در نبرد شد و ابو البخترى اين رجز را سرود :\r\n هرگز زاده آزاده دست از يار خود بر ندارد * تا بميرد و يا به راه او برود \r\nسپس با هم در آويختند و مجذور او را كشت و آمد برسول خدا ( ص ) گزارش داد و گفت سوگند بدان كه تو را براستى مبعوث كرده من كوشيدم تا اسيرى پذيرد و او را نزد شما آورم و جز نبرد نپذيرفت و با او جنگيدم و او را كشتم . . .\r\nو بسند خود از ابن عباس روايت كرده است كه رسول خدا ( ص ) بيارانش فرمود :\r\nبراستى من ميدانم مردانى از بنى هاشم و ديگران را به زور بدين ميدان آورده‌اند و ما را نيازى بكشتن آن‌ها نيست هر كدام هر كه از بنى هاشم را برخورد او را نكشد و هر كه به ابو البخترى برخورد او را نكشد و هر كه به عباس عموى رسول خدا ( ص ) برخورد او را نكشد او به زور اينجا كشانده شده است .\r\nقوله\r\n« ابن اخيك »\r\nمقصود عقيل است و در برخى نسخه\r\n« ابنى اخيك »\r\nآمده يعنى عقيل و نوفل هر دو .\r\nابن ابى الحديد گويد محمد بن اسحاق گفته است چون اسيران بدر را بمدينه آوردند رسول خدا ( ص ) به او فرمود :\r\nاى عباس از طرف خودت و دو برادرزاده‌ات عقيل بن ابى طالب و نوفل بن حرث بن عبد - المطلب و از طرف هم پيمانت عقبة بن عمرو فداء بده و همه آزاد شويد زيرا تو مال دارى .\r\n\r\n","description":"","footnote":"","page_name":" 381 ","page_number":393},
  {"content":"\r\n\r\nعباس - يا رسول اللَّه من كه مسلمان بودم ولى مردم مرا به زور مرا در جبهه بدر آوردند .\r\nرسول خدا ( ص ) - خداوند به مسلمان بودن تو داناتر است و اگر آنچه ميگوئى درست است راستى خدا به تو عوض مىدهد ولى ظاهر حالت اينست كه با ما در نبرد شدى و اسير گشتى و بايد پول بدهى و آزاد شوى و رسول خدا ( ص ) بيست وقيه طلا كه در جبهه همراه او بود از وى گرفت .\r\nعباس - يا رسول اللَّه همين طلا را كه از من گرفتيد در عوض فديه من حساب كنيد .\r\nرسول خدا ( ص ) - اين طلاها را كه خدا بما غنيمت داده است .\r\nعباس - يا رسول اللَّه من ديگر مالى ندارم .\r\nرسول خدا ( ص ) - پس آن طلاها كه وقت بيرون شدن از مكه نزد ام الفضل دختر حرث بطور محرمانه سپردى و جز شما دو كس خبر ندارد كجا است ؟ پس از اينكه آن را بوى سپردى گفتى اگر در اين سفر به من آسيبى رسيد اين اندازه بفضل بده و اين اندازه بعبد اللَّه بده و اين مقدار هم به قسم .\r\nعباس - بدان كه تو را براستى مبعوث كرده است يا رسول اللَّه كسى جز من و او از اين راز آگاه نبود و راستى كه من مىدانم تو رسول خدائى . سپس عوض خود و دو برادر زاده و حليف خود پول داد .\r\nقوله\r\n« و محلوفه »\r\nظاهر اينست كه او بلات و عزى سوگند ياد كرده است و امام نخواسته آن را بر زبان آورد و از آن به كلمه محلوف تعبير كرده است يعنى بدان چه به آن سوگند خورد و در كشاف است كه به كلمه سوگند خورده است .\r\n245 - ( 1 ) از ابن مسكان از أبى بصير از امام باقر و يا از امام صادق ( ع ) در تفسير قول خدا عز و جل ( 19 التوبه ) آيا شما سقايت حاجيان و آباد كردن و تعمير مسجد الحرام را بمانند كردار كسى مىدانيد كه بروز جزاء ايمان دارد ؟ فرمود در باره حمزه و على و جعفر و عباس و شيبه نازل شده كه عباس و شيبه بسقايت و آب دادن بحاجيان افتخار كردند و بر خود باليدند و خدا نازل كرد كه شماها سقايت حاج و عمران مسجد الحرام را چون كردار كسانى دانيد كه به خدا و روز جزاء ايمان دارند ؟ و على و حمزه و جعفر ( ع ) بودند آن كسانى كه ايمان به خدا و روز جزا داشتند و در راه خدا جهاد كردند و اين دو دسته در نزد خداوند همرتبه و برابر نيستند .\r\n\r\n","description":"","footnote":"","page_name":" 382 ","page_number":394},
  {"content":"\r\n\r\nشرح - از مجلسى ره - قوله عز و جل\r\n« أ جعلتم »\r\nشيخ طبرسى ره گويد : گفته‌اند اين آيه در باره على و عباس بن عبد المطلب و طلحة بن ابى شبيه نازل شده است و اين براى آن بود كه آنان در مقام افتخار بر آمدند .\r\nطلحة - گفت من صاحب خانه كعبه‌ام كليد آن به دست منست و اگر بخواهم مىتوانم در ميان آن بخوابم .\r\nعباس - گفت من صاحب سقايت و آب دادن حاجيانم و سرپرست آنم .\r\nعلى ( ع ) فرمود : من نمىدانم شماها چه ميگوئيد من شش ماه پيش از مردم ديگر بسوى قبله نماز خواندم و مردى مجاهدم - از حسن و شعبى و محمد بن كعب قرظى .\r\nو گفته‌اند كه على ( ع ) بعباس گفت اى عمو تو مهاجرت نميكنى و برسول خدا ( ص ) نمىپيوندى ؟\r\nعباس - مگر من بكارى نيستم كه از هجرت بهتر است ؟ مسجد الحرام آباد ميكنم و حاجيان را آب مىدهم و اين آيه نازل شد كه\r\n« أ جعلتم سقاية الحاج »\r\n- از ابن سيرين و مره همدانى .\r\nو حاكم ابو القاسم حسكانى بسند خود از ابن بريده از پدرش روايت كرده است كه گويد در اين ميان كه شيبه و عباس بر يك ديگر ميباليدند على بن ابى طالب بر آن‌ها گذر كرد و فرمود بچه به يكديگر ميباليد ؟\r\nعباس - به من فضيلتى داده‌اند كه به هيچ كس نداده‌اند و آن سقايت حاجست .\r\nشيبه - من مامور عمران و آبادى مسجد الحرام هستم .\r\nعلى - من از شما شرم دارم كه بگويم با اين خردسالى فضلى دارم كه شماها نداريد .\r\nهر دوى آن‌ها - يا على ( ع ) به تو چه داده‌اند ؟\r\nعلى ( ع ) - من با شمشير ببينى شما زدم تا به خدا و رسولش ايمان آورديد - عباس خشمگين از جا برخاست و دامن كشان خود را برسول خدا ( ص ) رسانيد و گفت : نمىدانى على تو روى من چه ميگويد ؟\r\nرسول خدا ( ص ) - على را نزد من بخوانيد ، على ( ع ) را نزد آن حضرت آوردند .\r\nرسول خدا ( ص ) - اى على چه تو را واداشت كه در روى عمويت عباس چنين گفتى .\r\nعلى ( ع ) يا رسول اللَّه حق را به دو گفتم هر كه خواهد خشم كند و هر كه خواهد بپسندد و جبرئيل - اين آيه را آورد .\r\nجبرئيل - اى محمد راستى پروردگارت سلامت مىرساند و ميفرمايد براى آن‌ها بخوان كه :\r\nأ جعلتم سقاية الحاج انتهى .\r\nبيضاوى گفته است سقايت و عمارت مصدرند براى سقى و عمر و حمل بر ذات نميشوند بايد در اين جا كلمه‌اى مقدر دانست بر دو وجه :\r\n1 - أ جعلتم اهل سقاية الحاج كمن آمن .\r\n2 - أ جعلتم سقاية الحاج كايمان من آمن .\r\nو مؤيد اولست قرائت آنكه خوانده است سقاة الحاج و عمرة المسجد و مقصود انكار همانندى مشركان و كردار ساقط و بىاجر آن‌ها است بمؤمنان و كردار ثبت شده و با اجر آن‌ها سپس اين انكار را با كلمه لا يستوون تقرير كرده و با جمله  وَ اللَّهُ لا يَهْدِي الْقَوْمَ الظَّالِمِينَ  عدم تساوى را بيان كرده است\r\n\r\n","description":"","footnote":"","page_name":" 383 ","page_number":395},
  {"content":"\r\n\r\n246 - ( 1 ) از عمار ساباطى گويد از امام صادق ( ع ) پرسيدم از قول خدا تعالى ( 8 - الزمر ) و هر گاه به انسان زيان سختى رسد به درگاه پروردگار خود نياز برد و دعا كند و بسوى حضرت او گرايد - فرمود در باره ابو الفصيل نازل شده است راستش اينست كه رسول خدا ( ص ) در نظر او جادوگر و ساحر بود شيوه‌اش اين بود كه هر گاه زيان و سختى به او ميرسيد يعنى بيمار ميشد به درگاه خداوند باز ميگشت يعنى به درگاه حضرت او توبه ميبرد و اظهار پشيمانى ميكرد از آنچه در باره رسول خدا ( ص ) ميگفت و به او افتراء ميزد و چون نعمتى از جانب خداوند به او ارزانى ميشد يعنى تندرستى و عافيت پيدا ميكرد .\r\nآنچه را پيشتر به درگاه او دعا ميكرد از ياد ميبرد يعنى توبه به درگاه خدا عز و جل را فراموش ميكرد نسبت به آنچه در باره رسول خدا ( ص ) ميگفت كه او جادوگر و ساحر است و از اين رو است كه خدا عز و جل در باره او گفته است ( 8 - الزمر ) بگو ( اى محمد ) تو بكفر و ناسپاسى خود اندكى بهره ببر زيرا كه تو از ياران دوزخ هستى - يعنى از اين فرماندهى و تسلط خود بر مردم بنا حق و بىدستور از طرف خدا عز و جل و از طرف رسول او .\r\nگويد سپس امام صادق ( ع ) فرمود پس از آن خداوند عز و جل روى سخن را بسوى على كرده است و حال او را گزارش داده و از فضل او در درگاه خدا تبارك و تعالى بيان كرده و فرموده است :\r\n( 9 - الزمر ) آيا كسى كه همه گاه شب و روز در پرستش است به حال سجده كردن و ايستادن در برابر خداوند و از خطر آخرت در حذر است و برحمت پروردگار خود اميدوار است بگو ( اى محمد ) آيا برابرند كسانى كه ميدانند و عقيده دارند ( محمد رسول خدا است ) و كسانى كه نميدانند ( محمد رسول خدا است و عقيده ندارند و ميگويند او جادوگر است و بسيار دروغگو ) همانا صاحبان عقل ياد آور ميشوند - گويد :\r\nسپس امام صادق ( ع ) فرمود : اينست تأويل آن اى عمار .\r\n\r\n","description":"","footnote":"","page_name":" 384 ","page_number":396},
  {"content":"\r\n\r\nشرح - از مجلسى ره - قوله عز و جل «  وَ إِذا مَسَّ الْإِنْسانَ ضُرٌّ دَعا رَبَّهُ مُنِيباً إِلَيْهِ  » بيضاوى گويد توجه به خدا در حال سختى براى اينست كه آنچه جلو گير خرد است از ميان برداشته مىشود و روشن ميگردد كه سر آغاز همه از او است «  ثُمَّ إِذا خَوَّلَهُ  » يعنى هر گاه به او عطا كند نعمتى از نعمتهاى خود را  « نَسِيَ ما كانَ يَدْعُوا إِلَيْهِ »  فراموش مىكند آنچه براى آن دعا ميكرد به درگاه خدا از آن سختى و بلا كه خواستار رفع آن شده بود و به درگاه خدا براى آن زارى ميكرد «  وَ جَعَلَ لِلَّهِ أَنْداداً لِيُضِلَّ عَنْ سَبِيلِهِ  » و براى خدا هم‌آوردانى جعل كند و همگنانى كه آن‌ها را بپرستد تا از راه خدا گمراه گردد . . .\r\nضلال و اضلال چون نتيجه قرار داد او است درستست كه علت آن ذكر شود گر چه بطور مستقيم مقصود او نباشد «  قُلْ تَمَتَّعْ بِكُفْرِكَ قَلِيلًا  » بگو از كفرت اندك بهره‌اى برگير - اين امر براى تهديد است و اشعار دارد باينكه كفر هم يك خواست و شهوترانى است كه پايه و مايه‌اى ندارد - و براى نوميد كردن كافر است از بهره‌مندى در آخرت و از اين رو آن را به اين جمله علت آورده است كه «  إِنَّكَ مِنْ أَصْحابِ النَّارِ  » تو از ياران دوزخى و آن را جمله مستقلى آورده است و عطف بسابق نكرده تا دلالت بر مبالغه كند .\r\n«  أَمَّنْ هُوَ قانِتٌ  » آيا كسى كه بوظائف طاعات قيام مىكند در هر گاه از شب و « ام » معنى اتصال دارد و محذوفى در اينجا است يعنى كافر بهتر است ( كه در سابق گفته شد ) يا كسى كه قانت است يا اينكه ام منقطعه است و نظرى بسابق ندارد و مقصود اينست كه : بلكه آيا آنكه قانت است چون مخالف خود است ؟\r\n« ساجدا و قائما »\r\nهر دو حال از ضمير مستتر در قانت باشند و مرفوع هم قرائت شدند تا خبر بعد از خبر باشند و مقصود جمع ميان هر دو وصف است .\r\n « يَحْذَرُ الْآخِرَةَ وَ يَرْجُوا رَحْمَةَ رَبِّهِ »  معنى حال دارد يا جمله‌ايست مستأنفه و مستقل كه در مقام بيان علت ذكر شده «  قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  » بگو آيا برابرند آن كسانى كه ميدانند و آن كسانى كه نميدانند ؟ برابرى اين دو دسته را از نظر نيروى دانش بطور صريح نفى كرده است پس از آنكه آن را از نظر نيروى كردار نفى كرده است بطور بليغترى براى بيان فضيلت علم و دانش و برخى آن را تقرير اولى دانند بر سبيل تشبيه يعنى چنانچه دانشمندان و نادانان برابر نيستند عابدان و عاصيان هم برابر نباشند .\r\n « إِنَّما يَتَذَكَّرُ أُولُوا الْأَلْبابِ »  همانا صاحب‌دلانند كه بامثال اين بيانات يادآور ميشوند .\r\nقوله « في ابى فصيل » اين كلمه كنايه است از ابو بكر زيرا فصيل بكره شترى گويند كه از شير بريده شده است و بكر شتر جوان است و در معنى بهم نزديك هستند و اين تعبير يا از امامست و يا از يكى از روات بطور تقيه و گفته‌اند كه اين كنيه او است پيش از اينكه مسلمان بشود و اظهار اسلام كند و پس از اظهار اسلام پيغمبر ( ص ) او را ابو بكر كنيه داد .\r\nو روايت شده است كه ابو سفيان در روز غصب خلافت اين جمله را گفته است :\r\n« لاملانها على ابى فصيل خيلا و رجالا »\r\nمن اين شهر مدينه را بر عليه ابى فصيل پر از سواره و پياده ميكنم سيد شريف هم در يكى از حاشيه نويسيهاى خود گفته است گاهى در كنيه‌ها معانى اصليه اعتبار مىشود چنانچه روايت شده است كه در يكى از غزوات اسلام يكى از مشركان بابى بكر\r\n\r\n","description":"","footnote":"","page_name":" 385 ","page_number":397},
  {"content":"\r\n\r\nفرياد زد اى أبا الفصيل . . . پايان نقل از مجلسى ره .\r\nمن گويم - در تاريخ تشكيل سقيفه و انتخاب أبى بكر فعاليتى از أبى سفيان نقل شده است به دو وجه :\r\n1 - گويند موضوع خلافت در سقيفه مطرح شد و مورد بحث شديد و تندى ميان انصار و مهاجر قرار گرفت انصار سعد بن عباده را كانديد خلافت كردند و مهاجران برهبرى أبى بكر براى انصار حق خلافت نميشناختند و يكى از سران مهاجر را كه از طرف أبى بكر عمر بود و از طرف عمر ابى بكر كانديدا كردند .\r\nدر ضمن گفتگوى پر شورى سه پيشنهاد مطرح شد .\r\n1 - خلافت حق مهاجران است و انصار در آن بهره‌اى ندارند .\r\n2 - خلافت حق انصار است و بايد با سعد بن عباده انصارى بيعت شود .\r\n3 - خلافت حق هر دو است و اميرى از مهاجران باشد و اميرى از انصار - اين نظريه را يكى از سران انصار مطرح كرد و گفت « منا امير و منكم امير » .\r\nدر ضمن اين نزاع جدى كه ميان انصار و مهاجران در سر خلافت درگرفت بيم آن ميرفت كه خلافت بدست انصار افتد ، زيرا وطن مدينه از آن آنها بود و همه شجاع و جنگ آزموده بودند و مهاجران جمعى آوارگان بشمار ميرفتند .\r\nدر اينجا بود كه ابو سفيان سخت بتلاش افتاد و از تسلط انصار بر خلافت هراسان شد و نزد امير المؤمنين على « ع » رفت كه در كار تجهيز پيغمبر ( ص ) بود و وضع را به آن حضرت گزارش داد و به او اعلام خطر كرد و صريحا پشتيبانى خود را از وى اعلام كرد و گفت :\r\nاگر شما اعلام خلافت كنى از شما جانب دارى ميكنم و در برابر مخالفان شما شهر مدينه را پر از سواره و پياده ميكنم .\r\nامير المؤمنين در برابر گزارش اينكه كسى در مقام تصدى امر پر مسئوليت خلافت اسلامى بر آمده است و آن هم در برابر نص و تعيين از طرف رسول خدا ( ص ) كه به او تعلق دارد اظهار شگفتى كرد و باز هم به اين پيشنهاد ابو سفيان اعتنائى نكرد به دو علت :\r\n1 - ميدانست كه پس از تحول اسلامى ديگر ابو سفيان به كلى نفوذ خود را از دست داده و نيروئى در اختيار ندارد و كسى گوش به حرف او نميدهد .\r\n2 - ميدانست ابو سفيان در اين پيشنهاد خود سوء نيت دارد و منظورش اينست كه آشوبى در جامعه نوبنياد اسلام بر پا كند و آن را متلاشى سازد و بسود خود از آن استفاده كند و او كسى نيست كه از نظر مصالح اسلامى بتوان به او اعتماد كرد .\r\nو اين قسمت از تاريخ هم كه ميگويد ابو سفيان اعلاميه‌اى بر عليه ابو بكر داده است دلالت دارد كه چون ابو سفيان از نقشه نخست خود بوسيله تحريك امير المؤمنين ( ع ) نتوانست ايجاد آشوب كند و بهر حال ابو بكر اكثريت مردم را دور خود جمع كرد و با فشار بمخالفان و طرف داران على « ع » و اكتفاء كردن على ( ع ) در مبارزه با او بروش سلمى و تبليغاتى بر حكومت مسلط شد ابو سفيان در مقام بر آمده است كه بار ديگر شورشى بر عليه حكومت ابو بكر ايجاد كند و از اين راه نتيجه‌اى بگيرد ولى اين نقشه هم اثرى نكرده است و آن را به دو وجه مىتوان توجيه كرد :\r\n1 - ابو سفيان در مقام آزمايش اوضاع و پس از صدور اين اولتيماتوم خود فهميد كه ديگر به\r\n\r\n","description":"","footnote":"","page_name":" 386 ","page_number":398},
  {"content":"\r\n\r\nهيچ وجه نفس او را در جامعه عرب مسلمان اثرى ندارد و نفوذ دوران جاهليت او به كلى از دست رفته است و چون خود را آزمود بجاى خود نشست و آرام شد .\r\n2 - ممكنست توافق رضايت بخشى ميان او و حكومت ابو بكر بوجود آمده است و سران توطئه غصب خلافت در مورد خود حكومت عثمان و بنى اميه را تعهد كرده‌اند و او را آرام كرده‌اند .\r\nشيخ عبد اللَّه علائلى مصرى در تاريخ الحسين خود در اين باره گويد علت آرامش ابو سفيان اين بود كه چون دانست مردم بحكومت ابو بكر رضايت دادند حكومت او را دست نشانده و زمينه حكومت و تسلط آينده نزديك بنى اميه دانست زيرا او به خوبى ميفهميد كه پس از خانه نشستن على ( ع ) و زير دست شدن بنى هاشم ديگران هم همان چاكران ديرين خاندان بنى اميه هستند و منافع آنها بدست اينان تامين مىشود انتهى .\r\nو به همين دليل است كه در فتوحات شام اول پرچمى كه از مدينه بيرون رفت پرچم يزيد بن ابو سفيان بود و پس از فتح شامات او بحكومت شامات منصوب شد و پس از او برادرش معاويه .\r\n\r\n[ خاتمه 
  ]\r\nبسمه تعالى سپاس خدا را كه بتصحيح و مقابله اين سفر عظيم ( كتاب روضهء كافى ) موفق شديم و متن آن را كه با چند نسخه خطى تحت نظر اعاظم علماء و اكابر محدثين مقابله و تصحيح شده برابر كرديم و منتهاى دقت و كوشش را در تصحيح مطبعى آن باضافه ترجمه و شرح آن كه بقلم دانشمند محترم آقاى حاج شيخ محمد باقر كمره‌اى مرقوم شده است به كار بنديم اميد است بفضل خدا مورد استفاده و پسند عموم فضلا و دانشمندان واقع شود .\r\nصفر المظفر 1381 هجرى قمرى برابر مرداد ماه 1341 شمسى محمد باقر بهبودى - على اكبر غفارى\r\n\r\n","description":"","footnote":"","page_name":" 387 ","page_number":399},
  {"content":"\r\n . \r\n","description":"","footnote":"","page_name":" 388 ","page_number":400},
  {"content":"\r\n . \r\n","description":"","footnote":"","page_name":" 389 ","page_number":401},
  {"content":"\r\n . \r\n","description":"","footnote":"","page_name":" 390 ","page_number":402},
  {"content":"\r\n . \r\n","description":"","footnote":"","page_name":" 391 ","page_number":403},
  {"content":"\r\n . \r\n","description":"","footnote":"","page_name":" 392 ","page_number":404},
  {"content":"\r\n . \r\n","description":"","footnote":"","page_name":" 393 ","page_number":405},
  {"content":"\r\n . \r\n","description":"","footnote":"","page_name":" 394 ","page_number":406},
  {"content":"\r\n . \r\n","description":"","footnote":"","page_name":" 395 ","page_number":407},
  {"content":"\r\n . \r\n","description":"","footnote":"","page_name":" 396 ","page_number":408},
  {"content":"\r\n . \r\n","description":"","footnote":"","page_name":" 397 ","page_number":409},
  {"content":"\r\n . \r\n","description":"","footnote":"","page_name":" 398 ","page_number":410},
  {"content":"\r\n\r\nالامام على\r\nصوت العدالة الانسانية\r\nتاليف جرج جرداق\r\nترجمه آقاى حاج ميرزا ابوالحسن شعرانى\r\nجائب ترين كتابى است كه دربارهء حضرت مولى الموحدين\r\nامير المؤمنين على بن ابيطالب ( ع ) نوشته شده است\r\nخواندن اين اثر نفيس را بعموم شيعيان\r\nتوصيه مى نمائيم\r\n\r\n","description":"","footnote":"","page_name":" 399 ","page_number":411},
  {"content":"\r\n . \r\n\r\n","description":"","footnote":"","page_name":" 400 ","page_number":412}
  ]