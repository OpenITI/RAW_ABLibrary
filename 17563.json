[
  {"content":"\r\n\r\nبه نام خداوند جان و خرد\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nنام كتاب : خلاصه التجارب\r\nنويسنده : بهاءالدوله رازى\r\nبازنويسى : دكتر محمدرضا شمس اردكانى\r\nدكتر عبدالعلى محقق زاده\r\nدكتر پويا فريدى\r\nدكتر زهره ابوالحسن زاده\r\nمقدمه : استاد دكتر على اكبر ولايتى\r\nناشر : راه كمال با همكارى دانشگاه علوم پزشكى تهران\r\nنوبت چاپ : اول / 1387\r\nشمارگان : 1000 جلد\r\nقيمت : 110000 ريال\r\nسرشناسه : نوربخش ، حسن بن قاسم ، 914 ق .\r\nعنوان و نام پديدآور : خلاصه التجارب / اثر بهاءالدوله رازى : تحقيق ، تصحيح و بازنويسى محمدرضا شمس اردكانى . . . [ و ديگران 
  ] ؛ مقدمه على اكبر ولايتى .\r\nمشخصات نشر : تهران : دانشگاه علوم پزشكى تهران ، 1387 .\r\nمشخصات ظاهرى : ج . ؛ نمونه ؛ 22 * 29 س م .\r\nوضعيت فهرست نويسى : فيپا\r\nيادداشت : تحقيق و تصحيح و بازنويسى محمدرضا شمس اردكانى ، عبدالعى محقق زاده ، پويا فريدى ، زهره ابوالحسن زاده .\r\nيادداشت : نمايه .\r\nموضوع : پزشكى - متون قديمى تا قرن 14 .\r\nموضوع : پزشكى سنتى ايران .\r\nشناسه افزوده : شمس اردكانى ، محمدرضا ، 1339 - محقق .\r\nشناسه افزوده : ولايتى ، على اكبر ، 1324 - مقدمه نويس .\r\nشناسه افزوده : دانشگاه علوم پزشكى تهران .\r\nرده بندى كنگره : 1387 8 خ 9 ن / 5 / 127 R\r\nرده بندى ديويى : 610\r\nشماره كتابشناسى ملى : 1283855\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nموزه تاريخ علوم پزشكى جمهورى اسلامى ايران\r\nدانشگاه علوم پزشكى\r\nو خدمات بهداشتى درمانى تهران\r\nدانشكده طب سنتى\r\nمركز تحقيقات اخلاق و تاريخ پزشكى\r\nدانشگاه علوم پزشكى تهران\r\nخلاصة التجارب\r\nجلد اول\r\nاثر بهاءالدوله رازى\r\nتحقيق ، تصحيح و بازنويسى : محمدرضا شمس اردكانى\r\nعبدالعلى محقق زاده\r\nپويا فريدى\r\nزهره ابوالحسن زاده\r\nمقدمه : استاد دكتر على اكبر ولايتى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتقديم به\r\nمادرياران\r\nسازمان بهزيستى\r\nبه پاسداشت\r\nايمان ، صبر\r\nو فداكارى\r\nبى مثالشان\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nمقدمه 17\r\nمقدمه تصحيح‌كنندگان 23\r\nمقدمه 33\r\nخلاصة التجارب 34\r\nباب اول\r\nدر بيان آنچه دانستن آن موقوف عليه حفظ صحت و رفع مرض هست 37\r\nطبيعت 38\r\nمزاج 38\r\nعلامات ثانيه امزجه طبيعه حاصله 39\r\nتغيير و تبديل المزاج 40\r\nاخلاط اربعه 41\r\nخون طبيعى 42\r\nخون ناطبيعى 43\r\nبلغم طبيعى 43\r\nبلغم ناطبيعى 43\r\nصفراى طبيعى 45\r\nصفراى ناطبيعى 45\r\nسوداى طبيعى 45\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nسوداى ناطبيعى 46\r\nاعضاى مفرده و بعضى از مركبات اوليه 47\r\nاستخوان 47\r\nغضروف 48\r\nرباط 49\r\nعصب 49\r\nعضله 50\r\nوتر 51\r\nغشاء 51\r\nگوشت 51\r\nلحم 52\r\nپيه 52\r\nشرحه 52\r\nوريد و عروق 52\r\nشريان 53\r\nپوست 54\r\nارواح 54\r\nقوا 55\r\nقوت طبيعيه 55\r\nقوت حيوانيه 55\r\nقوت نفسانيه 56\r\nافعال طبيعيه 57\r\nاسباب حدوث كيفيات در بدن 57\r\nسبب‌ها كه تن را گرم كند 57\r\nسبب‌ها كه تن را سرد كند 57\r\nسبب‌ها كه ترى فزايد 57\r\nسبب‌ها كه خشكى فزايد 57\r\nدلالت حالات نبض بر حالات بدن 59\r\nحالات كليه نبض 59\r\nحكم نبض در امتزاجات 69\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nدلالت حالات نفس بر حالات بدن 69\r\nدلالت حالات بول بر حالات بدن 69\r\nحالات كليه بول 71\r\nدلالت حالات براز بر حالات بدن 78\r\nدلالت حالات عرق بر حالات بدن 80\r\nحالات كليه عرق 81\r\nباب دوم\r\nدر بيان حفظ الصحت 83\r\nتدابير الحركت و السكون 87\r\nهواى خوب 89\r\nآب گوارنده خوش 90\r\nغذاى پرقوت 93\r\nدواى مقوى 96\r\nخواب و بيدارى 97\r\nحركات و سكنات بدنى و قواى نفسانى 98\r\nدفع و رفع فضلات داخله و خارجه تن و حبس آن‌ها 100\r\nباب سوم\r\nدر بيان تدبير اطفال و پيران و ناقهان و مرتاضان به تعب و اعراض مفرطه نفسانى و آب‌هاى بد و هواهاى مضر و استفراغات 105\r\nتدبير اطفال و كودكان 107\r\nام الصبيان 112\r\nعطسهء متواتر 113\r\nتشنگى سرسام 114\r\nتشنج و كزاز 114\r\nبىخوابى و بدخويى 115\r\nترسيدن در خواب 115\r\nترسيدن از چيزها در بيدارى 115\r\nكبودى چشم 116\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nسطبرى پلك چشم و سفيدى كه بر حدقه افتد 116\r\nبه هم چسبيدن پلك‌ها 116\r\nدرد چشم 116\r\nآب رفتن از چشم بىدردى و بىافتادن چيزى در وى 117\r\nبيرون خاستن خانهء چشم 117\r\nماندن چيزى در بينى 117\r\nدرد گوش 118\r\nپالودن پليدى از گوش 118\r\nورم لثه 119\r\nآماس گوشت بن دندان 119\r\nدميدگى دهان 119\r\nورم حلق 120\r\nورم ملازه و لوزتين 120\r\nاسترخاء ملازه و لوزتين 120\r\nزكام 121\r\nسرفه 121\r\nخرخر و تنگى نفس 122\r\nفواق 123\r\nقى مفرط 123\r\nفسرده شدن شير در معده 124\r\nضعف معده 124\r\nقبض شكم بلا حرارت 125\r\nاسهال 125\r\nزحير 127\r\nمغض 128\r\nپيچيدن ناف 129\r\nبيرون خاستن ناف 129\r\nفتق 129\r\nحرقه البول 130\r\nبول كردن در جامه خواب 130\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدشوار برآمدن بول 131\r\nكرم معده 132\r\nبازگرديدن مقعد 132\r\nثولول 132\r\nبثرها و ريش تن 133\r\nريش كش ران و زير بغل و بن گوش و چين‌هاى گردن 134\r\nتب لازم 134\r\nتب نوبه 136\r\nتدبير پيران 138\r\nتدبير ناقهان 139\r\nتدبير مرتاضان به تعب و رنج 141\r\nمرتاضان بحر 142\r\nقروحى 142\r\nتمددى 143\r\nورمى 143\r\nقشفى 143\r\nتدابير امراض مفرط نفسانى 146\r\nتدبير آب‌هاى بد 147\r\nاصلاح آب‌هاى بد 148\r\nتدبير هواى مضر 149\r\nتدبير گرمى هوا 149\r\nتدبير خنكى هوا 150\r\nتدبير ترى هوا 150\r\nتدبير خشكى هوا 150\r\nتدبير هواى به غايت نمناك 150\r\nتدبير هواى منتن 150\r\nتدبير هواى مسموم 151\r\nتدبير هواى وبايى 151\r\nتدبير استفراغات 153\r\nقى 153\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفصد 155\r\nتدارك خطاى فصد 159\r\nحجامت 160\r\nافكندن علق 161\r\nشرط اذن 162\r\nراندن نفاس و طمث 162\r\nرعاف پديد آوردن 162\r\nاستعمال مسهل و ملين 163\r\nتدارك وحشت‌هاى مسهلات و ملينات 166\r\nاستعمال شياف 168\r\nاحتقان 169\r\nطلا كردن چيزى بر شكم 170\r\nادرار و تفريق و آوردن مخاط و لعاب 170\r\nباب چهارم\r\nدر بيان تدابير آنچه به زينت بدن متعلق است 171\r\nاما تدبير حفظ موى از سفيد شدن 172\r\nتدبير موى روى كسى كه به وقت برنمىآيد و يا دير و يا كم برآيد 173\r\nتدبير رفع كوتاهى موى و كمى و باريكى آن 174\r\nتدبير رفع اصلعى 175\r\nتدبير رفع داء الثعلب 175\r\nتدبير رفع جعد موى 176\r\nتدبير رفع سبطى موى 176\r\nتدبير رفع تشقق و شكست موى 177\r\nتدبير رفع سطبرى موى 177\r\nتدبير رفع موى 177\r\nتدبير منع موى 177\r\nتدبير رنگ كردن موى سفيد 178\r\nتدبير رفع بىرونقى رنگ بشره 178\r\nتدبير رفع طركيدن و درشتى بشره 180\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nتدبير رفع باد شنام 180\r\nتدبير رفع لك‌هاى روى 180\r\nتدبير رفع اثر ضرب و ريش و نقوش آبله و غيره 181\r\nتدبير رفع خون كه در شيب پوست مرده شده 181\r\nتدبير رفع بهق و برص 182\r\nتدبير رفع صنان 184\r\nتدبير رفع گند عرق 184\r\nتدبير رفع گند پاى 185\r\nتدبير رفع گند ريش 185\r\nتدبير رفع شپش غلبه و شش پاى 185\r\nتدبير رفع تركيدگى پاشنه و انگشتان و پشت دست و پاى 186\r\nتدبير رفع ريشه شدن بيخ ناخن‌ها 187\r\nتدبير رفع كوفتگى انگشتان از زمين و غيره 187\r\nتدبير رفع گودى ناخن و تركيدگى آن 187\r\nتدبير رفع برص ناخن 187\r\nتدبير رفع زردى و سفيدى ناخن 187\r\nتدبير رفع داخس 188\r\nتدبير رفع ناخن معيوب 188\r\nتدبير رفع زردى و سياهى ظاهر دندان‌ها 188\r\nتدبير رفع لاغرى مفرط 189\r\nتدبير رفع فربهى مفرط 190\r\nباب پنجم\r\nدر بيان اقسام مرض و امتلاءات منذره به امراض و علامات خير و شر كه اكثر آن‌ها عمومى در امراض دارند و احوال و ايام بحران و انذار و واقع فى الوسط و نضج و منفعتشان و علامات نكس و سبب موت در مرض و اوقات آن و فجات بىمرضى و وصايا در طريق مراعات مرضى از روى كليه و اصلى چند قياس با مقتضيات طبائع 191\r\nاقسام مرض 192\r\nامتلاءات منذر بالمرض 192\r\nعلامت مطلق امتلاء 193\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nعلامت خير و شر 193\r\nاحوال بحران‌ها 204\r\nعلامت حدوث رعاف 205\r\nعلامت حدوث اسهال 205\r\nعلامت حدوث قى 205\r\nعلامت حدوث ادرار 206\r\nعلامت حدوث عرق 206\r\nعلامت گشادن خون بواسير 206\r\nعلامت گشادن خون حيض 206\r\nعلامت انتقال قوت 206\r\nبحران انتقالى 209\r\nايام بحران و انذار و واقع فى الوسط 209\r\nنضج و منفعت آن 212\r\nعلامت نكس 212\r\nسبب موت در مرض و اوقات آن و فجاه بىمرض 213\r\nاصلى چند در قياس با مقتضيات طبائع 219\r\nباب ششم\r\nدر بيان حميات و اسباب و علامات و معالجات آن‌ها 221\r\nحمى يوم 223\r\nحمى يوم غمى 223\r\nحمى يوم فزعى 224\r\nحمى يوم همى 224\r\nحمى يوم فكرى 224\r\nحمى يوم غضبى 224\r\nحمى يوم فرحى 225\r\nحمى يوم سهرى 225\r\nحمى يوم نومى و راحتى 225\r\nحمى يوم تعبى 225\r\nحمى يوم استفراغى 226\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nحمى يوم وجعى 226\r\nحمى يوم غشى 226\r\nحمى يوم جوعى 227\r\nحمى يوم عطشى 227\r\nحمى يوم سدّى 227\r\nحمى يوم تخمى 229\r\nحمى يوم ورمى 230\r\nحمى يوم قشفى 230\r\nحمى يوم استحصافى 231\r\nحمى يوم حرى 231\r\nحمى يوم غذايى 232\r\nحمى يوم شربى 233\r\nحمى دق 234\r\nحمى خلط 241\r\nحميات دموى 242\r\nحمى مطبقه 243\r\nحميات صفراوى 243\r\nحميات بلغمى 244\r\nحميات سوداوى 244\r\nحميات مركبه مطلقا 244\r\nبيان معالجات و علامات حمى 245\r\nسونوخس 245\r\nمطبقه 247\r\nغب لازم 249\r\nمحرقه صفراوى 250\r\nغب خالصه 255\r\nغب غير خالص 258\r\nافسون‌هاى تب‌بند 263\r\nمحرقه بلغمى 264\r\nحمى لثقه 265\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nحمى مواظبه 266\r\nحمى غشى خلطى 268\r\nحمى نهارى 269\r\nحمى ليلى 269\r\nحمى ظاهر الحر 270\r\nحمى ظاهر البرد 270\r\nتب ربعى 270\r\nتب خمس و سدس و سبع و تسع 273\r\nشطر الغب 274\r\nمركب از غبين نايبين و از سه ربع و از چهار خمس 275\r\nمركب از اربعين 276\r\nمركب از خمسين 276\r\nمركب از سه خمس 276\r\nمركب از حمى دق و حمى خلط 276\r\nمركب از غب لازمه 276\r\nحمى عفونى وبايى 276\r\nباب هفتم\r\nدر بيان حصبه و جدرى و ساير بثرها و ورم‌ها و جذام و سرمازدگى و سموم‌زدگى و كوفتگى و قوباء و قرحه‌ها و سوختگىها و عرق مدنى و ريش بلخى و جراحت‌ها و بيرون رفتن سر استخوان‌ها از محل خويش و شكستگى استخوان‌ها و اسباب و علامات و معالجات اين امراض 279\r\nحصبه 280\r\nجدرى 283\r\nحميقا 287\r\nساير بثره 287\r\nجمره 288\r\nنمله 289\r\nشرى 290\r\nسعفه 291\r\nحصف 293\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبنات الليل 293\r\nبطم 294\r\nجرب 294\r\nثولول 296\r\nمسماريه 297\r\nنفاخه 297\r\nنفاطه 297\r\nارمنىدانه 298\r\nورم‌ها 301\r\nانواع آماس‌ها 301\r\nفلغمونى 301\r\nخراج 304\r\nدمل 307\r\nطاعون 308\r\nخيارك 308\r\nحمره 309\r\nماشرا 310\r\nسلعه 310\r\nغدد 311\r\nاوديما 312\r\nخنازير 312\r\nسرطان 314\r\nسقيروس 315\r\nكهير 315\r\nنفخه 316\r\nتهبج 316\r\nاستسقاء 317\r\nجذام 317\r\nسرمازدگى 319\r\nسموم‌زدگى 320\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكوفتگى 320\r\nقوباء 321\r\nقرحه‌ها 322\r\nسوختگىها 326\r\nعرق مدنى 327\r\nريش بلخى 328\r\nجراحت‌ها 328\r\nبيرون رفتن سر استخوان‌ها از محل خودش 335\r\nشكستگى استخوان‌ها 340\r\nدستور العلاج هر شكستگى 341\r\nواژه‌نامه 347\r\nواژه‌ياب 363\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدمه [ ( دكتر علىاكبر ولايتى ) 
  ]\r\nدوره زندگى بهاء الدوله رازى ، مؤلف كتاب خلاصه التجارب دوره پركشاكش و البته مهمى از تاريخ ايران است . با توجه به همين اهميت لازم است پيش از پرداختن به زندگى بهاء الدوله رازى و بررسى كتاب خلاصه التجارب ، نگاهى به اين دوره از تاريخ ايران ( يعنى سالهاى ابتدايى قرن دهم هجرى قمرى ) بياندازيم .\r\n\r\nالف ) فتح باب\r\nاين دوران ، دوران تحول حكومت ملى در ايران ، از تيموريان در حال اضمحلال ( دوره حكومت ، 771 تا 916 ) به دوره آغازين حكومت صفوى ( دوره حكومت 907 تا 1135 ) در ايران است . چنانچه به رأى بسيارى از نويسندگان ، و تصريح خود بهاء الدوله در مقدمه خلاصه التجارب ( ما در ادامه اين مقدمه درباره اين كتاب بيشتر توضيح خواهيم داد ) ، سال شروع به تأليف آن را سال 907 بدانيم ( خلاصه التجارب ، نسخه خطى شماره 104 كتابخانه وزيرى يزد ، نسخه عكسى موجود در كتابخانه طرح دايره المعارف پزشكى اسلام و ايران ، فرهنگستان علوم پزشكى جمهورى اسلامى ايران ، برگ 1 پشت ) ، تاريخ تأليف كتاب تقريبا مقارن آغاز حكومت صفوى در ايران ، و در ماوراء النهر هم تنها چهار سال از دوران مهم و البته طولانى 38 ساله حكومت سلطان حسين بايقراى تيمورى باقى مانده بود ( مرگ در 911 . نك : حسن تاج‌بخش ، دانشنامه جهان اسلام ذيل مدخل بهاء الدوله رازى ) . همين تحول از تيمورى به صفوى باعث اتفاقات بسيارى در موقعيت علوم در ايران شد . بسيارى از دانشمندان ( از جمله همين بهاء الدوله صاحب خلاصه التجارب ) دو دوره از حكومت را تجربه كردند ( بهاء الدوله هم در دستگاه حسين بايقراى تيمورى حضور داشت ، هم در دستگاه شاه اسماعيل نك : تاج‌بخش ، 1375 ش ، صفحه 48 ، حيدرزاده ، صفحه 77 ) و بسيارى ديگر نيز جلاى وطن كرده و به ديگر مناطق ( از جمله هند يا آسياى صغير ) رفتند . حيدرزاده ( صفحات 49 - 94 ) گزارشى در اين باب داده است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدوره زندگى بهاء الدوله عمدتا برابر با دوران حكومت شاه اسماعيل ( حكومت 907 - 930 ) است . دوره‌اى كه امپراتورى صفوى به شدت رو به رشد و عظمت بود و مذهب شيعه به‌عنوان مذهب رسمى كشور اعلام شده بود . البته حيدرزاده ( صفحه 77 ) بهاء الدوله را بيش از آنكه پزشكى متعلق به دستگاه صفوى بداند از تعلق او به دستگاه حكومتى تيمورى سخن رانده است . درحالىكه سكونت بهاء الدوله در طرشت رى به هنگام تأليف خلاصه التجارب ( بهاء الدوله اين موضوع را به تصريح يادآورى كرده است ، نك : خلاصه التجارب ، نسخه خطى پيش‌گفته ، همآن‌جا ) و تعلق او به دستگاه نوربخشى به‌عنوان طريقتى شيعى روشن مىسازد كه اگر خود بهاء الدوله تعلق خاطرى به دستگاه حكومت صفوى نمىديد همانند گروه ديگرى از دانشمندان و پزشكان هم روزگارش ، همان‌هائى كه حيدرزاده در مقاله پيش گفته خود فهرست مطولى از آن‌ها را آورده لحظه‌اى در گريختن درنگ مىكرد و به يكى از دو دستگاه سنى مذهب همسايه ايران ، هند يا آسياى صغير مهاجرت مىكرد .\r\n\r\nب ) زندگى بهاء الدوله\r\nتاج‌بخش ( 1377 ، صفحه 649 ) نام كامل او را با استناد به دست‌نويسى از خلاصه التجارب ، بهاء الدوله پسر شاه قاسم پسر شمس الدين محمد نوربخشى آورده است .\r\nخواندمير ( جلد 4 ، صفحه 612 ) و به نقل از او نفيسى ( جلد 1 ، صفحه 274 ) لقب او را بهاء الدين نيز آورده‌اند ، كه البته با توجه به تصريح خودش در خلاصه التجارب و گزارش بسيارى از نويسندگان و صاحبان تراجم ( از جمله آقا بزرگ تهرانى در الذريعه ، جلد 7 ، صفحه 832 ) درست نمىنمايد . اگر چه علت اين اشتباه خواندمير ، به‌عنوان مورخى كه نزديك‌ترين دوره و فاصله زمانى را با بهاء الدوله داراست بر ما روشن نيست . عنوان لقب و كنيه كامل و پدر و پدربزرگش را بهتر از همه جا در الذريعه ( در همان موضع پيش‌گفته ) مىتوان يافت كه به صورت بهاء الدوله ابن اميركبير قدوه العلماء شاه قاسم بن عالم مير شمس الدين محمد حسينى نوربخشى ذكر شده است . كم‌وبيش همين اسم و رسم را عبد الحسين حايرى ( جلد 19 صفحه 30 ) نيز ذكر كرده است .\r\nوجود عنوان نوربخش در بخشى از عنوان اسم بهاء الدوله تعلق او را به طريقت نوربخشى يكى از انشقاق هاى سلسله معروفيه مىرساند . اين سلسله به‌عنوان گروهى از اهل تصوف شيعه مذهب پايگاه بسيار قوى به‌ويژه در خراسان و از جمله در قائن و اطراف آن داشتند . به‌طورى كه بسيارى از نوربخشىهايى كه آقا بزرگ تهرانى در جاهاى مختلف الذريعه از آن‌ها ياد كرده عنوان قائنى را نيز با خود دارند . تاج‌بخش در مواضع مختلف او را نواده سيد محمد نوربخش بنيانگذار طريقه نوربخشيه مىداند . اين سيد محمد نوربخش در سال 795 در قائن متولد شده و در سال 869 نيز در گذشته است . آقا بزرگ تهرانى ( الذريعه ، جلد 7 ، صفحه 218 ) گزارشى از اجداد بهاء الدوله نيز بدست داده است .\r\nبه نوشته آقا بزرگ اجداد بهاء الدوله با 15 واسطه به حضرت امام موسى بن جعفر ( ع ) مىرسند .\r\nنقل‌قولهاى متعددى درباره تاريخ فوت بهاء الدوله وجود دارد . تاج‌بخش ( 1377 ش ، صفحه 649 ) بنا به قرائنى برآمده از متن خلاصه التجارب سال تولد او را 860 دانسته كه ما پيش از اين بدان اشاره كرديم . از ديگر سو او خلاصه التجارب را در سال 907 در طرشت رى تأليف كرده است . اشاره‌اى به دوران فوت بهاء الدوله ، مربوط به نوشته خواندمير است كه از مواخذه شدن و\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\" در گذشتن \" او سخن رانده و تاج‌بخش اين اشاره را ( به درستى ) نشان از سياست شدن و قتل او مىداند .\r\nو باز خواندمير نوشته است كه بهاء الدوله پس از مرگ حسين بايقرا ( در سال 911 ) از هرات به رى آمد ، به شاه اسماعيل صفوى پيوست و پس از مدتى فوت نمود .\r\nتاج‌بخش بر اين اساس فوت او را حدود 915 دانسته است . اما حيدرزاده ( صفحه 77 ) از فوت بهاء الدوله ، پس از 5 سال گذشتن از زمان فوت شاه اسماعيل صفوى ( مرگ در سال 930 ) سخن رانده كه بايد حدود سال 935 باشد . در اين ميان منزوى ( 1345 ش جلد 1 صفحه 527 ) سال 926 و سيد حسين نصر ( صفحه 205 ) سال 913 را تاريخ مرگ او ذكر نموده‌اند .\r\nچند گزارش نيز از خانواده و كسان بهاء الدوله وجود دارد . خود بهاء الدوله در خلاصه التجارب از پدرش ياد كرده است و الگود ( صفحه 398 ) از شمس الدين ، برادر بهاء الدوله كه او نيز به پزشكى مىپرداخته است ياد كرده است . آقا بزرگ تهرانى ( جلد 9 صفحه 195 ) نيز از شخصى به نام جعفر ( يا خواجه جعفر ) نوربخش ، فرزند سيد محمد و برادر شاه قاسم ياد كرده است كه ديوانى به نام ديوان جعفر رازى از او باقى مانده است . اين فرد احتمالا عموى بهاء الدوله رازى است .\r\nخواندمير به چند سفر بهاء الدوله به جاهاى مختلف اشاره كرده است و در چند موضع از خلاصه التجارب اشاراتى به سفرهاى او به كاشان ، اصفهان ، هرات ، نطنز و استرآباد وجود دارد ، اگر چه نمىشود خط سير اين سفرها را به روشنى و براساس ترتيب تاريخى روشن نمود . در اين سفرها اشاراتى به كارهاى عرفانى او نيز وجود دارد ، از جمله اين موضوع كه او در دوران زندگى در هرات و در زمان زندگى حسين بايقرا در خانقاه خواجه افضل الدين كرمانى سكونت داشته است .\r\nنكته مهم در مورد آراء و افكار پزشكى بهاء الدوله ، تعلق خاطرى است كه او به اصحاب تجربه داشته است .\r\nدر آغاز باب دوم خلاصه التجارب ( ما در ادامه اين مقدمه فهرستى از اين باب‌ها به دست خواهيم داد ) او از تعلق خاطر خود به اصحاب تجربه ياد كرده و به صراحت آورده است كه در طب ، اصل معالجات تجربه است و بايد به تجربه پرداخت . اين اصحاب تجربه يكى از انواع سه‌گانه مكاتب پزشكى ( در كنار اصحاب قياس و اصحاب حيل ) هستند كه اصالت را در معالجات پزشكى به تجربه و عمل مىدهند . براساس همين تعلق خاطر به تجربه است كه بهاء الدوله رازى بسيارى از تجربيات خود براى درمان بيماريها را در كتب خود آورده و باز بر همين اساس است كه كتاب خود را خلاصه التجارب ناميده است .\r\n\r\nج ) معرفى خلاصه التجارب\r\nخلاصه التجارب يكى از نمونه‌هاى جالب متون پزشكى به زبان فارسى ، در اندازه حدودى 350 هزار كلمه ( تاج‌بخش 1377 ش صفحه 650 ) و در 28 باب تأليف شده است . البته تعداد بابهاى اين اثر از 22 تا 27 باب نيز برشمرده شده است . علت اين خطا احتمالا ناقص بودن دست‌نويس‌هايى بوده كه مورد گزارش نسخه‌شناسان قرار گرفته است ( از جمله فهرست نسخ هاى خطى دانشكده پزشكى دانشگاه تهران موسوم به فهرست ره‌آورد ، صفحه 183 - 188 كه تعداد اين باب‌ها را 24 عنوان آورده است ) . اما به دفعات تعداد باب‌هاى اين كتاب 28 عنوان ذكر شده است . خلاصه التجارب به‌ويژه از ديد تجربيات پزشكى آن قابل توجه است .\r\nدر مقام مقايسه ، تاج‌بخش ( 1377 ، صفحه 650 ) اين كتاب را از نظر اهميت اصول و فنون پزشكى از ذخيره\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nخوارزمشاهى سيد اسماعيل جرجانى پايين‌تر ، اما از ديد اصول تجربى حاكم بر آن ، از ذخيره خوارزمشاهى بالاتر دانسته است . اين تجربيات ، و روىهم‌رفته گزارش هايى كه بهاء الدوله در جاهاى مختلف خلاصه التجارب از مداوا و دستورات طبى خود يا ديگران داده از جمله نكات مهم اين كتاب به‌شمار مىروند و عبد الحسين حائرى ( جلد 23 ، صفحه 1126 - 1127 ) چند نمونه از اين گزارش‌ها را جمع‌آورى نموده است . در لابلاى خلاصه التجارب نتيجه‌گيرىها و ژرف‌انديشىهاى بهاء الدوله نيز آمده است ( به نقل از تاج‌بخش ، 1377 ش ، صفحه 650 ) ، از جمله اين موضوع كه كسانى كه يك‌بار در زندگى آبله مىگيرند ، به ندرت ، مجددا به اين مرض مبتلا مىشوند .\r\nعنوان بابهاى خلاصه التجارب به شرح زير است ( تاج‌بخش ، 1377 ش ، صفحه 650 گزارش كوتاهى در مورد تبويب خلاصه التجارب داده ، و كمابيش اين تبويب بوسيله عبد الحسين حائرى ، جلد 23 صفحه 128 - 129 ، تكرار شده است ) :\r\nدر بيان آنچه دانستن آن موقوف عليه حفظ صحت و رفع مرض است بر وجه كلى .\r\nدر بيان حفظ صحت .\r\nدر بيان تدبير اطفال و پيران و ناقهان و مرتاضان به تعب و اعراض نفسانى و آب‌هاى بد و ميوه‌هاى مضر و استفراغات .\r\nدر تدبير آنچه به زينت بدن متعلق است .\r\nدر بيان اقسام مرض و امتلاات منذره به امراض و علامات خير و شر .\r\nدر بيان حميات و اسباب و علامات و معالجات آن‌ها .\r\nدر بيان حصبه و جدرى و ساير بثرها و ورم‌ها و جذام و سرمازدگى و سموم‌زدگى .\r\nدر بيان احوال دماغ از تركيب و وضع و مزاج و غيره و امراض دماغى .\r\nدر بيان احوال چشم و عين از تركيب و وضع و قوت باصره و مزاج و منفعت و آنچه مضر است يا نافع است و امراض عين .\r\nدر بيان احوال گوش از تركيب و وضع و قوت سامعه و امراض گوش و اسباب و علامات و معالجات آن‌ها .\r\nدر بيان احوال بينى از تركيب و وضع و قوت شامه و امراض بينى و اسباب و علامات و معالجات آن‌ها .\r\nدر احوال دهان از وضع و تركيب و قوت ذائقه و منافع آن‌ها و امراض اعضائى كه جزء اويند و اسباب و علامات و معالجات آن‌ها .\r\nدر احوال حلق و آلات آواز و دم زدن چون لهات و لوزتين و حنجره و قصبه شش و شش و حجاب از تركيب و وضع و منافع و امراض اين از اسباب و علامات و معالجات آن‌ها .\r\nدر احوال دل از تركيب و وضع و مزاج و حركت و علامات امزجه مختلفه و امراض قلبى و معالجات آن‌ها .\r\nدر احوال مرى و معده و ثرب و صفاق از تركيب و وضع و منفعت آن‌ها و امراض اين اعضا و معالجات آن‌ها .\r\nدر بيان بعضى امراض كه اكثر اطباى اين ممالك تخصيص او را به عضوى معين مناسب ندانسته‌اند و اغلب حكماى هند او را از امراض معدى دانند .\r\nدر بيان احوال جگر و مراره و امراض كبدى و مرارى و معالجات آن‌ها .\r\nدر احوال سپرز و امراض و معالجات آن .\r\nدر احوال روده و امراض امعا و معالجات آن‌ها .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدر بيان امراض مقعده و شرح و معالجات آن‌ها .\r\nدر احوال گرده و امراض كلى و معالجات آن‌ها .\r\nاحوال مثانه و امراض وى و معالجات آن‌ها .\r\nدر احوال آلات تناسل و امراض مخصوص به مردان و معالجات .\r\nدر بيان آلات توالد و پستان و امزجه مختلفه رحم و امراض مخصوصه به زنان و معالجات آن‌ها ، دلايل حصوص حمل و تدابير احوال حوامل و منع حمل .\r\nدر بيان احوال پشت و مفاصل و پاىها و معالجات آن‌ها .\r\nدر بيان سموم و ادويه زيانكار و حيوانات گزنده و ترياقات و خوردن سم‌ها و داروهاى مضر و علاج كسانى كه زهرى بر ايشان وارد شده به خوردن و غيره .\r\nدر بيان بعضى تراكيب كه عمده‌اند در معالجات و در كتب اطباى اين ملك نيستند .\r\nدر بيان الفاظ غريبه كه متعارف اطبا است و تدبيرات بعضى ادويه از طبع و احراق و سحق و تنقيه و پروردن و غسل و كشيدن روغن و گرفتن رب .\r\nواقعيت اين است كه خلاصه التجارب گذشته از آن كه آيينه تمام‌نماى پزشكى اسلامى است و گذشته از آنكه واجد بسيارى از تجربيات پزشكى خود مولف است ، نشان‌دهنده كوشش مولف براى به دست دادن كامل يك دوره اصول مبانى و روشهاى تجربى پزشكى نيز هست .\r\nدوره كاملى كه ناقض عنوان « خلاصه » براى كتاب خلاصه التجارب است . آيا اين خلاصه واقعا متن خلاصه شده متنى بزرگتر در پزشكى است ؟ در لابلاى كتاب چنين چيزى به چشم نمىخورد . اما چرا بهاء الدوله اين عنوان را به كتاب داده است ؟ او از يك‌سو كتاب را « خلاصه » ناميده و از سوى ديگر در ابتداى باب دوم كتاب ، در ابتداى بحث درباره حفظ صحت تمامى اثر كوتاهى از پدر خود درباره حفظ صحت را آورده است ( البته خود به صراحت از اينكه اين اثر از پدرش مىباشد ياد كرده است ) . بنابراين معماى ما درباره آنكه چرا اين كتاب « خلاصه التجارب » ناميده شده همچنان باقى است .\r\nاز خلاصه التجارب نسخه‌هاى خطى بسيارى باقى مانده است . تقريبا در هريك از كتابخانه‌هاى ايران يك يا چند دست‌نويس از اين كتاب وجود دارد . براساس گزارشى كه احمد منزوى ( 1375 ش جلد 5 صفحه 3431 ) تهيه نموده از اين كتاب تقريبا 35 دست‌نويس در ايران و 20 نسخه نيز در خارج از ايران وجود دارد .\r\nاين كتاب چهار بار در هندوستان به چاپ رسيده و جالب آنكه در هر چهار بار نام مولف آن به نادرستى نه بهاء الدوله رازى ، بلكه حكيم علوى خان دهلوى ذكر شده است . تاريخ اين چاپ‌ها عبارت‌اند از :\r\nدهلى ، 1283 ق ؛ كانپور ، لشكور ، 1292 ق ؛ كانپور ، لشكور ، 1323 ق ؛ كانپور ، لشكور ، 1325 ق ،\r\nدر ديگر آثارى كه درباره پزشكى ايران در شبه قاره تاليف شده‌اند اين خطا تكرار شده و مولف كتاب ، علوى خان دهلوى دانسته شده است ( منزوى ، 1382 ش ، صفحه 13 ، جلد 1 ، صفحه 553 ) . از بهاء الدوله رازى كتاب ديگرى نيز باقى مانده است به نام هديه الخير ( يا هدايت الخير ) كه شرح چهل حديث عرفانى است ( از اين كتاب نسخه‌هاى خطى متعددى باقى مانده است نك :\r\nتاج‌بخش ، 1377 ش ، صفحه 651 ) و رساله و با و طاعون ( منزوى ، 1379 ش جلد 5 ، صفحه 3760 ) به قرينه اينكه در رساله‌اى راجع به آبله از رساله بهاء الدوله رازى درباره آبله ياد شده مىتوان به نتيجه رسيد كه\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبهاء الدوله رازى رساله‌اى نيز درباره آبله داشته است ( براى آگاهى درباره اين رساله و ديگر آثار بهاء الدوله نك : منزوى ، همان ، صفحه 4083 ) .\r\nدر اينجا بر خود لازم مىبينيم از همكاران دانشمندى كه به كوشش مؤثر آن‌ها اين اثر فاخر آماده شده تقدير و تشكر نمايم ، چه آنكه تحقيق و تحشيه منابع طب سنتى ايران ، علاوه بر آنكه نقش به سزايى در احياء مفاخر مكتوب دارد ، زمينه‌اى نيز براى گسترش اين روش ارزشمند طبابت كه اينك مورد اقبال و توجه قرار گرفته مىباشد .\r\nدكتر على اكبر ولايتى\r\nرئيس گروه طب اسلامى - طب سنتى فرهنگستان علوم پزشكى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nمقدمه تصحيح‌كنندگان\r\nرويكردى كه در سال‌هاى اخير به همت بزرگان اين مرزوبوم به دانش علوم پزشكى سنتى ايران شده است ، جاى بسى تقدير دارد . پىريزى و راه‌اندازى پزشكى و داروسازى سنتى ايران در دانشگاه‌هاى علوم پزشكى كشور بخشى از ثمرات و صدقه جاريه آن است .\r\nبر همگان است كه با تلاش و يارى به وسع خود سهمى در تعالى آن داشته باشند . آثار مكتوب علوم پزشكى سنتى ايران پشتوانه جاودان و گنجينه گرانقدرى است كه بخش اعظم آن به زبان پارسى ، يكى از زبان‌هاى علمى دوران تمدن اسلام و ايران نگاشته شده است .\r\nدر اين ميان كتاب « خلاصه التجارب » اثر ارزشمند محمد حسين نوربخش فرزند مير قوام الدين معروف به بهاء الدوله رازى كه خود را در كتاب « خادم الفقراء المله بهاء الدوله » معرفى مىكند ، از اهميت خاصى برخوردار است . شايد بخش اصلى ارزش اثر مربوط به بيان تجربيات علمى اين بزرگوار است كه به گفته خود « در اوان سنه سبع و تسعماته ( 907 هجرى قمرى / 1501 هجرى شمسى ) » نگاشته و كريمانه در اختيار بشر قرار داده است . اين حكيم در صورت ذكر تجربيات ساير دانشمندان به‌واسطه اخلاق اسلامى ، ايرانى و علمى ، ايشان را ارجاع داده است . در كتاب بارها از بقراط ، جالينوس ، رازى ( محمد زكريا گويد . . . ) ، ابن سينا ( شيخ ابو على مىگويد . . . ) ، سيد اسماعيل جرجانى ( صاحب ذخيره مىگويد . . . ) ، مولانا عطاء اللّه طبيب كردستانى ، مولانا احمد طبيب قمى ، حضرت و نيز از پزشكان هندى مانند جوكى جبالى نام برده شده است . اين مطلب نشان دهنده سير تاريخ دانش بشرى است كه هر دانشمندى به قدر وسع خود بر آن افزوده است ، نه اينكه قومى به يك‌باره دانش پزشكى را يافت كند ، آن را رشد دهد و پس از دوران تاريكى دوباره سردمدار آن شود . ابن ابى اصيبعه در كتاب عيون الانباء فى طبقات الاطباء ذكر مىكند « طب ميراث مطلوب همه‌ى فرزندان آدم ( ع ) است و هر قومى در اين ميراث سهمى دارد » و كتاب « خلاصه التجارب » مصداق عينى آن است . جاى جاى كتاب سرشار است از تجربيات شناسنامه‌دار و به شكل پرونده پزشكى امروزى شامل سن ، جنس ، محل سكونت ، شرح‌حال و روش درمان بيمارى .\r\nدر تهيه اين مجموعه از نسخه خطى منحصربه‌فرد\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nكتابخانه شهيد دستغيب شيراز كه به خط نستعليق و بر روى كاغذ سفيد روغنى ، جلد تيماجى و قطع 20 * 30 در شيراز نسخه‌بردارى شده به‌عنوان نسخه مبنا استفاده شد . اين نسخه در تاريخ ارديبهشت 1335 توسط آقاى محمد حسين ناصر معدلى اهدا شده است .\r\nبر خلاف ساير نسخ ، كتاب با ذكر فهرست باب‌ها شروع و در جاىجاى كتاب از مطابقت با نسخه‌هاى ديگر كتاب در حاشيه صفحات ذكر شده است . كتاب كامل و در 28 فصل تنظيم شده است . براى نمونه در فصل هفتم اين نسخه ، 21 صفحه دست‌نويس وجود دارد كه در ساير نسخ ديده نمىشود . كتاب با اين جمله پايان مىپذيرد :\r\n« تمام شد كتاب خلاصه التجارب در دار العلم شيراز جنت طراز » .\r\nهمچنين از نسخه‌هاى زير به‌عنوان مكمل نسخه شيراز استفاده شد :\r\nنسخه خطى شماره 104 كتابخانه وزيرى يزد : اين نسخه آن‌گونه كه در پايان كتاب ذكر شده به دست ابن مرحوم ملا موسى الرضا ميرزا بيدوازى حسب خواهش و فرمايش سركار شوكت مدار عظمت و جلالت اقتدار مقرب الخاقان و مجا الفقرا و الضعفاء قهرمان خانا لا زال ظله اللّه التعالى و به احتمال به سال 1293 نسخه بردارى شده است .\r\nنسخه كتابخانه آستان قدس رضوى : به نظر مىرسد كه اين نسخه حاصل نگارش چندين نسخه‌نويس و مركب از اجزاى چند نسخه مختلف است . باب‌هاى چهارم و ششم اين نسخه به ترتيب در محرم الحرام سال 1281 و رمضان المبارك سال 1279 هجرى قمرى و آن‌گونه كه ذكر شده « حسب خواهش الحكماء لاميرزا عبد اللّه طبيب شيرازى جهت دوست حقيقى الحاج و العمار حاجى ميرزا خليل مازندرانى به جهت فرزند ارجمند ميرزا محمد رضا » نگاشته شده است .\r\nنسخه چاپ سنگى : مربوط به سال 1292 هجرى قمرى ( 1893 ميلادى ) كه توسط استاد ارجمند جناب آقاى دكتر محمد مهدى اصفهانى انتشار يافته است . در ابتداى اين اثر ذكر شده كه نسخه در 25 باب است .\r\nدر پايان لازم است از زحمات تمام عزيزانى كه در تهيه اين متن يارى نمودند بخصوص سركار خانم فاطمه سريدانى كه زحمت شكل نهايى تايپ را متقبل شده‌اند صميمانه سپاسگزارى شود . همچنين از آقاى دكتر فريد قاسملو و مديريت امور كتابخانه‌هاى استان و جناب آقاى محمد رضا خاضعى مسئول كتابخانه شهيد آيت اللّه دستغيب كمال تشكر را دارد . اميد است استفاده از اين مجموعه قلم عفوى بر قصور تصحيح‌كننده‌ها و صدقه جاريه‌اى براى دست‌اندركاران آن باشد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nصفحه آغازى نسخه خطى كتابخانه شهيد دستغيب شيراز\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nصفحه انجام نسخه خطى كتابخانه شهيد دستغيب شيراز\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nصفحه آغاز نسخه خطى كتابخانه وزيرى يزد\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nصفحه انجام نسخه خطى كتابخانه وزيرى يزد\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nصفحه آغازى نسخه خطى كتابخانه آستان قدس رضوى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nصفحه انجام نسخه خطى كتابخانه آستان قدس رضوى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nصفحه آغازى نسخه چاپ سنگى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nصفحه انجام نسخه چاپ سنگى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nمقدمه [ مؤلف 
  ]\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nخلاصه التجارب\r\nحمدى بلا احصى حكيمى را كه به كمال حكمت و وفور عنايت و قدرت ماهيت اشرف انسانى را از خزانه جود خلعت وجود پوشانيد كه [  وَ اللَّهُ خَلَقَكُمْ وَ ما تَعْمَلُونَ  و شقايق عقل و حواس 
  ] در سرابستان ابدان انسان بشكفانيد كه  [ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ 
  ] *  و صدور و خواص را مخزن جواهر علم و حكمت گردانيد كه  [ يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً 
  ]  و مرض عالم دانش و بينش را شربت شافى هدايت و درايت چشانيد كه  [ وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ 
  ]  و صلوات بىانتها بر خاتم و مهتر انبيا محمد ( ص ) مصطفى كه اشربه اوامر او حافظ صحت ايمان ابرار و ادويه نواهى او ترياق سموم افعال اشرار است و بر آل و احباب او كه احباى دار الشفاى دين و اصحاى خطه يقين‌اند .\r\nاما بعد چنين معروض دارد خادم الفقراء المله بهاء الدوله هداه اللّه تعالى كه چون كلام حضرت سيّد الانام عليه التحيه و السّلام كه من كتم علما نافعا به حمد اللّه تعالى يوم القيامه ملجام من النار امر بود به اظهار علمى نافع مر دين يا مر بدن را و اين بيچاره را بعضى از تجارب طبى كه مشتمل است بر فوايد بدنى حاصل بود ، لازم نمود آن را اطاعه لامره الاعلى و فوزا بتلك السعاده فى الآخره و الاولى مثبت نمود فلهذا اشتغال سالك اين رساله موسومهء به خلاصه التجارب در اوان سنه سبع و تسعمائه در مسكن طرشت من قرى راز اتفاق افتاد مشتمل بر بيست و هشت باب بعون اللّه الملك الوهاب .\r\nباب اول در بيان آنچه دانستن آن موقوف عليه حفظ صحت است و رفع مرض است بر وجه كلى ، چون طبيعت و مزاج و علامات ثانيه امزجه طبيعيه حاصله و تغيير و تبديل مزاج و اخلاط اربعه و اعضاى مفرده و بعضى از مركبات اوليه اين مفردات و ارواح و قوا و افعال بدنيه و اسباب حدوث كيفيات در بدن مطلقا و دلالت حالات نبض و نفس و قاروره و براز و عرق بر حالات بدنيه مطلقا .\r\nباب دوم در بيان حفظ صحت كه اهم و اعظم مقاصد طبيب است .\r\nباب سوم در بيان تدبير اطفال و پيران و ناقهان و مرتاضان به تعب و اعراض مفرطه نفسانى و آب‌هاى بد و هواهاى مضر و استفراغات و اللّه اعلم .\r\nباب چهارم در بيان تدابير آنچه به زينت بدن متعلق است .\r\nباب پنجم در بيان اقسام مرض و امتلاات منذره به امراض و علامات خير و شر كه اكثر آن‌ها عموميت در امراض دارند و احوال بحران‌ها و ايام بحران و انذار واقع فى الوسط و نضج و منفعت و علامات نكس و سبب موت در مرض و اوقات آن فجأت بىمرض و وصايايى در طريق مراعات مرضى از روى كليه و اصل چند قياس با مقتضيات طبائع و اللّه اعلم .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nباب ششم در بيان حميات و اسباب و علامات و معالجات آن‌ها .\r\nباب هفتم در بيان حصبه و جدرى و ساير بثرها و ورم‌ها و جذام و سرمازدگى و سموم‌زدگى و كوفتگى و قوبا و قرحه‌ها و سوختگىها و عرق مدنى و ريش بلخى و جراحت‌ها و بيرون رفتن سر استخوان‌ها و اسباب و علامات و معالجات آن‌ها .\r\nباب هشتم در بيان احوال دماغ از تركيب و وضع مزاج و غيره و علامات امزجه مختلفه طبيعيه وى و امراض دماغى و اسباب و علامات و معالجات آن‌ها .\r\nباب نهم در بيان احوال چشم از تركيب و وضع و قوت باصره و مزاج و منفعت آن‌ها و علامات امزجه طبيعيه آن و آنچه مضر يا نافع است بدان و مرض‌هاى عين و اسباب و علامات و معالجات و اللّه اعلم .\r\nباب دهم در بيان احوال گوش از تركيب و وضع و قوت سامعه و منفعت اين‌ها و مرض‌هاى گوش و اسباب و علامات و معالجات آن‌ها .\r\nباب يازدهم در بيان احوال بينى از تركيب و وضع و قوت شامه و منفعت اين‌ها و مرض‌هاى بينى و اسباب و علامات و معالجات آن‌ها .\r\nباب دوازدهم در بيان احوال دهان از تركيب و وضع و قوت ذوق و منافع آن‌ها و امراض اعضايى كه اجزاى آنند و اسباب و علامات و معالجات آن‌ها .\r\nباب سيزدهم در بيان احوال حلق و آلت‌ها و آواز دم زدن و چون لهات و لوزتين و حنجره و قصبه و شش و حجاب از تركيب و منفعت و وضع آن‌ها و امراض آن اعضايى كه اجزاى آنند و اسباب و علامات و معالجات آن‌ها .\r\nباب چهاردهم در بيان احوال دل از تركيب و وضع و مزاج و حركت و منفعت آن‌ها و علامات امزجه مختلفه وى و امراض قلبى و اسباب و علامات و معالجات آن‌ها .\r\nباب پانزدهم در بيان احوال مرى و معده و ثرب و صفاق از تركيب و وضع و منفعت آن‌ها و امراض اين اعضا و اسباب و علامات و معالجات آن‌ها .\r\nباب شانزدهم در بيان بعضى امراض كه اكثر اطباى اين ممالك تخصيص آن را به عضوى معين مناسب نداشته‌اند و به مناسبت بعضى امراض ذكر آن كرده اند و چون بعضى ديگر و اغلب حكماى هند آن‌ها را از امراض معدى مىدانند ، بنابراين ما در باب جدا ، در باب امراض معده آن‌ها را ذكر كرده‌ايم تا همچو خاتمه و ذيلى بود مر آن باب را و هر دو جانب مرعى ماند .\r\nباب هفدهم در بيان احوال جگر و مراره از تركيب و وضع و مزاج و منفعت آن‌ها و علامات امزجه مختلفه كبد و مراره و اسباب و معالجات آن‌ها .\r\nباب هيجدهم در بيان احوال سپرز از تركيب و وضع و منفعت اين‌ها و امراض و اسباب و علامات و معالجات آن .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nباب نوزدهم در بيان احوال روده از تركيب و وضع و منفعت آن‌ها و امراض امعا و اسباب و علامات و معالجات آن‌ها .\r\nباب بيستم در بيان امراض مقعد و شرح و اسباب و علامات و معالجات آن‌ها .\r\nباب بيست و يكم در بيان احوال گرده از تركيب و وضع و مزاج و منفعت آن‌ها و امراض كلى و اسباب و علامات و معالجات آن‌ها .\r\nباب بيست و دوم در احوال مثانه از تركيب و وضع و مزاج و منفعت آن‌ها و امراض وى و اسباب و علامات و معالجات آن‌ها .\r\nباب بيست و سوم در بيان احوال آلات تناسل از تركيب و وضع و منافع و علامات امزجه مختلفه آن‌ها و امراض مخصوص مردان و اسباب و علامات و معالجات اين‌ها .\r\nباب بيست و چهارم در بيان احوال آلات توالد و پستان از تركيب و وضع و منفعت و امزجه مختلفه رحم و امراض مخصوص زنان و اسباب و علامات و معالجات اين‌ها و دلايل حصوص حمل و تدابير احوال حامل و منع كردن آبستن .\r\nباب بيست و پنجم در بيان امراض پشت و مفاصل و پاىها و اسباب و علامات آن‌ها .\r\nباب بيست و ششم در بيان سموم و ادويه زيانكار و حيوانات سمى گزنده و ترياقات مطلقا و طريق خوردن بعضى سم‌ها و دواهاى مضر جهت حفظ صحت و رفع مرض و احتياط از ورود سموم و حيوانات سمى و موزى و علاج كسانى كه زهرى بديشان وارد شده باشد به خوردن و غير آن .\r\nباب بيست و هفتم در بيان احوال بعضى تراكيب كه عمده آن‌ها اندر معالجات و در كتب اطباى اين ملك مستور نيست و با آنكه منفعت آن‌ها نسبت به امراض فى الجمله عموميت دارد و بعضى از آن‌ها در حفظ صحت نيز دخلى تمام دارند و مستند جمله آن‌ها به حكمت اهل هند است و ابن قرابادين مشمل است بر معاجين و سفوفات و مسهلات و اشربه و ادهان و تيزاب ها و اللّه اعلم .\r\nباب بيست و هشتم در بيان الفاظ غريبه كه متعارف اطباست و اوزان مذكوره در طب خصوصا آنچه در اين كتاب آورده شده و طريق تدبيرات بعضى ادويه از طبخ و احراق و سحق و تنقيه و تسويه و پروردن و غسل و كشيدن روغن و گرفتن رب .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nباب اول در بيان آنچه دانستن آن موقوف عليه حفظ صحت و رفع مرض هست بر وجه كلى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nچون طبيعت و مزاج و علامات ثانيه امزجه طبيعيه حاصله و تغيير و تبديل مزاج و اخلاط اربعه و اعضاى مفرده و بعضى از مركبات اوليه اين مفردات و ارواح و قوا و افعال بدنيه و اسباب حدوث كيفيات در بدن مطلقا و دلالت نبض و نفس و قاروره و براز و عرق بر حالات بدنيه مطلقا .\r\n\r\nاما طبيعت\r\nبدان‌كه طبيعت آن چيزى را گويند كه بالذات مبداء اول باشد مر حركت و سكون آن چيزى را كه اين طبيعت در او حاصل بود . يعنى اجسام طبيعيه از بسايط فلكى و عنصرى و مركبات و اسطقسات و اطلاق و تركيب وى در عناصر بسيطه و بر مزاج در مركبات و اگر چه تجوزى باشد در عرف اطباء و غيرهم بسيار واقع است و اعميت طبيعت ظاهر است . و در اكثر طبع نيز به معنى طبيعت مستعمل بود . چون جسم آدمى را چنين مبداى حاصل است جمله امورى را كه به‌منزله مواد توانند بودن مر اين جسم را مثل اركان و اخلاط و ارواح و اعضا و يا به‌منزله صورت توانند بودن مر اين جسم را مثل مزاج و قوا و افعال به مبداء مذكور منسوب سازند ، يعنى جمله را طبيعيه گويند .\r\nبعضى طبيعت انسانى را قوت مدبرهء بدن گويند جهت مبدئيه مذكور و هم طبيعت را بعضى بر يبس و لين شكم اطلاق نمايند به استعاره .\r\nو بعضى طبيعت انسانى را گويند قوتى است كه از شان وى باشد حفظ كمالات چنانچه هست بر بدن به قدر طاقت بشرى .\r\n\r\nمزاج\r\nبدان‌كه مزاج كيفيتى را گويند حاصل آمده از كيفيات عناصر اربعه كه آن آتش و آب‌وهوا و خاك است در حالتى كه به تصغير اجزاء و تماس بعضى با بعضى فعلى و انفعالى در ميان آن اجزا واقع شده باشد ، چنانچه نفس كيفيات فاعل بود يعنى تاثيركننده و صورت كيفيات منفعل بود يعنى تاثيرپذيرنده .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو كيفيات بسيطه چهار است : حرارت ، برودت ، رطوبت و يبوست .\r\nو بلل كه آب را حاصل است در رطوبت داخل است .\r\nو كيفيات مركبه نيز چهار است : گرم و خشك ، سرد و خشك ، گرم و تر ، سرد و تر .\r\nو مزاج معتدل حقيقى كه در جمله عناصر به كميت و كيفيت برابر يكدگر افتاده باشند موجود نيست و برهان بر استحاله آن در كتب طبيعى مذكور است . ليكن به حسب تعقلات مقياسى بود مر امزجه منحرفه را كه مقادير انحراف هريك به موازنه آن معلوم گردد و اگر چه امزجهء طبيعه بود .\r\nفاما اعتدالى كه مشتق از عدل در قسمت بود ، يعنى فرارسيده باشد مركب را از عناصر به كميت و كيفيت قسطى كه لايق حال او بود ، در مزاج انسانى كه نسبت با هر فردى اليق است ، آن موجود باشد به هشت اعتبار :\r\nيكى به اعتبار نوع قياس با خارج ، چنانچه مزاج انسانى كه نسبت با هر فردى اليق است از ديگر انواع امزجه .\r\nدوم به اعتبار نوع قياس با داخل ، چنانچه مزاج انسانى كه در فردى اتمّ است اليق است به دو از سائر امزجه افراد .\r\nسوم به اعتبار صنف قياس يا خارج ، چنانچه مزاج هندى نسبت با هر فردى از اهل هند اليق است به دو از مزاج سائر اصناف انسانى .\r\nچهارم به اعتبار صنف قياس با داخل ، چنانچه مزاج هندى است كه در هر فردى از هند و اتم باشد اليق است به دو از مزاج ساير افراد اهل هند .\r\nپنجم به اعتبار شخص قياس با خارج از نفس او و داخل در نوع و صنف او ، چنانچه مزاج زيد مثلا از آن حيثيت كه زيد است اليق است به دو از امزجه اشخاص دگر .\r\nششم به اعتبار شخص قياس به احوال نفس وى ، چنانچه مزاج شخص در افضل احوال او اليق است به دو از مزاج ساير اوقات او .\r\nهفتم به اعتبار عضوى قياس با ساير اعضا ، چنانچه مزاج عضو معين لايق به دو اليق است به دو از مزاج ساير اعضاء .\r\nهشتم به اعتبار عضو قياس به احوال نفس وى در اوقات ، چنانچه فهم شد .\r\nو اقرب امزجه معتدل حقيقى مفروض مزاج انسان است به‌واسطه تعلق نفس ناطقه كه اشرف اكمل است به دو و اعدل اصناف انسان ساكنان حوالى خط استوااند به واسطهء تساوى ليل و نهار و حر و بر آنجا و بعد از آن ساكنان اقليم رابع‌اند به واسطهء تعادل فصول آنجا .\r\nدر انسان اعدل اعضاء پوست سر انگشت سبابه بود ، پس پوست سر انگشت ديگر انگشتان ، پس پوست باقى اطراف انگشتان ، پس پوست راحه ، پس پوست كف ، پس پوست باقى دست ، پس پوست باقى تن ، و باقى اعضاى مفرده و مركب ابعداند از اين‌ها بعضى به يك كيفيت غالبه و بعضى به دو كيفيت غالبه و اللّه اعلم .\r\n\r\nعلامات ثانيه امزجه طبيعه حاصله\r\nبدان‌كه دلائل طبائع و امزجه بسيار است از طبيعى و غيره و مشترك بينهما چنانچه اكثر به تقريب مبين گردد ، ليكن آنچه دلالت آن بر امزجه طبيعه ثابت و معتمد است لون است و سحنه و ملمس و موى و بعضى ملكات نفسانى .\r\nو اصحاب تجارب چنان يافته‌اند كه سرخى لون تن و كم‌پيهى و گرمى ملمس و بسيارى موى با سياهى و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nكثافت و بدخ و تهور و كثرت غضب از گرمى مزاج بود .\r\nو سفيدى لون و بسيارى پيه و شرحه و سردى ملمس و كمى و باريكى و سپيدى و زردى موى و بلادت و وقار از سردى مزاج بود .\r\nو سياهى لون و عدم پيه و شرحه و نحافت تن و سختى گوشت و درشتى ملمس و جعودت و برهم شكستگى موى و ثبات نيات و تحفظ و قساوت از خشكى مزاج بود .\r\nو سرخ‌سفيدى لون و غلبگى گوشت و ترهل آن و نرمى ملمس و ميگونى موى و سرعت زوال صور و رقت و الفت از ترى مزاج بود .\r\nو سرخى لون با تيرگى خوش‌آينده و زيادتى گوشت بر پيه و فربهى و نرمى و گرمى ملمس و غلبگى ميگونى و هموارى موى و شجاعت و مروت از گرم و ترى مزاج بود .\r\nو سرخ سياهى لون و كم‌گوشتى و بىپيهى و گرمى و درشتى ملمس و ميگونى موى با اندكى جعودت و بخل و حقد و حسد و گريزى از گرمى و خشكى مزاج بود .\r\nو گندم‌گونى لون و بسيار پيهى و سردى و نرمى ملمس و اندكى و هموارى و سفيدى موى و بلاهت و خمود و كاهلى از سردى و ترى مزاج بود .\r\nو سياهى زردى لون و اثمرى و تيرگى آن و سختى و اعتدال مقدار گوشت و سردى و درشتى ملمس و قلت و درهم شكستگى و غلظت موى و جبين و سوءظن و نفرت از سردى خشكى مزاج بود .\r\nو مخفى نماند كه هرگاه اين دلايل متفق واقع شوند كيفيات مدلوله غالبه كما هى به تحقيق خواهند بودن و الا حكم بر قرب اعتدال در كيفيات مدلوله غالبه بايد كردن و حكم الوان تن و موى چون به اختلاف هواى بلدان مختلف مىگردد ، در احكام ملاحظهء آن لازم بود و وجوه ملازمات اين دلايل به تقريب معلوم گردد ان شاء اللّه تعالى .\r\nبدان‌كه بهترين امزجه مفرده انسانى گرم است كه در ساير كيفيات معتدل باشد . زيرا كه اگر چه در جوانى گرمى و خشكى بر وى غلبه كند ، ليكن پيرى در وى دير پديد آيد و در آن سن زود ضعيف نشود .\r\nو بدترين امزجه مفرده انسانى خشك است كه در ساير كيفيات معتدل باشد . زيرا كه در باليدن ضعيف افتد و در جوانى از غلبهء خشكى بدحال شود .\r\nو از امزجهء مركبه انسانى بهترين گرم و تر بود ، زيرا كه بر طبع روح و حيات است و بدين جهت قوت و صحت وى بيشتر باشد و پيرى وى دير و نيكو پديد آيد .\r\nو بدترين آن سرد و خشك بود ، زيرا كه بر طبع موت است و قواى او متكاسل بود و پيرى برو زود پديد آيد و اللّه اعلم .\r\n\r\nاما تغيير و تبديل المزاج\r\nبدان‌كه هر شخصى صحيح را مزاجى بود و به درجهء فراخور حال او حاصل گشته از تعادل كيفيات اخلاط و اعضا . و همچنين هر عضوى را خواه مفرده و خواه مركب ، مزاجى حاصل بود بدرجهء لايق حال وى بر وفق اقتضاى مصالح بدنيه ، چنانچه به محلش متبين گردد ان شاء اللّه تعالى .\r\nپس هرگاه كه مزاج شخصى لايق به وى و يا مزاجى عضوى لايق به وى از آن درجه مقرر ، به طرف افراط يا تفريط ميل كند خواه به يك كيفيت خواه به دو كيفيت ، آن مقدار كه تغيير در افعال طبيعيه وى پديد نيايد ، آن\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nرا تغيير المزاج گويند .\r\nو اگر اين تغيير به تدبيرى واقع شود ، آن را تبديل المزاج گويند .\r\nو اگر اين تغيير سبب تغيير در افعال طبيعيه شود آن را سوء المزاج گويند .\r\nو سبب اين اگر كيفيت رديه اخلاط بود آن را مادى گويند .\r\nو اگر آن نباشد آن را ساذج نامند .\r\nو اگر چه تدبير اين تغيير پذيرفته باشد و اقسام هر يك از تغيير المزاج و تبديل المزاج به اعتبار كيفيات از هشت بيرون نباشد و اقسام هريك از سوء المزاج همچنين بود ، و ليكن آنچه به يك كيفيت غالب بود ، مفرط ( منفرد ) نامند .\r\nو آنچه به دو كيفيت غالب بود ، مركب نامند .\r\nو آنچه صاحب سوء المزاج آن را در نيابد ، متفق خوانند .\r\nو آنچه از اسباب خارجيه افتد ، مختلف نامند .\r\nو هر سوء المزاج را علامتى چند خاص بود چنانچه به تقريب معلوم گردد ان شاء اللّه .\r\nو بعضى هر مزاجى را كه از اعتدال حقيقى انحرافى دارد و اگر چه طبيعى بود آن را از سوء المزاج ساذج شمرده‌اند ، و ليكن به ثابت تخصيص كرده‌اند و بعضى غير سن جوانى را نسبت بر آن هم از سوء المزاج ساذج ثابت عد كرده‌اند .\r\n\r\nاما اخلاط اربعه\r\nبدان‌كه هر غذاى يعنى هر ماكولى و مشروبى كه تغذيه بدن را لايق باشد چون وارد شود بر بدن تا آن وقت كه جزء و تام بدن گردد ، او را چهار استحالت و نضج در چهار محل از بدن واقع شود كه آن هريك را به هضمى تعبير كنند : اول در معده ، دوم در كبد ، سوم در عروق ، چهارم در تمام اعضاء .\r\nو اين چنان بود كه خوردنى اولا چون به معده اندر آيد ، حرارت معده به معونت حرارت اعضاى كه در گرد وى اندرآمده‌اند ، چون جگر از جانب راست و شرائين كه اندر سپرزست از جانب چپ و عضل‌هاى شكم از پيش و حجاب كه از دل به مجاورت گرم مىشود از طرف بالا ، اندر آن ماكول اثر كند و اكثر آن را چون كشكابى غليظ بسازد و آن را كيلوس گويند و گواريدن و هضم معده اين بود . و نزد بعضى مصنع دهن نيز ممد و مبدأ اين هضم باشد .\r\nبعد از اين آنچه از اين كيلوس پخته‌تر و لطيف‌تر بود جگر آن را به خود كشد از راه رگهاى باريك كه از وى به قعر معده و روده‌هاى بالايى متصل است و آن عروق را ماساريقا گويند .\r\nو اين كيلوس چون به جگر رسد بر عرقى كه آن را باب الكبد گويند اندرآيد و از شاخ‌هاى باب در جمله اجزاى جگر پراكنده شود و جگر به تمامى حرارت خود اندر آن اثر كند و طبخ و هضم نيكو يابد .\r\nو اندر اين طبخ سه بهره شود :\r\nو بهره از آن همچو كفك شود ، بر بالا ايستاده و آن صفرا بود .\r\nو بهره از آن همچو دردى مترتب گردد و آن سودا بود .\r\nو بهرهء تمام‌تر صافى پالوده بماند و آن خون باشد .\r\nو اگر در طبخ جگر تقصيرى افتد ، چيزى از آن خام بماند و آن را بلغم گويند و اين كم باشد . و تولد بلغم بيشتر اندر معده بود و اندر رودهاى بالايين و به نادر در موضع ديگر افتد ، چنانچه تولد صفرا بيشتر اندر جگر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nباشد و به نادر اندر معده و رگ‌ها افتد .\r\nو تولد دم اندر غير جگر نباشد و بعد از اين هضم خون با لختى از ديگر اخلاط از جگر بر رگى كه بر محدّب او طالع اوست و از آنجا در شاخه‌هاى آورده كه از آن رسته است ، منقسم شود و به جداول آورده اندر رود و از آنجا به سواقى جداول در رود .\r\nو از آنجا بر واضع سواقى در رود و از آنجا بر عروق ليفيه شعريه كه نهايت عروق است منتشر در جلد و اعضاء در رود . و در جمله اين عروق طبخى و هضمى ديگر يابد و مشابهت و مناسبت مزاجى با هر عضوى در اين مرتبه آن را حاصل گردد .\r\nو بعد از اين از افواه اين عروق به اعضا مترشح گردد و غذا دهد و اينجا نيز نضجى و هضمى ديگر يابد و كمال قابليت قبول صورت عضوى در اين هضم از واهب الصور بر آن فايض شود .\r\nو بعد از كيلوسيت تا اين غايت آن را كيموس و خلط خوانند . و در هر هضمى از غذا چيزى ناگواريده بماند كه آن را فضله گويند .\r\nاما فضله هضم اول كه در معده واقع است ثقل بود كه به امعا مندفع گردد و براز آن است .\r\nو فضلهء هضم دوم كه اندر جگر و باب واقع است بيشتر مائيتى بود كه با غذا آميخته ، بدرقه آن مىبوده ، به گرده و مثانه منجذب گردد و بول آن است . و جزوى ديگر بعضى از صفرا بود و آن به زهره منجذب شود . و بعضى از سودا بود و آن به سپرز منجذب گردد .\r\nو فضلهء هضم سوم كه در رگ‌ها واقع است و فضلهء هضم چهارم كه در اعضا حاصل است ؛\r\nبعضى به تحليل رود به طريق بخار .\r\nو بعضى به عرق و چرك از راه مسام تن برآيد .\r\nو بعضى مائيتى بود كه از خون جدا گشته به رجوع قهرى به عروق جگر بازآيد و از آنجا هم به كليه منجذب گردد و به مثانه رود و بول شود .\r\nو بعضى از منفذ گوش و بينى به چرك و مخاط بيالايد .\r\nو بعضى غذاى ناخن و موى گردد .\r\nو بعضى مادهء منى گردد و قبول طبخى نيكو كند و به اوعيهء آن منجذب گردد .\r\nو بعضى شير شود و به راه پستان به بالا آيد .\r\nو بعضى حيض شود و از راه رحم مندفع گردد .\r\nو بعضى در اعضا محتبس شود و به آماس ظاهر گردد .\r\nو اما از اين اخلاط بعضى طبيعى بود كه طبيعت به آن بر حال لايق خويش بماند و بعضى ناطبيعى بود كه طبيعت به آن از لايق حال خود بگردد .\r\n\r\nخون طبيعى\r\nبه طبع گرم و تر بود و در رقت و غلظ و قوام معتدل باشد و شيرين و خوشبوى و سرخ بود .\r\nو ليكن آنچه در آورده و جگر باشد سخت سرخ بود و آنچه در دل و شرايين باشد ، سرخ درخشان و تنگ قوام بود نسبت به خون كبدى ، و گرم‌تر بود به جهت زيادتى حرارت دل .\r\nو خون طبيعى از غذاى قريب به اعتدال بيشتر خيزد و منفعت وى آن است كه بدن غذاى تمام يعنى بدل ما يتحلل اغلب از وى گيرد و از آن پرورش و نمو و زينت يابد و اكثر بر آن رفته‌اند كه جوهر روح از وى خيزد و اندر زمستان و سن پيرى تن را گرم دارد و به حرارت ، قوت‌هاى طبيعى و حيوانى را يارى دهد و به جوهر خود پوست و لون را با رونق دارد و از جهت اين در\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمنافع بزرگ و افضل اخلاط باشد .\r\nو تولد خون در بهار و در سال‌هاى كودكى و از پس شادىها و حركت‌هاى معتدل و از غذاهاى گرم و تر و حيوانى بيشتر آيد .\r\n\r\nخون ناطبيعى\r\nكه اين منافع نرساند و در اوصاف مذكوره مختلف باشد ، خواه در جمله و خواه در بعضى ، دو گونه بود :\r\nيكى آنكه مزاج آن خود به خود متغير شود چنان كه گرم‌تر و يا سردتر از آنچه بايد شود و يا تعفنى پذيرد .\r\nو ديگرى آنكه به مخالطت خلطى باشد فاسد متغير شود و اين مخالطه مفسد نيز گاهى باشد كه بعضى هم از دم متعفن باشد و بدى بوى و لون و مزه بدان گواهى دهند .\r\nو گاهى صفراى فزونى بود و تلخى طعم يا شورى و رقت قوام و روشنى لون بدان گواهى دهد .\r\nو گاهى سوداى فزونى بود و ترشى طعم و سياهى لون و غلظت قوام بدان گواهى دهند .\r\nو گاهى بلغم فزونى بود و قلت طعم و لون بدان گواهى دهد و باشد كه شورتر و غليظتر از جمله شود .\r\nاگر حرارت قوى با اين بلغم بوده باشد و اگر حرارت ضعيف بوده باشد ، ترش بود و بوى ترشى دهد .\r\n\r\nبلغم طبيعى\r\nبه طبع تر بود و به هر دو معنى ترى يعنى بلت و سهولت قبول اشكال و ترك آن .\r\nو سرد بود قياس به گرمى خون و صفرا .\r\nو اما قياس با بدن اندكى مايل به سردى مىباشد .\r\nو به لون سپيد و به طعم مايل به حلاوت و به قوام قريب به خون معتدل بود ، زيرا كه خونى باشد تمام ناگواريده .\r\nو بلغم را مفزعى و خزانه خاص چنان‌كه جهت صفرا ، زهره و جهت سودا ، سپرز واقع است نباشد ، بلكه همچون خون اندر همه عروق تن پراكنده بود و تولد وى اندر معده كم‌حرارت و از اغذيه سرد و تر و اندر شتا و از بعد افراط سكون و تعطيل بيشتر شود .\r\nو منفعت وى آن است كه هرگاهى به سببى غذا به بدن كمتر و ديرتر رسد ، حرارت اصل بدن و قوت هاضمه اندر آن اثر كند و آن را غذاى اعضا گرداند و لختى از وى با خون غذاى اعضا كه مزاجش مناسب آن بود گرداند چون دماغ . و خون را لزوجتى دهد تا به اعضا نيكو بچسپد و بندگاه‌ها را نرم و تر دارد و تا به سبب حرارتى كه از حركت و مصاكت پديد مىآيد خشكى و نافرمانى در آن‌ها پيدا نشود .\r\n\r\nبلغم ناطبيعى\r\nيا متعفن بود و يا متغير به قوام و طبع يا متغير به طعم يا متغير به جمله و يا متغير و متعفن .\r\nاما تغيير قوام وى چهارگونه بود :\r\nيكى سخت رقيق ، يعنى تنك قوام و آبناك و آن را مائى گويند .\r\nدوم آنكه سخت غليظ بود به سبب آنكه ديرگاه در بندگاه و منفذها مانده باشد و حرارت لطايف آن را تحليل كرده همچو گچى در آب آغشته گشته آن را جصى گويند .\r\nسوم آنكه لزوجتى و كثافتى به طول مكث پيدا\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nكرده باشد و به قوام به آبگينهء گداخته شبيه گشته و آن را زجاجى گويند .\r\nچهارم آنكه قوام آن مختلف بود و اين بر دو وجه باشد :\r\nيكى آنكه اختلاف اجزاى آن مشاهده بود همچو مخاط و آن را مخاطى گويند .\r\nو ديگرى آنكه مستوى القوام نمايد و ليكن بعضى از اجزاى آن را غوص در جسمى قابل همچو آب مثلا اسرع از بعضى ديگر باشد و آن را خام گويند .\r\nو اما تغيير طعم وى نيز از چهارگونه بيرون نباشد :\r\nيا حامض بود يا مالح يا عفص يا مسنج .\r\nاما سبب ترشى وى چند چيز بود :\r\nيكى آنكه بلغمى بوده باشد و تفه و رقيق و سودايى با وى مختلط گردد و آن را ترش سازد .\r\nو ديگرى آنكه حرارت غريزى ضعيف بود و طبخ آن نتواند كردن و آن را متخلخل و قابل برد خارجى سازد و بدان ترش گردد بىمخالطه ، چنانچه از حال ميوه‌هاى بىمزه كه حرارت ضعيف نضج آن كند مشاهد مىگردد .\r\nو ديگرى آنكه بلغمى رقيق حلو بوده باشد و حرارتى غريب در آن اثر كند و آن را بجوشاند و از آن غليان حرارت غريزى آن تحليل پذيرد و برودت بر آن مستولى شود و ترش گردد ، چنانچه از حال عصارات در صيف محسوس مىگردد .\r\nو ديگر آنكه برودتى از خارج بدان مستولى شود و حرارت غريزى آن را اطفا كند و ترش سازد ، چنانچه از حال عصارات در شتا محسوس مىگردد .\r\nو طبع بلغم ترش مطلقا مايل به سردى و خشكى باشد .\r\nو اما سبب شورى بلغم دو چيز بود :\r\nيكى آنكه بلغمى تفه رقيق بوده باشد و صفراى محترقه با وى مختلط گردد به اعتدال و آن را شور سازد . و اگر چه طعم صفرا شور نيست ، ليكن اختلاط مائيت با اجزاى ارضيه يابسه تلخ طعم فى الجمله سبب شورى آن مىشود ، چنانچه از مرور آب بر زمين‌هاى سوخته تلخ طعم در نمك‌سارها و از جوشانيدن نوره و خاكستر در آب مشاهد مىگردد و اختلاط زياده از اعتدال سبب تلخى مىشود و آن نيز مشاهد است . و در اصناف صفرا غير طبيعى بلغمى غليظ را كه به كثرت اختلاط صفراوى سوخته تلخ گردد مذكور مىشود .\r\nو ديگرى آنكه حرارتى قويه ناريه غير منضجه در آن نيك اثر كند و آن را شور سازد و چنانچه از حال بول و آب بحر مشاهد است و طبع بلغم شور مطلقا مايل به گرمى و خشكى بود .\r\nاما سبب عفوصت كه آن دهان را به هم كشيدن بود ، دو چيز باشد :\r\nيكى مخالطت سوداى عفصه و ديگرى آنكه سردى بر او مستولى گردد و مستحيل گرداند آن را به ارضيه و عفوصت پيدا كند . چنان‌چه از حال ميوه‌ها در اوّل ظهور مشاهده گردد . چه حرارتى هنوز در آن اثر نكرده كه آن را ترش كند يا نضج دهد .\r\nو طبع بلغم عفص مطلقا مايل بود به سردى بود و خشكى . ليكن در يبس جهت جمود مائيه زياده از حامض باشد .\r\nو اما سبب بىمزگى عدم مخالطت آن است با ذى طعمى ، چنان‌چه معلوم شد و عدم تعفن و ساير مغيرات مذكوره .\r\nو طبع مسنج در غايت برودت باشد جهت فسردگى كه از طول حقن پيدا كرده و در خامى از همه اصناف بلغم فزون بود و جمله در سفيدى لون و قلت بوى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمشارك‌اند ، مگر عفن كه در بدى بوى مخالف بود .\r\n\r\nصفراى طبيعى\r\nبه طبع گرم و خشك بود و رطوبت جسم وى فضلى بود . چنان‌چه ترى جسم سودا و به طعم تلخ و تر و به لون زرد و مايل به سرخى بود همچو شعر زعفران . و به وزن سبك‌تر از خون باشد و به قوام تنك‌تر بود .\r\nو تولد طبيعى اندر جگر معتدل باشد و نوعى از صفراى طبيعى بود كه اطبا آن را حمراء گويند به جهت سرخى لون وى . و آن صفرايى بود با خون آميخته و به طبع و طعم از خالص فروتر باشد و به لون تيره‌تر و به قوام و وزن بيشتر بود .\r\nو تولد صفرا از پر خوردن چيزهاى گرم و خشك و اندر تابستان و از پى تعب‌ها و غضب مفرط بيشتر باشد .\r\nو منفعت وى آن است كه خون را رقيق سازد و در مجارى تنگ اندر برود . و لختى با خون غذاى اعضا شود كه مزاجش مناسب آن باشد ، چون شش و زهره .\r\nو لختى از خالص وى به امعا رود و آن‌ها را از ثقل و بلغم لزج بشويد و عضلات مقعد را خبر كند تا به حاجت برخيزد و به گرمى مقاومت با برد خارجى نمايد .\r\n\r\nصفراى ناطبيعى\r\nآنچه به نفس خود متغير شده باشد يا متعفن بود يا محرق . و اين سوختگى صفرا چون بسيار نباشد آن را كراثى گويند جهت مشابهت در لون به كراث تازه . و چون سخت غلبه آن را زنجارى گويند جهت مشابهت در لون به زنجار . و اين صفت از غايت حدت و لذع و رداءت كيفيت مثل سموم بود .\r\nو تولد اين نوع بيشتر اندر معده و روده‌هاى گرم باشد . و اظهر آن بود كه صفراى محى سوخته گردد و كراثى شود ، سوخته‌تر گردد و زنجارى شود .\r\nو گاه بود كه خون در جگر گرم سوخته گردد و لطيف آن صفرايى بود سوخته و كثيف آن سودايى بود سوخته .\r\nو آنچه به مخالطه خلط ديگرى متغير شده باشد ، اگر آن مخالطت بلغم رقيق باشد ، آن را مرت صفرا گويند و لون آن زرد روشن بود . و اگر بلغم غليظ باشد آن را صفراى محى نامند جهت مشابهت در لون و قوام به زردهء تخم‌مرغ .\r\nو تولد اين دو صنف بيشتر اندر جگر بود .\r\nو اگر آن مخالط به سوداى سوخته و يا لختى از صفراى سوخته بود ، آن را صفراى محترق خوانند . و اين صنف دوم در رداءت كيفيت و خواص بدتر از صنف مخالطه سودا بود و صفراى محترقه در لون مايل به كمودت بود .\r\nو جمله اصناف صفرا در حرارت و يبس و مرارت و رقت قوام مشترك باشند . و اگر چه در لون مختلف باشند ، ليكن هريكى را در اين عروض ثلثه تفاوتى به درجهء لايق حال خود حاصل بود . چنانچه تحقيق آن بر اذكيا مخفى نخواهد بودن .\r\n\r\nسوداى طبيعى\r\nبه طبع سرد و خشك بود ، به لون سياه و به طعم شيرين باشد و خالى از عفوصت نبود و به وزن گران‌تر از جمله اخلاط طبيعى بود و به قوام غليظتر .\r\nو منفعت او آن است كه خون را متانتى و غلظتى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nپديد آورد تا در حين رسيدن آن به اعضا قبول صورت عضوى و انعقاد را شايسته‌تر باشد و از تاثير محلل دور بود و نهاد اعضا را نيز بدان پايدارى و استوارى باشد .\r\nو فعل آن شبيه به فعل انفحه بود در شير و نيز لختى از آن با خون غذاى اعضا گردد كه مزاجش مناسب آن بود چون استخوان . و نيز قدرى از آن به فم معده آيد و آن را تقويت نمايد و دغدغه كند و اشتهاى طعام بجنباند .\r\nو تولد سودا در پاييز و از اغذيه سرد و خشك و كثيف و اندر سن كهولت و از عقب تب‌هاى پرعرق بيشتر باشد .\r\n\r\nسوداى ناطبيعى\r\nبيشتر از احتراق اخلاط اربعه پديد آيد و جمله احتراقى را مره گويند .\r\nو گاه بود كه از دردى خون ناطبيعى حاصل گردد .\r\nو گاه بود كه از بلغمى سخت فسرده پديد آيد به واسطه بردى از خارج بدن يا از داخل .\r\nو تولد اين صنف بيشتر اندر جگر سرد بود . اما آنچه از احتراق خون حاصل شود شور بود و به اندك شيرينى گرايد .\r\nو آنچه از احتراق بلغم رقيق حاصل گردد ، تيز بود مايل به شورى .\r\nو آنچه از احتراق بلغم غليظ حاصل گردد تيز بود مايل به ترشى .\r\nو آنچه از احتراق صفرا حاصل گردد در غايت تلخى و حدت بود .\r\nو آنچه از احتراق سوداى رقيق حاصل گردد به غايت تيز و ترش ، و چون بر زمين آيد ، همچو سركه برجوشاند و مگس هيچ بر آن ننشيند و بر هر مجارى كه بگذرد ، آن را بسوزد و بخراشد .\r\nو آنچه از احتراق سوداى غليظ حاصل گردد بدان رداءت و حدت نباشد و ترشى آن بىعفوصتى نبود . و طعم اين دو قسم ديگر ، عفص بود مايل به حموضت يا ملوحت .\r\nو ارداء و افسد اين اصناف آن بود كه از احتراق صفرا يا از احتراق سوداى رقيق حاصل شده باشد . ليكن در قبول علاج بهتر از ساير اصناف بود . و فرودتر در رداءت و فساد از دردى خون ناطبيعى باشد و دم محترق .\r\nو آنچه از بلغم يا از سوداى غليظ حاصل شده باشد متوسط بود در فساد . ليكن در قبول علاج و تحليل عاصىتر از جمله اصناف بود .\r\nو تمامى اين سوداها در لون و قوام قريب به يكديگر باشند . و ليكن در كيفيات مختلف باشند بدان مقدار كه مناسب مادهء هريك بود و تميز آن بعد از وقوف بر مسائل سابقه بر اذكيا مخفى نخواهد بود .\r\nو بدان‌كه برودت بلغم طبيعى زياده بود از برودت سوداى طبيعى و رطوبت بلغم طبيعى زياده بود از رطوبت خون طبيعى و يبوست سوداى طبيعى زياده بود از يبوست صفراى طبيعى و حرارت صفراى طبيعى زياده بود از حرارت خون طبيعى .\r\nو حكماى هند خلط صفرا و سودا را گويند و بلغم را از رطوبات مائى بدرقهء غذا و مقدمات دم و باد شناسند و خون را ماده روح و حيات و قوام بدن دانند و باد را از فضلات دانسته‌اند . بعضى آن را هم خلط نامند و بنابراين در استفراغات و تحليلات از تقليل دم منع نمايند و اللّه اعلم .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nاما اعضاى مفرده و بعضى از مركبات اوليه اين مفردات كه جمله اين‌ها اساس و مقوم بدن‌اند\r\nبدان‌كه تن آدمى چيزى است تركيب يافته از استخوان و غضروف و رباط و عصب و عضله و وتر و غشا و گوشت و پيه و شرحه و وريد و شريان و پوست . و اين جمله در اصل خلقت از منى مادر و پدر در رحم متولد شوند ، بعضى به‌واسطه و بعضى بلاواسطه . و به اخلاط طبيعيه و رطوبات صالحه پرورش يابند غير گوشت كه آن از متين خون متولد شود و چنانچه حرارت طبيعى آن را عقد كند به تحليل رطوبات زايده آن و غير از پيه و شرحه كه از رطوبت و چربى خون متولد شوند بدان نوع كه برودت طبيعى آن‌ها را عقد كند .\r\n\r\nاستخوان\r\nبه طبع سرد و خشك بود .\r\nو منفعت وى از روى كليه آن است كه همچو اساسى و قوامى بود مر بدن را و عمادى مر اعضاى نرم ذى حركت را . چه ظاهر است كه حيواناتى كه استخوان ندارند مثل كرم در حركات به غايت ضعيف‌اند و از اين جهت صلب مخلوق گشته .\r\nو پاره‌پاره بودن آن از جهت سهولت حركات و استطاعت افعال است كه از عظام منافع بد نيست . و همچنين مجوف بودن استخوان‌هاى قوى جهت نيكو يافتن غذا و خفت امرى واضح است .\r\nو نيز اگر جمله يك وصله بودى ، چون آفتى به بعضى از آن رسيدى همه تن از آن مضرت يافتى .\r\nو اين استخوان‌ها بعضى به‌منزله سپر و دعا و نگاهبان و غلافند مر بعضى اجسام عزيز بدن را چون قحف مر مغز را ، و مهره‌هاى پشت مر نخاع را ، و استخوان‌هاى سينه و پشت و پهلوها مر جگر و دل و غير آن را از احشاء .\r\nو بعضى به‌منزله خدم‌اند چون استخوان دندان‌ها در طحن و مضغ غذا .\r\nو بعضى به‌منزله سلاح‌اند جهت دفع موذى چون سناسن كه از دو طرف مهره‌هاى پشت برآمده‌اند .\r\nو بعضى به‌منزله متعلق‌اند مر اجسامى را كه به علاقه محتاج‌اند چون عظم لامى مر عضلات حنجره و زبان را .\r\nو بعضى به‌منزله قالب و ستون‌اند كه خيمهء بدن بر پاى دارند چون استخوان ساق و ران و بازو و انگشت و مهره‌هاى پشت و گردن .\r\nو مجموع استخوان‌هاى تن سواى عظم لامى و عظام سمسانيه كه دندانه‌هايى است بر سر بعضى استخوان‌ها جهت نيكى عقد و ربط .\r\nدويست و چهل و هشت پاره است .\r\nبعضى متصل به يكديگر شده و بعضى منفصل و به هم مربوط گشته تميز جمله به درزها و مفصل‌ها بود .\r\nو از اين جمله هفت پاره استخوان‌هاى سر است ، دو پاره از آن استخوان قحف بود و از چهار درز اكليلى و لامى و سهمى و قشرى ، هريك را چهار حد پديد آيد . و چهار پاره از آن ديواره‌هاى سر است كه يكى استخوان پيشانى است و دو استخوان بناگوش و يكى استخوان پس سر و يك پاره از آن استخوان وترى است كه حمال سر و قاعدهء دماغ است و همه استخوان‌هاى سر به دو پيوسته است .\r\nو چهار پاره از مجموع استخوان‌ها صدغين است . از هر صدغى دو پاره .\r\nو چهارده پاره از مجموع استخوان‌ها فك بالايين\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاست .\r\nو دو پاره از اين‌ها اصل بينى است .\r\nو دو پاره از مجموع استخوان‌ها فك زيرين است .\r\nو سى و دو پاره از مجموع استخوان‌هاى دندان هاست كه بر هر دو فك نهاده است .\r\nو هفت پاره از مجموع استخوان‌ها ، مهره‌هاى گردن است .\r\nو دوازده دگر مهره‌هاى پشت است .\r\nو پنج دگر مهرهاى كمرگاه است .\r\nو سه ديگر عجز است .\r\nو سه دگر مهره‌هاى سرين است كه نشست مردم بر آن است و آن را عصعص خوانند و جمله سى مهره بود .\r\nو بيست و چهار پاره از مجموع استخوان ، پرهاى پهلوهاست و جمله آن‌ها به مهره‌هاى پشت باز بسته است و هفت از آن از جانب راست و هفت از آن از جانب چپ با استخوان‌هاى سينه پيوسته است .\r\nو هفت پاره از مجموع استخوان‌هاى سينه است .\r\nو دو پاره از مجموع استخوان چنبر گردن است .\r\nو دو پاره از مجموع استخوان شانه راست و چپ است .\r\nو دو پاره از مجموع استخوان سرهاى كتف است كه آن را قلت الكتف خوانند و ديگر حيوانات را نباشد .\r\nو شصت پاره از مجموع استخوان‌هاى دست‌هاست ، بر هر دستى سى پاره .\r\nچنانچه بازو يك پاره و ساعد دو پاره و خردهء دست هشت پاره و استخوان‌هاى پشت دست كه آن را مشط گويند ، چهار پاره و استخوان‌هاى هر انگشتى سه پاره و ابهام به خرده متصل بود و چهار ديگر به مشط .\r\nو دو پاره از مجموع استخوان‌هاى تهىگاه است .\r\nو شصت پاره از مجموع استخوان پاىهاست ، بر هر پايى سى پاره .\r\nچنانچه ران يك پاره و ساق دو پاره و آئينه زانو يك پاره ، اشتالنگ يعنى كعب يك پاره ، پاشنه يك پاره ، استخوانى كه بر كف پاست و آن را ذورقى گويند يك پاره ، استخوان مسدسى نردى كه بر جانب وحشى قدم نهاده است يك پاره ، خرده چهار پاره اگر نردى را داخل وى دارند و سه پاره اگر خارج وى دارند . استخوان‌هاى پشت‌پاى و آن را هم مشط گويند پنج پاره . استخوان هاى انگشتان چهارده پاره . هر انگشتى سواى ابهام سه پاره ، ابهام دو پاره و جمله اين‌ها به مشط مربوط گشته اند و تفصيل نهاد و هيات هريكى از كتاب تشريح بايد طلبيدن .\r\n\r\nاما غضروف\r\nكه بعضى جاها آن را قرحينه گويند و آن نرم‌تر از استخوان و سخت‌تر از باقى اعضا بود و بر سر استخوان‌ها رويد و قوام گوش و بينى و حنجره و قصبه شش و پلك چشم بدان است .\r\nبه طبع هم سرد و خشك بود و منفعت وى از روى كليه آن است كه واسطه باشد ميان استخوان‌ها و اعضاى نرم ، چون عضله و غيره تا پيوند نرم با صلب به تدريج و نيكو برآيد .\r\nو نيز در اعضاى متحرك ، سر استخوان‌ها را نرم دارد تا از صلابت آن‌ها در حركت گوشت و پرده و پوست كه ملاقى آنند ، ندرانند و آزرده نشوند ، چون غضروفى كه بر سر شانه‌هاست و غضاريف شراسيف .\r\nو همچنين مفاصل را حفظ كند تا در حركت به يكديگر سوده و كوفته نشوند .\r\nو نيز اعتمادى باشد مر اوتار عضلانى را كه تكيه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبر استخوان ندارند ، چون غضروف جفن مر عضلات آن را و نيز وقايه بود مر بعض اعضا را ، چون غضروف خنجرى مر فم معده را .\r\nو نيز در اعتمادات ضروريه بدنى ، كوفتى و آسيبى نرسد به اعضاى صلب و نرم چون غضروف گوش به وقت خواب و سه مهره نشستگاه در حين نشستن .\r\n\r\nرباط\r\nكه شبيه است به عصب در سفيدى و نرمى و كشندگى و صلابت در انفصال . و ليكن حس ندارد و از سر استخوان‌ها رسته ، آن را با استخوان ديگر يا با عضله ربط كرده .\r\nبه طبع هم سرد و خشك بود .\r\nو منفعت آن از روى كليه آن است كه بستن بعضى اعضاى صلبه به بعضى بدان مستحكم و نيكو آيد . و نيز شقوق و دندان‌هاى آن با شقوق و دندان‌هاى عصب به هم نيكو پيچيده و مولف گردد و از آن به جهت سر هر عضله وترى پديد آيد و نيز با آن‌ها هم آميخته شود و فرج و حشوان از گوشت آكنده گردد و به غشايى پوشيده شود و از آن عضله پديد آيد و نيز ليف‌هاى آن هم از آن برخيزد و به خود درهم بافته شود و با ليف‌هاى عصب نيز بافته گردد و از آن غشايى پديد آيد .\r\n\r\nعصب\r\nكه آن را پى گويند . به طبع هم سرد و خشك بود .\r\nو منفعت آن از روى كليه آن است كه حس و حركت ارادى اعضاى حساسه و متحركه به وسيله آن پديد آيد ، زيرا كه نفوذ روح حامل قوت حس و روح حامل قوت حركت از دماغ در اجزاى عصب مستوفى بود نه بينى ، كه اعضايى كه عصب در جرم آن داخل نيست نه حس دارند و نه حركت به اراده ، چون جگر و سپرز و امثال آن‌ها . و نيز گوشت را به اختلاط عصب قوتى در جرم پديد آيد و نيز از بافته شدن ليف‌هاى آن در يكديگر چنانچه با رباط غشاء متكون گردد . و با نهايت شاخ‌هاى باريك آورده ، پوست متكون شود .\r\nو منفعت تولد عصب از آن در رباط معلوم شود و جميع اعصاب حس و حركت از دماغ و از نخاع رسته اند و در بدن پريشان گشته و در پوست به نهايت رسيده‌اند .\r\nو نهاد رستن آن‌ها چنان بود كه يك شاخ عصب از جانب راست دماغ يا نخاع بيرون آمده است و يكى از جانب چپ در مقابل آن با يكدگر جفت گشته . مگر يك عصب فرد كه فرد و نهايت همه است و مجموع سى و هفت جفت و يك فرد بود .\r\nهفت جفت آن از نفس دماغ رسته است و اكثر آن از منفذهاى استخوان‌هاى سر به طرف چشم و گوش و صدغ و روى و حلق و بينى و غيره بيرون آمده و اندر اين اعضاء و اندر قصبه و شش و حلق و دل و معده و احشاء و حجاب پراكنده شده‌اند .\r\nو هفت جفت آن از اوايل نخاع رسته است و از مهره‌هاى گردن بيرون آمده .\r\nو دوازده جفت هم از اواسطه نخاع رسته است و از مهره‌هاى قطن كمرگاه بيرون آمده .\r\nو سه جفت از اواخر نخاع رسته است و از مهره‌هاى عجز بيرون آمده .\r\nو سه جفت ديگر از اواخر نخاع رسته است تا نهايت آن و از مهره‌هاى عصعص بيرون آمده .\r\nو يك فرد از منفذ مهره آخرين كه منفذ نخاع است\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبيرون آمده ، از سر نخاع رسته است .\r\nاما آنچه فقط اعصاب حس‌اند ، در طبع قريب به اعتدال باشند و بدين سبب حكم آن‌ها در ملموسات صحيح بود . و اين اعصاب چون حاكم افتاده‌اند ، به جسم نرم و لطيف مخلوق گشته‌اند تا به زودى قبول اثر كنند و آگاه سازند .\r\nو آنچه فقط اعصاب حركت‌اند ، قوى و صلب مخلوق شده‌اند تا اندر كار خويش عاجز نيايند .\r\nو آنچه مركب‌اند ، متوسط واقع‌اند در صلابت و لين .\r\nو از مجموع اعصابى كه از دماغ رسته‌اند جز اعضاى سر و روى و احشاء ، حس و حركت نيابند و باقى اعضا حس و حركت از اعصابى يابند كه از نخاع رسته‌اند .\r\n\r\nعضله\r\nكه بعضى بزرگ آن را ماهيك گوشت خوانند .\r\nبه طبع مايل به اعتدال بود و در گرمى و ترى .\r\nو منفعت وى از روى كليه آن است كه به گرمى و احساس مدد كند بعضى اعضا را . و نيز تحريك اعضا بر حسب اراده به فعل او تمام مىشود ، چنانچه هرگاه مردم خواهند كه عضوى را سوى خويش آورند يعنى به مبداء نزديك سازند قوت محركه كه به ميانجى عصب در عضلهء آن عضو حلول كرده است ، جهت حركت آن عضو عضله را متشنج سازد . يعنى اجزاى آن را به هم درنشاند و كوتاه گرداند آن را تا وتر او كه بدان عضو پيوسته است ، كشيده شود و آن را به خويشتن كشد .\r\nو هرگاه به خلاف اين اراده كند ، آن عضله را نرم گرداند تا وتر آن به جاى خود باز رود و عضو بر نهاد خويش بازآيد .\r\nو اگر عضوى باشد كه به جوانب مختلفه حركت تواند كردن ، آن را عضلات مختلفه باشد كه چون قوت محركه بر وفق اراده آن را به جانبى تحريك نمايد ، به انقباض عضله موافق آن حركت از جانب آن مخالف عضله آن را منبسط گرداند و على هذا القياس .\r\nو گاه بود كه بعضى از عضلات بىاراده نيز تحريك عضوى براى مصلحت بدنى نمايد ، چنانچه حجاب حاجز كه از عضلات سينه است آلات دم زدن را در حالت نوم و غشى تحريك كنند براى تنفس .\r\nو مجموع عضلات كه جهت اين منافع مخلوق گشته اند و بر اعضا قسمت يافته پانصد و بيست و نه عدد بود .\r\nو نزد ابن ابى صادق ، پانصد و هيجده باشد از اين جمله :\r\nيك عضله تمام پيشانى بود .\r\nو دو عضله رخسار را از هر رويى يكى .\r\nو چهار عضله خاصه لب‌ها .\r\nو دو عضله بينى .\r\nو بيست و چهار عضله هر دو چشم و پلك‌هاى آن از هر چشمى دوازده .\r\nو دوازده عضله فك زيرين .\r\nو سى و دو عضله سر و گردن . و هيجده از آن خاصهء سر .\r\nو بيست و هشت عضله حنجره و حلق و عظم لامى ، شش ازين خاصه عظم و شانزده خاصه حنجره و باقى حلقوم .\r\nو نه عضله زبان .\r\nو دوازده عضله كتف‌ها ، از هر كتفى شش .\r\nو بيست و شش عضله حركت بازوها از كتف ، هر\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبازوى را سيزده عضله .\r\nو هيجده عضله ساعدها ، هر ساعدى را نه عضله .\r\nو بيست و شش عضله خرده و مشط و انگشتان دست‌ها ، از هر دستى سيزده .\r\nو دوازده عضله باسط و آلات تنفس سينه كه حجاب از آن‌هاست .\r\nو هفت عضله قابضه سينه و آلات تنفس .\r\nو هشتاد و هشت عضله ميان استخوان‌هاى پهلو از درون و بيرون طرفين ، چه آن‌ها دو تو واقع شده‌اند .\r\nو چهل و هشت عضله پشت .\r\nو هشت عضله شكم .\r\nو چهار عضله قضيب .\r\nو چهار عضله خايهء مردان ، اما زنان را دو عضله بود .\r\nو چهار عضله مقعد .\r\nو يك عضله مثانه .\r\nو بيست و دو عضلهء حركت ران‌ها ، از هر سرين يازده عضله .\r\nو هيجده عضله حركت ساق از زانو ، هر ساقى را نه عضله .\r\nو بيست و هشت عضله قدم‌ها ، از هر قدمى چهارده عضله .\r\nو پنجاه و دو عضله خرده و انگشتان پاى ، هر پاى را بيست و شش عضله .\r\nو تفصيل نهاد اين عضلات را بسطى عظيم است و حوالهء تحقيق آن به كتب تشريح اولى مىنمايد .\r\n\r\nوتر\r\nتكون و طبيعت و منفعت آن از تقريرات سابقه فهم شده .\r\n\r\nغشاء\r\nكه آن را پرده گويند و بر سطوح ظاهر اعضا و در احشا گسترده بود . تكون و طبيعت آن از تقريرات سابق معلوم شد . و منفعت آن از روى كليه آن است كه :\r\nنهاد اعضاى را كه بدان پوشيده شده ، بر حال خويش نگاه دارد .\r\nو منع آن سطوح از آفات فى الجمله بكند .\r\nو وصل بعضى اعضاى را كه از عضوى ديگر آويخته شده ، چون گرده ، محكم دارد .\r\nو نيز اعضايى كه حسى ندارد به وسيله غشايى مصاحب ادراك موذى كنند .\r\nو نيز واسطه شود ميان جسم نرم و صلب تا نرم از صلب متضرر نگردد ، چون پرده‌هاى دماغ .\r\nو نيز جدا كنند بعضى اعضا را از بعضى تا در آلام شريك نباشند ، چون غشاء منصف دماغ و نخاع .\r\nو نيز منع حرارت غريزى از تحليل يافتن فى الجمله بكند ، چون صفاق شكم .\r\nو نيز منع وصول بخارات كدر به بعضى اعضاى شريف بكند ، چون حجاب حاجز كه ميان شش و آلت غذا واقع است .\r\nو نيز منع بعضى اعضا از ملاقات فضله غذايى آن بكند چون غشاء عنكبوتى .\r\nو ديگر تحقيق اغشيه به تقريب بيان اعضاى مركبه و معالجات آن واقع شود ان شاء اللّه تعالى .\r\n\r\nگوشت\r\nآنچه غير غددى است به طبع گرم و تر بود .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nو منفعت آن از روى كليه آن است :\r\nكه خلل و حشو اعضا را پر سازد تا بر وضعى كه لايق آن‌ها باشد محفوظ مانند .\r\nو نيز بدن را گرم نگه دارد و جمع حرارت طبيعى در بدن و حفظ آن از تفرق بكند .\r\nو نيز لختى منع ضرر سقطه و ضربه از بعضى اعضا نمايد .\r\nو نيز منع نفوذ حر و برد خارجى از باطن بكند .\r\nو نيز منع ضرر ملاقات صلب از بعضى اعضا بنمايد ، چون گوشت پشت عروقى را كه بر آن مىگذرند .\r\nو نيز تكيه‌گاهى بود بعضى اعضا را چون گوشت ران و نيز شكل را نيكو دارد .\r\n\r\nلحم\r\nغددى كه در پستان و خصيتين و شيب زبان و غير آن واقع است به طبع تر بود و مايل به گرمى جهت تركيب آن .\r\n\r\nپيه\r\nكه آن بر بعضى پرده‌ها و اعضاى عصبانيه مىباشد .\r\nطبيعت آن سرد و تر بود .\r\nو منفعت آن از روى كليه آن است :\r\nكه به دسومت خود نرم دارد بعضى اعضاى خشك مزاجى را كه ملاقى آنند تا جفاف در حركت و تعب مفرط بدان‌ها راه نيابد .\r\nو نيز اعانت نمايد بر هضم به‌واسطه قبول او مر حرارت را به چربى جسم و حفظ آن به لزوجت قوام .\r\n\r\nشرحه\r\nكه آن بر غشاى عضلات مىباشد و بر روى گوشت ظاهر است .\r\nبه طبع هم سرد و تر بود .\r\nو منفعت وى از روى كليه آن است :\r\nكه اعضاى يابسه ملاقى را نرم دارد .\r\nو طراوتى در بدن پديد آورد .\r\nو از نكايت حر و برد خارجى و مصادمات فى الجمله صيانت نمايد .\r\n\r\nوريد و عروق\r\nكه آن را رگ گويند ، خصوصا آنچه غير جنبنده بود .\r\nطبيعت آن گرم و خشك باشد و گرمى آن مكتسب از خونى بود كه دائما اندر اوست و الا جوهر آن چون شبيه است به اعضاى عصبانى ، برودت بدان انسب باشد .\r\nو منفعت آن از روى كليه توزيع خون است بر اعضا و انتشار قوت‌هاى طبيعى در تن و جذب و هضم غذا فى الجمله و مجارى بودن مر فضلات و اخلاط را جهت صلاح بدنى .\r\nو جميع آورده از جگر رسته‌اند . بعضى از جانب مقعر جگر و بعضى از جانب محدب وى . و اصل جمله دو عرق است .\r\nو اما آنچه از جانب مقعر رسته آن را باب گويند و بيخ وى از اندرون جگر پنج شاخ بود ، و هر شاخى شاخ‌هاى بسيار كرده همچو بيخ درخت در زمين و در اجزاى جگر منتشر شده . و يكى از آن شاخ‌ها به زهره\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nرفته و آنچه از جگر به طرف معده بيرون آمده هشت رگ از وى برخواسته است و به لغت يونانى اين‌ها را ماساريقين گويند . و هريكى از اين‌ها شاخ‌ها زده‌اند ، بعضى به قعر معده و روده‌ها پيوسته و بعضى به سپرز و ثرب و فم معده رفته .\r\nو آنچه از جانب محدب رسته آن را اجوف گويند جهت گشاده‌تر بودن جوف آن . و بيخ آن نيز از اندرون جگر شاخ‌هاى باريك بسيار كرده و سرشاخ‌ها و بيخ هر دو قسم از اندرون جگر به هم اتصالى يافته‌اند و در همدگر گشاده شده .\r\nو آنجا كه از محدب جگر بيرون آمده دو شاخ شده و از هر شاخى رگ‌هاى بسيار برخواسته است و رگ‌هاى يك شاخ به نيمه بالايى بدن برآمده به توسط غشاها و حجاب‌ها و عضل‌ها و غير آن . و در همه اندام‌هاى اندرونى و بيرونى آن نصف پراكنده شده‌اند و رگ‌هاى شاخ ديگر به نيمه زيرين بدن آمده هم به توسط مذكورات و همچنان اندر همه اندام‌هاى درونى و بيرونى اين نصف پراكنده شده .\r\nو جمله آورده يك نوع مخلوق‌اند . الا يك شق از اجوف كه به طرف بالا برآمده و در حجاب سينه گذشته و در غلاف دل شاخ‌ها برده و به دل اندرآمده است و اين را وريد شريانى گويند . جهت مناسبت با شريان در دو توع بودن . و اسامى اقسام شعب اين عروق از اقوى يا ضعف تا به عروق ليفيه شعريه در بحث اخلاط مذكور شد . و اسامى عروق فصديه در بحث فصد مذكور گردد ان شاء اللّه تعالى .\r\nو تفصيل ورود هر وريدى به هر عضوى از كتب تشريح بايد جستن و اللّه اعلم .\r\n\r\nشريان\r\nكه آن رگ‌هاى جهنده بود .\r\nكه به طبع هم گرم و خشك باشد و گرمى آن هم مكتسب از خون و روح بود كه اندر وى جارى است و الا جوهر آن چون شبيه است به رباطات برودت به دو انسب باشد .\r\nو منفعت وى از روى كليه توزيع روح و حرارت غريزى بود بر اعضا و منفعت انبساط و انقباض آن در نبض معلوم شود ان شاء اللّه تعالى .\r\nو اصل جمله شرائين دو شريان است و آن هر دو از تجويف ايسر دل و جاى حار غريزى رسته‌اند . و آنجا كه از دل برآمده‌اند منشعب شده‌اند و در اعضا متفرق گشته .\r\nاما از آن دو اصل آنچه كوچك‌تر است و از ارق اجزاى دل برآمده ، يك توع و نرم مخلوق گشته و به دو غشاء پوشيده شده است و اين را شريان وريدى گويند ، به مناسبت يك طبقه بودن وى . و اين شريان به شعب خود از دل به شش اندر رفته باشد ، جهت استنشاق دل نسيم را به وسيله آن‌ها و غذا يافتن شش از دل به واسطه اين‌ها .\r\nو اما اصل بزرگ‌تر كه ارسطو آن را اورطى خوانده آنجا كه از دل برآمده دو شعبه شده است و از هر شعبه شاخ‌هايى بسيار برخواسته است . رگ‌هاى يك شاخ به نيمه بالايين بدن برآمده است و در آن اعضاء متفرق گشته و رگ‌هاى يك شاخ ديگر به نيمهء زيرين بدن فرود آمده ، اندر آن اعضا متفرق شده است و دو شاخ از اين هر دو اندر اجزاى دل پراكنده شده است .\r\nو اين جمله دو طبقه مخلوق شده‌اند تا روح حيوانى و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحار غريزى كه قوام حيات بدان است در ظرفى مستحكم باشند و محفوظ مانند از تحليل محل .\r\nو تفصيل ورود هر شريانى به هر عضوى از كتب تشريح بايد جستن .\r\n\r\nپوست\r\nبه طبع قريب به معتدل بود جهت تعادل گرمى عروق و خون با سردى عصب . و شاهد اعتدال آن ، آن است كه از ادراك كيفيات معتدله متاثر نمىگردد و چنانچه بسيار بود كه خون معتدل در گرمى از عضوى بر پوست فرود آيد و از آن آگاه نشود ، چندان‌كه لختى سردى هوا اندر آن اثر كند و بنابراين است كه حكم لمس را به تخصيص به سر انگشت سبابه معتمد دانسته‌اند .\r\nو منفعت وى در حفظ و صيانت اعضاى ظاهرى و هيات و سطح ظاهر تن و ادراك امور ملمس ملموسه امرى واضح است .\r\nبدان‌كه گرم‌ترين اين اعضاء گوشت بود ، پس از آن عضله ، پس از آن شريان ، پس از آن وريد ، پس از آن جلد كف .\r\nو سردترين اعضاء عظم بود ، پس از آن غضروف ، پس از آن رباط ، پس از آن وتر ، پس از آن غشاء ، پس از آن عصب ، پس از آن پيه ، پس از آن شرحه ، پس از آن جلد .\r\nو ترترين اين اعضا شرحه بود ، پس از آن پيه ، پس از آن گوشت ، پس از آن عضله ، پس از آن جلد .\r\nو خشك‌ترين اعضاء عظم بود ، پس از آن غضروف ، پس از آن رباط ، پس از آن وتر ، پس از آن غشاء ، پس از آن شريان ، پس از آن عروق ، پس از آن عصب حركت ، پس از آن عصب حس ، پس از آن جلد مطلقا و اللّه اعلم و احكم .\r\n\r\nارواح\r\nبدان‌كه روح نزد اطبا جسمى لطيف است ، بخارى كه از لطافت اخلاط به تخصيص خون طبيعى متكون گردد چنانچه اعضا از كثافت آن‌ها متكون مىشود .\r\nو روح سه قسم بود :\r\nاول طبيعى و محل آن جگر بود .\r\nو دوم حيوانى و محل آن دل بود .\r\nسوم نفسانى و محل آن دماغ بود .\r\nو منشاء و مولد روح مطلقا دل باشد .\r\nو اين‌چنان بود كه لختى از خون طبيعى نضيج از جگر به دل اندرآيد و در جوف ايسر قلب نضجى ديگر يابد و لطيف گردد و جوهرى شود بخارى نورانى .\r\nپس قسمى از آن در دل و شرايين بماند و آن را روح حيوانى گويند و آن با حار غريزى از طريق شرايين به اعضاء رسد .\r\nو قسمى به جگر اندرآيد و آن را روح طبيعى گويند و آن با خون از طريق عروق به اعضاء رسد .\r\nو قسمى به دماغ اندرآيد و آن را روح نفسانى گويند و آن از طريق اعصاب به اعضاء رسد .\r\nو هريك از اين اصناف ارواح حامل نوعى بود از انواع قواى بدنى چنانچه به تفصيل بعد از اين مبين گردد ، جهت احتياج اين حوامل در حركت از مبادى به مقاصد به محركى و احتياج آن كيفيات كه قوت‌هاى حالت‌اند در آن محال به حاملى در انتقال از مبادى به مقاصد و اللّه اعلم و احكم .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nقوا\r\nبدان كه قوت نزد اطبا هياتى است در جسم حيوانى كه به آن افعال حيوانى بالذات صادر گردد .\r\nو جميع قوت‌هاى بدنى به مناسبت ارواحى كه حوامل آنهااند سه قسم‌اند : طبيعى و حيوانى و نفسانى .\r\n\r\nقوت طبيعيه\r\nكه محل آن روح طبيعى است ، دو قسم بود :\r\nاول قوت متصرفه در غذا باشد از جهت بقاى كمال شخص . و اين تصرف اگر براى غذا دادن بدن بود ، چنانچه جوهرى قابل از غذاى بالقوت تحصيل نمايد كه آن را كيموس و خلط گويند و آن را بر اعضا بچسباند و به اجزاى بدن شبيه گرداند . بدين اعتبارش قوت غاذيه نامند و اگر تصرف براى ازدياد بدن بود در طول و عرض و عمق به نسبتى كه مقتضاى نوع است ، بدين اعتبارش قوت ناميه خوانند .\r\nديگرى قوت متصرفه در غذا بود بلكه در رطوبات ثانيه از جهت بقاى نوع و اين تصرف اگر بر وجه توليد منى بود چنانچه جدا كند از امشاج و مختلطات بدن جوهر منى را بدين اعتبارش مولده مطلق گويند .\r\nو اگر بر وجه حاصل گردانيدن امزجه مختلفه ضروريه بود در منى چنانچه در هر جزوى از آن مزاجى كه لايق عضوى از اعضا بود در جنين پديد آيد و بدين اعتبارش هم مولده دانند ليكن اكثر مغيره اولىاش خوانند .\r\nو اگر تصرف بر وجه تشكل اجزاى منفصله باشد چنانچه در منى مستقر در رحم تخطيط اعضا و تشكيل و تجويف و ملاست و خشونت و مقادير و امثال اين‌ها به اذن خالق اشياء تقدس و تعالى پديد آورد ، بدين اعتبارش قوت مصوره خوانند .\r\nو شيخ ابو على مىگويد كه نوعى از قوت طبيعيه هست كه غايت فعل آن حفظ نوع است و آن متصرف در ام التناسل چنانچه حاصل سازد از امشاج بدن جوهر منى را و بعده تصوير كند آن را به اذن خالق تبارك و تعالى . و مسكن اين نوع و مصدد افعال اين انثيان است .\r\nو بدان‌كه فعل اين قوت مصوره به استخدام قوت غاذيه و ناميه تمام مىگردد .\r\nو فعل قوت ناميه به استخدام قوت غاذيه تمام مىشود و فعل قوت غاذيه به استخدام چهار قوت ديگر تمام مىشود كه آن قوت جاذبه ما ينفع و ماسكه ما يليق و هاضمه ما يحتاج و دافعه ما يفضل و يضره است . و فعل اين چهار قوت به استخدام كيفيات اربعه مفرده بدنيه تمام مىشود ، خواه غريزى و خواه غير غريزى . و اين قواى اربعه مخدومات كيفيات در هر جزيى از اجزاى بدن حاصل‌اند و استخدام هر كيفيتى از كيفيات هر عضوى در محل لايق برحسب اقتضاى طبيعت مىنمايد .\r\n\r\nقوت حيوانيه\r\nكه محل آن روح حيوانى است ، قوتى است كه آماده مىگرداند اعضا را از براى قبول قواى نفسانى و طبيعى .\r\nو حيات بدون اين قوت نمىباشد . ليكن بىقواى ديگر مىباشد ، چنانچه در عضو مفلوج بىقوت نفسانى و در سن وقوف بىقوت نمو و در وقت انقطاع حيض بىقوت مولده و در سوء المزاج صعب كه در عضوى افتد چنانچه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nقبول غذا نمىكند ، بىقوت غاذيه .\r\n\r\nقوت نفسانيه\r\nكه محل آن روح نفسانى است بر دو قسم بود :\r\nيكى قوت تحريك آلات بدنيه و آن را محركه گويند .\r\nدوم قوت ادراك معقولات و محسوسات ظاهرى و آن را مدركه گويند .\r\nو قوت محركه را دو مرتبه است :\r\nيكى باعث بودن بر تحريك در حين تخيل يا توهم مرغوبى يا مهروبى و بدين اعتبارش شوقيه و نزوعيه نامند و باز شوقيه را نسبت به مرغوب و مطلوب شهويه گويند و نسبت به مهروب و مكروب غضبيه خوانند .\r\nديگرى فاعل بودن مر تحريك آلات را چنانچه متشنج گرداند عضلات را در جذب به مبداء و ارخا نمايد در خلاف آن ، چنانچه در بيان عضلات گفته شد .\r\nو قوت مدركه را هم دو مرتبه بود :\r\nيكى ادراك امور ظاهرى و آن به حسب مدركات خارجيه پنج قسم شود :\r\nاول مدرك الوان و اضواء و اشكال و آن را قوت بصر گويند و موضع آن در بدن دو عصب مجوف بود كه از ايمن و ايسر مقدم دماغ رسته ، به طرف چشم آمده‌اند و به هم مختلط گشته‌اند در قرب عين و باز متفرق گشته و ايمن به چشم راست و ايسر به چشم چپ اندرآمده ، و ادراك باصره بر آن وجه است كه شبح مريى واقع مىشود و بر روحى كه ثقبه عنبيه از آن مملو است و آن روح آن را به محل تقاطع و اختلاط عصبين مذكورين مىرساند ، و قوت مدركه آن را درمىيابد و وجوه ديگر در كتب به تفصيل مذكور است .\r\nدوم مدرك اصوات و آن را قوت سمع گويند و موضع آن عصبى است كه بر نهايت صماخ كه آن را سوراخ گوش گويند گسترده شده و ادراك آن‌چنان بود كه هوا مكيف متموج از كوفت‌ها بدين عصب رسد .\r\nسوم مدرك روايح و آن را قوت شم و شامه گويند .\r\nموضع آن دو عصب زايده است بر مقدم دماغ رسته ، در نهايت منفذ بينى به جانب دماغ ، شبيه به دو سر پستان .\r\nو ادراك آن‌چنان بود كه هواى متكيف از ذى رايحه بدان زايدتين رسد .\r\nچهارم مدرك طعوم و آن را قوت ذوق گويند و موضع آن عصبى است بر جرم لسان مفروش شده و ادراك آن‌چنان بود كه رطوبتى لعابى كه از لحم غددى زبان حاصل مىشود با اجزاى ذى طعم مختلط گشته ، بدان عصب رسد و يا متكيف شده ، بىاختلاط رسد .\r\nپنجم مدرك حر و برد و رطب و يابس و خشونت و ملاست و صلابت و اين به مجاست و موضع آن پوست است يا گوشتى كه در تحت آن است .\r\nديگرى ادراك امور باطنى و اين نيز بر پنج قسم است :\r\nاول مدرك و جامع صور جزئيه محسوسات يعنى هرچه حواس ظاهر دريابند ، به دو رسانند و آن را حس مشترك گويند . و محل او در بدن ، مقدم بطن اول بود از دماغ .\r\nدوم حافظه آن صور مرتسمه در حس مشترك و آن را خيال گويند و مصوره نيز گويند به جهت استحضار بعضى صور بعد از غايب شدن . و آن به‌منزله خزانه‌اى است مر حس مشترك را و محل آن موخر بطن اول بود از دماغ .\r\nسوم مدرك معانى جزئيه كه قائم‌اند به همان صور مذكوره و آن را وهم و واهمه و متوهمه خوانند و بعضى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nتخيل نامند . و محل آن دوده‌اى است كه در مقدم بطن وسط دماغ است .\r\nچهارم حافظ آن معانى جزئيه مدركه وهم و آن را حافظه گويند . و بعضى متذكره هم گويند جهت ياد آوردن بعضى صور . و محل آن بطن موخر دماغ است .\r\nپنجم تركيب‌دهندهء بعضى صور با بعضى ديگر معانى يا بعضى ديگر يا بعضى صور يا بعضى معانى يا تفصيل كنندهء اين‌ها و آن را متصرفه گويند . و بعضى آن را نظر به تصرف در معانى به استخدام نفس ناطقه متفكره خوانند و نظر به تصرف در صور معانى به استخدام وهم متخيله خوانند . و محل آن موخر بطن اوسط است از دماغ .\r\nو اطبا از قوا جز سه اصل تعيين نكنند ، چنانچه حس مشترك و خيال را يك قوت دانند و وهم و حافظه را يك قوت دانند و متصرفه را يك قوت دانند و محل هر قوتى را به اختلال آن قوت از اختلال همان محل شناخته‌اند .\r\nو مرا در حين كتابت اين قوا چنان الهام رسيد كه در اين قواى مذكوره ، قوتى ديگر در جمله بدن هست كه بدان قوت طبيعت لحظه تعطيل و فراغت مىطلبد در امور بدنيه به تخصيص شاقه و اعيائيه و تسميه اين قوت به معطله مناسب بود . و همين قوت است نفس حيوانى را كه چون غلبه مىكند بر ديگر قوا ، تعطيل كلى و ترك تدبير بدنى به تمام لازم مىآيد و مرگ حاصل مىگردد و اللّه اعلم .\r\n\r\nافعال طبيعيه\r\nبدان‌كه افعال طبيعت بعضى مفرداند كه به يك قوا تمام مىشود چون دفع به دافعه و هضم به هاضمه و جذب به جاذبه و امساك به ماسكه .\r\nو بعضى مركب‌اند كه به دو قوت تمام مىشود و يا به بيشتر از دو قوت ، چون ازدراد به جاذبه طبيعيه كه در معده است و به دافعه اراديه كه در عضل ازدراد است و چون تغذيه به قوت محصله غذا مر جوهر بدن را و به قوت ملصقه غذا بر بدن و به قوت مشبه غذا به بدن و اللّه اعلم بالصواب .\r\nاسباب حدوث كيفيات در بدن مطلقا يعنى طبيعى و غير طبيعى\r\n\r\nسبب‌ها كه تن را گرم كند\r\nدوازده نوع است :\r\nاول خوردنىهاى معتدل و به گرمى مايل چه از غذا و چه از دوا .\r\nدوم حركت‌هاى معتدل و قريب به متعب چون رياضات و صناعات غير شاقه و مايل به مشقت .\r\nسوم ماليدن به اعتدال و قريب به متعب .\r\nچهارم ضمادها و داروها و روغن‌هاى معتدل و به گرمى مايل از خارج به كار داشتن و محجمه مر نهادن بىآزردن .\r\nپنجم گرمابه معتدل و به گرمى مايل ،\r\nششم هواى معتدل و به گرمى مايل ،\r\nهفتم خواب و بيدارى معتدل ،\r\nهشتم غسل به آب‌ها كه پوست را محكم كند و حرارت اندرون تن بماند .\r\nنهم سرمايى كه مسام را بندد و حرارت را لختى حقن كند .\r\nدهم بعضى اعراض نفسانى معتدل چون غضب غير\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nممتد و تفكر ممتد .\r\nيازدهم دم گرفتن .\r\nدوازدهم عفونت و يا لسع حيوانى كه زهر گرم دارد ليكن گرمى عفونت و لسع ناطبيعتى بود چنانچه حمى كه از افراط جمله اين اسباب مذكوره افتد .\r\n\r\nسبب‌ها كه تن را سرد كند\r\nپانزده نوع است :\r\nاول تعب‌ها جهت تحليل حرارت غريزى و اگر چه در اول حال لختى انعاش آن مىكند .\r\nدوم بعضى از اعراض نفسانى چون جبن و غم غير ممتد .\r\nسوم سكون مفرط جهت فروميرانيدن حرارت غريزى و احداث رطوبات فضليه و خامى اخلاط .\r\nچهارم خوردنىهاى سرد .\r\nپنجم خوردن به افراط جهت آنكه چون نيك هضم نشود حرارت را فروگيرد و قهر كند .\r\nششم نايافتن غذا از جهت آنكه چون ماده حرارت و حار غريزى گسسته شود ، تحليل يابند .\r\nهفتم هواى سخت گرم جهت بسيارى تحليلات و كم شدن ماده حار غريزى و يا خرج شدن مواد گرم از مسام .\r\nهشتم بسيار نشستن در گرمابه و آب‌هاى گرم هم بدين سبب .\r\nنهم بسيار يافتن سرما جهت فروميرانيدن حرارت ها لختى .\r\nدهم استعمال ضمادات و اطليه و ادويه سرد از خارج .\r\nيازدهم سده از جهت بسته شدن راه مواد گرم كننده ، و اين سردى ناطبيعى بود كه در يك عضو افتد همچو مفاصل كه از افراط بعضى از اين اسباب مذكوره افتد .\r\nدوازدهم افراط استفراغات جهت افراط تحليل .\r\nسيزدهم خامى اخلاط .\r\nچهاردهم غلبهء اخلاط سرد و رطوبات فضليه .\r\nپانزدهم گزيدن حيوانى كه زهر آن سرد بود و اين سردى هم ناطبيعتى بود .\r\n\r\nسبب‌هايى كه ترى فزايد\r\nيازده نوع است :\r\nيكى دعت و سكون به افراط جهت عدم تحليل رطوبات و جمع شدن آن‌ها .\r\nدوم بسيار خفتن بر پرى معده جهت همين سبب .\r\nسوم قلت استفراغات و تحليلات .\r\nچهارم استفراغ صفرا .\r\nپنجم استغذاى اغذيه لذيذه غير يابسه جهت حصول رطوبات .\r\nششم خوردن ترىها و فواكه به افراط .\r\nهفتم تدهين بادهان معتدله جهت حفظ رطوبات و تقويت اعضاء و ترطيب .\r\nهشتم گرمابه معتدل بعد از طعام تر جهت جذب رطوبات به جلد و عدم تحليل آن .\r\nنهم هواى تر معتدل در سردى و گرمى .\r\nدهم ضمادها و طلاهاى سرد جهت منع رطوبات از تحليل و حبس بخار .\r\nيازدهم شادى معتدل ممتد .\r\n\r\nسبب‌هايى كه خشكى فزايد\r\nدوازده نوع است :\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاول خوردن آب‌ها و غذاهاى شور .\r\nدوم خوردن غذا و دواهاى خشك و قابض به افراط .\r\nسوم كم خوردن ترىها .\r\nچهارم بسيارى حركت‌هاى متعب محلل .\r\nپنجم غلبه استفراغات .\r\nششم بىخوابى به افراط جهت تحليل يافتن رطوبات دماغى .\r\nهفتم كم يافتن غذا جهت قلت بدل ما يتحلل .\r\nهشتم افراط غم ممتد .\r\nنهم استعمال كمادات و ادويه خشك و گرد و غبار غلبه از خارج .\r\nدهم اغتسال به آب‌هاى قابض .\r\nيازدهم سرماى مفرط كه به يك بار به عضوى رسد جهت منع از كشيدن غذا .\r\nدوازدهم سده و اين هر دو خشكى ناطبيعى بود .\r\nو اسباب حدوث مركبات اين كيفيات مركبات اين اسباب بود و بودن اكثر اين اسباب حدوث كيفيات اربعه بلكه ثمانيه موجب حدوث فضلات اخلاط اربعه امرى واضح است و حاجت به تصريح آن نباشد و اللّه اعلم .\r\n\r\nدلالت حالات نبض بر حالات بدن مطلقا يعنى صحى و مرضى\r\nبدان‌كه نبض ، حركت وضعيه اوعيه روح را گويند كه آن شرايين است جهت تعديل روح به نسيم و اخراج فضلات آن . و تفصيل اين معنى در بيان احوال و امراض قلبيه كرده شود .\r\nو اين حركت كه صورت نبض است مولف بود از انقباضى كه آن حركت مستقيمه است شريان را از محيط به محور و از انبساطى كه آن عكس انقباض است و از دو سكون كه در ميان اين دو حركت واقع است و اطلاق اسم نبض بر محل آنكه شريان است در عرف اطبا شايع بود .\r\nو شناختن حالات بدن از حالات نبض از آن وجه بود كه چون فاعل نبض قوت حيات بود و ماده آن روح حيوانى است و خونى كه حامل آن روح و حار غريزى است و منبع اين جمله دل است و حامل نبض و وعاء روح و حار غريزى شرايين‌اند كه از دل رسته‌اند .\r\nپس بلا شبهه نبض خبردهنده بود از حالات روح و حرارت غريزى و حامل و منبع آن‌ها بالذات .\r\nو چون حامل جميع قواى بدنى ، روح است و قوام حيات و تن بدان و به حرارت غريزى است ، پس بىشك حالات آن‌ها خبردهنده بود از احوال قوت‌ها و زندگى و از آن احوال كيفيت تولد اخلاط و كميت و فساد و صلاح آن‌ها بتوان شناختن و از آن‌ها كيفيت مزاج تن و اعضا را در ضمن تفصيل احوال نبض اين معانى بهتر تفصيل يابد .\r\n\r\nحالات كليه نبض\r\nكه آن را اجناس ادله او گويند ، به استقرا نه حالت بود و در تحت هريك از آن انواع بود .\r\nاما حالت اول مقدار جنبنده از شريان نبض بود بر ساعد و در تحت اين جنس نه نوع بسيط بود ؛\r\nبه حسب هر قطرى سه نوع چون طويل و قصير و معتدل بينهما .\r\nبه حسب طول آلت و عريض و ضيق و معتدل بينهما .\r\nبه حسب عرض آلت و شاهق و منخفض و معتدل بينهما .\r\nبه حسب سمك آلت كه آن را عمق گويند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو مقياس معتمد در معرفت اين انواع و غيرها اگر چه مقدار نبض معتدل نوعى يا صنفى يا شخصى بود ، ليكن چون واسطه ادراك ، پوست سر انگشتان دست است از اين جهت در تشخيص ملاحظه آن نسبت اضافه به مقادير اصابع نيز كنند :\r\nچنانچه طويل آن را گويند كه اندر درازى رگ سر هر چهار انگشت را از دست معتدل در كوچكى و بزرگى از آن صنف آگاه سازد .\r\nو قصير آن را گويند كه سر يك انگشت را بيش آگاه نسازد .\r\nو معتدل بينهما آن را گويند كه از سر يك انگشت بيشتر و از سر چهار انگشت كمتر آگاه سازد .\r\nو عريض آن را گويند كه در پهنا از عرض سر انگشتان خيلى فراگيرد .\r\nو ضيق آن را گويند كه اندكى را فراگيرد و آن را دقيق نيز نامند .\r\nو معتدل بينهما ظاهر است .\r\nو شاهق يعنى عميق آن را گويند كه در انبساط چنان به سر انگشتان برآيد كه گويا غوص خواهد كرد اندر آن و آن را مشرف نيز نامند .\r\nو منخفض آن را گويند كه در انبساط سخت اندك نمايد .\r\nو معتدل بينهما ظاهر است .\r\nو چون اين انواع تسعه را با يكدگر تركيب كنيم بىشك به حسب هر قطرى از حالى از احوال مذكوره خالى نخواهد بودن . مجموع اين بيست و هفت قسم مركب ثلاثى از ضرب سه در نه حاصل آيد ، برين وجه :\r\nاول طويل عريض شاهق و اين را در عرف اطباء عظيم گويند .\r\nدوم قصير دقيق منخفض و اين را صغير گويند .\r\nسوم عريض شاهق قصير و اين را غليظ گويند .\r\nچهارم مشرف عريض معتدل در طول و قصر و اين را نيز غليظ گويند .\r\nپنجم طويل منخفض ضيق و اين را دقيق گويند .\r\nششم منخفض ضيق معتدل در طول و اين را هم دقيق گويند .\r\nهفتم طويل عريض منخفض .\r\nهشتم طويل ضيق عميق .\r\nنهم طويل عريض معتدل در عمق .\r\nدهم طويل ضيق معتدل در عمق .\r\nيازدهم طويل معتدل در عرض و عمق .\r\nدوازدهم طويل شاهق معتدل در عرض .\r\nسيزدهم طويل منخفض معتدل در عرض .\r\nچهاردهم قصير عريض منخفض .\r\nپانزدهم قصير عريض معتدل در عمق .\r\nشانزدهم قصير ضيق عميق .\r\nهفدهم كوتاه نيك معتدل در عمق .\r\nهيجدهم كوتاه شاهق معتدل در عرض .\r\nنوزدهم قصير منخفض معتدل در عرض .\r\nبيستم قصير معتدل در عرض و عمق .\r\nبيست و يكم ضيق عميق معتدل در طول .\r\nبيست و دوم عريض معتدل در طول و عمق .\r\nبيست و سوم عريض منخفض معتدل در طول .\r\nبيست و چهارم ضيق معتدل در طول و عمق .\r\nبيست و پنجم شاهق معتدل در طول و عرض .\r\nبيست و ششم منخفض معتدل در طول و عرض .\r\nبيست و هفتم معتدل در اقطار ثلثه .\r\nو اما حالت ثانيه كيفيت كوفتن شريان بود در انبساط سر انگشتان را و اين سه قسم بود : قوى و ضعيف\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو متوسط بينهما .\r\nاما قوى آن بود كه كوفتن او به قوت باشد و اگر انگشت برو لختى فشارند حركت او باطل نشود بلكه چنان نمايد كه در مىآيد در گوشت سر انگشت و آن را از خود دفع مىكند گوييا .\r\nو ضعيف آن مقابل اين بود .\r\nو متوسط ظاهر است .\r\nو افضل احوال نبض در هر جنسى حد اعتدال طبيعى بود ، الا در اين جنس كه افضل اقوى بود جهت دلالت بر وفور قوت اصلى كه مطلوب كلى است و لازم نيست كه هر نبضى قوى ، عظيم بود و برعكس ، زيرا كه بسيار بود كه قوت غالبه باشد و ليكن آلت از جهت صلابت ، نيكو انبساط نكند و آنجا نبض قوى بود اما عظيم نباشد .\r\nو بسيار بود كه رگ نرم بود و سببى كه آن را فرو گيرد نباشد و به اندك قوتى انبساط تمام كند ، ليكن چون به سر انگشت آن را لختى فروگيرند ، كوفتن آن قوى نباشد با وجود عظم .\r\nاما حالت ثالث زمان حركت بود و اين نيز سه قسم باشد : سريع و بطى و متوسط بينهما .\r\nاما سريع آن بود كه زمان حركت او به تخصيص در انبساط كمتر باشد از زمان حركت نبض معتدل .\r\nو بطى آن بود كه زمان حركت او بيشتر باشد از زمان حركت نبض معتدل .\r\nو متوسط آنكه زمان حركت او قريب بود به زمان حركت معتدل .\r\nو بدان‌كه در احساس حركت انقباضى جهت صعوبت ادراك آن ، اختلاف كرده‌اند و در اكثر احوال اين ادراك ممكن نباشد . ليكن آنجا كه پوست تن نرم و گوشت آن موضع كم باشد و نبض قوى و صلب و بطى الانبساط بود ظاهر باشد نزد ذكى الحس و بىشك اين نيز چون حركتى است از يكى از اين اقسام ثلثه بيرون نخواهد بودن و به مقايسهء انبساط لختى معين گردد و لازم نيست كه دايما حالات او موافق بود با حالات انبساط ، فلهذا چون حالات هر دو را باهم تركيب نموده ملاحظه كنيم نه قسم حاصل گردد .\r\nاما حالت رابعه قوام شريان بود . اين نيز سه قسم باشد : صلب و نرم و متوسط بينهما .\r\nاما صلب آن بود كه چون سر انگشت در حال انبساط اندكى برو فشارند فرمان نبرد و فروننشيند .\r\nو نرم آنكه نيكو فرمان برد .\r\nو متوسط ظاهر است .\r\nو فرق ميان صلب و قوى آن بود كه باز كوشيدن شريان در حال انبساط با سر انگشتان اندر نبض صلب نه با قوت حركت باشد و انگشتان را از خود دفع نكند و در سكون نيز صلابتى اندر رگ باقى بود . و اندر نبض قوى به خلاف اين باشد و ادخال اين جنس در اجناس نبض به جهت آن است كه حامل نبض و سبب آن شريان است .\r\nاما حالت خامسه زمان سكون بود ميان حركت انبساطى و انقباضى . آنجا كه حركت انقباضى محسوس بود ، چنانچه در اصول اين علم مبين گشته است كه ميان هر دو حركت متضاده لا بد است از سكون .\r\nو آنچه بعد از انبساط بود آن را سكون محيطى و خارج گويند ، جهت بعد از مركز و محور شريان .\r\nو آنچه بعد از انقباض بود آن را سكون مركزى و داخل گويند ، جهت قرب به مركز و محور شريان .\r\nو آنجا كه حركت انقباض محسوس نباشد ، معتبر زمان سكون بود كه ميان دو انبساط واقع است . و اين\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nحالت نيز بر سه قسم بود : متواتر و متفاوت و متوسط بينهما .\r\nاما متواتر آن بود كه زمانى كه بين الحركتين در او احساس حركت شريان نمىشود ، كوتاه‌تر بود از زمان سكون نبض طبيعى و اين را متدارك نيز گويند .\r\nو متفاوت آنكه آن زمان اطول بود از زمان سكون نبض طبيعى و اين را متراخى و متكاثف و متخلخل هم گويند .\r\nو متوسط آنكه قريب به سكون طبيعى بود و چون اين سكونين لازم صورت نبض‌اند ، بدان سبب اين جنس در اجناس نبض داخل گشته .\r\nو فرق ميان نبض متواتر و سريع آن است كه در متواتر زمان سكون سخت كوتاه بود خواه زمان حركت كوتاه باشد و خواه نه و در سريع برعكس .\r\nاما حالت سادسه ملمس شريان نبض بود و اين نيز بر سه قسم است : حار و بارد و معتدل بينهما .\r\nاما نبض حار آن بود كه ملمس آن گرم‌تر بود قياس با ملمس نبض طبيعى گاهى كه مانعى و سببى ممد از خارج و غيره نباشد و در اكثر حالات اين ملاحظه را دخلى هست .\r\nو بارد آنكه اندكى از آن مقياس فروتر باشد .\r\nو معتدل آنكه در گرمى از جانب افراط قريب به مقياس بود .\r\nو ادخال اين جنس در اجناس نبض به جهت آن است كه حرارت آلت عند الحركت ظاهرتر است و در اين تاويل جاى تامل است و اگر نبض را تعميم كنند اين اعتراضات مدفوع بود .\r\nاما حالت سابعه مقدار رطوبتى بود كه در عرق نابض است و اين بر سه قسم بود : ممتلى و خالى و متوسط بينهما .\r\nاما ممتلى آن بود كه رطوبت جوف آن زياده از مقدار طبيعى معتاد محسوس گردد .\r\nو خالى در مقابل اين باشد .\r\nو متوسط ظاهر است .\r\nو چون اختلاف حالات نبض به سبب اين حال بسيار واقع است ، اين جنس در اجناس نبض داخل گشته است .\r\nو اما حالت ثامنه استواى و اختلاف بود در پنج حال از اين اجناس مذكوره كه آن ما سواى ملمس و مقدار رطوبت داخل عرق است و اين دو قسم بود : مستوى و مختلف . و در تحت هريك اصناف بود .\r\nاما مستوى آن را گويند كه كوفت‌هاى سر انگشتان را به يكديگر مانند باشد در احوال خمسه معلومه كه آن مقدار و كيفيت در زمان حركت و زمان سكون قيام آن است .\r\nو مختلف در مقابل اين بود .\r\nپس اگر در جميع اين احوال به يكديگر مانند باشد آن را مستوى مطلق گويند و بهترين نبض‌ها اين باشد ، جهت دلالت او بر عدم اسباب غير طبيعى .\r\nو اگر در جميع غير متشابه بود ، آن را مختلف مطلق گويند و بدترين نبض‌ها اين باشد ، جهت دلالت بر كثرت اسباب غير طبيعى .\r\nو اگر در بعضى متشابه باشند و در بعضى ديگر غير متشابه ، آن را نسبت با متشابه فيه مستوى در آن حال گويند و نسبت با غير متشابه فيه مختلف در آن حال نامند .\r\nو هريك از اين استوا و اختلاف گاه بود كه در دو سه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nانبساط و انقباض و سكنات آن‌ها واقع باشد .\r\nو گاه بود كه در تمامى يك نبض واقع باشد . و اين قسم اخير گاه بود كه در تمامى اجزاى شريان كه در شيب انگشتان است واقع باشد ، چنان كه احساس هريك از انگشتان موافق احساس ديگرها باشد و يا آنكه هر يك به وجه ديگر احساس كنند .\r\nو گاه بود كه در يك جزو از آن شريان واقع باشد .\r\nچنان كه اول انبساط و آخر و وسط آن در شيب يك انگشت يكسان محسوس گردد و يا آنكه به وجوه مختلفه محسوس شود .\r\nو فى الجمله اختلاف نبض منقسم به دو قسم بود :\r\nمنتظم و غير منتظم .\r\nاما منتظم آن بود كه در ما بين اختلافات آن ترتيبى واقع باشد ، چنانچه اختلافات به افراط و تفريط در هر حالى از احوال خمسه اگر به تدريج واقع باشد به وسط منتقل شود و به جانبين برسد به دفعات و اين را منتظم متصل خوانند . و اگر غير تدريجى باشد در تحت دورى واحد يا متعدد محفوظ بود مثل آنكه سه نبض سريع بود و يك نبض بطى و به همين ترتيب عود مىكند و يا آنكه بعد بطوء ، دو نبض ديگر سريع بود و يكى بطى و باز به اول عود كند و به دوم نقل كند به ترتيب و بر اين قياس كن باقى حالات را و همچنين قلت و كثرت او و از او عدد نبضات را .\r\nو غير منتظم آن بود كه اين ترتيبات معلومه در وى نباشد .\r\nو گاه بود كه در بعضى حالات اختلاف منتظم افتد و در بعضى غير منتظم و آنجا منتظم و غير منتظم به نسبت پديد آيد ، چنانچه در مستوى و مختلف دانسته شد .\r\nو چون اين انتظام و عدم آن را در جميع اجزاى شريان و در بعضى از آن به احوال خمسه ملاحظه كرده شود ، شعب بسيار در تحت اختلافات پديد آيد و از نبض هاى مختلف بعضى را اطبا اسمى معين كرده‌اند مناسب وضع وى .\r\nاز آن جمله يكى ذنب الفار است و اين چون در نبضات متعدده افتد ، چنان بود كه نخست نبضى قوى يا سريع يا عظيم يا غير آن آغاز كند و به تدريج ضعيف يا بطى يا صغير و غيره شود ، چنان كه گويى مخروطى است و يا برعكس اين از نقصان به زيادتى ترقى نمايد و اين قسم اول از سه حال بيرون نباشد :\r\nيا در تنزل به حدى رسد كه آن را نتوان يافت و اين را ذنب منقضى گويند .\r\nو يا به حدى رسد كه مىتوان يافت و از آنجا به تدريج بازگردد و به حال ابتدا رود ، و اين را ذنب متراجع و عايد گويند و اين از سه حال بيرون نباشد .\r\nيا به تمام حال اول بازآيد و اين را تمام الرجوع گويند .\r\nو يا زياده بر حال اول شود و اين را زايد الرجوع گويند .\r\nو يا به حال اول نرسد اين را ناقص الرجوع گويند .\r\nو يا در تنزل به حدى رسد از صغر يا ضعف يا بطوء و غيره و بر آن حد مستمر شود ، آن را فارى ثابت گويند .\r\nو آنچه بعد از تنزل دفعتا ترقى كند به حال اول و يا بعد ترقى دفعتا تنزل كند به حال اول ، آن را فارى گويند مطلقا .\r\nو ذنب الفار چون در نبضه واحده افتد ، اگر در تمام محل نبض باشد چنان بود كه انگشت اول انبساط آن را عظيم يا قوى يا سريع يا غير آن دريابد و دوم كمتر از آن و سوم كمتر از آن و چهارم كمتر از آن و يا برعكس .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو اگر در يك جز نبض باشد چنان بود كه مبداء انبساط آن جزو در شيب يك انگشت نه زياده يا ناقص نمايد و به تدريج تا آخر انبساط ناقص يا زائد گردد .\r\nو ديگرى مسلى است و اين شق ثانى بود از ذنب الفار كه باز از حد ترقى متناقص شود به تدريج يا به نقصان به مبداء رسد و از اين جهت او را تشبيه كرده‌اند به ذنب الفار كه از طرف زياده به هم متصل باشند و در حد اتصال دو نبض متساوى او را لازم بود .\r\nو ديگرى منقطع است و اين اندر اجزاى نبضه واحده افتد چنان كه ابتداى انبساط را مثلا سر انگشت اول دريابد و نزد ديگر انگشت منقطع گردد و باقى انگشتان تمام آن را دريابند .\r\nو ديگرى مطرقى است و اين نيز در يك نبض باشد چنانچه به انبساط سر انگشتان را بكوبد و هنوز از آن تمام باز نيامده ديگر بكوبد ، شبيه به فعل مطرقه كه بر سندان زنند به دست نرم داشته .\r\nليكن آنچه حركت دوم در وى كمتر از اول بود بدين اسم مخصوص باشد و آن را ذو القرعتين نيز گويند .\r\nو آنچه حركت دوم در وى زياده از اول باشد آن را غزالى گويند جهت مشابهت به حركت آهو بره .\r\nو ديگرى متخلخل است و اين بر دو وجه بود :\r\nيكى آنكه آنجا كه حركتى متوقع باشد ، سكون به جاى آن افتد و اين را ذو القره گويند .\r\nدوم آنجا كه سكون متوقع باشد حركتى به جاى آن افتد و اين را واقع فى الوسط گويند .\r\nو فرق ميان اين و مطرقى بعد تمامى حركت اول بود در مطرقى و تمام آن در واقع فى الوسط و متخلل در نبضات ظاهر گردد .\r\nو ديگرى مرتعش است و اين چنان بود كه شريان با حركت‌هايى كه مىكند مضطرب و لرزان باشد .\r\nو ديگرى متشنج و ملتوى است و اين چنان بود كه رگ با حركت‌هايى كه مىكند گو بر خود همى پيچد و همچو رشته كشيده باشد .\r\nو ديگرى موجى است و اين نبضى بود نرم و پهن و متواتر و حركت آلت او اندر طول شبيه به موج بود .\r\nچنانچه بعضى اجزاى آن بر بعضى تقدم جويند در يك حركت و بعضى منخفض و بعضى مشرف نمايند .\r\nديگرى منشارى است و اين نبضى بود سريع و متواتر و صلب و در شهوق و غور و تقدم و تاخر و لين و صلابت اجزا چنان نمايد كه گويا چون دندان‌هاى اره ناهموارىها دارد .\r\nديگرى دودى است و اين نبضى بود شبيه به موجى در حالت مذكوره ، ليكن از جهت صغر با تواتر شبيه بود به حركت كرم بسيار پاى و چنان نمايند كه گويا سريع است و نباشد .\r\nو ديگرى نملى است و اين نبضى بود شبيه به دودى در حالات مذكوره ، ليكن از غايت صغر و تواتر و ضعف به حركت مورچه ماند .\r\nو اما حالت تاسعه وزن نبض بود كه آن عبارت است از اعتبار نسبت و مقايسه بعضى با بعضى و اين بر دو قسم باشد : حسن الوزن و ردى الوزن .\r\nاما حسن الوزن آن بود كه زمان حركات و سكنات آن با يكديگر متناسب افتد تناسب طبيعى ملايم و اين را مستقيم الوزن نيز گويند .\r\nو ردى الوزن آن بود كه زمان حركت و سكنات آن با يكديگر متناسب باشد اما غير طبيعى و متنافر بود .\r\nو فى الجمله تحقيق اين معنى آن است كه حركات و سكنات شريانى شبيه‌اند به زخمات اوتار كه مولد نغمات اند و به سكنات آنكه ما بين زخمات و نغمات‌اند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو هرگاه تاليف نغمات كه آن صداهاى اوتاراند در مراتب بلندى و پستى كه آن را حدت و ثقل گويند ، متفق واقع شوند و همچنين ادوار و نسبت ايقاعات آن ها كه زمان حركت و سكون اوتار است طبع از آن متلذذ گردد و آن را ملايم و موزن گويند .\r\nو هرگاه آن نسبت تاليفى و ايقاعى غير متفق باشد ، طبع از آن متنفر گردد و آن را منافر و غير موزون گويند .\r\nو در نبض قوت و ضعف و مقدار همچنان است كه بلندى و پستى نغمه و سرعت و بطوء و تواتر و تفاوت همچنان است كه ايقاعات آن .\r\nپس هرگاه نسبت قوت و ضعف و طول و عرض و عمق نبض و همچنين نسب زمان حركت انبساط و انقباض و سكون محيطى و مركزى آن بر مجراى طبيعى ، چنانچه لايق سن و فصل و صنف و سحنه و بلد غالب و تدبير آن است واقع باشد وزن آن نيكو و درست و طبيعى بود .\r\nو اگر غير از آن باشد ، وزن آن بد و نادرست و ناطبيعى بود . و آنچه در بعضى موافق لايق و در بعضى مخالف باشد به غالب بازخوانند .\r\nو نبض بر وزن سه گونه باشد :\r\nيكى آنكه وزن وى مشابه وزن نبض سنى باشد كه نزديك بود به سن صاحب آن ، چنان‌كه كودكى را مثلا وزن نبض لايق حال جوان حاصل بود و برعكس . و اين را متغير الوزن و متجاوز الوزن گويند ، جهت گرويدن نبض از آنچه لايق به حال وى بود و بر اين قياس بود .\r\nو تجاوز وزن نبض لايق فصل به وزن نبض لايق فصل قريب و تجاوز وزن لايق مرد به وزن لايق زن و تجاوز وزن لايق فربه مىرود به وزن لايق فربه محرور و تجاوز وزن نبض لايق اهل بلد به وزن نبض لايق اهل بلد اقرب .\r\nدوم آنكه وزن وى مشابه وزن نبض سنى يا فصلى يا بلدى ابعد بالطبع باشد ، چنان‌كه كودك را مثلا وزن نبض لايق حال كهول و برعكس حاصل بود . يا وزن نبض لايق صيف در صيف مشابه وزن نبض لايق حال ربيع و برعكس باشد . يا وزن نبض لايق اهل سرد سيرات مشابه وزن لايق حال اهل گرم‌سيرات باشد و برعكس . و بر اين قياس بود تباين در صنف و سحنه و تدابير و اين را مباين الوزن خوانند .\r\nسوم آنكه وزن آن به هيچ وزن طبيعى انسانى شبيه نباشد و اين را خارج الوزن گويند و ليكن ناموزون مطلقا بگويند ، جهت آنكه هيچ نبضى خالى از وزن نباشد به زعم اطبا . و بدترين اقسام ردى الوزن اين قسم بود .\r\nو كسى را كه اصول دست درست و از علم ادوار باخبر باشد ، تميز ميان نسب و احوال نبض بر او آسان بود و مخفى نماند كه چون اين اجناس تسعه را با يكديگر تركيب نموده ، ملاحظه كند اصناف بسيار در نبض پديد آيد .\r\nاكنون چون اقسام نبض به وضوح پيوست ، بدان‌كه سبب اصلى نبض سه چيز بود :\r\nاول دل و شرايين و آنچه در شرايين سارى است و اين‌ها را آلت گويند .\r\nدوم قوت حيوانى و آن را فاعل گويند .\r\nسوم جذب هوا از راه مسام جهت ترويح روح و بيرون كردن بخار دخانى به مدد آن ، جهت تعديل روح چنانچه به تقريب معلوم گردد و آن را حاجت گويند .\r\nو اين جمله را كه داخل‌اند در تقويم نبض اسباب ماسكه نامند و تغيير نبض از حد اعتدال نوعى يا صنفى يا شخصى حاصل نشود الا به تغيير سببى از اين اسباب ماسكه از حد اعتدال لايق .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو اسباب تغييرات آن‌ها اگر چه بسيارند ليكن مجموع آن به سه نوع بازگردد :\r\nنوع اول اسبابى بود لازم چون سال‌هاى عمر و نرى و مادگى و فصل‌ها و سحنه و بلد و اين‌ها را اسباب لازمه طبيعيه گويند .\r\nنوع دوم اسبابى بود غير لازم كه از خارج پديد آيد چون بيمارىها و اسباب آن‌ها و اين‌ها را اسباب غير طبيعى و خارج از طبع گويند .\r\nنوع سوم اسبابى بود مشترك ميان طبيعى و غير طبيعى ، بدان معنى كه هرگاه آن را چندان‌كه بايد و در آن وقت كه بايد و چنان‌كه بايد به كار دارند ، موجب حالت طبيعى گردند كه تندرستى عبارت از آن است .\r\nو هرگاه بر خلاف اين وجوه به كار دارند موجب حالت ناطبيعى گردند كه مرض عبارت از آن است . چون ضروريات سته كه در حفظ الصحت مذكور گردد ، اين ها را اسباب متوسطه و سته ضروريه گويند .\r\nو بالجمله سبب افراط حاجت يا غلبهء حرارت بود ، خواه غريزى و خواه غير غريزى و يا نقصان جوهر روح و يا كثرت بخارات دخانى به واسطهء حصول سببى از اين اسباب لازمه يا غير لازمه يا متوسطه .\r\nو سبب تفريط حاجت يا قلت حرارتى بود به‌واسطه سببى از اين اسباب مذكوره و يا قلت بخار دخانى و يا الفت روح با بخار دخانى به عادت حبس نفس و سبب صلابت آلت يا بردى مجمد باشد با تمدد عرق به جانبى ، چنانچه در اوقات بحران‌ها واقع مىشود و يا قلت رطوبت غريزى و غريب به‌واسطه حصول سببى از اين اسباب مذكوره .\r\nو سبب لين آلت عدم برد و تمدد بود و كثرت رطوبات نرم‌كننده به واسطهء حصول سببى از اين اسباب مذكوره .\r\nو سبب وفور قوت حيوانى غلبه حرارت غريزى بود و عدم حرارت غريبه و مدد يافتن جوهر روح به واسطهء حصول سببى از اين اسباب مذكوره .\r\nو سبب ضعف قوت حيوانى قلت حرارت غريزى بود يا غلبهء حرارت غريبه و نقصان يافتن روح به واسطهء حصول سببى از اين اسباب مذكوره .\r\nو سبب غلبهء رطوبت حامل روح در شرايين و سبب قلت آن از امتلاات و خلو به‌واسطه حصول سببى از اين اسباب مذكوره فى الجمله واضح است و تفصيل جمله اين معانى به تقريب معلوم گردد ان شاء اللّه تعالى .\r\nو بعد تحقيق اين مسايل ببايد دانستن كه :\r\nسبب طول نبض كثرت احتياج و وفور قوت و مطاوعت آلت بود به تخصيص آنجا كه كثافت گوشت و سختى پوست مانع باشد از عرض و شهوق .\r\nو سبب قصر برعكس اين بود به تخصيص آنجا كه تخلخل گوشت و لين جلد مانع باشد از ضيق و انخفاض .\r\nو سبب عرض خلا عرق بود ، چنانچه طبقه بالايين شريان بر طبقه درونين نشيند و يا بسيارى نرمى آلت .\r\nو سبب ضيق امتلاء بود با شدت صلابت آلت .\r\nو سبب شهوق شدت حاجت و مطاوعت آلت بود .\r\nو سبب انخفاض قلت حاجت و عصيان آلت بود .\r\nو سبب تمامى مركبات اين اصناف متغيره چون عظيم و صغير و غليظ و دقيق و غيرها هم از اينجا معلوم گردد .\r\nو حد اعتدال چون از باب تغييرات نيست و ظاهر است كه سبب آن اعتدال اسباب خواهد بودن ، احتياج به تصريح آن نباشد .\r\nو مخفى نماند كه هر تغييرى را چون جمله اسباب آن حاصل باشد ، به حد كمال خود ظاهر گردد و چون\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبعضى اسباب آن حاصل بود به مقدار آن ظهور يابد .\r\nو اما سبب قوت نبض وفور قوت حيوانى بود .\r\nو سبب ضعف نبض ضعف قوت حيوانى بود .\r\nو سبب سرعت نبض شدت حاجت است زياده بر آنچه موجب عظم باشد ، چه طبع ترويحى كه به عظم نتواند حاصل كردن به سرعت خواهد كه حاصل كند .\r\nليكن چون حركت انبساط اسرع بود ، سبب وفور قوت به جذب نسيم باشد و چون حركت انقباض اسرع بود ، سبب وفور حاجت به اخراج دخان و بخار عفن باشد و چون هر دو حركت سريع بود ، سبب وفور احتياج به جبر نقصان روح باشد و سبب بطوء قلت حاجت بود و ضعف قوت و يا كثرت قوت كه به عظم مستغنى گرداند از سرعت .\r\nو سبب صلابت و لين همان است كه معلوم شد قبل از اين .\r\nو سبب تواتر يكى شدت حاجت بود و زياده بر آنچه مقتضى سرعت بود . چه ترويحى كه به سرعت حاصل نبايد به تواتر حاصل گردد و ديگرى ضعف قوت از احداث سرعت و عظم .\r\nو سبب تراخى ضعف مفرط بود و قلت حاجت و قوت غالبى كه به عظم مستغنى گرداند از سرعت و تواتر .\r\nو سبب حرارت و برودت ملمس و خلا و امتلاء آلت بسيار پوشيده نبود بعد از معرفت دلايل مذكوره .\r\nو سبب استوا در هر حالى بودن ، اسباب آن حال است قريب به اعتدال طبيعى .\r\nو سبب اختلاف بر خلاف اين و ظاهر است كه اين حكم از روى كليه است .\r\nو اما از روى جزئيه ، سبب اختلاف يا غلبهء ضعف قوت بود در حين كوشش طبع يا مريض يا بر وجهى كه خواهد و در وقتى كه خواهد تحريك آلت نتواند كردن و احوالش ناهموار شود و يا قوت و احتياج به اشتغال طبيعت به مثل غذايى و شرابى يا سمى و يا اعراض نفسانى و يا خلطى غالب در امتلاات .\r\nو گفته‌اند كه چون خلط بد در معده بسيار مكث كند اختلاف لازم بود و باشد كه خفقان پديد آيد و نبض خفقانى شود .\r\nو سبب ذنب الفار ضعف قوت باشد ليكن آنچه زايد الرجوع باشد دال بود بر قلت ضعف و اشتغال طبع و حدوث قوت .\r\nو آنچه تمام الرجوع بود دال باشد بر قلت ضعف و اشتغال طبع بلا حدوث قوت همچو فارى مطلق و منتظم متصل و موزون حسن الوزن .\r\nو آنچه ناقص الرجوع باشد دال باشد بر ضعف و حدوث ازدياد آن و آنچه منقضى بود سبب آن كمال ضعف باشد و دال بود بر سقوط قوت بالتمام و آن در قرب هلاك افتد و فارى ثابت متوسط بود در ضعف ميان منقضى و ناقص الرجوع و در مسلى قوت دوچندان بود كه در ذنب الفار چه از ضعف بنياد مىكند و چون به غايت قوت مىرسد به تدريج آسايش مىطلبد . ليكن احتياج در ذنب كمتر است و بنابراين هريكى را بر ديگرى فضلى بود از وجهى و سبب ذو القرعتين و غزالى بسيارى حاجت و توانايى و قوت و صلابت آلت باشد ، چه به مقدارى كه قوت بر انبساط تكليف مىكند ، آلت فرمان نمىبرد به آنكه ضرب را بلا انقباض به دو دفعه تمام مىكند .\r\nليكن در غزالى احتياج بيشتر باشد و سبب ذو الفتره مانده شدن قوت و استراحت طلبيدن آن بود در اثناى تحريك .\r\nو گاه بود كه عارضى كه نفس و طبع را به يك بار مشغول كند ، پديد آيد و فترتى در حركت افتد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو سبب واقع فى الوسط شدت احتياج بود .\r\nو سبب مرتعش وفور قوت و يبس و صلابت آلت و شدت حاجت بود زياده از آنچه در ذى القرعتين و غزالى است و كوشش طبع يا غلبهء علت به ارتعاد منجر گشته .\r\nو سبب ملتوى همين است . ليكن در ملتوى آلت چون متشنج بود در حركت بر تواند آمدن و بر خود پيچد .\r\nو سبب موجى ضعف قوت بود كه تمام رگ به يك بار انبساط نتواند كردن ، جزء جزء را در تحت انگشتان مىجنباند .\r\nو گاه بود كه قوت سخت ضعيف نباشد ليكن اجزاى شريان به سبب غايت نرمى اندك‌اندك بر يكديگر تقدم كند در حركت و شهوق .\r\nو سبب منشارى اختلاف اجزاى عرق بود در صلابت و لين و يا اختلاف اجزاى رطوبتى كه در عرق است به عفونت و نضج ، چنانچه اجزاى عفن و پخته به ملمس نرم نمايد و غير عفن و خام سخت نمايد و يا ورمى باشد در اجزاى عصبانيه كه ليف عصبانى كه بر عرق پوشيده است به سبب آن تمددى پيدا كند و اجزاى آن مختلف نمايد به ملمس .\r\nو سبب دودى و نملى غايت ضعف قوت باشد كه هر جزوى به وضعى جنبد .\r\nو سبب ردى الوزن آنجا كه نقصان در زمان سكون باشد ، زيادتى حاجت بود و آنجا كه قصور در زمان حركت بود ، ضعف قوت باشد و يا عدم حاجت .\r\nو چون اين دلايل به وضوح پيوست ببايد دانست كه نبض لايق صبيان سريع متواتر و معتدل در عظم بود و لين و اين جهت كثرت حاجت ايشان ترويح را به سبب غلبه بخار دخانى كه از پيوستگى هضم اغذيه مختلفه متواليه در بدن ايشان پديد مىآيد و جهت توسط قوت و غلبهء رطوبت .\r\nو نبض لايق جوانان عظيم و قوى بود و معتدل در لين و صلابت و سرعت و بطوء و مايل به متفاوت جهت وفور قوت و كثرت حاجت و رسيدگى اندام‌ها و اعتدال رطوبات .\r\nو نبض لايق كهول متفاوت بود و مايل به صغر و بطوء نسبت با نبض جوان جهت ضعف فى الجمله و قلت حاجت به‌واسطه برد لازم .\r\nو نبض لايق پيران صغير متفاوت بطى بود جهت غايت ضعف ذاتى و قلت حاجت .\r\nو باشد كه به سبب غلبه رطوبات غريبه لين نيز باشد و آن هنگام بىاختلاف نباشد .\r\nو نبض لايق مردان به غايت قوى و عظيم بود و بطى و متفاوت ، جهت وفور قوت و حاجت به سبب گرمى مزاج و بىشك به تتميم عظم و قوت كامل را درنگى نيكو مطلوب بود .\r\nو نبض لايق زنان در جمله اين احوال انزل بود به جهت تنزل ايشان در جمله اسباب نسبت با مردان . و بىشك به سرعت و تواتر تدارك عظم كند .\r\nو نبض لايق خنثى مشكل متوسط بود ميان نبض مردان و زنان و از اندك اختلافى بايد كه خالى نباشد .\r\nو نبض لايق صحيح گرم‌مزاج قوى بود جهت وفور قوت و حاجت و اگر با مطاوعت آلت باشد عظيم نيز گردد .\r\nو نبض لايق صحيح سردمزاج صغير بود يا بطى يا متفاوت جهت قلت قوت و حاجت .\r\nو نبض لايق صحيح ترمزاج عريض بود يا موجى جهت غايت لين آلت و ضعف قوت فى الجمله .\r\nو نبض لايق صحيح خشك‌مزاج دقيق بود و صلب جهت قوت و يبس آلت و قلت رطوبت .\r\nو نبض لايق باقى امزجه صحيحه مركبه بعد از\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمعرفت مفردات ظاهر بود .\r\nو نبض لايق ذو جهتين كه مزاج يك نصف تن او سرد بود و يك نصف گرم بود ، از هر شقى مناسب مزاج آن بود و اختلاف لازم بود .\r\nو نبض لايق مردم لاغر عظيم بود و بطى جهت عدم مانع طول و عرض و شهوق و جهت تتميم عظم .\r\nو نبض لايق مردم فربه مايل به صغر بود جهت وجود موانع عظم .\r\nليكن قوت نبض مردم لاغر گرم‌مزاج بيشتر از قوت نبض فربه گوشتين بود .\r\nو قوت نبض فربه گوشين بيشتر از قوت نبض مردم فربه بسيار پيه باشد ، زيرا كه مزاج فربه بسيار گوشت به گرمى مايل بود و مزاج گرم به طبيعت اقرب بود از مزاج سرد .\r\nو نبض لايق فصل ربيع قوى بود و معتدل در باقى حالات جهت اعتدال اسباب فى الجمله از جهت اعتدال هوا .\r\nو نبض لايق صيف سريع متواتر بود جهت كثرت حاجت و ضعف قوت به تحليل مفرط از حرارت خارجى .\r\nو نبض لايق فصل خريف فى الجمله ضعيف و مختلف باشد جهت كثرت استحاله مزاج عرضى به حر و برد مختلف متوالى و جهت مخالفت طبع اين فضل با طبع حيات به قلت حرارت و غلبهء يبوست .\r\nو نبض لايق فصل شتاء متفاوت و بطى و صغير باشد جهت قلت احتياج به‌واسطه برد هوا و به هم در نشستن گوشت و پوست .\r\nو گاه باشد كه گرم‌مزاج را حرارت‌ها جهت برد هوا در درون محتقن شود و جمع آيد و برودت را از غور مانع آيد و قوت زياده شود و نبض قوى گردد .\r\n\r\nحكم نبض در امتزاجات\r\nحكم نبض لايق اوايل فصل بل فصل مؤخر از آن باشد و حكم نبض در بلاد معتدله ربيعه ، حكم نبض لايق ربيع بود .\r\nو در بلاد حاره صيفيه حكم نبض لايق صيف .\r\nو در بلاد بارده شتويه حكم نبض لايق شتا .\r\nو در بلاد يابسه خريفيه حكم نبض لايق خريف .\r\nو نبض لايق صاحب تدابير گرمىفزا و سردىفزا و خشكىفزا و ترىفزا جمله بر اين قياس معلوم گردد .\r\nاين است بيان نبض‌هاى طبيعى كه موازين نبض هاى غير طبيعى توانند بودن و چون از پيش معلوم شده كه اعدل امزجه مزاج نوع انسان است ، از اينجا اعتدال لايق نبض نوعى مفهوم گردد و ميزان و مقياس كلى خود آن بود .\r\nبدان‌كه اختيار جستن احوال نبض از عرق ساعد به جهت آن كرده‌اند كه اين عرق مجارى دل واقع است و نسبت با بسيارى از شرايين ظاهره به دل نزديك‌تر است و از بخارات چنان مملو نيست كه شريان‌هاى صدغ و گردن به‌واسطه بودن آن‌ها اعلاى قلب و غلبه صعود بخار به جانب آن‌ها و در گوشت نيز بسيار پوشيده نيست چنان‌كه ديگر شريان‌ها و نيز در كشف آن طعبى و استحيايى زياده كه موجب تغيير نبض باشد واقع نيست ، چون عرق صدر و به تجربه نيز اشبها و آن را اصح يافته‌اند و اللّه اعلم .\r\n\r\nو اما دلالت حالات نفس بر حالات بدن\r\nبدان‌كه سبب اصلى دم زدن نيز بر سه چيز است :\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nقوت حيوانى فاعل و حاجت ادخال هوا و اخراج دخان قلب و آلتى كه قصبهء حلق و حنجره و شش و حجاب و عضل‌هاى سينه است .\r\nو هرگاه حال يكى از اين‌ها از مجراى طبيعى بگردد ، حال دم زدن نيز از مجراى طبيعى بگردد .\r\nو هرگاه اين جمله بر وضع طبيعى باشند تنفس نيز طبيعى باشد .\r\nپس تغييرات دم زدن به غير اراده خبردهنده بود از تغييرات آن اسباب به‌واسطه مغيرات لازمه و غير لازمه ، چنانچه در نبض مذكور شد و بدين جهت اكثر احوال بدنى چنانچه از نبض شناخته مىشود ، از دم زدن نيز شناخته شود .\r\nو چون ميان حركت آلات تنفس و حركت شريانى تتابع و توافق دايمى نيست پس ميان تغييرات نبض و نفس ملازمه كليه نباشد ، بلكه آنچه باهم واقع شود اتفاقى بود ، چه معتاد آن به دم گرفتن را تغييرات در آن اثنا در نبض بسيار پديد آيد و در نفس تغييرى نشود و نيز بسيار بود كه در بعضى سوء المزاجات نبض متغير بود و نفس طبيعى باشد .\r\nو تغيير حال دم زدن به تغيير حال اسباب ثلثه چنان بود كه هرگاه يكى از اين جمله ضعيف باشد و اگر چه باقى برقرار طبيعى باشند ، دم زدن صغير باشد زيرا كه با ضعف حاجت فاعل و آلت هرچند قوى باشد ، تحريك به اندازهء حاجت كنند و با ضعف قوت آلت و حاجت هرچند قوى باشند ، تحريك به اندازهء قوت ميسر گردد و با ضعف آلت قوت و حاجت هرچند قوى باشد ، تحريك به اندازه قابليت آلت ميسر گردد و هرگاه حاجت بسيار بود و قوت وافر و آلت مطاوع دم زدن عظم بود و هرگاه كه حاجت بيشتر گردد هم با وفور باقى دم زدن سريع شود و چون احتياج سخت غلبه گردد ، متواتر شود .\r\nو باشد كه ضعف قوت و قلت مطاوعت آلت باشد حاجت در تواتر افزايد و صغير بود .\r\nو باشد كه بدان حد نرسد و سريع و صغير بود .\r\nو هرگاه حاجت اندك و قوت ضعيف باشد ، دم زدن بطى و صغير بود .\r\nو باشد كه قوت غلبه كند و بطى و عظيم شود .\r\nو باشد كه متفاوت بود .\r\nبالجمله تنفس در اكثر احوال شبيه بود به نبض و از حركات سينه و پوست شكم و منفذ بينى و درآمدن و برآمدن هواى مستنشق و بودن نفخه و عدم آن تمامى كيفيات نفس را بتوان شناختن و سبب دم زدن‌هاى مختلف و ناطبيعى دلالت آن‌ها جمله به تقريب مبين گردد و ان شاء اللّه تعالى .\r\n\r\nاما دلالت حالات بول بر حالات بدن\r\nبدان‌كه بول كه آن را دليل و تفسره نامند ، چون فضله هضم كبدى و عروقى است و گذر او بر گرده و مثانه است و در آن موضع نيز مكثى دارد ، پس بالذات خبردهنده بود از حال آن اعضا و مجارى و همچنين از حال اخلاطى كه در آن اعضا و مجارى به آن مختلط بوده‌اند و به واسطهء آن‌ها از ديگر احوال بدنى از امزجه و كيفيت اعضا خبر دهد و اشهاد اولش اظهر بود و دليل طبيعى مركب بود از مائيتى غاليه كه از كبد و عروق به كليه و مثانه منجذب گشته و قليلى از آثار اخلاط و از ثفلى كه از عروق باب رجوع كرده و آن گاهى در ته آب نشيند و گاهى بر سر آب ايستد و گاهى در ميان آب قرار يابد و جمله آن را رسوب گويند جهت قابليت ترسب .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nو حالات كليه بول\r\nكه آن‌ها را اجناس ادله گويند به حكم استقرا هفت حالت بود :\r\nاما حالت اول رنگ دليل بود و اصول رنگ‌هاى آن چهار است به عدد و مناسبت اخلاطه اربعه : زرد و سرخ و سياه و سفيد . و از تركيب اين‌ها رنگ‌هاى بسيار پديد آيد و هريكى از اين بسايط را چند مرتبه است . اما مراتب زرد شش است :\r\nيكى تبنى است كه مشابه است به رنگ كاه يا به آبى كه از كاه پاك جدا شود بعد از مجاورت معتدل و سبب آن در اكثر اوقات برد مزاج بود كه صفرا كم متولد شود و قصور هضم آن را لازم باشد و گاه بود كه بارد المزاج را بلغمى بسيار به مجارى بول ميل نموده با آن منضم گشته باشد و رنگ او را كم ساخته و گاه بود كه محرور را از جهت ميل صفرا به جانب اعلى رنگ بول چنين بود .\r\nدوم اترجى است كه شبيه است به رنگ پوست ترنج و سبب آن اعتدال حرارت و برودت مزاج بود و همچنين تولد صفرا به اعتدال لايق و نيكى هضم آن را لازم بود . ليكن اگر به قوام رقيق باشد هنوز در اخلاط ناگواريدگى و خامى بود و طبيعت اين لون به جهت آن است كه لختى از صفرا لا بد است كه به مثانه منصب شود از زهره تا مثانه و آلات بول را به لذع بياگاهند از فساد بول تا به دفع آن مبادرت نمايد و مخالطت صفرا اين صبغ دهد .\r\nسوم اشقر است كه زردى آن اندكى مايل به سرخى و درخشانى بود و سبب آن زيادتى حرارت و غلبهء صفرا باشد .\r\nچهارم نارنجى است كه حمرت آن بيشتر از اشقر است و سبب آن افراط حرارت بود .\r\nپنجم نارى است كه به رنگ آبى بود كه از زعفران گيرند و سرخى وى زياده از نارنجى بود و شعاعى با آن باشد همچو شعاع آتش و سبب آن شدت حرارت بود .\r\nششم سرخ ناصع است كه به لون شعر زعفران بود و سرخى آن زياده از نارى باشد و سبب آن شدت حرارت و غلبهء صفرا باشد .\r\nو جالينوس لون صحى معتدل آن را يافته است كه ميان نارنجى و نارى باشد و شيخ بول اترجى را يافته است و محمد زكريا مىگويد كه بسيار را ديدم كه روز اول كه تب پديد آيد بول اترجى بود و بر آن حال بماند و پيشتر از روز چهاردهم هلاك شد . و بدين جهت مىگويد كه مرا به تجربه معلوم شده كه اندر آب زرد حرارت بيشتر از آن است كه اندر آب سرخ و اندر مايل به سرخى و اشقر درخشان را گرم‌تر از جمله يافته است و بعد از آن ترنجى را و آنچه مايل به سرخى است فرود آن‌ها يافته و حق آن است كه آنچه به اشراق و شعاع بود گرم‌تر از جمله الوان باشد . چه اشراق نمىباشد الا از حدت و حرارت صفرا .\r\nو اما مراتب سرخ چهار است :\r\nاول اصهب است كه هنوز تمام سرخ نشده ، ما بين حمرت و شقرت است و سبب آن در اكثر حال غلبه حرارت بود ، ليكن آنچه از تراكم صفرا حاصل شده باشد گرمى به آن بيشتر بود كه با آنچه از رقت و حدت دم حاصل شده باشد . زيرا كه گرمى صفرا بيشتر بود از گرمى خون .\r\nدوم وردى است كه به لون گل سرخ بود و سبب آن غالبا غلبهء خون باشد و حرارتى اقل از حرارت اصهب .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nسوم اقتم است يعنى اغبر كه حمرت آن به سياهى و غبرت مايل بود ، چون رنگ پشت بازى و سبب آن غالبا غلبهء خون سوداوى بود و حرارتى بيشتر از حرارت وردى و يا بلغمى عفن بود و حرارتى اقل از مرتبهء اول .\r\nچهارم سرخ قانى است كه به رنگ خون طبيعى بود و سبب آن نيز در اكثر حال غلبهء خون و كثرت حرارت بود .\r\nو بسيار باشد كه سرخى بول به سبب ضعف كبد و يا گرده و يا عروق و يا ريش مجارى و يا به جهت درد صعب و سده و عفونت خلط پديد آيد و آنچه از ضعف كبد باشد به آبى ماند كه گوشت خام در آن شسته باشند .\r\nاما مراتب سياه نيز چهار است :\r\nاوّل مايل به زردى است و سبب آن سوخته شدن صفرا و يا خون بود و سبقت بدى بوى شاهد آن باشد .\r\nدوم مايل به غبرت است و سبب آن غلبهء خون سوداوى باشد .\r\nسوم مايل به خضرت است و سبب آن غلبه سوداى صرف بود .\r\nچهارم مايل به سفيدى و سبب آن سوداى بلغمى بود كه به جمود مادهء بلغم حاصل گشته و تقدم عدم بوى و قلت لون شاهد آن باشد .\r\nو افسد اين جمله صنف اول بود خصوصا كه بر آن حال بماند .\r\nو گاه باشد كه در حين بحران بول سياه شود به سبب حركت خلط سوداوى از كوشش طبيعت و وقت بحران و علامات آن شاهد وى بود .\r\nو گاه باشد كه از فروبردن حرارت غريزى بول سياه شود و ضعف كامل شاهد آن بود .\r\nو اما مراتب سفيدى دو است :\r\nيكى سفيد حقيقى كه به لون شير بود و سبب آن غالبا يا غلبهء بلغم بود و يا برودت غالبه و غلظت و مخالطت شاهد اين دو بود . و يا يكى گداختن پيه و شرحه به حرارت غالب و جمود آن در قاروره شاهد آن بود . و يا گداختن اعضاى اصليه و ذبول شاهد آن بود .\r\nدوم سفيد مجازى كه شفاف بلورى مفرق بصر بود چون كاغذ سفيد و سبب آن غالبا يا عدم تصرف طبيعت بود در آب به جهت برد مزاج و در اينجا نضج طمع نبايد داشتن و يا سده بود كه منع نفوذ صابغ كند و رقت شاهد اين هر دو بود .\r\nو گاه باشد كه به سبب ميل مواد به دماغ بول سفيد شود و اين در امراض گرم به اختلاط عقل افتد .\r\nو گاه باشد كه به سبب بحران مرض بلغم ، بول سفيد شود چه ماده به ادرار مندفع گردد .\r\nو گاه باشد كه به سبب ريش مثانه و آلات بول ، دليل سفيد شود و مخالطت ريم بدان شاهد بود .\r\nو گاه باشد كه به سبب حدوث سنگ ، بول سفيد شود .\r\nو گاه بود كه به سبب گرمى گرده و زود بيرون آمدن آب ، بول سفيد شود و علت ذيابيطس شاهد آن باشد .\r\nاما رنگ‌هاى مركب ظاهره ده است :\r\nاول فستقى است و سبب آن احتراق صفرا باشد .\r\nدوم كراثى است و سبب آن زيادتى احتراق صفراست .\r\nسوم زنجارى است و سبب آن شدت احتراق صفراست و افراط حرارت خود جمله را لازم است .\r\nچهارم آسمان‌گونى است و سبب آن برد و انجماد ماده بود و يا خوردن زهرى .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nپنجم سبز نيلگون است و سبب آن برد و انجماد خلط بود .\r\nششم زيتى است كه شبيه به لون روغن زيت و يا شبيه به قوام آن و يا به مجموع بود و خالى از چربى نباشد . و سبب آن گداختن عضوى از كثرت حرارت و يا استفراغ مادهء چرب بود و بسيار باشد كه از كثرت جماع در آب چربى پديد آيد .\r\nهفتم ارغوانى است و سبب آن احتراق مره صفرا و سودا بود .\r\nهشتم كدر است كه مشابه به لون و قوام شراب كنده بود و سبب آن آماس احشا و يا حمل باشد .\r\nنهم كدر است كه شبيه به لون و قوام نخوداب باشد و سبب آن نيز همين است كه مذكور شد .\r\nدهم غسالى است كه به شستهء گوشت ماند و سبب آن به تقريب معلوم شد .\r\nو بر اذكيا مخفى نماند كه حكم بر اين اسباب گاهى صحيح آيد كه لون به واسطهء سابقى از واردات خارجيه نباشد . چنانچه مثلا :\r\nخوردن زعفران و صبر و خيارچنبر و راوند و زردچوبه و شراب سرخ كهن ، آب را زرد كند .\r\nو خوردن تره آب را سبز كند .\r\nو خوردن آب كامه آب را سياه كند و تيره .\r\nو بستن حنا بر دست و پا آب را سرخ كند .\r\nو حيض و نفاس به مخالطت ، آب را سرخ كند .\r\nو همچنين خوردن روناس و شراب در اكثر حال ، آب را به لون خود مايل سازد .\r\nو بسيار خوردن آب و ترىها ، بول را كم‌رنگ و سفيد كند .\r\nو افعال متعب و كثرت احتباس بول ، لون آن را به زردى و سرخى مايل سازند .\r\nاما حالت ثانيه قوام دليل بود و اين بر سه قسم است : رقيق و غليظ و معتدل .\r\nاما سبب رقت قوام :\r\nعدم نضج بود چه در صحت و چه در مرض .\r\nو يا وقوع شده باشد در مجارى كه حبس اجزاء غليظ كند .\r\nو يا بسيار خوردن آب و ترىها چه در صحت و چه در مرض .\r\nو يا در ضعف گرده و مجارى بول كه جذب نكند مگر رقيق را .\r\nو يا سردى و خشكى مزاج . و يا ميل مواد به جانب غير مجارى .\r\nو يا استفراغ رطوبات رقيقه .\r\nو اما سبب غلظ :\r\nيا عدم نضج باشد و تقدم بول اغلظ شاهد آن بود .\r\nو يا غلبهء خلط و امتلاء بود .\r\nو يا پخته شدن خلطى در غايت غلظ و دفع طبيعت آن را و عدم تقدم بول اغلظ شاهد آن بود .\r\nو يا ضعف و بطلان حرارت باشد .\r\nو اما سبب اعتدال قوام نضج ماده باشد چه در صحت و چه در مرض .\r\nاما حالت ثالثه صفا و كدورت بول و توسط در آن بود .\r\nاما سبب صفا نضج ماده بود و تابع بود آن را اعتدال و استواى قوام و سكون و ترسب اخلاط .\r\nاما سبب كدورت عدم نضج بود و بىشك ماده\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nريحى با آن بود كه اجزاى ارضيه را كه مخالط آب است نگذارد كه مترسب گردد و تيره دارد آن را .\r\nو گاه باشد كه سبب كدورت سقوط قوت باشد به جهت موت حرارت غريزى .\r\nو گاه بود كه سبب آن ورمى بود باطنى .\r\nو گاه بود كه سبب بدى هضم باشد كه به سبب ناگواريدگى اجزا ، غذا نيكو متميز نگردد .\r\nو فرق ميان غليظ و كدر آن بود كه غليظ مستوى القوام باشد و كدر مختلف القوام باشد .\r\nو گاه بود كه غليظ منع نفوذ بصر نكند همچو بياض بيض به خلاف كدر كه منع نفوذ بصر جزء تعريف وى بودى و به نقيض متصف نتواند شدن و سبب توسط كدورت قلت اسباب آن باشد و ابتداى نضج .\r\nاما حالت رابعه بوى بول باشد و اين هشت قسم بود :\r\nيكى بىبويى است و سبب آن يا برد مزاج و خامى اخلاط بود و عدم تقدم نتن و حمى شاهد آن بود و يا سقوط قوت و عجز طبيعت باشد از مقاومت با مرض و تقدم نتن و بقاى حرارت شاهد آن بود .\r\nدوم منتن يعنى گنده‌بوى است و سبب آن يا عفونت غالبه بود در عروق و يا حدوث قرحه در مجارى و تقدم آثار نضج و علامت قرحه شاهد آن بود .\r\nسوم ترش‌بوى است و سبب آن استيلاء حرارت غريبه بود بر خلط بارد و يا موت حرارت غريزى و خمى شاهد آن بود . و گاه باشد كه به‌واسطه غلبهء سودا باشد و لون شاهد آن بود .\r\nچهارم شيرين‌بوى است و سبب آن غلبگى خون بود .\r\nپنجم تلخ‌بوى است و سبب آن گرمى و خشكى مزاج و غلبهء صفرا بود .\r\nششم ماهىبوى است يعنى بوى ماهى خام كه گرم شده باشد و سبب آن استيلاى حرارت غريب به رطوبت لزج باشد .\r\nهفتم تيزبوى است و سبب آن حرارت و گرمى مزاج بود .\r\nهشتم بوى معتدل است كه نتن آن به دستور نتن بول اصحا بود در سن لايق و سبب آن نضج است و عدم اسباب غير طبيعى .\r\nو اين احكام نيز گاهى صحيح‌اند كه از خارج چيزى كه مغير بوى باشد وارد نشده باشد . چنانچه مثلا خوردن خردل بوى بول را تيز مىسازد و اكثر آنچه بوى غالبى دارد چون زعفران و جوزبوا و عصاره برگ شفتالو و اشباه آن‌ها ، بوى بول را شبيه به بوى خود مىسازند .\r\nاما حالت خامسه كفك بود كه بر سر آب مىايستد .\r\nو سبب حدوث وى مخالطت باد باشد با رطوبت و استدلال بدان از چند وجه بود :\r\nاول از لون اما سبب زردى و سياهى غلبهء صفرا و سودا باشد و منذر بود به يرقان و سبب بودن وى به رنگ كفك نيز در بول زردگونه مرض شش بود و سبب ديگر لون‌ها هم واضح باشد .\r\nدوم از بسيارى وى ، اما سبب آن غلبهء نضج و خامى خلط باشد .\r\nسوم از بزرگى وى .\r\nچهارم از دير ماندن وى و سبب اين هر دو لزوجت و غلظت مواد بود و قلت وى به جميع اين وجوه دال بر نضج باشد .\r\nاما حالت سادسه مقدار بول بود و اين سه قسم\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nباشد : قليل و كثير و معتدل طبيعى معتاد .\r\nو اما سبب قلت ، يا بسيارى تحليل رطوبات بود از تعبى سابق و يا از حرارتى حاصل و يا از خوردن چيزهاى خشك و كم خوردن آب‌ها و ترىها و يا كثرت اجابت شكم و يا سده كه مانع خروج غليظ باشد و تمدد موضع شاهد آن بود و يا ميل مواد مايى به جانب جلد چنانچه در استسقا و يا ضعف قوت هضم و نضج و دفع .\r\nو اما سبب كثرت ، يا بسيارى خوردن آب و ترىها و مدرات بود و يا استفراغ فضول در بحران به قوت طبيعت و حصول خفت و راحت متعاقب آن شاهد آن بود و يا گداختن اعضا بود و حرارت محرقه شاهد آن باشد .\r\nو سبب طبيعى ظاهر است .\r\nاما حالت سابعه رسوب بود و استدلال بدان از وجه هفت باشد :\r\nاول از جوهر رسوب است و آن هفده نوع بود :\r\nنوع اول طبيعى است كه سپيد و متشابه الاجزا و متخلخل و متصل بود و شبيه به رسوب گلاب و سبب آن هضم و نضج طبيعى باشد .\r\nنوع دوم خراطى است كه اجزاى آن از كثرت عرض و شخن به تراشه چوب ماند .\r\nو اين يا سفيد بود و سبب آن تراشيده شدن و ريش مثانه باشد .\r\nو يا سرخ بود غير تيره و سبب آن تراشيدن شدن و ريش گرده بود .\r\nو جمله اين‌ها به واسطهء حرارتى زايد و يا مادهء حارى مفسد بود .\r\nنوع سوم فلوسى است كه شبيه بود به فلوس ماهى و اين يا تيره‌رنگ كمد بود يا نيلگون و سبب هر دو تراشيده شدن اندام‌هاى اصلى باشد و بدترين اصناف رسوب اين است .\r\nنوع چهارم نخالى است كه پاره‌هاى آن كوچك‌تر از خراطى بود و ليكن سطبرتر باشد و سپيدگونه بود و شبيه به سبوس سطبر . و سبب اين جرب مثانه يا عروق بود و يا گدازش اعضا . ليكن آنچه از گدازش باشد ادكن بود و حرارت و ضعف غالب شاهد آن بود و آنچه از جرب باشد ، كنده بود و تقدم ريم و خارش بن قضيب شاهد آن باشد .\r\nنوع پنجم قشورى است كه به پاره‌هاى پوست درون بيضه ماند و سبب اين انجراد يا جرب و ريش مثانه و كليه بود .\r\nنوع ششم صفايحى است كه شبيه بود به صفايح خرد و در شخن فزون بود از قشورى و سبب اين اكثر سبب خراطى باشد . و گاه بود كه سبب آن سوخته شدن خون باشد اندر جگر يا اندر گرده و سرخى و تيرگى شاهد آن بود و يا اندر سپرز و لون آن به غايت تيره باشد و سرخ . و خلاصى صاحب اين بول ممكن نباشد .\r\nنوع هفتم كرسنى است و اجزاى آن بزرگ‌تر از نخالى باشد و سرخ بود و به غايت شخين و شبيه به كرسنه .\r\nو سبب اين يا سوخته شدن خون باشد اندر جگر و گرده و يا سوخته شدن اجزاى جگر و يا اجزاى گرده به جهت حرارت عظيم و آنچه از جگر آيد سرخى آن به سياهى زند و آنچه از گرده آيد به زردى گرايد و نادرا به سياهى مايل باشد و حال صاحب آن هم به غايت بد بود و حق آن است كه اين جمله مذكور اصناف خراطى اند .\r\nنوع هشتم سويقى است و او را دشيشى نيز گويند و اجزاى آن خردتر از نخالى بود و نسبت با يكديگر متخالف باشند در صغر و كبر .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nو سبب وى يا گدازش گوشت بود از حرارتى قوى كه نخست آن را همچو زردابى كند ، آن‌گاه خشك گرداند و همچو پستى سازد به لون زرنيخ سرخ .\r\nو يا سوخته شدن خون بود و سرخى لون و تيرگى شاهد آن بود .\r\nو يا گدازش اعضاى اصليه باشد و سپيدى لون و ادكنى و ضعف شاهد آن بود و يا جرب مثانه باشد كه آن مذكور شد .\r\nنوع نهم لحمى است كه به پاره‌هاى ريزهء گوشت ماند و اگر به دست بمالند دير از هم جدا شود و سبب اين بيشتر گدازش گوشت گرده باشد و گاهى از جگر باشد .\r\nنوع دهم دسمى است يعنى چرب .\r\nو سبب اين بيشتر گداخته شدن پيه و شرحه بود و آنچه با آب آميخته باشد از غير حوالى گرده از دور تر آيد و گاهى استفراغ فضله چرب باشد .\r\nنوع يازدهم مدى است و مده ريم را گويند و سبب آن سركردن قرحه بود در مجارى بول .\r\nنوع دوازدهم مخاطى است و سبب اين بيشتر سردى مزاج و كثرت رطوبات خام بود در تمام بدن و يا در آلات بول كه به قوت طبع مندفع گردد .\r\nو گاه باشد كه بحران عرق النسا بود يا بحران وجع مفاصل و خفت متعاقب آن شاهد بحران باشد . و مخاطى بىنتن بود و دير اجزاى آن از همدگر متفرق شود و همچو مخاط به خلاف مدى و آنچه از مخاطى لطيف باشد در وقت نضج پديد آيد ، اميد خير باشد .\r\nنوع سيزدهم شعرى است كه در طول به شعر ماند و سبب اين بسته شدن رطوبات مستطيله بود در مجارى ضيقه به قوت حرارت عاقده و آنچه سرخ بود از گرده آيد و آنچه سفيد بود از آلات بول آيد و گاه بود كه به درازى شيرى باشد و جالينوس گويد كه اين نوع رسوب را خطر نباشد .\r\nنوع چهاردهم رملى است كه به ريگ ريزه ماند و سبب اين ريزه شدن سنگ گرده و مثانه بود و يا بسته شدن اندر آن‌ها ، و آنچه سرخ بود از گرده آيد و آنچه سفيدگونه آيد از مثانه آيد .\r\nنوع پانزدهم رمادى است كه به خاكستر ماند و سبب اين بسيار ماندن بلغمى يا مدّه باشد در عضوى تا بدان جهت لون او گشته بود و اجزاى آن از هم گسسته و گاه بود كه حرارتى در آن نيك اثر كرده باشد و آن را چنين ساخته .\r\nنوع شانزدهم علقى دموى است كه با خون آيد و به خون بسته ماند و سبب اين يا ضعف كبد بود و نيكى ممازجت رسوب و خون با بول شاهد آن باشد . و يا جراحت مثانه و مجارى بول بود و تميز خون از بول شاهد آن باشد .\r\nنوع هفدهم مشابه خميرمايه‌هاست و سبب اين ضعف معده و ناگواريدن طعام بود و بسيار باشد كه سبب اين بسيار خوردن شير و پنير بود .\r\nوجه دوم از كمى و بسيارى رسوب است .\r\nاما سبب بسيارى آن غلبه فضلات باشد و غليظى ماده .\r\nو سبب كمى به خلاف اين باشد .\r\nو چون به غايت كم بود دلالت بر عدم نضج كند و يا بر سده كه مانع نزول آن بود .\r\nو جوانان و اصحا و مردم لاغر را اكثر رسوب كم باشد .\r\nو بسيار بود كه در امراض جوانان و صفراوى صرف رسوب محسوس نباشد و اگر اندكى محسوس شود غمام\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nوضع بود .\r\nوجه سوم از كيفيت رسوب است مثل لون و بوى و سبب آن‌ها از مباحث سابقه فى الجمله معلوم شد و به تفضيل به تقريب مبين گردد ان شاء اللّه تعالى .\r\nوجه چهارم از وضع رسوب است مثل استوا كه آن تشابه اجزا را گويند . و سبب آن در رسوب محمود تمامى نضج بود و در غير محمود عجز طبيعت از تصرف در آن و مثل ملاست كه آن اتصال اجزا را گويند و سبب آن در رسوب محمود عدم ريح و نيكى هضم بود و در غير محمود عجز طبيعت از تفريق آن . و مثل تشتت كه آن عدم ملاست را گويند و سبب آن در محمود و غير محمود عكس سبب ملاست بود .\r\nوجه پنجم از مكان رسوب است و رسوب به اين اعتبار سه قسم بود :\r\nيكى غمام بود كه بر سر آب ايستد و آن را سحاب و ضباب و طاقى نيز گويند به اعتبار رقت و غلظ و سبب اين قلت نضج و تصعيد باد بود مر رسوب را .\r\nدوم متعلق كه در ميانگاه آب قرار يابد و سبب آن نضج فى الجمله و قلت ريح مصعد .\r\nسوم راسب كه در ته آب نشيند ، و سبب اين عدم ريح و نضج تمام بود و مخفى نماند كه در رسوب نيك استدلال بر اين وجوه صحيح و تمام بود . و ليكن در رسوب‌هاى بد بر اين وجوه درست نيايد بلكه راسب از آن‌ها اكثر به سبب حرارتى محرقه باشد كه ثقل را تحليل لطايف كرده و ارضيت آن گذاشته و يا به جهت بردى كه اجماد و تكثيف آن كرده و متعلق اكثر به سبب ضعف اين اسباب مذكوره بود .\r\nو گاه باشد كه با وجود قوت اسباب مذكوره با وى قليل سبب تعلق آن شده باشد و غمام اكثر به سبب غايت قلت آن اسباب مذكوره باشد .\r\nو گاه باشد كه حرارت قوى اندر آن كثافت اثر كرده بود و احراق لطايف آن نكرده باشد و آن را به سر آب برآورده باشد همچو تصعيد ادخنه و غيرها .\r\nو گاه بود كه با وجود قوت اسباب بادى بسيار باشد كه اثفال را بر سر آب آورد .\r\nپس از اين دلايل واضح شود كه بدترين اقسام از رسوب بد ، راسب بود بعده متعلق بعده غمام كه آن‌ها را ريح قوى به افرط حرارت تصعيد نموده باشد .\r\nو بهترين غمام آن بود كه از غير ريح باشد بعده متعلق كه نه از ريح بود .\r\nو از رسوب نيك بهترين راسب بود پس متعلق كه در وسط قاروره بود پس غمام .\r\nوجه ششم از زمان به ته نشستن و به هم در آمدن رسوب بود .\r\nاما سبب زود به ته نشستن و به هم درآمدن رسوب قوت طبيعت و نيكى نضج و لطافت خلط بود .\r\nو سبب دير به هم برآمدن و دير به ته نشستن به خلاف اين باشد . و ليكن بايد كه بر هيات مخروطى بود .\r\nوجه هفتم از هيات اختلاط رسوب با بول است . اما آنچه سخت آميخته باشد و هيچ متميز نگردد و سبب آن در كبد و اعضاى بالايين باشد . و آنچه به غايت متميز گردد ، سبب آن در قضيب و اعضاى قريب بدان باشد . و آنچه متوسط بود در تميز و عدم تميز ، سبب آن در اواسط بدن باشد چنانچه ساير احوال بدان اشتهاد نمايند .\r\nاين است فى الجمله بيان اسباب حالات بول . و طريق استدلال احوال از آن‌ها و تحقيق اسباب مركبات\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاجناس اين‌ها به تقريب معلوم گردد ان شاء اللّه تعالى .\r\nو بدان‌كه بول لايق حال اطفال سپيد شيرگون بود مناسب خودش و مزاج ايشان .\r\nو بول لايق حال كودكان غليظتر باشد و با سحاب مضطرب پراكنده و باشد كه تيره بود و جمله به‌واسطه ضعف قوت مزاج ايشان باشد در جدا كردن رسوب از آب و غلبهء فضلات خام در بدن ايشان از جهت پر خوردن و حركات بىترتيب . و از اينجاست كه گفته‌اند كه بول كودكان را در احكام اعتمادى نيست و قلت تولد صفراى صابغ و بدبوىكننده در بدن طفل و كودكان واضح است .\r\nو بول لايق حال جوانان معتدل القوام بود مايل به ناريت .\r\nو بول لايق حال كهول مايل به سپيدى و رقت بود و باشد كه به‌واسطه بسيارى فضلات كه در تن ايشان پديد مىآيد غليظ گردد فى الجمله و غلبه آيد .\r\nو بول لايق حال پيران سفيد رقيق بود به سبب سردى مزاج ايشان و ضعيفى مثانه و اندر بيشتر وقت‌ها با وجود سپيدى از سياهى خالى نباشد .\r\nو هرگاه بول پير سخت غليظ شود ، علامت تولد سنگ باشد .\r\nو بول لايق حال زنان در جميع احوال غليظتر و كمرنگ‌تر و بىرونق‌تر از بول مردان بود . و مراد از بىرونقى كم‌صفايى و كم‌درخشانى است و جمله به واسطهء آن است كه هضم ايشان ضعيف‌تر و فضلات ايشان بيشتر است و منافذ دفع فضول گشاده‌تر و پالودن فضول ايشان از منفذ بول هم بيشتر است .\r\nو فرق ميان بول زن و مرد آن بود كه بول مرد را هرگاه كه بجنبانند ، تيره شود و تيرگى آن ميل سوى بالا كند . و بول زنان از جنبانيدن تيره نشود از بهر آن كه ثقل بول ايشان با آب نيكو آميخته بود و اگر اندكى شود ، تيرگى آن ميل به يك‌سوى كند . و اندر بيشتر حال‌ها بر سر بول زنان كفكى باشد .\r\nو بسيار بود كه مرد چون جماع كرده باشد اندر بول وى ثفلى بود چون رشته‌ها اندر هم شده و اين غير از رسوب شعرى بود .\r\nو طريق گرفتن بول جهت ملاحظه نمودن چنان بود كه نخست شيشه سپيد نازك صافى به شكل مثانه بزرگ چنان‌كه تمام بول اندر آن گنجد ، به دست آورند و آن شيشه را قاروره مىگويند . آن‌گاه از پس آسايش خواب تمام و هضم شراب و طعام در آن بول كنند و مدت يك ساعت نجومى تقريبا آن را بنهند تا قرار گيرد و خير و شر آن به تحقيق وضوح يابد . آن هنگام بر طبيب عرضه كنند چنانچه حركت نكند .\r\nو بايد كه شيشه را و آب را از گرد و باد و سرما و گرماى مفرط و حرارت آفتاب حفظ كنند تا به سبب تاثير آن‌ها در دليل تغييرات پديد نيايد . و بعضى گفته اند كه مدت چهار ساعت بر آب اعتماد باشد و متغير نشود و بعضى تا قريب شش ساعت تجويز كرده‌اند و حق آن است كه بعد دو ساعت آب متغير مىگردد و احوال آن متعمد نبود و تا قريب ساعتى هنوز قرار نيافته باشد و احوال آن هم معتمد نبود .\r\nو مخفى نماند كه اين در جمله احكام مشروط است به عدم مغيرات خارجى و داخلى مثل صوابغ و اعراض نفسانى و تعب‌ها و جماع و تحليلات مفرط به استفراغات و غيرها و كثرت احتباس و اشباه اين‌ها .\r\n\r\nاما دلالت حالات براز بر حالات بدن\r\nبدان‌كه براز چون فضلهء هضم معده است و گذر او\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبر امعا واقع است و در آن موضع مكثى نيز دارد ، پس بالذات خبردهنده بود از حال معده و امعا و همچنين از حال بعضى اخلاط كه در آن اعضا با آن مختلط گشته و به واسطهء اين احوال از اكثر حالات بدنى خبر دهد ، چنانچه به تقريب مفصلا معلوم گردد ان شاء اللّه تعالى .\r\nو حالات كليهء براز كه آن را اجناس ادله گويند نه است :\r\nاما حالت اول لون براز بود و از جمله الوان طبيعى وى ، نارى خفيف الناريه باشد ، زيرا كه اثفال چون از معده به امعا نزول كند و مدتى آنجا مكث نمايد برحسب اقتضاى طبيعت تا بقاياى لطايفى كه در وى باشد از ماساريقا به جگر منجذب شود و بر سبيل مص و رطوبات لزجى كه بر سطوح امعا آلاييده شده است ، تا مضرت اثفال را از امعا بازدارد و روده‌ها را مانع آيد از ادراك فساد و تعفن اثفال كه به مكث حاصل شده .\r\nفلهذا لختى صفرا از زهره به روده‌ها منصب مىشود و با اثفال مخلوط گشته ، امعا را به لذع آگاه مىسازد تا دفع ثقل كنند ، چنان‌كه در بول معلوم شد . و از مخالطهء اثفال كيلوسيه سفيدگونه با آن صفرا اين لون پديد مىآيد . پس افراط براز در اين لون بىشبهه به واسطهء حرارت و غلبهء صفرا بود و تفريط و بياض آن به واسطهء برد مزاج و قصور هضم و يا غلبه بلغم و يا سده در مجارى انصباب صفرا .\r\nو آنچه به مده وقيح ماند سبب آن دبيله باشد در امعا و گاه باشد كه به سبب كم رياضت كردن ثقل شبيه مده وقيح شود و آن نافع بود و دفع ترهل كند .\r\nو فى الجمله اكثر اسباب تغييرات لون بر اسباب تغييرات لون بول بود و تعيين هريكى به شواهد توان نمود و جمله مشروط بود به عدم ورود صوابغ خارجيه .\r\nو اما حالت ثانيه بوى براز بود .\r\nو اين نتن يا بيشتر بود از نتن براز طبيعى و سبب آن يا ذوبان عضوى باشد و يا كثرت اخلاط عفن و يا بدى هضم و يا غلبهء حرارت و يا خوردن منتنات .\r\nو يا خود كمتر بود از نتن طبيعى و سبب آن سرعت خروج بود به‌واسطه زلقى در امعا و يا به ترشى مايل بود و سبب آن غلبهء بلغم ترش باشد .\r\nو اما حالت ثالثه مقدار براز بود .\r\nو اين يا بيشتر بود از مقدار طبيعى و سبب آن كثرت فضول غذاييه و غلبه قوت دافعه باشد .\r\nو يا كمتر بود و سبب آن يا غلبهء قوت جاذبه جگر باشد و يا ضعف قوت دافعه امعا و يا غلبهء احتباس آن در روده‌ها و يا خوردن كرمان آن را .\r\nو اما حالت رابعه قوام براز بود .\r\nو اين يا رقيق‌تر بود از قوام طبيعى عسلى و يا از معهود و سبب آن يا ضعف هاضمه بود و يا ضعف جاذبه كبد به سبب سده ماساريقا و غيره و يا فرود آمدن نزلات از سر به معده و فاسد ساختن غذا و فرولغزانيدن بيش از هضم تام معدى و مص ماساريقا و يا زود بيرون آمدن غذا به سببى ديگر مثل تناول مرلقات .\r\nو يا خشك‌تر بود و سبب آن يا تحليلات باشد به‌واسطه تعب‌ها و يا حرارت كه نشف رطوبات كند به تخصيص در كبد و گرده يا كم خوردن آب و ترى ها و يا خوردن غذاهاى خشك و يا بسيار رفتن بول و يا بسيار ماندن ثقل در امعاء يا خشكى مزاج . و يا لزج القوام بود و سبب آن يا لزوجت غذا باشد و يا خلط لزج و يا گداختن عضوى اصلى و غلبهء نتن و سقوط قوت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nشاهد اين بود . و يا مختلف القوام بود مختلط از رقيق و كثيف و سبب آن گشودن اثفال يابسه محتبسه بود به واسطهء مفتحى و حدوث اسباب ترقيق بعد القبض ثقبت و لغزانيدن اثفال خشك را .\r\nو اما حالت خامسه هيات براز بود و استدلال از انتفاح آن كنند چنانچه ثقلى كه شبيه بود به زبل گاوى در پوچى و خفت اجزا و سبب آن غلبهء بادها باشد از جهت قلت حرارت نضج‌كننده .\r\nو اما حالت سادسه وقت خروج براز بود .\r\nو اين يا زودتر واقع باشد از زمان خروج براز طبيعى يا از مدت معتاد و سبب آن بسيار آمدن صفرا به امعا باشد يا ضعف ماسكه .\r\nو يا ديرتر واقع باشد و سبب آن گاهى كه ثقل خشك نباشد يا برد امعا و ضعف هاضمه باشد و يا ضعف دافعه .\r\nو اما حالت سابعه كفك براز بود و سبب آن شدت حرارتى باشد كه موجب غليان آن شده باشد و عدم قراقراين را لازم بود و يا كثرت مخالطت رياح و قراقراين را لازم بود .\r\nاما حالت ثامنه چربى براز بود و سبب اين گاهى كه چربى بسيار نخورده باشند و عمل نكرده ، گدازش اندام هاى اصليه بود .\r\nو اما حالت تاسعه آواز بادها بود كه با براز برآيد .\r\nو اين يا يقائق باشد و سبب آن اختلاط بادهاى بسيار بود با رطوبات ماييه كه با براز است و قراقراين را لازم بود و موجب حدوث رياح به محل خود مبين خواهد شد و دلالت اين حال بر قلت حرارت معده تمام بود .\r\nو يا آواز قوى كند و سبب آن غلظ رياح و تمامى قوت دافعه بود .\r\nو يا آواز ضعيف كند و سبب آن رقت باد و ضعف قوت دافعه بود .\r\nو مخفى نماند كه حكم بر جمله اين احوال گاهى صحيح آيد كه مغيرات خارجه و ممدات وارد نشده باشد ، چنانچه در بول و غيره اين قيد مبين گشته و تحقيق احوال مركبه اين بسايط و اسباب سابقه و لاحقه دلالت آن‌ها به تفضيل از مباحث معالجات و غيرها معلوم گردد و ان شاء اللّه تعالى .\r\nببايد دانستن كه لازم نيست كه به هر برازى كه مخالف بود در حال با براز طبيعى مفهوم از بيانات اجناس موجب حالى ناطبيعى باشد ، زيرا كه هر شخصى را برازى است مناسب مزاج و سن و فصل و بلد و تدابير و طبيعى نسبت به حال او برازى است كه غالب احوال صحت بر آن كيفيات و كميات باشد و اين هنگام براز طبيعى و حقيقى نسبت به حال و مزاج او ناطبيعى بود .\r\nپس مقياس اگر معتاد غالب صحيحى را دارند معتمدتر بود و آنچه بقراط حكيم گفته است كه من كان بطنه فى شبابه لينا فانه اذا شاخ يبس بطنه و من كان فى شبابه يابس البطن فانه اذا شاخ لان بطنه بيان همين اختلافات طبيعى مىكند و مخالفت اهل گرم سيرات و اهل سردسيرات و اندر فصول در اين امر اكثر را معلوم است .\r\n\r\nاما دلالت حالات عرق بر حالات بدن\r\nبدان‌كه عرق چون فضله هضم عروق و اعضاست كه از راه مسام دفع مىشود . و مسام منفذهاى تنگ\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nرا گويند در جلد كه موى از بعضى از آن‌ها بيرون مىآيد و مركب است از فضلات رطوبات مايى و خلطى ، پس بالذات خبردهنده بود از حال هضم‌ها و فضلات اخلاط و به واسطهء اين‌ها از بسيارى از احوال ديگر خبر دهنده باشد . چنانچه تفصيل آن به تقريب معلوم مىشود .\r\n\r\nو حالات كليهء عرق\r\nكه آن را اجناس ادله او گويند ، هفت بود :\r\nاما حالت اول مقدار عرق است .\r\nو سبب بسيارى آن در غير تعب ، ورود معرقات با دفع طبيعت بود ، چنانچه در بحران‌ها و خفت متعاقب آن شاهد اين بود . و يا ضعف ماسكه و يا گشادگى مسام و يا كثرت رطوبات و ضعف هضم و يا رقت فضلات و ضعف متعاقب آن شاهد آن‌ها بود .\r\nو سبب اندكى آن يا ضعف قوت دافعه بود يا تمامى قوت ماسكه و يا خامى خلط و يا غليظى فضله و يا تنگى مسام و يا قلت رطوبات .\r\nو سبب نبودن آن يا استحصاف جلد بود يعنى بسته شدن مسام به سبب بردى از خارج و يا عدم قوت طبع بر دفع و يا قلت رطوبات به غايت و يا توجه طبيعت به شغلى داخلى و يا خامى اخلاط و كثافت آن‌ها .\r\nو اما حالت ثانيه لون عرق است و اين يا زرد بود يا سپيد و يا چركين و يا خونابه مانند .\r\nاما سبب زردى غلبهء صفرا بود و سبب سپيدى غلبهء بلغم و رطوبات بود و سبب چركى غلبه سودا بود و سبب بودن آن به لون خونابه ضعف قوت ماسكه و رگ ها بود .\r\nو گاه بود كه خون سخت غليظ و فاسد شود و غذائيت را نشايد و اندام‌ها آن را قبول نكند و طبيعت دفع آن طلبد و عرق همچو خون شود .\r\nاما حالت ثالثه بوى عرق است .\r\nو اين يا ترش بود و سبب آن ترشى بلغم باشد .\r\nو يا تيز بود و يا تلخ و سبب اين هر دو غلبه و حدت صفرا باشد .\r\nو يا گنده بود و سبب اين عفونت اخلاط باشد .\r\nو يا كم‌بوى بود و سبب آن خامى خلط و يا ضعف قوت باشد .\r\nو يا خوش‌بوى بود و سبب آن پاكى بدن باشد .\r\nو اما حالت رابعه طعم عرق است و اسباب طعوم همين اسباب بوىها باشد .\r\nو اما حالت خامسه كيفيت عرق است .\r\nو اين يا سرد بود و سبب اين در تب‌هاى حاره ، عجز طبيعت و حرارت غريزى بود از دفع و نضج خلط خام و قلت و عدم وفاى قوت به مدت لايق براى طبخ و تحليل آن به‌واسطه غلبه حرارت غريبه . و اندر تب‌هاى آهسته خامى خلط و وفاى قوت به مدت طبخ و تحليل آن . و در غير حمى ضعف حرارت بدنى بود به واسطهء ورود مبردات در حين گشادگى مسام .\r\nو يا گرم بود و سبب آن در جمله احوال قوت طبيعت و گرمى مزاج و اخلاط باشد .\r\nو اما حالت سادسه قوام عرق است چون لزوجت و سبب آن لزوجت مواد بود و مثل غلبه رقت و سبب آن رقيقى مواد بود و يا تنگى مسام به سبب كثافتى حادثه\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاز بردى و يا از دوايى .\r\nو اما حالت سابعه قوت و ضعف بيرون آمدن عرق است و سبب قوت آن غلبهء قوت دافعه و سبب ضعف آن غلبه قوت ماسكه بود .\r\nو اسباب تركيب اين احوال هم مخفى نخواهد بود و زيادتى وضوح به تقريب حاصل گردد ان شاء اللّه تعالى .\r\nو شرط صحت و اعتماد اين دلايل هم همان است كه در ديگر انواع دلايل گفته شد و اللّه اعلم بالصواب .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nباب دوم در بيان حفظ الصحت\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nكه اعظم مقاصد طبى است .\r\nبدان‌كه صحت عبارت است از هيات بدنى كه به واسطهء آن افعال بدنى به سلامت باشد يعنى بر وضع طبيعى صادر تواند شدن . و مرض در مقابل اين بود .\r\nو حفظ صحت عبارت است از مدد دادن مر طبيعت و مزاج صحيح را به تدابير حكمى در استقرار آن هيات مذكوره تا حالت ناطبيعى بالنسبت اليه را قبول نكند به سهولت .\r\nو افتتاح اين باب تبركا و تعلما بفزايد فوايد كلمات و اشارت حضرت خداوندى ابوى شاهى خلدت بركات عناياته مىشود مد ظله العالى . قال رسول اللّه صلّى اللّه عليه و آله و سلّم : ( المعده بيت كل داء و الحميه راس كل دوا بدان اسعدك اللّه فى الدارين ) كه معده خانه علت‌ها بدان سبب است كه طعام‌هاى مختلف و آب‌هاى مختلف در وى هضم مىشود و طبائع مختلفه و كيفيت متضاده در وى جمع مىآيد و هضم مختلفات و جمع متضادات بر وى دشوار مىگردد و بدان سبب اكثر مردم را معده ضعيف و عليل باشد مگر كسانى را كه خوردنى كمتر يافته باشند و آنچه خورده باشند نيكو هضم شده باشد و هضم پسنديده عادت كرده باشند .\r\nاما هرچه هضم وى معده را عادت شود دشوار نباشد ، پس در معالجه جميع اعضا عادات را تقديم بايد كرد و چيزى كه در تندرستى عادت هضم نكرده باشد در بيمارى هضم نكند و حذر بايد از معالجه بدان . و اثر عادت به مرتبه‌اى است كه هركه زهر خوردن عادت كند زهر در بدن او فادزهر شود و انواع مرض‌ها به عادت زهر خوردن از وى دفع گردد كه غير زهر به هيچ دوايى دفع نتوان كرد .\r\nبدان‌كه هر غذا كه غليظتر باشد و جوهر وى متين‌تر ، خورنده و عادت‌كننده آن را عمر درازتر و مرض كمتر بود زيرا كه از قبول آثار ضد و تغيير بعيدتر باشد .\r\nو غذاى و شربت لطيف اگر چه زود هضم شود ، معده را ضعيف كند مثل كشتىگيرى كه با كودكان كشتى گيرد و كم‌زور شود و چوب‌بازى كه با كنده‌بازى بازد ، كم‌باز شود و سخت كمانى كه از نرم كشيدن و كاهلى نرم‌كش شود .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو اگر چه غذاى محمود و فضل محمود حاصل مىشود ليكن زودتر متاثر و متغير مىگردد و موجب مرض مىشود .\r\nو متطببان صحرانشينان از اتراك و اعراب و اكراد و برزيگران را مىبينند كه قوت بسيار و عمرهاى دراز دارند و اكثر اوقات تندرست مىباشند و شربت‌خواران را و كسانى را كه به غذاى لطيف معتادند مىبينند كه ضعف القوااند و به امراض گوناگون مبتلاء ، از غلط فاحش خود هيچ متنبه نمىشوند با وجودى كه در كتب مسطور است كه هرچه لطيف است زود متاثر از غير مىشود و هرچه كثيف است دير متأثر از غير مىشود و همين مساله را دليل ساخته‌اند كه هرچه كثيف است دير و بدهضم مىشود و آنچه چنين شد مولد و مدد خلط بد و علت گردد و حال آنكه اين مساله نسبت با غير معتاد است .\r\nاما چون عادت شود نيك و زود هضم شود و هرچه چنين باشد مولد خلط نيك و مدد صحت شود و به سبب كثافت دير متغير گردد و دير تحليل پذيرد و موجب عمر دراز شود ان شاء اللّه تعالى .\r\nمسأله هر غذا كه مزاجش محكم‌تر بود بهتر بود اما چون عادت نباشد بد هضم شود و زيان دارد و هرگاه عادت شود ، نيك هضم شود و سود دارد . و عادت ابوين هم دخل تمام دارد ، زيرا كه اجزاى اصليهء بدن و روح از غذاى پدر و مادر است .\r\nو عادت مرضيه نيز دخلى تمام دارد و عادت را تاثير كه بسيار است . مثلا كسى كه هيچ رنجى و مشقتى و رياضتى نكشيده باشد او را با اندك حركتى تحليل مواد بسيار شود و ممكن كه به مرض انجامد . و كسى كه مشقت بسيار كشيده باشد هرگاه ترك حركت و رياضت كند بيمار شود و كسانى كه خوردنى كمتر يافته باشند هرگاه نعمت بسيار يابند و بدان طريقى كه در كليات طب گفته‌اند حفظ صحت نكنند به انواع مرض‌ها مبتلا شوند كه اطبا از علاج آن عاجز آيند . و اين هنگام اگر كسى نظر به عادات مريض كرده علاج كنند به زودى صحت يابد و ايشان حيران مانند و ندانند كه سبب مرض چه بود و به چه صحت يافت . فلهذا قال رسول اللّه صلّى اللّه عليه و آله و سلّم ( العاده كالطبيعه ثانيه ) .\r\nبدان‌كه در طب اصل جميع معالجات تجربه است ، پس در حفظ صحت نيز تتبع و تجربه بهتر و معتمدتر بود از باقى استدلالات و هرگاه از احوال مردم باخبر مىشويم اصحاب رياضت را مىيابيم يعنى معتادان را كه به جهت رياضت و عادت اندك مشقتى بر نفس خود حمل كرده باشند و جمعى كه از حقيقت اين مساله خبر ندارند ، گمان برند كه گرسنگى كشيدن رياضت است و اين باطل است ؛ چه رياضت عادت را گويند كه اگر به گرسنگى و تشنگى كشيدن عادت كرده باشند مرتاض باشند . چون ديدم كه اكثر مرتاضيان صحيح مىباشند دانستم كه رياضت حافظ صحت است و غذاى اصحا غذاى مرتاضيان بود و اكثر غذاى ايشان غذاى غليظ و پرقوت مىباشد و كشتىگيران و زورگيران اين مسأله را نيكو مىدانند .\r\nو چون در تعب مرتاضان نيز افراطى واقع شود ، بيمار شوند و در مخاطرات افتند زيرا كه تعب مفرط بيرون از عادت است .\r\nو غذاى اين طايفه قليه به غذاهاى چرب و قليه و برنج بريان و گوشت‌هاى بريان فربه و نان‌هاى فطير و بورانى و كباب‌هاى نيم خام و كماچ‌ها و قاتق‌هاى ماست و قروط بود و شيرين‌ها كم خورند كه حرارت برافروزند و بيم تب باشد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو شيرينى خود اكثر مردم را زيان دارد و صحت را به شيرينى حفظ نتوان كردن مگر آنكه به سال هاى بسيار عادت كنند و بيمارىها كشند و اگر جان به سلامت برند و صحيح شوند ، چون عادت شده باشد موجب حفظ صحت گردد .\r\nو اكثر غذاى اصحا كه غير زورگيرانند نان‌هاى جو و فطير يا گندم يا گاورس و گاهى غير فطير بود يا دوغ و ماست و يا پنير و آش‌هاى پردمبه و با روغن و به سركه قاتق كرده و يا به دوغ و قروت و اشباه آن فافهم .\r\nو دوغ و ماست جميع اصحا را موافق بود چنانچه به مناسبت طبع حيوانى اكثر مردم را مناسب آيد . و كسانى كه به كتب نظر كرده‌اند و مقلداند و دوغ و ماست و سركه و ساير ترشىها را منع مىكنند ، خود اكثر مريض باشند و كسى به حفظ صحت به طريق ايشان تندرست نباشد و اين غذاها كه عد كرديم و به حسب تجربه اكثر مردم را حقيقت اين‌ها معلوم است ، جمله غذاهاى غليظ است . و اين هنگام به حسب اين تجربه و اين تتبع ، اگر كسى گويد كه حفظ صحت به غذاهاى غليظ مىبايد كرد صحيح بود . ليكن قبل از تمهيد اين مقدمات اين سخن بس عجب مىنمايد فافهم و اتبع .\r\nو ميوه‌خواران كم‌تندرست باشند و اكثر جاها كه ميوه بسيار بود بيمارى بسيار بود . اما اگر كسى به يك ميوه يا دو ميوه عادت كند و بر سبيل رياضت خورد يمكن كه مدد صحت گردد مثل انگور كه در بعضى ممالك سال به سال بماند و خربزه و انار به تخصيص خربزه خوب كه نفع بسيار دارد و خواص نيكوش بسى است .\r\nاما هر ميوه كه در عرض همه سال نگاه نتوان داشتن عادت را نشايد .\r\nاما علاج مرض را شايد نه حفظ صحت را و ميوهء خشك را چون همه سال نگاه مىتوان داشتن اگر عادت كنند زيان ندارد .\r\nفاما آنچه مشاهد است ميوه‌خوار و شيرينىخوار صحيح طويل العمر كمياب است و غرض از شيرينى خوار و ميوه‌خوار نه آن است كه گاهى خورند . چه اين خود اكثر مردم را ميسر است .\r\nو اصل غذاى صحيح نان بود و آش آردينه و برنجينه .\r\nاما صحت برنج‌خوار كمتر از صحت جوخوار و گندم خوار بود .\r\nو بر بعضى دواها عادت كردن چون زرنيخ و رس و بلادر و امثال آن‌ها حافظ صحت را جايز است بلكه او را ناچار است از دوايى كه در او تحذيرى و يا امساك قوتى باشد به سكر و غير آن چه تحليل بسيار است و چنان‌كه غذا بدل مىيابد تحليل قوا بدل نمىيابد .\r\nپس چيزى كه حفظ قوت‌ها كند بدين نوع مذكور تواند بود و افضل همه سمومات است ، پس جوز ماثل مربى ، پس جوزبوا و ما اشبها . ليكن بر يك دوا اقتصار اولى باشد بر سبيل عادت و هر غذا كه حافظ صحت خورد بايد كه هنوز اشتها لختى باقى بود كه بس كند و آيه كريمه  كُلُوا وَ اشْرَبُوا وَ لا تُسْرِفُوا  به اين معنى شاهد است .\r\nو كم‌خواران به اختيار به غير افراط دايم تندرست باشند .\r\nو حمام حافظ صحت را مضر است .\r\nو خواب روز بسى زيان دارد و شب بسيار خفتن هم زيان دارد و خواب و بيدارى هم بر سبيل رياضت و عادت بايد .\r\nو جماع هم زيان دارد بلاخلاف .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمسأله آنچه گفته‌اند كه در زمستان طعام گرم بالفعل بايد و در تابستان سرد بالفعل بايد ، حق آن است كه طعام سرد كرده خوردن اكثر اوقات سود دارد و آنچه گفته‌اند كه الوان اطعمه جمع كردن طبيعت را متحير سازد ، راست است .\r\nاما آنچه گفته‌اند كه دفع مضرت حلو به حامض و حامض و تفه به مالح و مالح به تفه و حامض كنند به عينه همان جمع الوان اطعمه است و مضر بود .\r\nو آنچه گفته‌اند كه پرهيز در صحت همچو ترك پرهيز است در مرض يعنى معتاد كه در مرض ترك بعضى عادات كرده باشد باز بر سر كار خود رود در صحت و پرهيزى كه در مرض فرموده‌اند ملازمت نكند نه آنكه هرچه خواهد كند .\r\nو آنچه گفته‌اند كه غذاى صحيح صفراوى ، مبرد و مرطب بود و هر خلطى را غذاى مخالف فرموده‌اند ، چون دانستى كه صحيح را به معتاد حفظ صحت بايد كرد قطعا التفات بدين سخنان منماى ، چه اين مساله در دفع مرض مناسب بود نه در حفظ صحت . زيرا كه مردم گرم‌سيرات گرم‌مزاج‌اند .\r\nو هنديان اكثر ادويه حاره خورند و دايما حفظ صحت بدان كنند و باقى گرم‌سيران بر خرما و امثال آن مواظبت مىنمايند و اين خود از مشهورات است . و مردم تركستان و كوهستان و ساير سردسيرات اكثر به دوغ و ماست و سركه و امثال آن‌ها مشغول‌اند و حفظ صحت بدين‌ها مىكنند .\r\nو تدبير مشروب چنان بايد كه آب در وقت تشنگى خورند و بىضرورت نخورند و بعد از حركت‌هاى عنيف چون جماع و غيره نخورند و اگر ميسر بوده باشد آب هايى كه مردم آزموده باشند بهتر است كه خورند و اگر به آبى كه معتاد بود بهتر است .\r\nو هواهاى قوى را ملازمت كنند بر سبيل عادت و از هواهاى سست و عفن و بلا و طواعين پرهيز واجب دانند اللهم وفقنا لهذا .\r\nو شرب مسكر در حفظ صحت هيچ نفع ندارد زيرا كه از خمارش دردسر خيزد و مرض چگونه حافظ صحت تواند بود . نعوذ باللّه من الغلط .\r\n\r\nتدابير الحركت و السكون\r\nاما حركت و احتمال اندك تعب و مشقت در حفظ صحت مددى بزرگ است و در اين امر هم اقتدا به مردم معتاد بايد كرد مثل سوارى معتدل و پياده رفتن و كمان كشيدن و غيرها .\r\nو حركت بر سر سيرى و عقب طعام زيان دارد چنان كه بر گرسنگى .\r\nاما از عادت غافل نبايد بود كه بعضى را عادت چنان بود كه سير خورند و سوار شوند و بسيار بتازند و هميشه صحيح و بر حضور باشند .\r\nو بر سيرى از طعام جماع مضر بود و معتاد و غير معتاد را ، ليكن معتاد را كمتر ضرر كند . و بر گرسنگى و تشنگى هم مضر بود . و آنكه او را جماع كردن ضرر نكند هم يافت مىشود بلكه ترك جماع مطلقا او را مضر بود .\r\nآگاه باش تا در هيچ طرف مبالغه نكنى و بعضى رياضت‌ها هست كه مفيد است معتاد را ليكن با خطر است مثل چوگان زدن و اسب تاختن و در كشتى نشستن و بر مواضع رفيعه چون نردبان و بالاى درخت رفتن و از ريسمان معلق باد خوردن و سياحت در غرقاب‌ها كردن و بر روى يخ دويدن و از بلندىها جهيدن و امثال اين‌ها . و به‌هرحال ترك اين جمله اولى بود و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nآنجا كه بالضروره واقع شود احتياط بسيار بايد كردن .\r\nو دلك در حفظ صحت مددى بزرگ است و السّلام .\r\nاى سعادتمند چون طالب فن در اين مسائل كه حضرت مد ظله العالى افاده فرموده‌اند نيكو تامل نمايد و بر طبق حكمت به عمل آورد ، مقصود حاصل گردد و از طول و عرض تدابير اطبا فارغ شود خير الكلام ما قل و دل .\r\nو اگر مزيد بر اين بسطى خواهى ، بدان‌كه حفظ صحت ميسر نخواهد شد الا به تقويت مزاج صحيح و كمال اين حال ميسر نشود الا به عادت فرمودن طبيعت به حفظ قوا از تحليل مفرط و اخلاط و از قبول فساد و خروج از مقدار ضرورت .\r\nو مقصود بقراط حكيم از آنچه گفته كه الطبيب خادم الطبيعه اين است چه ما دام كه اين ملكه طبع را حاصل نشود به ادنى سببى متغير گردد و از آلت آن به زودى متغير بود .\r\nچون اين مساله نيكو فهم شد دانسته شود كه آنچه اطبا فرموده‌اند كه تنقيه كنند به استفراغات و رعايت مزاج به اغذيه و اشربه متضاده و تبديل طبيعت به ضد ، جمله آن عادت فرمودن طبع است به عجز و ضعف ؛ بلكه به توليد و تحريك اخلاط بر وجه غير طبيعى چه محسوس است كه مردم چون در ارتكاب امور شاقه مثل كمان سخت كشيدن و با خصم پرقوت كشتى گرفتن و حمل اثقال نمودن و امثال آن‌ها ، هرگاه به خودى خود اشتغال نمايند ، چون عادت شود به سهولت صادر گردد و از آن به هيچ وجه كلفتى و وحشتى در نيايد . و چون به مدد ديگرى باشد تنها نتواند مرتكب شدن و اگر شوند ، تعب و وحشت يابند .\r\nو همچنين چون به سر تراشيدن و چرك از تن دور كردن عادت كردند ، هرگاه از موعد اندكى گذشت ، وحشت‌ها چون صداع و خارش و دغدغه پديد مىآيد و اگر بدين‌ها عادت نشده باشد زياده وحشتى ندارند .\r\nپس بر اين قياس كن عادت فصد و حجامت و قى و اسهال و غيره و تناول اغذيه و اشربه متضاده و ادويهء مغيره مزاج را .\r\nو مخفى نماند كه هر شخصى را مزاجى لايق حال وى واقع است و تبديل اعتدال شخصى لايق حال وى جهت حفظ صحت موجوده وى باطل است ، چه مزاج معتدل حقيقى كه از تعادل اركان مشتق باشد ، موجود نيست و نمىتواند بود . و آنچه از عدل در قسمت مشتق بود ، هر شخصى را نسبت به ذات خود واقع است ؛ خواه صحيح صفراوى بود خواه دموى و خواه بلغمى و خواه سوداوى ، چنان‌كه در باب اول معلوم شد .\r\nو تبديل اين امزجه از صاحب او اگر چه با حسن باشد نسبت با معتدل حقيقى رفع صحت حاصلهء لايقه وى بود نه حفظ مايل با آنكه مزاج مبدل دائما رجوع به اصل مىطلبد و حفظ وى ممكن نباشد . و مر اين مسأله را تحقيقى به تقريب خواهد شد ان شاء اللّه تعالى .\r\nاما اگر طبيعت بدانچه معلوم شد قادر گردد مرض را زود به خود راه ندهد بلكه اگر به سبب قوا از خارج انحرافى در طبع پديد آيد به زودى دفع آن توان نمود .\r\nچنانچه بعضى مردم قوىمزاج معتاد الصحت هستند كه زهر را به قوت مزاج بىترياق دفع مىكنند و در عفونات در مىآيند و مضرت نمىيابند .\r\nپس آنچه اطبا فرموده‌اند در رفع مرض و دفع حالت ناطبيعى از فزونى خلط و غيره به كار شود نه در حفظ صحت .\r\nو آنچه قبل از اين از كلام حضرت مد ظله العالى فهم كردى از حفظ الصحت به ادويه مقويه مسكره و يا مخدره آن نه عادت فرمودن طبع است به عجز و ضعف\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nو غيره . چه آن‌ها ممد و حافظ قوااند نه دافع مرض و مغير مزاج به كيفيت و غيرها .\r\nبدان‌كه در اين تقويت و اعتبار مذكور رعايت هفت چيز واجب بود :\r\n\r\nاول هواى خوب\r\nكه احتياج به دو بيشتر است زيرا كه روح چون جوهر لطيف سهل التحليل است ، اگر يك ساعت به استنشاق هواى لايق تعديل نيابد و بخارات دخانيه كه در حين طبخ روح در دل متولد شده آن هواى مخالط با روح از راه مسام آن‌ها را جدا نسازد و به رد نفس برنياورد ، بىشك مزاج روح فاسد گردد و خلل در قوا و حيات پديد آيد ، بلكه از حدت و حرارت آن ادخنه روح بسوزد و يا به تحليل رود و حس و حركت و حيات باطل شود . چنانچه از حال مخفوقين مشاهد است .\r\nو علامت خوبى هوا كه قوت مزاج و طول عمر ساكنان آن موضع و قلت وقوع امراض و عفونات در وى بود چون هواى قهستان و قائن و جبال رستمداد و بعضى از جبال و حوالى لرستان و كردستان و باد غير هرات و بعضى از خراسان و ماوراء النهر و امثال اين مواضع .\r\nو چون مشاهده نمايند اكثر جاىها كه هوا به قدر خنكى و غلظت داشته باشد آن علامات مذكوره در وى بهتر يافته شود ، چه ظاهر است كه روح را تعديل و راحتى كه از هواى خنك مىشود ، از هواى گرم نمىشود و نيز مردم را قوتى كه در حين خنكى هوا مىباشد در حين گرمى نمىباشد و فزونى قوت و طول عمر اهل جبال در اكثر مواضع نيز معلوم است .\r\nهواى لطيف همچو غذاى لطيف زود از كيفيات رديه متاثر مىشود و تغير مىپذيرد و بلا شبهه مزاجى كه نشو و نما و پرورش در وى يابد همين حال دارد . اما اگر اتفاق افتد كه علامات مذكوره با هواى لطيف جمع شود ملازمهء آن هم نيكو آيد و رعايت هوا نسبت با بدن چنان بايد كه در حين اشتداد حر و برد قبل از عادت به گرمى و سردى وى تن را از آن حفظ نمايند تا به واسطهء افراط هر خون در رگ‌ها نجوشد و مدد گرمى نفس شده ، روح را گرم نسازد به گرمى ناطبيعى و اخلاط را فاسد و متعفن نگرداند . و يا به واسطهء افراط برد ، خون در رگ‌ها فسرده نشود و آن هنگام مجال حركت روح نماند و از آن حالات ناطبيعى پديد آيد چنانچه تحقيق آن در امراض كرده شود ان شاء اللّه تعالى .\r\nو افراط و تفريط خود در جميع احوال از حكمت دور است و مضر . اما نسبت با غير معتاد اضر است .\r\nو بالجمله هرچند كه عادت واقع باشد تن را از ادراك حر و برد در زمان قريب به يكديگر حفظ بايد كردن كه توارد امور مختلف البته متحير سازنده طبع و مغير مزاج است و حافظ صحت را چون اعتياد تدريجى است پس حذر از چنين حالات واجب بود . فلهذا از موضع گرم چون حمام و غيره به يك‌بار به هواى به غايت خنك نقل نكنند و به عكس .\r\nو شبيه بدين حالت است هواى پاييز را كه روز به غايت گرم است و شب سرد باوجود آنكه نقل او به حالتين دفعى نيست . اما چون روز مسامات جهت حرارت هوا گشاده بود و ابخره به تحليل مىرفته و سرماى شب چون به تن رسد و سد مسامات و استحصاف جلد واقع شود و ابخره متحقن گردد و از آن حالات ناطبيعى پديد آيد ، چنانچه به تقريب معلوم گردد ان شاء اللّه تعالى .\r\nو به جهت اين اختلاف اكثر جاىها امراض در اين فصل بيشتر از فصول ديگر افتد و حفظ سر و سينه و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nپشت و اسافل از سرماى شب پاييز واجب بود و نقل از هواى ييلاق به قشلاق به يك‌بار و برعكس ، حكم همين اختلاف پاييزى دارد . ليكن نقل از ييلاق به قشلاق به يك بار اضر از عكس بود زيرا كه در اين صورت روح متوحش و متنفر بود و در عكس متروح و متلذذ .\r\nو سرماى بهارى در همه جاى ، تن را مفيد بود و امراض نيز در اين فصل كمتر افتد و حديث ( استقبلوا برد الربيع فانه يفعل بابدانكم كما يفعل باغصانكم ) مصرح اين معنى است .\r\nو جمعى كه به خوردن افعى و مقويات گرم عادت مىكنند ايشان را حالتى همچو سباع پديد مىآيد كه از سرما هرچند عظيم بود راحت يابند و از گرما هر چند اندك بود مضرت يابند . و آنان كه به مقويات خنك معتادند برعكس . و از اينجا واضح گردد كه تاثير اختلاف هوا و افراط كيفيات آن در امزجه غير معتاد و تقويت تامه نيافته واقع و بيشتر است .\r\nحكايت عجيب : در استرآباد شخصى را ديدم كه زمستان در ميان آب‌هاى يخ نشستى و تخت‌هاى يخ را سوراخ كرده در گردن افگندى و چون در شهر سير كردى در صباح‌ها وقتى كه يخ بستى برهنه لنگى زده و مروحه به دست و ظرفى پرآب در دگر دست داشتى و آن آب بر سر ريختى و به مروحه خود را باد زدى و از موىهاى ريش او يخ بسته آويخته بود . مع ذلك اظهار گرمى هوا كردى و چون هوا گرم شدى به فصل تموز چند جامه و پوستينى پوشيدى و متصل خود را با آتش گرم كردى و چنان نمودى كه مىلرزد و سال‌ها بود كه بر اين نهج گذرانيدى تندرست و خوش‌حال بودى .\r\nاما عادت به هواى متعفن و مختلط به ابخره و ادخنه رديه همچو عادت نمودن به سموم است و اگر به حكمت ميسر گردد از آن مضرت نباشد و اولى حذر بود از اين جمله و همچنين از استنشاق هواى سخت گرم كه مضعف دل است و اگر چه بعد عادت بسيار ضرر نكند و السّلام .\r\n\r\nدوم آب گوارنده خوش\r\nكه بعد هوا كثرت احتياج به دو واقع است چون ترقيق غذا تا به عروق دقيقه گذر يابد و طبخ آن در معده و غيره نيكو واقع شود و از فساد و سوخته شدن محفوظ ماند و ترقيق فضول تن جهت دفع شدن به سهولت و تسكين لهيب حرارت و ترطيب بدن و اگر چه گوارندگى و خوش‌طعمى آب به هضم و ذوق توان دريافتن ، اما آنچه آزموده و پسنديده بود معتمد باشد ، چه آب بسيط موجود نيست و مركب را جهت اختلاف تراكيب به اجزاى ارضيه خواص مختلف است و خير و شر آن بر همه‌كس واضح نيست .\r\nو غايت خوبى آب هم قوت مزاج و طول عمر شاربان آن و عدم توليد امراض منسوبه به آب بود چون رشته و غيره ، خواه آب چاه باشد و خواه آب كاريز و خواه آب نهر و خواه آب چشمه و خواه آب باران و برف و خواه آب اصطرخ و حوض .\r\nو بالجمله آب نهر كه از دور آيد و تيز رود و بر سنگ ريزه گذرد و علف‌هاى خبيث بر كنار آن نباشد اكثر نيك خاصيت بود .\r\nو رعايت آب چنان بود كه از پى طعام گرم ، آب سرد نخورند و اگر صبر نتواند كرد جهت گرمى معده و جگر آهسته آهسته و اندك‌اندك تجرع كنند . بلكه هروقت كه رغبت آب باشد چنين بايد خوردن و اعتياد بدين نوع اسلم بود .\r\nو همچنين در اثناى طعام گرم هم آب سرد نخورند\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nزيرا كه معده را سرد مىسازد و هاضمه را ضعيف مىسازد و غذا را خام مىگرداند و برهم مىزند . و ليكن مردم گرم معده و جگر را كه بر تشنگى طاقت ندارند و بدين نوع عادت كرده باشند مضرت نكند ، بلكه منفعت رساند جهت مقاومت با حرارت معده و جگر و دل و ترك آن مضر بود .\r\nو بعضى هستند كه قبل از طعام ما دام كه آب سرد نخورند اشتهاى طعام پيدا نكنند و اين از غايت گرمى جگر و معده بود به سبب داخلى يا خارجى و غير اين چنين كسان را جهت سرد شدن معده مضر بود و عند الضروره تجرع بر وجه مذكور در جمله هيچ قصورى ندارد . و به حفظ دندان و اعصاب هم انسب و اولى بود .\r\nو بعد از حركت‌هاى عنيف چون جماع و غيره و بر ناشتاء و بر سر ميوه تر و بعد حمام گرم و بعد مسهل قوى و در حين خواب كردن و در اواسط خواب و بر عطش كاذب و به غير تشنگى آب به تخصيص آب سرد نبايد خورد ، زيرا كه بعد از جماع چون اعضا گرم شده و مشتاق برد گشته و به سبب استفراغ رطوبات منى جذب اعضا مر رطوبات را بيشتر و قوىتر گشته و منافذ گشاده شده آب را به خود زود كشد تعديل نايافته و انطفاى حرارت غريزى از سردى آب لازم آيد .\r\nو همچنين بعد از حركت‌هاى عنيف مطلقا و بعد حمام نيز . ليكن بر حركت‌هاى عنيف اضر باشد جهت تحليل قوا و ضعف حرارت غريزى به غايت .\r\nو اما بعد مسهل قوى چون افواه عروق گشاده و جذب بيشتر است و ضعف حرارت غريزى به تحليل واقع مضرت آب تعديل نايافته به اعضاى رئيسه زودتر رسد و بيشتر بود .\r\nديدم حكماى هند را كه مسهل خورده را چون افراط اسهال مىشد و يا مسهل به خون آوردن مىانجاميد ، آب سرد و دوغ سرد كرده گاوى مىخورانيدند و حال مستفرغ از آن به صلاح مىآيد و هيچ مضرتى نمىيافت جهت غلبهء حرارت دوايى .\r\nو اما بر ناشتا جهت آنكه نفوذ او به اعضاى رئيسه بصر افتد اسرع بود و برد معده و برهم زدن اخلاطى كه به معده بعد الخلو نصب گشته واقع شود و از آن وحشت‌ها پديد آيد .\r\nحكايت : شخصى در قاين بود به صد سال قريب شده و اكثر اوقات تندرست و باقوت بود و مزاجى گرم داشت و داب او آن بود كه هر شب چند عدد بيخ كاسنى را شسته و نيم كوفته در كاسه پرآب افگندى و بر هواى بيرون نهادى تا سرد شدى . على الصباح به ناشتا آن را صاف كرده دركشيدى و نفع عظيم يافتى و تدبير كلى او در حفظ الصحت تعديل بود .\r\nو اما بر سر ميوه جهت اجتماع و تحريك رطوبات مفسده در معده و بد ساختن هضم و با خربزه خورد هيضه بسيار كند .\r\nو اما در وقت خواب كردن و اثناى اوقات خواب كردن از جهت تحريك رطوبات و صعود بخارات تر مفسد به دماغ زياده از مقدار حاجت ، مگر وقتى كه چيز گرمى يا خشكى فزاينده خورده باشد و به غايت تشنه شده كه آن هنگام صبر مضر بود .\r\nو اما بر عطش كاذب جهت آنكه هرچند آب خورند ماده معطش قوت گيرد و از آب‌هاى وارد زايد همان نوع وحشت‌هاى مذكور پديد آمد .\r\nو اما به غير تشنگى جهت آنكه چون اعضا مشتاق آب نيستند جذب نكنند و مكث آن در معده رطوبات را بر هم زند و معده را سست كند و فساد هضم و سستى مزاج پديد آيد و بسيار باشد كه به هيضه منجر گردد ، جهت يافتن آن اخلاط را در معده و بر هضم زدن و\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nافساد معده و آن را كه به جهت ضرورتى بدين‌ها عادت شده باشد و يا گرمى معده و جگر و دل غالب بود از خوردن آب سرد ، در اكثر اين حالات كمتر ضرر يابد .\r\nحكايت : در همدان شخصى را ديدم ملا كوزه نام كه او هزال بود و معظم هزل او آن بود كه به دعوى آب غلبه خوردى به هر محل كه فرمودندى چنانچه او كار را بدان‌جا رسانيده بود كه قريب يك خيك سقائى آب دركشيدى و اگر گاهى برنتابيدى بعضى را رد كردى و باقى به ادرار دفع شدى و اشتهاى طعام بسيار داشت و هضم او را قصورى نبود و از آن فعل مضرتى نمىيافت .\r\nو حكماى هند ارسال مرطبات را بر بدن به تخصيص آنچه سرد بالفعل و غير مغذى و يا قليل التغذيه باشد به غايت منكرند و در حفظ الصحت عادت به تقليل استعمال آن‌ها را ركنى بزرگ مىدارند ، زيرا كه يبس ممد ثبات و بقاست و رطوبت قابل عفونت و فساد و تبريد مطفى حرارت طابخه و غريزى .\r\nو نبينى كه مردمى كه فى الجمله سودايى و ماليخوليا پيدا كردند با وجودى كه يبسى ناطبيعى در مزاج ايشان پديد آمده اكثر درازعمر مىباشند .\r\nو از پى طعام‌هاى خنك شده و غليظ ، آب سرد خورد مضر نباشد . بلكه غذاى غليظ را زود و نيكو هضم گرداند . خصوصا آنچه معطش باشد چون پنير و كشك و امثال آن .\r\nو از پى شيرين‌ها اگر چه عطش غالب مىشود ، صبر اولى بود زيرا كه شيرينى رطوبات را تلطيف و ترقيق مىكند و قائم مقام آب مىگرداند و هرگاه آب خورند از جهت غلبه اشتياق طبع و محبوبيت و رقت شيرينى ممكن بود كه بعضى اجزاى آن را به آب هضم نايافته به عروق منجذب شود و از آن فسادات تولد كند و در اين فعل هيضه بسيار واقع شود و آنجا كه صبر نتوان كرد ، اگر اندك برف يا يخ به كار دارند مناسب بود . و به ميوهء ترش هم تسكين حرارت عطش جايز باشد و اگر بدان ها تسكين نشود اندك‌اندك آب تجرع كنند .\r\nو در حين خنكى هوا هم از شرب آب و مايعات به غايت سرد كرده اجتناب نمايند تا به‌واسطه جمع برد خارجى و داخلى به حرارت غريزى و اعضاى رئيسه قصورى نشود .\r\nو بر عطش صادق صبر كردن جگر را مضر بود و افناى رطوبات نافعه واقع شود ، و ليكن مردمى كه تشنگى و گرماى عظيم كشيده باشند نشايد كه آب سرد به يك بار دركشند زيرا كه حرارت غريزى ايشان به غايت ضعيف گشته همچو مردمى كه لت بسيار خورده باشند و بيم بود كه بقيه حرارت بدان فعل به يك بار فانى گردد و ايشان را اول مضمضه و غرغره بسيار بايد كردن و اندك‌اندك تجرع نمودن .\r\nو بالجمله ايراد آب و مايعات سرد به يك بار و غلبه بر بدن با جماع مضر بود اصحا و اكثر مرضى را و بيم وقوع حالات مذكوره باشد خواه معتاد بود كسى و خواه غير معتاد .\r\nو اما استعمال آب سرد از بيرون در گرما به غايت مفيد بود جهت منع اخلاط از تحليل مفرط و تعديل حرارت دل و ازالهء نتن و كدورات ظاهر . اما به شرطى كه بسيار سرد نباشد چنانچه تن را از آن نفرت بود و مكث در آن بسيار واقع نشود كه سد مسام كند همچو هواى سرد . و از آب گرم به آب سرد و برعكس نقل كردن به يك بار همان حكم دارد كه در هوا مذكور شد .\r\nو در زمستان استعمال آب گرم مناسب‌تر بود اما دير دير و به شرطين مذكورين و در حمام نيم گرم ، زيرا كه از آب گرم تفتيح مسام جلد و تحليل ابخره محتقنه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمىشود و بدن را از آن راحتى مىرسد و كثرت آن سبب تحليل مفسد بود .\r\nو در پاييز و بهار استعمال آب فاتر گاهى مناسب باشد ، ليكن در بهار مايل به سردى و در پاييز مايل به گرمى و در محلى محفوظ و دير دير به خلاف تابستان كه در وى زود زود استعمال آب مناسب بود و طبع حيوانى خود مقتضى اين است چنانچه از اكثر حيوانات اين حال مشاهد است .\r\nو اما استعمال آب معادن نيكو و آب‌هاى كه ادويه قويه نافعه در آن جوشيده باشد از خارج بدن در اكثر اوقات حافظان صحت را به غايت مفيد بود جهت منع عفونات و تقويت اعضاى ظاهرى و شعر چنانچه در بحث معالجات به تقريب معلوم گردد ان شاء اللّه تعالى .\r\n\r\nسوم غذاى پرقوت\r\nكه بدل ما يتحلل شود و غذا چهار قسم بود :\r\nيكى آنكه اثر او در بدن به ماده فقط باشد به آن كه حاصل شود و از او خلطى كه قبول صورت عضوى تواند كرد ، چون نان و گوشت پخته و امثال آن و اين را غذاى مطلق گويند .\r\nدوم آنكه اثر او به ماده و كيفيت هر دو بود آن را غذاى دوايى گويند چون كاهو كه به كيفيت تبريد مىكند .\r\nسوم آنكه اثر او به ماده و صورت نوعيه هر دو بود ، آن را غذاى ذو خاصيت گويند چون تفاح به خاصيتى كه لازم صورت نوعيه اوست تفريح مىكند .\r\nچهارم آنكه اثر او به جمله بود و آن را غذاى ذو خاصيت دوايى گويند چون خمر كه به ماده بدل شود و به خاصيت تفريح و دفع عفونات مىكند و به كيفيت تن را گرم مىسازد .\r\nو اينجا مراد از غذاى مطلق ، غذاست نه غذاى مطلق و مراد از پرقوت كثير الغذاست يعنى به اكثر اجزاى خود مستحيل به دم شود و ضعيف در مقابل اين بود و اغذيه قويه بعضى از صدر باب معلوم شد و بعضى دگر به تقريب معلوم خواهد شد ان شاء اللّه تعالى .\r\nو رعايت غذا چنان بايد كه چون اختلاف احوال قواى بدن در ضعف و قوت و تفاوت استعداد آلات قابله حس و حركت و حامله قوت‌ها از هضم و دفع و جذب و امساك و غيره به حسب اسنان عمر از به دو طفوليت تا آخر شيخوخت مشاهد و مقرر است ، پس تدبير اتصال غذا از ابتداى نشو و نما كه غايت ضعف قواست تا محل وقوف كه كمال قوت است تدريجى بايد ، چنانچه قوت و غلظت غذا بايد كه به مقدار قوت هضم بود اولا از غذاى معتاد ابوين و مرضعه و آخر از آنچه معتاد وى و معتاد اصحاى آن موضع باشد . همچنان‌كه در عادت زور زياده كردن ازدياد افعال و رياضات به تدريج واقع است تا چنان شود كه در كمال قوت بدنى كمال قوت هاضمه حاصل شده باشد و غذاهاى قوى غليظ را نيكو هضم نمايد و در هضم اغذيه اگر چه ناگاه مختلف و يا بيشتر واقع شود عاجز نگردد و طبع را متغير نسازد .\r\nو مراد از غذاى غليظ آن بود كه از آن خون صالح غليظ متولد گردد كه تغيير و قبول صورت عضوى و تحليل كند و بعد از اين چون به مراتب كهولت رسيد بنياد ضعف طبيعى شود هم به تدريج تلطيف غذا و تقليل نمايد تا چون به غايت هرم رسد ، غذاى او قريب غذاى اطفال شده . و بسيار مردم درازعمر هستند كه اكثر اوقات تندرست بوده‌اند و غذاى ايشان از اول عمر تا آخر عمر بر آردينه و گاهى برنجينه و نان و دوغى و يا ماستى و يا سركه مقرر بوده و مراعات حال غذا به\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nتقليل و تكثير مىكرده‌اند و نه به تكثيف و تلطيف ، و اين نوع خود اكثر خلق را واقع است و طريق عام و مجرب است .\r\nو بايد كه غذا بر اشتهاى صادق خورند تا طبع آن را نيكو تلقى نمايد و بگوارد و بر بالاى طعام تمام هضم نيافته و بىاشتها به هوس طعام نخورند كه چون طبع از هضم سابق باز نپرداخته است از هضم آن عاجز آيد و فاسد گردد و فساد كند و حديث ( من اكل الطعاما بشهوه حرام اللّه تعالى الحكم على قلبه ) مويد اين معنى است .\r\nو بر اشتهاى صادق صبر نبايد كرد كه اخلاط به بدل غذا به معده منجذب گردد و اشتها را باطل كند و طبع را متغير سازد و بيشتر صفرا منجذب گردد ، از جهت سهولت قبول انجذاب در حين ثور آن حرارت معده به جوع به تخصيص در گرمى هوا و تلخى دهن و تهوع و زوال اشتها بر آن گواهى دهند مگر وقتى كه به گرسنگى كشيدن معتاد باشند كه آن هنگام مراعات عادت مضرت نرساند .\r\nو بر اشتهاى كاذب طعام خوردن حكم بىاشتها دارد و تجاوز از معتاد و به غير معتاد و جز بر سبيل اعتياد تدريجى نتوان كرد كه از آن مضرات كليه پديد آيد چه معده چون هضم آن و طبيعت به قبول آن معتاد نباشد نيكو هضم نشود و بدن آن را نيكو قبول نكند و طبيعت آن را تلقى ننمايد .\r\nحكايت : ديدم گيلانى را كه آردينه خورد و قولنجش گرفت در روز ؛ خراسانى را كه برنج خورد و در روز قولنجش گرفت ؛ و شخصى را ديدم كه شيرينى كم خورده بود و پدران و مرضعه او نيز بدان عادت نداشتند هرگاه شيرينى خوردى مرضى چون صداع و تب و خارش پيدا كردى و امثال اين حال بسيار است .\r\nو در حين دغدغه بول و غايط هم چيزى نبايد خوردن تا طبيعت ميان دو حالت متضاده متحير نگردد و هضم بد نشود .\r\nو مدت طعام خوردن را بسيار دراز نبايد كردن كه حكم ادخال طعام بر طعام نيم هضم گيرد و طعام كثيف ناخاييده را فروبردن عاجزكنندهء هاضمه و مؤلم مرى بود و بسيار خاييدن طعام عادت فرمودن معده بود به هضم چيزهاى نرم و مضعف .\r\nو مضطجع و خفتيده طعام خوردن هضم ناهموار افتد و مضر بود .\r\nو خوردن اطعمه مختلفه چون فردا فردا به زمان طويل واقع شود طبع را متحير سازد و هضم بد افتد به تخصيص كه اختلاف طعم و قوام آن‌ها بسيار بود و بايد كه از جمع اطعمه كه بالخاصيه يافته باشند كه از جمع آن‌ها مرضى در بدن حاصل مىشود . چنان كه از جمع ماهى تازه و شير ، فالج و جذام و از جمع عسل و خربزه و شربت شيرين و خربزه ، هيضه و از جمع ريواس و شير ، درد مفاصل و اعصاب و لكه‌ها و از جمع ماست و تخم مرغ ، برص و بهق و كلف و از جمع هريسه و انار ، فساد معده و از جمع سويق و شيربرنج ، قولنج و از جمع دوغ با غوره ، درد مفاصل و لك‌هاى سپيد و از جمع شير و بيضه ، لك‌هاى پليد و از جمع ماست و باقلاهاى تر ، درد شكم و از شير و شراب ، نقرس حذر واجب بود .\r\nو بسيار ديدم كه مردم از جمع اين‌ها حذر نمىكرد چون معتاد شده بودند هيچ ضرر نيافتند و بسيار ديدم كه غير معتاد ميان اين‌ها جمع كرد مضرت يافت و اعتياد به جميع اين مذكورات بر سبيل حكمت تدريجى و غيره حكم اعتياد به سموم دارد و نيكو بود چه گاه باشد كه بالضرورت اتفاق اوفتد و چون عادت بود مضرت نكند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو آنچه جمع آن را اين حالت نباشد حكم طعامى داشته باشد كه از اجزاى مختلفه پخته باشد بلكه در اكثر خورش‌ها جميع مختلفات غير مضر واقع است و در ديگ معده هم جمله خلطى و مزجى مىيابند و يك وضع پيدا مىكنند و معده تصرف در مجموع مىكند نه در هريك علىحده ، ليكن آنچه الطف است اول منجذب به كبد مىشود و از اين جهت و در جميع لطيف و كثيف فردا فردا تقديم لطيف لازم داشته‌اند و هضم در اين وجوه هموار اوفتد .\r\nو بايد كه در جميع اغذيه معتاد را با غير معتاد الا عند التدبير نياميزند زيرا كه طبع از هيچ‌چيز چنان متلذذ نگردد كه از معتاد . فلهذا آن را تلقى كند و از غير معتاد چون متنفر بود نيك تلقى نكند و هضم مختلف افتد و ضرر كند .\r\nو بايد كه قطع طعام به اشتها شود نه قطع اشتها به طعام ، تا هضم سريع بود و معده پرقوت و اين رعايت بىشك ماسك زمام صحت بود .\r\nو مردم گرسنگى كشيده را نشايد كه طعام به يك بار به مقدار خواست خورند زيرا كه حرارت غريزى و قوت‌هاى ايشان ضعيف شده تاب آن بار نياوريد و از آن بيم هلاكت بود .\r\nو بدان‌كه غذاى خنك كرده در گرمى هوا به جهت آنكه معتدل حرارت فاصله قلب و كبد و معده است محبوب و مرغوب طبع بود و همچنين غذاى فى الجمله گرم در سردى هوا جهت تقاوم و تعارض با برد نفس و خارج و هرگز طبع از محبوب و مرغوب مضرت نيابد ، همچنانچه از معتاد . و اين ركن بزرگ است در حفظ صحت و رفع مرض و خلاف كردن اين مضرات كليه آورد و مناسب آن بود كه حافظ صحت چون صباح از خواب برخيزد و به خوردن دواى على الريق معتاد نباشد سه لقمه نان خشك و يا سفوفى كه به جاى آن بود بخورد و بعد از آن به مهمات ديگر اشتغال نمايد .\r\nو حكماى هند را در اين باب مبالغه است زيرا كه معده همه شب همچو ديگ در جوش بوده و اخلاط به او ميل كرده‌اند و صباح كه از خواب برخاستند و حركت آغاز كردند چنان است كه آتش ديگ را تيز كنند و سر به يك بار بردارند آن بخارات همچنان مرتفع گشته دماغ را مشوش كنند و چون چيزى اندك و خشك به معده رسد ، جذب رطوبات فاسده مىكند و اخلاط بدان متوجه مىشوند و طبع به هضم مشغول مىگردد و بخارات تسكين مىيابند ، چنانچه لختى آب و امثال آن بر جوش ديگ مطبوخ زنند و چون اندك است از آن وحشتى متولد نمىشود و مائيتى نيز ندارند كه تحريك رطوبات و تشويش معده كند و مع ذلك مانع است اين تدبير از ريختن صفرا و غيره به معده در حركت كردن به ناشتا و اگر چه معتاد آن را تفاوتى فاحش نكنند ، ليكن اين عادت نيكو بود و اين تدبير در معالجات نيز بسيار به كار مىآيد .\r\nو مخفى نماند كه چون تغيير كيفيات فصول از مغيرات و مفسدات طبع است به جهت اختلافات و تبدلات مضاده و توليد و تحريك اخلاط بر نهج غير طبيعى و طبيعت بدين سبب طالب اغذيه و اشربه مضاد ضد و مخالف خود است . پس در هر فصلى غذايى به كار بايد داشتن كه مناسب و معتاد طبع و مضاد و مفاسد هوا بود ، چنانچه در بهار كه محل حركت اخلاط و ازدياد خون است به جهت گرمى و ترى هوا ، غذاى مسكن و رقيق و قليل المقدار خورند از مثل دوغ با گوشت بره و نان و ماست و شوربا و برنج و اشباه اين‌ها و بعضى ميوه‌هاى بهارى چون ريواس و مشمش و خيار و امثال اين‌ها هم نيكو بود به شرطى كه اندك خورند و در\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nوقت لايق ، يعنى وقتى كه بر معده گران نيايد و گرانى يا به واسطهء سيرى از طعام و شراب بود يا به واسطهء خلو معده و تحريك خلطى مفسد يا توليد آن .\r\nو در صيف كه محل گداختن و منبسط شدن اخلاط و فزونى صفراست ، جهت گرمى و خشكى هوا غذاى خنك و تر و سرد كرده به يخ و برف و غيره مايل به حموضت خورند چون نان و دوغ آب به يخ و امثال آن سرد كرده و خيار افگنده و آش‌هاى قاتق‌دار و بعضى ميوه‌هاى تابستانى چون بادرنگ و هندوانه و شفتالو و انار ميخوش و سيب و امرود اندكى در وقت لايق مناسب بود و اندر اين فصل چون هضم ضعيف است به سبب قلت حرارت درون و ضعف دل و قوا به جهت استنشاق هواى گرم غذا كم خوردن و به دفعات اولى بود .\r\nو بعضى مردم گرمسير رنج‌بر هستند كه در اين فصل در عين گرماى روز و مشقت درو غله و امثال آن ، خورش ايشان چنگال و خرما مىباشد و اكثر با قوت و تندرست مىباشند و معمر نيز مىشوند . از اين نكته نيز غافل نشايد بودن ليكن اعتياد به طريق مذكور اولى است .\r\nو در خريف كه محل يبس و ازدياد سوداست به جهت سردى و خشكى هوا غذاى نرم و چرب و چاشنى كرده و هم خنك بايد خورد ، چون قليه بغرا و ماهيچه و قليهء كدو و بادنجان كه محبوب طبع است و امثال اين ها و بعضى ميوه‌ها چون خربزه و انگور شيرين و انجير و امرود و سيب شيرين و نار و امثال اين‌ها اندكى در محل نيكو بود .\r\nو در زمستان كه محل سد مسام است و حقن ابخره و تولد بلغم و قرار و جمود مواد است جهت سردى و ترى هوا ، غذاى غليظ و گرم كرده و به گرمى مايل خورند چون هريسه و كيپا و چنگال و قليه برنج زعفرانى و امثال آن ، و قوت هضم چون به سبب كثرت حرارت درون نيكو بود از هضم آن‌ها عاجز نيايد به تخصيص بعد العادت و اگر چه معتاد در اكثر فصول هضم اين‌ها تواند ، ليكن در اين فصل بهتر و انفع بود و شيرينىها فى الجمله در اين فصل جهت ترقيق بلاغم محدثه زايده در معده مناسب آيد .\r\nو حق آن است كه در جمله فصول از آنچه ممد مفاسد هواى آن فصل بود و اگر چه معتاد باشد بدان ، اندكى حذر كند . چه اين رعايت به منزلهء علاجى بود مر آن مفاسد هوا را .\r\nبدان‌كه چنانچه در غذا مراعات فصول لازم است ، مراعات اوقات شبانه‌روزى نيز لازم بود و چنان‌كه در طرف صباح كه محل حركت صفراست ، مسكنات صفرا و سريع الهضم خورند و در چاشت و پيشين كه محل حركت دم است ، مقويات و مضفيات دم خورند .\r\nدر طرف آخر روز و اول شب كه محل حركت بلغم و سوداست مقطعات و ملطفات و معدلات بلغم و سودا خورند و السّلام .\r\n\r\nچهارم دواى مقوى\r\nكه بالخاصيت اعم از آنكه به كيفيت نيز موثر باشد يا نه تقويت اجزاى اصليهء بدن و حفظ جميع قوت‌ها و منع حرارت و رطوبت غريزى در تحليل مفرط كند و مقاومت با كيفيات مغيرهء طبيعت از واردات خارجى و داخلى نمايد و شرح ادويهء مقويه و بعضى از طرق استعمال آن‌ها در باب تراكيب و سموم خواهد آمد ان شاء اللّه تعالى .\r\nو بالجمله رعايت دواى مقوى به مداومت قريب تدريجى و عدم استعمال ضد آن قبل العادت التامه در\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nوقت مناسب و عدم افراط و تفريط و عدم امور عنيفه مغيره طبع و عدم استعمال محركات سميه دوا و عدم استعمال در يكى تحليلات مفرط و اشباه اين‌ها بايد كردن ان شاء اللّه .\r\n\r\nپنجم خواب و بيدارى\r\nكه لا بد است جهت آسايش تن و دماغ و قوا و تدبير مهمات بدنى چون هضم و غيره و تعديل مزاج به تعطيل و تحليل و رعايت آن چنان مىبايد كه هرگاه خواب طبيعى غلبه كند بخسبد تا نيكو و با راحت باشد و خواب ضرورى را دفع نكند تا كوفته و مانده نشود و خواب شب و بيدارى روز را عادت كند . زيرا كه شب به جهت تاريكى و سكون خلق حواس آرميده‌تر بود و خواب مستغرق‌تر آيد و از اين جهت راحت بيشتر دهد .\r\nو نيز چون شب خنك‌تر است خنكى نفس با حرارتى كه در خواب به اندرون ميل مىكند بهتر مقاومت نمايد .\r\nو نيز به مناسبت اوضاع سماوى و ارضى و جرى عادت طبيعى سكون حواس و اخلاط در طرف شب بيشتر باشد و در مواضعى كه مدت ليل و نهار دراز گذرد آنجا مختاراند و حاكم احتياج طبع است و مدت خواب كمتر از بيدارى بايد . زيرا كه در خواب حرارت به درون بيشتر مايل گردد به شهادت طلب و ثار . و اين حالت جهت تكميل هضم به كار آيد و زياده بدان سبب تحريك حرارت ناطبيعى و اخلاط گردد .\r\nو نيز ابخره رطبه كه از اغذيه در حالت نوم به دماغ متصاعد مىشود و دماغ را آسايش مىدهد و تن از آن راحت مىيابد ، چون زياده واقع شود بخارات اخلاط و رطوباتى كه به معده حال الخلو منجذب شده به دماغ صعود كند و مضرت رساند و مع ذلك افناى رطوبات اصليه فى الجمله و تحليل روح نيز واقع شود و از آن جا واضح گردد كه بر خلو معده و احتياج به غذا و آب ، خواب نشايد كردن .\r\nو اصحاب رياضت را خواب بيشتر فايده دهد و بيكاران را بيدارى . زيرا كه به خواب اعضا و اعصابى كه ماندگى يافته آسايش يابد و تن را تعطيلى بود از زيادتى تحليل و تن بيكاران خورنده ممتلى بود جهت قلت تحليل و در بيدارى چون تحليل بيشتر بود طبع را به اعتدال آورد و از اينجا واضح گردد كه از سهر مفرط تحليل روح و ضعف قوا به غايت حادث شود و مضرت آن عظيم بود .\r\nو از پى طعام گرم و خشك و غليظ چون كيپاى پير ابزار و يا سرد و خشك و غليظ چون كيپاى پير ابزار و يا سرد و خشك و غليظ چون پنير شور و كشكينه بدان مقدار كه طبع به صدق محتاج آب بود ، خواب نبايد كرد تا حرارت و يبس طعام با حرارت غالبه درونى جهت خواب مدد شده ، افناى رطوبات بدن زياده از حد و احتراق طعام در معده و يبس جگر نكند .\r\nو ما دام كه طعام از فم معده فرونشود نبايد خفت تا هضم مختلف نگردد و اگر مرتاض را صبر نباشد و خواب غلبه كند چند قدم حركت كند ، آن‌گاه بخسبد .\r\nو گفته‌اند كه جهت نيكى هضم قبل از انحدار طعام به اسفل معده اندكى بر جانب راست بايد خفت تا غذا نيكو به قعر معده قرار يابد جهت ميل نهاد قعر معده به جانب ايمن و بعد از آن بر جانب چپ بايد خفت تا غلبهء حرارت جگر به سبب اشتمال او بر معده در اين هيأت با حرارت معده هضم شده طبخ غذا را در معده نيكو تمام كند و آن‌گاه ديگر بر جانب راست خسبند تا ميل كيلوس به جگر اتم بود و هضم اسرع گردد .\r\nو بر شكم خفتن را هم معين هضم داشته‌اند جهت خفتن حار غريزى و ميل حرارت بيشتر به جانب معده .\r\nو اين جمله نسبت با كسى نيكو باشد كه در هضم به\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمعينى محتاج باشد نه جهت اعتياد .\r\nو پشت خفتن را بد داشته‌اند جهت ميل فضول به طرف قفا و ضيق مجارى نفس و غيره از جانب پيش و از اين هيأت بيم وقوع كابوس و سكته و فالج و نزول نزلات و غيره بود و مرضى از جهت ضعف اعصاب بالضرورت بر اصلاب اعتماد مىكند .\r\nو حق آن است كه اعتياد بر خلاف اين هيأت بايد كردن ، چه اكثر مردم كه چنين خسبند به تخصيص كه بالين پست بود در خواب چنان پندارند كه كسى مهيب گلوى ايشان گرفته و يا مىگيرد و يا بر سينهء او خفته و مىخواهد كه او را خفه كند و يا به غايت گرانى مىكند و او مىخواهد كه سخن گويد و يا حركتى كند و دفع آن از خود نمايد ، نمىتواند و عاجز مانده و امثال اين وحشت . و اين به سبب حقن ابخره رديه بود در مجارى دماغى به واسطهء اين هيأت و در كابوس نيز همين نوع حالتى مشاهده گردد و خره نفس نيز اكثر در اين وضع واقع شود .\r\nو اما بر هيأت ديگر اگر بر يك وضع عادت كرده باشند تغيير آن جهت نفع هضم احتياج نباشد مگر آن جا كه به سبب كثرت ميل مواد به يك جانب بعضى اعضا در آن طرف بزرگ‌تر گردد و هيأت خلقت متغير شود چنانچه در اطفال مشاهد است . بلكه گاه بود كه افعال اعضاى داخله از آن جانب چون جگر و سپرز و معده به سبب ميل مواد و ابخره قوىتر گردد و از جانب مخالف ضعيف‌تر ؛ آن هنگام تغيير آن عادت واجب بود و قطع نظر از اين‌ها عادت به جمله اين هيأت انسب بود تا به همه وجه بدن را راحت رسد و همچنين به بالين‌هاى بلند و پست نيز .\r\nو بايد كه بر دغدغه بول و غايط خواب نكند تا خواب نيكو بود و حبس مضرت نرساند .\r\n\r\nششم حركات و سكنات بدنى و قواى نفسانى\r\nاما رعايت حركات و سكنات بدنى كه لا بد است جهت تدبير مهمات مزاج و دفع فضلات اغذيه به مدد دادن طبيعت بر تحليل آن به انعاش حرارت غريزى به تحريك اعضا و جهت آسايش طبع به تقليل تحليل زايد مضر و مجال يافتن براى تصرف در مطلوب و تدبير هم چنان بايد كه رياضت حركت بعد الهضم و قبل از خلو تام واقع شود تا هضم و تحليل معتدل افتد و بر هر دو حالت مخالف مذكور سكون اولى بود و به هر حركت متعب معتاد كه مشغول گردد ما دام كه طبع از آن نشاط مىكند و رنگ روى افروخته مىشود و كوفتگى و ماندگى و كسالتى از آن درنمىيابد و از آمدن عرق راحت و خفت مىيابد نيكو بود و چون طبع از آن مىرنجد و با وجود عادت به تكلف در آن شروع مىكند و عرق و تحليلات زياده مىشود و درد عضوى و ماندگى در مىيابد سكون واجب بود چه حرارت غريزى اگر چه از حركت برمىافروزد و تاثير خود تمام مىكند ، فضلات را به عرق و غيره دفع مىسازد . امّا از افراط آن رطوبات بدنى و روح و هم حرارت غريزى تحليل مفرط مىيابند و از اينجا واضح گردد كه در عين گرمى هوا دعمت و آسايش بهتر و سلامت‌تر بود و در خنكى هوا حركت و رياضت و در حين احتياج به اخراج بول و غايط و امثال آن حركت متعب مثل دويدن و جهيدن و زور عظيم زدن و اشباه اين‌ها نبايد كردن كه بيم حبس فضلات و قصور عضو باشد بلا شبهه .\r\nو بايد كه بعد از تناول ادويه قويه مقويه ما دام كه اعتياد تام حاصل نشده باشد ، حركات متعب نكند تا به واسطهء كثرت حرارت و تحليلات و غفلت طبع از باز\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكوشيدن با قوت فسادى كلى در مزاج پديد نيايد .\r\nو بعد از مسهلات و در حين ضعف قوا و اعضا هم سكون از تعب لازم بود . زيرا كه از تعب هم بيم بود كه روح به يك بار تحليل پذيرد و يا قصورى عضوى واقع شود و اگر چه معتاد بوده باشد .\r\nو دلك اعضا اگر چه از رياضتى اين است كه رافع كوفت بعضى تعب‌هاست به تحليل مواد مانده‌كننده و مفسد و مقوى بدن است جهت جذب مواد صالحه به عضو ، چنانچه مشاهد است از مردمى كه ملازمت دلك مىكند كه فربه مىشوند و افراط آن هم مضر بود به جهت تحليل زيادتى مفسد .\r\nو بدان‌كه هر عضوى را كه رياضت قوى فرمايند قوت او در افعال زياده گردد به تخصيص در آن معتاد . چنان كه مقدار فعلى كه از آن به صعوبت صادر نتوانستى شد به سهولت صادر گردد و همچنين قوت‌هاى بدنى نيز به كثرت رياضت قوت مىيابند ، چون حافظه از كثرت حفظ و متفكره از كثرت فكر و متخيله از كثرت تخيل و امثال اين‌ها و سبب جمله كثرت توجه روح و حار غريزى است بدان عضو و به محل آن قوت به سبب دوام رياضت چنانچه مقتضاى اهتمام طبيعت است .\r\nو هر عضوى را رياضتى است مخصوص به دو چنان‌كه سينه و حنجره را خوانندگى و چشم را ديدن و گوش را شنيدن و ذايقه را چشيدن و شامه را بوييدن و على هذا القياس اعتياد در جمله رياضات بر سبيل ترقى تدريجى مىبايد از اقل به اكثر و از اضعف باشد تا ممد قوت و حفظ صحت گردد و الا مضرت آن به خلقت و اخلاط و قوا رسد چنانچه به تقريب معلوم گردد ان شاء اللّه تعالى .\r\nامّا رعايت حركات و سكنات قواى نفسانى كه موقوف عليها اند مر حركات سكنات بدنى را چنان بايد كه رفع افراط و تفريط حد اعتدال اين‌ها كه خلق نيكو عبارت از آن است نفس را معتاد و مرتاض سازند تا به سبب بىاعتدالى آن‌ها نظام حركات بدنى و اعتدالى مزاج مختل نگردد چه هرگاه در قواى نفسانى كه صور و يا كيفيات ارواح‌اند ارتسام امور نافعه ملايمه و يا ضارهء منافره واقع مىشود نفس را نيز به تبعيت آن ادراكات و انفعالات كيفيتى چند عارض مىگردد كه آن را اعراض نفسانى خوانند ، چون غم و شادى و غضب و فزع و ملالت و خجالت و غيره . چنانچه در حكمت مبين است و نفس توجه و تحريك قوا در هر حالى بر وجهى مىكند ، چنانچه در غم و خوف كه از ادراك منافر حاصل مىگردد توجه قوت حيوانى به جانب درون و اعماق بدن مىفرمايد هرباعنه و در غضب و شادى كه از ادراك منافر در اول و ملايم در دوم حاصل مىگردد توجه قوّت حيوانى به جانب خارج و ظاهر اعضا مىفرمايد مقاومه معه او مواصله له و در خجل دو همّ يعنى اهتمام كه از ادراك هر دو حال مذكور معا حاصل مىگردد ، توجه قوت سريعا به جانبين مىفرمايد هربا و مواصله و بلا شك در هر دو حال روح حيوانى كه حامل قواست به آن متوجه مىشود و چون روح جوهر لطيف سهل التحلل است و تحريك و تحرك او به جانبى براسه ميسر نيست ، دم صافى لطيف كه مناسب جوهر روح و حامل حرارت غريزى است در دل مصاحب اوست و بدل ما يتحلل او مىگردد هرآينه يا او متوجه شود .\r\nو چون در اين دو حالت افراط واقع شود هلاكت فجات و يا حالتى ناطبيعى دست دهد ، زيرا كه در حالت اول افواه قلب به سبب هرب و تنفر طبع از منافر و حفظ روح از آن به هم كشيده شود و روح با آنچه مذكور شد در درون محتقن گردد و اين حقن چون دفعى و قوى واقع باشد موجب انطفاى روح گردد چه غلبهء حرارت داخل تحليل محتقن لطيف كند و چون دفعى و ضعيف\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nواقع باشد حرارت زايده تحليل روح نكند .\r\nاما گاه بود كه حس و حركت جهت حقن حامل باطل گردد و غشى افتد و گاه بود كه روح را گرم سازد گرمى ناطبيعى و از آن حمى تولد كند .\r\nو اما در حالت ثانيه به سبب تقريب روح به ملايم و نيل آن با تعارض و يا منافر و توجه به دفع آن افواه ، دل گشاده‌تر گردد به جهت اخراج روح و روح يا آنچه مذكور شد به ظاهر تن مايل گردد و اين ميل چون دفعى و قوى واقع باشد قليلى كه در اعضاى رئيسه باقى مانده بود به جهت منع خلا و براى حفظ ، متخلخل شود و چون مدد نيايد ضعيف گردد و باطن را گرم نتواند داشتن و باطن سرد شود و آنچه به ظاهر ميل كرده بود همه به جهت مدد نيافتن به تحليل رود ، فجات واقع شود و چون دفعى و ضعيف واقع باشد تحليل تام واقع نشود . و ليكن فى الجمله برد ظاهر و باطن و ضعف روح و قلب پديد آيد و غشى افتد و يا بدين حركت گرم شود و حمى يوم پديد آيد و اضطراب دل در حين ادراك اهوال و اشواق محسوس است و در ساير كيفيات نفسانى نيز همچنين از افراط تغييرات مزاج و افعال ظهور مىيابد و اكثر معلوم است .\r\nو اما افراط سكون قوا كه تفريط اعراض است ، چون موجب تغليظ روح است به سبب قلت تحليلات بىشك مثمر بلادت بود همچنين غلظت دم كه ماده روح است به جهت قلت حركت بدنى و كثافت اغذيه و همچنين منبع خمود حرارت و مضرات افعال و قوا بود و يمكن كه روح به جهت غلظت حركت و استنشاق هوا و ترويح بر وجه لايق نتواند و گرمى ناطبيعى پيدا كند و حمى پديد آيد و هرگاه اين حركات و سكنات بر وجه اعتدال شود از جميع اين آفات محفوظ بود و اين حال به ملكات فاضله كه تهذيب اخلاق است ميسر گردد و شرح آن در كتب اخلاق مستوفى است .\r\n\r\nهفتم دفع و رفع فضلات داخله و خارجه تن و حبس آن‌ها مثل غايط و بول و منى و عرق و مخاط و نتن ابط و موى سر و چرك تن .\r\nو رعايت آن چنان بود كه هرگاه تقاضاى غايط و بول نيكو شود دفع كنند ، چه از نگاه داشتن آن‌ها بيم قولنج و حبس بول و آفت مجارى آن‌ها باشد چنان‌چه به تقريب معلوم گردد . و به اندك تقاضا برنبايد خواست تا در حين دفع طبيعت نيكو يارى دهد و ناقص نگردد و چون دغدغه نباشد ميل اخراج به عنف نبايد كرد تا طبع را دغدغهء كاذب عادت نگردد .\r\nو نيز مبادا كه مواد بىضرورت بدان آلات ميل كند و از آن وحشتى چون ورم و غيره تولد كند .\r\nو بر دغدغه كاذب صبر بايد كرد و خود را مشغول داشتن تا طبع آن را فراموش كند و آن ماده مدغدغ به خود تحليل پذيرد و اگر در اين حال رياضتى مرغوب كنند تا زودتر تحليل ماده شود ، اولى باشد .\r\nو بايد كه اخراج بول و غايط آن مقدار كه طبع اقتضا مىكند و از براى خروج مهيا شده كنند و در نيمه كار باز نه ايستند و بقايا را حبس نكنند كه از آن مضرت به مجارى رسد و جهت ماندن بقايا در غير محل خود از گذرهاى بول و غايط دافعه را نيز مضر بود و در حين اخراج به جهت امداد عنف بر آن اعضا نكنند و ميل به مقدار شفقت طبع نمايند .\r\nو بول در سوراخ‌ها نكنند كه مبادا سميتى از حيوانى سمى كه ماواى وى باشد به اسافل رسد .\r\nو بر مقتضاى خداوند علت بواسير و علت‌هاى مسرى چون ارمنى دانه‌دار و مبروص و مجذوم و صاحب سل و رمد و تب وبايى و اشباه اين‌ها ننشينند كه بدان علت\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمبتلا گردد .\r\nو بدان‌كه اكثر مردمى را كه در ثفل ايشان بيشتر اوقات يبسى بود بىوحشتى طبيعى تندرست و دراز عمر باشند جهت قوت معده و امعا و نيكى هضم و اگر چه از كثرت تناول اغذيه و ادويه قابضه باشد .\r\nو بر دغدغه جماع صبر اولى بود و تا ممكن باشد به عزوبت و حفظ منى عادت بايد كرد . زيرا كه تولد منى از خونى است كه مهيا شده جهت تغذيه اعضاى رئيسه كه دل و دماغ و جگر است و تاخير و تقليل غذاى آن ها سبب ضعف آن‌ها گردد و فساد آن به قوا و ديگر اعضا رسد و از اين جهت است كه از اخراج بسيار خون آن مقدار ضعف نكند كه از اخراج اندك منى و آن را كه شبق صادق بود به افراط بلا محرك از خارج و اوعيه منى مملو باشد و طبيعت به احتلام دفع آن مىطلبد ، اخراج البته لازم بود و استفراغ آن به مباشرت با مرغوب كند تا آنچه صرف مىشود به جهت رغبت و لذت تولد مىكند و به سبب فرح تقويت قوا و انعاش حرارت غريزى مىنمايد و مع ذلك به هيچ وجه مبالغه نشايد كرد كه تعب آن حرارت روح و يبس و ضعف تن آورد .\r\nو آنكه معتاد بوده باشد به مباشرت چون در منع آن افراط كند ، امتلاى و گرانى در تن او پديد آيد و يمكن كه منى در اوعيه و مجارى منجمد گردد و سده كند و يا خود متعفن گردد و بخارات بد از آن به دل و دماغ و ارواح رسد و درد اعصاب و خفقان و وسواس و ماليخوليا و تيرگى حواس و تب و غشى و صداع و دوار و امثال اين‌ها پديد آيد . و غير معتاد را بدين حد مضر نباشد .\r\nو از جماع عجايز و حايض و زنانى كه معتاد مباشرت بوده باشند و دير وقت از آن دور مانده و از جماع معلول ها حذر كنند تا از تعفن محل به آلات مضرتى نرسد و باشد كه ماده رديه به احليل منجذب شود و سبب فساد كليه و جگر و مجارى گردد و سرايت امراض در اين صورت بيشتر و زودتر افتد .\r\nحكايت : جمعى كثير را ديدم كه از جهت مجامعت با فواحشى كه مرد آتشك‌دار با ايشان جمع شده بود بىآنكه آن فواحش را واقع باشد مرض آتشك پيدا كردند ، با وجودى كه اين مرض سريع السرايه نيست .\r\nو بر خلاى بدن و امتلاى معده و عروق جماع مضر بود جهت حدوث يبس و ضعف حرارت غريزى و سقوط قوت در اول و انصباب مواد بر اعضا و حدوث سده و ضعف هضم در ثانى . ليكن ضرر بر خلو بيشتر بود و در حين اخراج منى حبس بعضى نشايد كردن و بايد گذاشتن تا آنچه طبع استفراغ آن مىطلبد بكند تا از ماندن بقاياى آن در مجارى فسادى نشود .\r\nو در حين تقاضاى بول و غايط استفراغ منى مضر بود به مجارى و قوا به واسطهء تدافع لذت و دغدغه اخراج منى آن مقدار كه تن را از آن راحت مىرسد و سبكى و صفاى حواس و ميل استراحت بعد از آن واقع مىشود ، بسيار ضرر نكند و چون به خلاف اين بود سخت مضر باشد و تفصيل اشكال نافعه و ضاره مجامعت در مطولات مذكور است و قوت مزاج و تن عزبان نسبت با كدخدايان امرى واضح و مجرب است و كدخدايان تندرست و دراز عمر هم بسيار واقع‌اند .\r\nو اخراج عرق به رياضات و حرارت فصل داخل حفظ صحت است و معدل مزاج و آنچه به حمام و ادويه و تسخين هوا و تعب‌ها واقع شود عنفى بود داخل علاج و اعتدال آنكه مفيد و مطلوب است به اعتدال حركات متعبه معتاده بود .\r\nو مخاط آنچه در بينى جمع شود و اخراج آن به دميدن بايد كرد كه آسان‌تر بود و راه نفس گشاده گردد و اگر ديگر فضله در دماغ بود مجال استفراغ آن هم پديد آيد و آنچه به راه نفس بازكشند و از دهن برآوردند منفذ بينى را نيكو پاك نسازد . مگر آنچه به كام اقرب بود كه خروج آن از راه دهن اسهل باشد و در حين دميدن و غيره عنف نبايد كرد كه مبادا تفرق\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاتصال در منفذ و حوالى دماغ واقع باشد و در حين فرو بردن طعام و آب و غيره نشايد بينى دميدن كه ممكن بود كه از آن‌ها چيزى به منفذ بينى جهد و وحشت كند و مخاط را فرونبايد برد كه چون فضله دماغ است هضم آن مفسد بود اگر چه اكثر بدان معتادند .\r\nو نتن بغل را زود زود دفع بايد كرد به شست‌وشوى و امثال آن تا چشم را بوى بد او به هم نياورد و دماغ را از آن نفرت نشود و تدبير ازالهء آن بالكليه به اصلاح عضو نشايد كردن زيرا كه بغل مفرغى است مر دل را ، پس دفع فضلات از آن نافع بود و منع آن مطلقا مضر باشد .\r\nو ازاله موى سر در محلى بايد كه هواى آن به قدر گرم باشد . زيرا كه موى همچو پوششى است عضو را و چون هوا سرد بود مسام آن عضو كه موى دور كرده اند بسته شده و مزاج آن را ناطبيعى سازد جهت حقن ابخره و غيره .\r\nو زود زود نبايد موى ستردن كه دماغ را مضر باشد و از موعد معتاد در نبايد گذرانيد تا از صداع و خارش وحشت نيابند و اگر بالضرورت تاخير مىافتد به آب گرم اندكى بيخ موى را تر بايد ساخت و ماليدن و شستن تا تسكين يابد و اگر اعتياد نگاه داشتن موى شده باشد نيكوتر بود جهت حفظ صحت دماغ .\r\nفاما شستن آن به هر مدتى جهت دفع چرك و حيوان لازم بود چنانچه داب است .\r\nو ازالهء چرك تن جهت تفتيح مسام بدن مناسب بود و بيان آن در استعمال آب تقديم يافت .\r\nاين است فى الجمله طريق حفظ صحت و بر اذكيا مخفى نماند كه اين تدابير سبعه حافظ صحت به مناسبت پرورش كواكب سبعه سياره واقع است ؛ هوا از تربيت مشترى و آب از تربيت زهره و غذا از تربيت آفتاب و دواى مقوى از تربيت مريخ و خواب و بيدارى از تربيت عطارد و حركت و سكون از تربيت قمر و دفع و حبس فضلات از تربيت زحل .\r\nاى سعادتمند نظر حكماى يونان و اتباع ايشان بر رسانيدن مزاج شخص است به منتهاى اجل كه آن را عمر طبيعى بخوانند و آن تا صد و بيست سال بود به آن كه حفظ كنند هر سنى را از طفوليت و شباب و كهولت و شيخوخت بر آنچه لايق آن سن بود به تعديل اسباب ضروريهء مذكوره . زيرا كه تكون حيوان را به تخصيص آدمى را از رطوبتى يافته‌اند كه مقارن بود به حرارتى كه نضج و تدبير و دفع فضلات او كند و به تدريج تحليل آن نيز مىنمايد همچو تحليل سراج مر دهن را و آن رطوبت و حرارت غريزى است يعنى اصلى مادرزادى كه قوام اصل حيات بدان‌هاست .\r\nو آنچه از رطوبات غريبه بدل ما يتحلل بدن مىشود قائم مقام آن رطوبت نمىشود زيرا كه آن رطوبت اصليه قبل از طبخ در اين بدن در اوعيه غذا و منى و رحم پدر و مادر طبخ يافته و طبخ اين رطوبات هم در اين بدن بود فقط . پس آن رطوبت برحسب مقتضاى طبيعت به مدت مذكور تحليل پذيرد و آن حرارت غريزى كه باعث روح حيوانى است منطفى گردد . چنانچه چراغ از خرج شدن روغن و موت طبيعى واجب شود و اين بر تقدير عدم ضعف مزاج اصلى و مقتضيات خارجى بود و به حسب استقرار در اين ازمان و اين ممالك مزاج و تركيب انسانى را با وجود ورود اسباب مفسدهء خارجى و داخلى بيشتر از اين نيافته اند هرچند كه مراعات نيز نموده‌اند .\r\nاما حكماى هند را چون اعتقاد به طول حيات چنانچه صريح نص كلام اللّه شاهد آن است بلكه ما فوق آن نيز حاصل است و تقويت مزاج به تدبير حكمى خود مجمع عليه است نظر بر ابقا و اثبات كمال قوت انسانى است كه آن مدت جوانى است فوق البلوغ به تدابير قويه حكمى چه هرچند تدبير بهتر و قوىتر بود مزاج محكم‌تر و ثابت‌تر باشد و اعظم تدبير ايشان رياضت دم گرفتن است و در اينجا چند فايده ملحوظ بود :\r\nيكى آنكه چون روح همواره محتاج است به تعديل\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nسخونت و اخراج فضلات دخانيه به استنشاق هوا به شش و رد نفس و از اين جهت انسان مضطر است به هوا ، پس بدين عادت روح را قوتى در قبول حرارت دل و در مخالطه ادخنه حاره و عدم احتراق و صاحب را قلت احتياجى و كمى اضطرارى پديد آيد .\r\nو ديگرى آنكه چون روح جوهر لطيف سهل التحليل است و در حين حركت اعضا بيشتر به تحليل مىرود ، پس بدين اعتياد چون آلات تنفس و دل و اعضا اكثر ساكن‌اند تحليل كمتر افتد .\r\nديگرى قلت تضرر از هواى مفسد به استنشاق .\r\nديگرى كثرت طبخ رطوبات فاضلهء دماغى به سبب ازدياد حرارت قلب به تدريج و صعود ابخره حاره از دماغ .\r\nديگرى تقويت قوا و اعضا چه مقرر است كه از كثرت توجه روح به قوا و اعضا قوت متوجه اليه زياده مىگردد و بدين فعل البته روح را توجه تام به داخل مىشود . چه از توجه به خارج جهت تعديل و هرب از مضر مصاحب كه ادخنه قلبى است و از براى ادراكات و امثال اين‌ها باز پرداخته است و بينى كه تا دم نگيرند در حين زور كردن و اتمام افعال شاقه و بر اين فعل روح را متوجه بدان عضو و آن قوت نسازد ميسر نگردد و ايشان را در اين باب رضايات كلى باشد .\r\nو تدبير ديگر منع افراط تحليلات اخلاط و قوا و ارواح و حرارت و رطوبت غريزى بود و تقليل محللات خارجى و داخلى چون ادراكات و احساسات و افعال شاقه و اخراج منى و استفراغات اخلاط جهت ثبوت قوا و ارواح و متانت اخلاط .\r\nو تدبير ديگر عدم ايراد مخلفات و غرايب بود بر بدن از اغذيه و اشربه و ادويه تا طبع متحير نشود و اجزاى اصليه را از آثار غريبه آفت كمتر رسد .\r\nو تدبير ديگر اعتياد بود به دواهاى مقوى كه در آن تخديرى و يا سكرى با وجود تقويت قوا و اجزاى اصليه باشد تا از تحليل مضر حفظ كند .\r\nو تدبير ديگر تقليل غذا بود به عادت جهت قلت احتياج به بدل به‌واسطه قلت تحليل .\r\nو تدبير ديگر استعمال غذاى مقوى باشد كه جوهر آن از تعفن و فساد دور باشد و بالخاصيت تقويت مزاج كند ، خواه نباتى بود چون ترنج مرباى به ادويه و چون خمرهاى مدبر و امثال آن‌ها خواه حيوانى بود چون مار و غراب و لحوم با قوت و بيض و لبنات و ادهان مدبر به ادويه قويه و بعضى از اين‌ها در هدايت الخير مبين گشته .\r\nو تدبير ديگر تقويت فوت‌ها و دباغت معده و امعا بود به استعمال تر پلاو و امثال آن و اغذيه چرب و البان از عقب آن چنانچه در تربيت جلود قريب بدين حال مشاهد است تا رطوبات مجاور معده و وارده از خارج ، تضعيف و ارخاى آن نكند چه هرگاه معده قوى بود اكثر احوال مزاج برقرار باشد .\r\nو تدبير ديگر استعمال ادويه مقويه جلد و اعضاى ظاهرى و مانع اخلاط از قبول فساد بود از خارج بدن از مطبوخات و مياه معادن و عصير نباتات و سفوفات و ادهان مدبره و بخارات و غيرها .\r\nو تدبير ديگر حفظ ظاهر بدن بود و از تغييرات هوا به انزوا در مواضعى كه حر و برد آن معتدل بود و به لبس البسه لايقه فى الجمله .\r\nو تدبير ديگر تقليل خواب بود به عادت زيرا كه غلبهء آن مبطل فوايد حبس نفس و مانع حبس است و گاهى كه اندك خواب تجويز كنند همچنان نشسته به خواب روند تا مواد بسيار به دماغ ميل نكند و خواب گران نشود و بلا شك چون تحليلات به جهت تعطيل مذكور اندكى واقع است بدين سبب به آسايش تن و دماغ و اعصاب به تعطيل خواب كمتر محتاج گردند .\r\nو تدبير ديگر استعمال ادويه دافع و مانع مضرات و مقوى بدن بود .\r\nو تدبير ديگر به توهم توجه فرمودن قوا و روح به تقويت مزاج و منع مضرات بود و شرط آن عدم تكلم و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاحساس ظاهرى بود در حين حبس نفس .\r\nو تدبير ديگر ترتيب طلسمات و تمثيل مناسب مدعى بود در اوقات لايقه بدان و تاثير افسون هنديان در دفع سحر و سهم وردهاى صعب و تب و عذر و فصد و مكر و ظلم و تاثير طلسم و نيرنگ ايشان در دفع خصم با وجود شهرت ، من نيز به مرات مشاهده كرده ام . و كلمهء شريفه خواص الاشياء حق شاهد آن است و بلا شك چيزى كه طبع را بر دفع تب و درد و سم يارى تواند دادن ، تقويت طبيعت را شايسته بود .\r\nو بالجمله حذر از جميع محللات روح و قوا و غرايض و اخلاط صالحه به افراط و از استفراغ اخلاط نضيجه واجب مىدانند به تخصيص از اخراج خون و منى و در حفظ منى مبالغه بيشتر دارند . چه آن را بدل ما يتحلل و قائم مقام رطوبت غريزى مىدانند ، پس تضعف آن مضعف‌ترين اشيا باشد مر مزاج را و چنان رعايت آن كنند كه اگر احيانا ايشان را احتلام افتد آن را از جامه بشويند و بخورند تا ضايع نشود .\r\nو همچنين حذر نمايند از ايراد اغذيه و اشربه مضعفه به بدن و از هواهاى متعفن و سست و مفرط در حر و برد و از آب‌هاى بدگوار و غايت تتبع ايشان مر اين تدابير را چون منع مرض كهولت است . اگر چنانچه به سبب تقصيرات از آثار آن چيزى به ظهور پيوندد در دفع آن به تدابير حكمى سعى بليغ نمايند . و بزرگترين تدابير ايشان جهت اين معنى افگندن پوست است همچو مار كه هر سال پوستى افگند و تازه مىشود و درازى عمر مار را از اين فعل دانسته‌اند و اين خود ممكن است و فى الجمله واقع .\r\nو از جمعى كثير از حكماى ايشان شنيدم كه چون اين كلب كردند موىهاى ايشان كه باز برمىآيد سياه بر مىآيد و اين علامت عود شباب است و قوت حرارت و رطوبت غريزى و در آن اوقات ادويه مقوى مزاج و مسود شعر به خاصيت و لون از داخل پيوسته به كار دارند .\r\nو از جمع كثير از كبار ايشان شنيدم كه بعضى از حكماى ايشان هستند كه چون در امعاى خود قصورى دريابند از طرف شيب روده‌هاى خود را بعضى بيرون آورند و بازگردانيده آن را به ادويه مناسبه بشويند و به ادويه ديگر آن را بيالايند و تيمار كرده آن را به خود بازكشند و بعضى هستند كه نفس را فروگيرند در درون خود و آن را حركت دهند چنانچه هر عضوى را كه خواهند تا قوى سازند تمام دم را بدان‌جا مايل گردانند و در مداخل آن دربرند به توجه و آن را بزرگ كنند چنان كه گويا ورم كرده باز به حال اصلى عود فرمايند .\r\nحكايت : و من جوگى را ديدم كه دم مىگرفت و در درون شكم خود روده‌ها را چنان حركت مىفرمود كه از بيرون پوست شكم او كسى پنداشتى كه چيزى مجتمع گشته ، پوست را بلند داشته به هر طرف مىرود و در آن حين شكم او قراقر عظيم مىكرد و امثال اين غرايب در اعمال ايشان بسيار است و اللّه اعلم بالصواب .\r\nاين است فى الجمله بيان حفظ صحت و آنچه در دگر ابواب مبين مىگردد تكميلى مر اين مسايل را حاصل شود ان شاء اللّه تعالى .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nباب سوم در بيان تدبير اطفال و پيران و ناقهان و مرتاضان به تعب و اعراض مفرطهء نفسانى و آب‌هاى بد و هواهاى مضر و استفراغات\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبدان‌كه مولود را قبل از آنكه اعضاى او مستعد حركت و نهوض شود آن را سن طفوليت گويند مزاج او گرم و تر بود به جهت وفور حرارت و رطوبت غريزتين .\r\nليكن چون رطوبت غريزى او بسيار است حرارت غريزى طبخ و نضج اجزاى بدن به كمال نمىتواند كردن و از اين جهت اعضا و جوارح اطفال نارسيده است و نيز به جهت همين وفور رطوبت اصليه نشو و نمو بدن در اين سن بيشتر است و حال ايشان نه داخل صحت است و نه داخل مرض .\r\nو چون از اين مرتبه تجاوز كرد سن كودكى بود ، مزاج او همچنان گرم و تر باشد . اما ترى كمتر از مرتبه اول بود به واسطهء زيادتى تحليل و اين بعد از برخاستن و حركت به اراده بود و تا برآوردن دندان بعد سقوط و محكم شدن اعضا و غايت آن تا هشت سال باشد و حال كودكان فى الجمله داخل صحت بود .\r\nچون از اين مرتبه گذشت سن ترعرع بود و مزاج او همچنان گرم و تر باشد . اما ترى كمتر از مرتبه ثانيه بوده باشد و اين تا حين بلوغ بود .\r\nو چون از اين مرتبه تجاوز كرد سن رهاق بود و مزاج او همچنان گرم و تر باشد . اما ترى كمتر از مرتبه ثالثه بود و حرارت مشتعل‌تر و اين تا حين برآوردن موى روى بود كه غايت آن تا هفده سال است .\r\nو چون از اين مرتبه متجاوز گشت سن جوانى بود تا قريب چهل سال و غايت نشو و نمو تا سى سال بود و از سى سال تا چهل را سن وقوف گويند و مزاج او در اكثر اين اوقات گرم و خشك باشد . زيرا كه حرارت غريزى اشتعال تام طبيعى يافته ، چنانچه چراغ در اعتدال روغن و با رطوبات برابر شده و در اين مرتبه پختگى تمام مىيابد به جهت كمال قوت حرارت غريزى و بازپرداختن غريزتين از نشو و نمو بدن .\r\nو چون از اين مرتبه تجاوز كرد سن كهولت بود و نقصان رطوبت غريزى در اين اوقات واقع مىشود و سبب نقصان حرارت غريزى مىگردد به تدريج ، چنانچه نقصان روغن بعد از اشتعال چراغ و مزاج كهل نسبت شبان به سردى و خشكى مايل بود و اين تا شصت سالگى باشد و بعضى ابتداى كهولت از سى و پنج گيرند و اين چهار مرتبه داخل اصحااند .\r\nو بعد از اين سن پيرى بود كه آن را شيخوخيت\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nگويند و در اين مرتبه نقصان رطوبت و حرارت غريزتين ازدياد مىيابد و قوا و اعضا بدان سبب ضعيف مىشود تا آنكه اين رطوبت به نوعى نقصان يابد كه حفظ از حرارت نتواند كرد و آن موت طبيعى بود چنان‌كه از پيش دانسته شد . و غايت اين تا صد و بيست سال بود .\r\nو مزاج مشايخ به سبب اين نقصان مذكور در غايت برد و يبس باشد . ليكن به جهت حصول رطوبات غريبه به آلت مستمره از سوى هضم در بدن ايشان مزاج ثانيه ايشان سرد و تر باشد نسبت با مقتضاى طبيعى . و حال پيران نيز از قسمين صحت و مرض بيرون بود جهت ضعف همچو حال ناقهان .\r\nو منقصات رطوبات غريزى غير از حرارت غريزى از استيلاى حرارت غريبه و حركات عنيفه و اعراض مفرطه نفسانى و غيرها بسيار است . و همچنين منقصات حرارت غريزى غير از نقصان رطوبت غريزى از برودات و محللات و غيرها .\r\nو چون اين مسايل به وضوح پيوست محقق گردد كه كمال اهتمام حكما در حفظ صحت و تقويت مزاج در جميع اسنان عمر بر حفظ رطوبت و حرارت غريزتين است ، از تعفن و انطفاى تحليل زايد و جمود و بلا شك و در رعايت اطفال و مشايخ و ناقهين كه ضعيف القوا و اعضااند اهتمام بيشتر و بهتر بايد .\r\n\r\nاما تدبير اطفال و كودكان\r\nبايد كه چون طفل متولد شود تن او را از خنكى هوا حفظ كنند به لباس و غيره . و آن‌گاه رودهء ناف او را كه به جفت او كه آن را مشيمه گويند متصل است به دو انگشت نر و شهادت آن را گرفته ، آهسته بمالند از طرف شكم به طرف جفت تا چيزى كه در وى باشد از خلط و باد بيرون رود . پس آن را به ريسمانى نرم تافته و به روغن چرب كرده ببندند از دو محل ، يكى نزديك ناف و يكى به قرب شبرى دور تر . و آنچه نزديك ناف بندند بسيار محكم نبندند تا المى به طفل نرسد پس از بيرون بستن دوم به مقدار عرض دو سه انگشت آن را به تيغ تيز ببرند و بالخاصيت چنان يافته‌اند كه چون بر كليد نهاده آن را قطع كنند طفل دزدى كم كند .\r\nو بعضى اين رودهء ناف را به كمتر از شبرى قطع كنند و آن نيك نباشد زيرا كه به تجربه چنان يافته‌اند چون از شبرى زياده قطع كنند آن طفل را قوت ماسكه مثانه بيشتر بود و كميز بر خود كم كند و چون از شبرى كمتر قطع كنند كميز بسيار بر خود كند و تا نيك بزرگ نشود ترك آن كميز نكند .\r\nو نيز به تجربه چنان يافته‌اند كه رودهء ناف را چون نيكو از باد و خلط پاك نكنند و نيكو نبندد ، در خصيه و زهار طفل باد پيدا شود و در مثانه و يا رحم و يا معده علت پيدا كند .\r\nو بعد از اين بايد كه نمك سوده بر تمام تن طفل نيك بپاشند و لحظهء او را نيكو پيچيده در آن حال بگذارند تا تن وى نمك خورده شود و عفونات كمتر قبول كند . بعده در ظرفى گشاده به آب نيم گرم پاك بشويد ، در اول غسل لختى او را در ميان شوراب رها كنند تا از آن آب شور به درون چشم و گوش و بينى او برسد . بعد از آن به آب پاك بشويند و بردارند و خشك سازند و تن او را در خرق‌هاى نرم پيچند و گرمى بر تن او قريب به گرمى رحم نگاه دارند ، چنان‌كه به آهستگى به هواى بيرون معتاد شود .\r\nو بعضى هستند كه بچه را اندك نمك سوده بر همه تن او رقيق بپاشند و همچنان نشسته در خرقه پيچند يك شبانه‌روز و بيشتر و بعد از آن بشويند . و به تجربه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nچنان يافته‌اند كه آن طفل را اعضا كمتر جوشش كند و كمتر عفونت پذيرد و اگر در اول به نمك آب نيك بشويند هم شايد .\r\nو بعضى طفل را بعد از نمك به آب‌ها مىشويند كه در آن اندكى سماق و قسط و شادنه و حلبه و امثال آن جوشيده باشند و اين نوع تدبير در پرورش ايشان از اين وقت باز بىشك منافع كليه دهد در حفظ حصت بر ايشان على الخصوص كه آن ادويه را خواص نيكو بود در تقويت اعضا و قوا و اعتياد حكمى واقع شود .\r\nو بايد كه در حين بستن در خرقه كه آن را قنداق گويند بعضى اعضاى او را كه در وقت ولادت ضرب يافته باشد و ناهموار شده و از موضع مقرر تغيير يافته به دستكارى هموار كنند به وضعى كه بايد ، به تخصيص سر و پيشانى او را و پاىها و دست‌هاى او را بر آن شكل كه مىبايد راست كنند و آن‌گاه ببندند و بسيار محكم نبندند كه آفت و الم آن به تن طفل زود مىرسد و هرگاه باز مىكنند و مىبندند همچنين دست‌وپاى او را كشيده همواره بايد بست .\r\nو ما دام كه اعضاى ايشان به غايت نرم و تر و اعصاب ايشان سست و قوا ضعيف است ، در خوابانيدن به پشت مىبايد خوابانيدن تا يك طرف تن قوىتر نشود و كوفت كمتر يابند .\r\nو از وقتى كه ولادت واقع شده باشد تا همان وقت از شبانه‌روز شير نبايد داد ، اگر مانعى نباشد تا طفل حركت و گريه كند و خود طلب صادق نمايد و معده و حلق او بجنبد و گشادگى يابد . و به تجربه چنان يافته اند كه كرت اول چون شير شب هنگام به وقت قرار مردم دهند ، آن طفل خاموش و كم‌آزار باشد و چون در وقت سيرى مرضعه و خلق دهند كم حرص بود .\r\nو در اول كه شير مىدهند مىبايد كه كام طفل را بردارند و آن‌چنان بود كه انگشت شهادت را به شيرينى آلوده كنند و بر كام او نيكو بمالند ، آن‌گاه شير دهند .\r\nو به تجربه چنان يافته‌اند كه كام طفل را به چيزى كه بردارند در مدت عمر از آن كم مضرت يابد .\r\nحكايت : و چند كس را ديدم كه كام ايشان را به عقرب سوده با نبات برداشته بودند . چون عقرب ايشان را گزيدى المى نيافتند .\r\nو بايد كه شير از ابتدا اندك‌اندك به وى دهند و به تدريج زياده مىكنند تا به شير خوردن درآيد و هضم نيكو از آن زمان باز عادت كند .\r\nو وقت شير دادن هر نوبت آن بود كه خود طلب كند و گريه آغازد و قبل از شير خوردن اندك گريه او را مفيد بود .\r\nو در فرنگ بعضى دانايان هستند كه بعضى اعضاى اطفال خود را كه مىدانند كه قابل علتى بد است مخصوص بدان عضو داغى بر محل آن مىنهند و از آن علت امن مىشود ، چنانچه بر پيشانى و سر جهت صرع و جنون و بر صدغين جهت امراض عين و امثال اين‌ها .\r\nو دور نيست كه اگر بعضى عروق و شرايينى را كه ممر اخلاط و ابخره فاسد به اعضاى شريفه واقع‌اند و در معالجات امر به قطع و داغ آن‌ها مىكنند به حكمت آن را داغى و يا قطع و سدى كنند جهت بيم امراض ، آن اعضاى نيكو بود .\r\nو بايد كه طفل را در موضعى دارند كه سخت گرم و سخت سرد و سخت روشن نباشد و به دريافتن هواى خنك تن او را به تدريج معتاد سازند .\r\nو هر روز دو نوبت يا سه نوبت و شب يك نوبت طفل را از قنداق و يا مهد باز كنند و بجنبانند و رخوت او را خشك سازند تا مبادا كه اعصاب پشت او كوفت يابد و\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nيا اعضاى او را از حدت بول بسوزد و در حين بستن و گشادن قبل از افتادن رودهء ناف احتياط بايد كرد تا آن را كوفتى نرسد . و اگر ركوى چرب هربار بر بالاى او نهند و يا آن محل وصل را چرب كنند به مرهم پيه و زردچوبه نيكو بود و تا هفته آن روده بيش و كم بيفتد .\r\nبعده بر ناف او اندك سرمه يا سفيداب يا مورد خشك يا گل ساييده يا خاكستر گز بپاشند تا رطوبت آن را جذب كند و آن محل خشك و مستحكم گردد و در آن حين روغن از آن محل دور دارند .\r\nو در فصل گرما هر روز تمام تن او را با آب فاتر بشويند يا يك روز در ميان و در سرما سه روز يا پنج روز ، ليكن در محل گرم و بعد از آن خشك سازند و به روغن چرب كنند و در قنداق يا مهد بندند و در حين غسل احتياط كنند تا آب در گوش او نرود و اين غسل زود زود تا چهل روز مناسب بود . و اگر به آب‌هايى باشد كه در او علف‌هاى مناسب نافع جوشيده مثل بهنگرا و حلبه و خار ترنجبين و امثال اين‌ها بهتر بود .\r\nبعد چله هر هفته يك نوبت غسل يا استحمام معتدل بدهند و تدهين مذكور مناسب بود . و اين تدهين زود زود نرينه را تا چهار ماه مناسب بود به روغن تازه گاوى و گوسفندى و با دنبه تازه يا پيه تازه و يا مادينه را تا دو ماه به روغن بنفشه بادام و امثال آن و بعد از آن نرينه را هفته هفته و اگر ادهان واقع شود كه به تجربه يافته باشند كه نفع مناسب ايشان داشته باشد و حافظ صحت بود اولى باشد .\r\nو بعد سه روز از ولادت در مهد بستن اولى بود جهت حفظ از مضرت آلايش .\r\nو بايد كه بعد از غسل اندر گرداگرد خم كردن و در پس گوش‌ها و كش ران‌ها و بغل‌هاى طفل برگ مورد ساييده با گل سرشوى ضم كرده بپاشند تا خراب نشود و در سرما گل تنها كافى بود .\r\nو در حين روغن ماليدن بايد كه اعصاب و عضل هاى او را كه بر دو طرف مهره‌هاى پشت است تا گردن او چرب كرده به انگشت نرم نرم بمالند تا كوفتگى و ماندگى و تشنجى كه به جهت رياضت غلبه اعتماد حاصل شده باشد بر طرف شود .\r\nو بسيار اطفال را ديدم كه گريه مىكردند چنانچه نزديك بود كه بىهوش شوند و شير نمىگرفتند و به هيچ وجه خاموش نمىشدند . چون اين تدبير كردند شير گرفتند و خاموش شدند و به خواب رفتند و عوام اين حال را رگ پشت گويند و در اين حال شكم ايشان را شيافى فرود آوردن به غايت نافع بود .\r\nو بايد كه در حين جنبانيدن مهد جهت خواب آمدن طفل عنف نكنند تا كوفتگى نيابد . چه در اين حركت رياضتى تام است مر ايشان را . و بايد كه به لحن خوش جهت او ذكرى بگويند معتدل ، زيرا كه طبع ايشان به غايت لطيف است و از ادراك صوت ملايم لذت تمام مىيابند و از غير ملايم نفرت تمام .\r\nو بهترين شيرى كه طفل خورد شير مادر است به شرط صحت و جوانى . و بهتر آن بود كه مادر معتاد باشد به ادويهء مقويه و حافظ صحت به دستور مذكور تا مزاج طفل را از اين زمان به آن كمال قوت مطلوب حاصل شود و اين اصلى عظيم بود و اگر مرضعه چنين بود مادر نه چنين باشد ، مرضعه اولى بود .\r\nو شير بيگانه صحيح قوىمزاج بهتر از شير مادر ضعيف‌مزاج بود و حكما بعضى در مرضعه نيكى اخلاق را نيز شرط كرده‌اند و اين به غايت تدبيرى نيكوست در محفوظ ماندن شخص از مضرت افراط اعراض نفسانى .\r\nو شير جوان بهتر از شير كهل بود و شير مريض و آبستن به غايت طفل را مضر باشد و در اوايل ولادت\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nچون مادر را تعبى عظيم رسيده و شير او اقلا تا هفته فاسد است ، شير تندرستى بايد داد و شير پسرى جهت دختر و شير دخترى جهت پسر بهتر باشد .\r\nو بعض گويند كه نخست بايد كه طفل شير فله يعنى آقز مادر خورد تا اجزاى اصليه و اعضاى او بدان ببندد همچو مايهء شير را و بهتر فربه شود و اين نيك فكرى است .\r\nو مادر بايد كه تا هفته شير خود را به دور دوشد يعنى در ظرفى و بريزد و اگر از آن رنج به يك هفته آسايش نيافته باشد تا وقت خوشى او همين نوع اعمال بايد كرد و بعد از آن شير چون به رنگ نيكو و قوام معتدل آيد چنانچه معروف ايشان است طفل را شير دهند .\r\nو مرضعه را بايد كه مطلقا در وقت شير دادن نخست سر پستان را لختى بمالد و شير اندكى بيرون كند آن‌گاه در دهن طفل نهد و به دست اندك پستان را مىفشارد تا او را در مكيدن مددى باشد و كام و زبان و حلق او كوفت نيابد . و اگر روان و غلبه باشد اندك‌اندك پستان در دهن او مىگذارد و بيرون مىآورد تا شير در گلوى طفل نماند و در منفذ بينى او نجهد كه از اين فعل تعبى عظيم به دو رسد . و بايد كه تا يك سال و بيشتر طفل را يك هفته از جانب راست شير دهند و يك هفته از جانب چپ تا وضع جانبين او متساوى باشد .\r\nو هرگاه كه طفل از گريه به شير خوردن خاموش شود معلوم شود كه گرسنه بود و اگر خاموش نشود و شير نگيرد ، بىشك او را المى باشد و يا وحشتى در مزاج . به زودى تدارك بايد كرد تا از زور گريه وحشت بيشتر نشود و علاج مشكل‌تر گردد .\r\nديدم كه بعضى اطفال از غلبهء گريه غشى كردند و بعضى فتق و بعضى نتو سره پيدا كردند .\r\nو بسيارى گريهء اطفال به اندك سببى تا اتمام چله ولادت بود و گويند عورات كه چله مىدارد و بعد چله به سبب قوا گريه مىكند چون جوع و كوفت اعصاب و نفخ شكم و امثال آن ، و بعضى تا چهار ماه گريه بسيار مىكنند به اندك سببى . و ليكن سبب گريه چله‌اش اضعف بود جهت عجز و ضعف تن و قوا و قصور مراعات و درد گوش بيشتر ايشان را رنجه مىدارد .\r\nو قى شير اطفال را منع نبايد كرد ما دام كه از افراط آن مضرتى عظيم نباشد زيرا كه معدهء ايشان بدان پاك مىشود و زود فربه مىشود و خوب مىبالند .\r\nو ديدم چندين را كه افراط مىكردند ، مرضعه سر پستان و حوالى آن را به عبير كه بر تن و جامه مىمالند آلوده مىگردد و طفل از آن مىمكيد با شير و بوى آن مىشنيد و قى كم مىشد .\r\nو بسيار قى كردن ايشان و نفع آن تا چهار ماه بود و بعد از آن علاج افراط لازم بود .\r\nو بايد كه منفذ بينى طفل را همواره به رفق پاك كنند و اگر مخاط بسته باشد شير بر آن دوشند و نرم كنند ، آن‌گاه رفع نمايند .\r\nو همچنين گوش و چشم را از شوخ و چرك پاك مىدارند و اگر پلك به هم چسبيده باشد به شير دوشيدن نرم سازند و پاك كنند .\r\nو هر روز سرمه كشيدن او را جهت صحت چشم و قوت باصره مفيد بود .\r\nو بعد از چله هر روز طفل را چند نوبت دست‌وپاى گشاده بايد داشتن تا حركت به دست‌وپاى مىكند و قوتى در دست‌وپاى وى آيد و نشاطى در وى پديد مىآيد و نيز حرارت‌ها و قوت‌هاى طبيعى مىجنبند و هضم بهتر مىشود .\r\nو تعليق تعويذات و عقيق بر ايشان جهت منع مضرت\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nچشم و همچنين سوختن سپند و نمك بر انگشت افروخته به نيت ايشان و دفع مضرات و جامه‌هاى كهنه پوشيدن آن‌ها را لازم بود و اين را ركنى بزرگ دانند در تربيت ايشان كه به غايت مجرب است .\r\nو مدت شير دادن به اطفال تا دو سال بود . و از يك سال و نيم كمتر و از دو سال بيشتر مضر بود . زيرا كه قبل از يك سال و نيم هاضمه ايشان را قوت هضم بيشتر از آن نباشد و اصل اعضاى ايشان هنوز پرورده نشده باشد و خام بود و بعد دو سال غذا بيشتر خواهند و هاضمه قوىتر بود و هضم شير عادت به ضعف هضم كند . و مناسب آن بود كه كودك را قبل از آنكه از شير باز خواهند كرد ، اندك‌اندك از اغذيه معتاد به وى چشانيدن تا در حين بازگرفتن شير به غذاى ديگر عادت كرده باشد . و همچنين در غذا به تدريج افزايند و در شير دادن به تدريج كم كنند تا از ترك معتاد به يك بار مضرت نيابند . و هيچ غذاى كثيف و مستحكم به ايشان نشايد داد كه هضم بد كنند و توليد سده و سنگ در ايشان زود واقع شود و ممكن بود به عطسه و سرفه چيزى از آن در بينى ايشان جهد و بماند .\r\nو چون اطفال را محبتى و موانستى عظيم با شير و پستان واقع است در اين اثنا مذمت پستان پيش ايشان همواره بايد كرد و گاهى پستان را سياه كنند تا از آن خايف گردد و گاهى به چيزى تلخ غير مضر اندكى بيالايند تا از طعم آن نفرتى عظيم نمايد و از فراق آن بسيار متالم نگردد و اعراض نفسانى مضرت نكند و به چيزهاى مرغوب او را مشغول دارند . و چون روز ترك شير خوردن كرد از جهت نفرت شب‌ها كه وى در خواب باشد اندكى او را بياگاهانند و شير دهند و روز طعام چندان‌كه از شير نيكو مستغنى گردد . آن‌گاه تمام باز گيرند و اگر به اين عادت شب‌ها گرسنه شود چيزى مناسب دهند و آن مقدار او را بيدار دارند كه طعام لختى از معده او بگذارد . و آن‌گاه اگر خواب خواهد كند و چون تشنه شود در شب آب دهند و اگر انار شيرين به جاى آب خورد بهتر باشد .\r\nو غذاى طفل و كودك مدتى متفرق و چندين نوبت بايد ، چنانچه طلب كنند . و اگر از شغل لعب بدان نپردازند ، طعام بديشان بايد نمودن و مايل ساختن و گاهى كه دانند كه محتاج غذااند از عادت خوردن ايشان و از غير آن و همواره ايشان را به لعب‌هاى مناسب و الحان خوش و ترغيبات ملايم مشغول بايد ساخت تا به فكرى كه نبايد نپردازند .\r\nو بهترين موسمى جهت از شير بازگرفتن بهار و پاييز است و اگر ضرورتى بود در آخر زمستان و اواخر تابستان نيز توان . اما در هر دو چله صيفى و شتوى مضر بود چه در تابستان اسهال عظيم پيدا كند و در زمستان به جهت استيلا و تشنگى و شرب آب سرد ، برد معده و سوء هضم پيدا كند .\r\nو مضرت تابستان بيشتر بود و اگر جهت ضرورتى در تابستان از شير بازگيرند بايد كه چيزهايى كه مسكن عطش باشد و اندك مايهء قابض خنك كرده هر ساعت به او دهند ، چون دوغ و آب شيرين و آب تخم خيار و بادرنگ نارسيده و شيرهء خرفه و بورانى خرفه به ماست و پلاو خشك به ماست و نان و ماست غذاى مناسب بود ايشان را . و همچنين آردينه به ماست و دوغ قاتق كرده و مرغ جوان كباب با پلاو خشك و افشله و مرغ به زرشك و يا ناردانه آلوده بهتر بود . و آش ناردان با گوشت بز و آرد برنج و اندكى نعناع هم نيكو بود و از چربى بسيار و شيرينى و ملينات حذر كلى فرمايند .\r\nو بايد كه بر محل نرمى سر او حنا بندند هريك روز در ميان و نشاسته در سركه و گلاب حل كرده بر\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nآن محل طلا كردن جهت تشنگى طفلان نافع آيد و شب‌ها دست‌وپاى او حنا بندند و در ميان‌هاى روز او را در دوغ گاوى سرد نشاندن و تن او را بدان شستن نيكو بود .\r\nو اگر در زمستان از شير بازگيرند بايد كه غذاهاى گرم كرده و لطيف و لذيذ و كم‌قاتق دهند و از چيزهاى خوردنى سرد كرده و آب سخت سرد حذر فرمايند و شير برنج غذاى نيكو بود ايشان را و همچنين هريسه و گوشت تقلى و نان ميده و اشباه اين‌ها .\r\nو از فواكه در گرما هندوانه و نار ميخوش و خربزه و شفتالو و بهى و سيب و امرود مناسب آيد و در سرما انار شيرين و سيب شيرين و بهى شيرين و امرود شيرين نيكو بود .\r\nو هرگاه در طبع طفل نرمى دريابند ميوه‌ها و غذاى قابض دهند .\r\nو كودكان را مراعات ضروريات ميان دستور اطفال و جوانان بايد كردن و در تهذيب اخلاق ايشان كوشيدن تا از آفات اعراض محفوظ مانند و با او تلطيف و ملايمت بايد كرد و رضاى او بدانچه لايق باشد و ممكن گردد جستن به تخصيص در آنچه او را مشغول دارد و او را به تفرج لعب‌ها فرحان بايد داشت تا نيكو ببالد .\r\nو از دويدن او را منع نبايد كرد ، مگر وقتى كه افراط در عرق و تحليل شود و از جهيدن و زورگيرى و تعب‌ها منع بايد نمود تا از آفات قصور عضو و يبس و حرارت محفوظ باشد .\r\nو انار جهت تقويت جگر و بهى و امرود شيرين جهت تقويت معده و سيب جهت تقويت دل و ترشى ريواس و دوغ و قراصيا و امثال آن جهت تسكين حرارت تعب هاى ايشان و خيار و بادرنگ و كدو و كاهو و امثال آن جهت ترطيب و تبريد مزاج ايشان فى الجمله گاه‌گاهى مناسب بود و چيزهاى گرم و خشك مطلقا مضر بود و خربزه و هندوانه و انجير جهت پاك داشتن گرده و مثانه ايشان ملايم بود . و تخم خيارين به اندك باديان و شكر كوفته گاهى بديشان خورانيدن جهت همين معنى به غايت نافع آيد .\r\nو بايد كه در علاج مرض اطفال و كودكان از هرچه بر طبع ايشان عنف و تكليف شود حذر واجب دانند على الخصوص تدابير قويه زيرا كه مزاج ايشان در غايت نزاكت است به واسطهء قرب به مبدأ و از ادنى ناملايمى مضرت بسيار مىيابند .\r\nو شيرخواره را ملاحظه حال مرضعه بيشتر كنند كه بسيارى از امراض ايشان به علاج مرضعه و رعايت شير فقط بر طرف مىشود و كلمه الطفل يعالج بعلاج مرضعه از مسلمات و مجربات اطباست و فى الجمله آنچه به تجربه پيوسته در علاج امراض ايشان بر اين نهج بود .\r\n\r\nام الصبيان\r\nاين صرع خفيفى بود و تشنج كه اكثر طفلان و بعضى كودكان خرد را افتد و بيشتر مرطوبان ايشان را پديد آيد و اكثر از بخار صفرا افتد و از جوشانيدن بلغم اندر دماغ و بعضى آن را بعد تواتر ام الصبيان گويند و اكثر كسانى كه اين مرض در طفوليت داشته باشد و به شدت ، در بيشتر اوقات عمر از صرع ايمن باشند و گويند كسى را كه اين مرض در طفوليت نشده باشند در اوقات ديگر پيدا كنند و اگر در اوقات ديگر نشود در حين رحلت بدان رود .\r\nعلاج بگيرند صعتر و جندبيدستر و زيره برابر و نيكو باهم سحق كنند و مقدار سه حبه از آن در آب يا شير مرضعه بخورانند و بايد كه مرضعه از ترشىها و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاغذيه بادانگيز و ترىفزا دور باشد . و اكثر آن بود كه از يك‌بار و از سه بار درنگذارد و آنچه از اين درگذرد علاج به اهتمام‌تر بايد كرد تا مرض متمكن نگردد . و بسيار افتد كه صفراوى واقع شود و آن هنگام مسكنات صفرا و مفتحات مناسب آن بايد و آنچه بالخاصيت نافع بود در جمله مفيد آيد .\r\nحكايت : ديدم كه چند طفل را اين مرض از سه نوبت و بيشتر هم تجاوز كرده و مهره مرجانى را به آتش سرخ كرده و بر نزديك ميان دو ابروى او از پيشانى داغ نهادند در حين مرض و به سوزش آن به هوش آمدند و ديگر عود نشد .\r\nو بعضى پشك گوسفند و غير آن هم داغ كنند مفيد آيد و جند نيز درون گوش و منفذ بينى و بر كف هاى دست و پا ماليدن به غايت مفيد است و پنيرمايهء خرگوش نيم دانگ تا دانگى در آب حل كرده دادن بالخاصيت نافع آيد و طريق آن در اسهال گفته شود .\r\nو در سرهاى ماه اين مرض را قوت و حركت بيشتر است و از اين جهت طفلى را كه اين مرض مكرر واقع شده باشد و هنوز رفع آن معلوم نباشد درنگى و غفلت طفل به آن منذر بود و در اوايل ماه البته جندبيدستر بايد بويانيد ، بلكه بر مهد و لباس او تعليق نمودن و اندكى هم خورانيدن مناسب باشد .\r\nو بسيار باشد كه در سرهاى ماه گريه بىجهت و بدخويى كنند و اندك غفلتى در ايشان پديد آيد و خرخر نفس اندكى نه به طريقى كه در گريه مىباشد بىجهت مقرر پيدا كنند و در قرب اين علامات ايشان را صرع پديد آيد و رعايت در وقت ظهور اين علامات لازم بود و در اوقات علاج طفل را از ملاحظه روشنىهاى بسيار خيره‌كننده و چيزهاى دوار و از كشتى و شنيدن آوازهاى بلند و برآوردن بر مقام‌هاى بلند كه پايين پيدا بود و اعراض نفسانى و سهر و نوم به افراط نگاه دارند . و او را بعد از خواب پيوسته مشغول دارند و اندام او را در اين اوقات بيشتر مالند و مرضعه و مريض را از گوشت بز و گاو و اسب و كرفسيات و چيزهاى بخارانگيز پرهيز فرمايند . و اگر مرضعه يك روز در ميان حب الشفاى يا حافظ الصحت خورد بسيار مناسب آيد و از هرچه شير او را غليظ يا آب‌ناك گرداند يا فاسد سازد حذر لازم بود و از جماع و حبل نيز دور بايد بود .\r\nعلاج ام الصبيان به تقليل و تحليل صفرا و تعديل مزاج و پرهيز از گرمىها و گرما و صفراانگيز بايد كرد .\r\nو اگر طفل خرد باشد تنقيه مزاج مرضعه بايد كرد و غذاهاى معدل صفرا دادن و فادزهر حيوانى در شير يا دوغ هر دو را نافع آيد و داغ پيشانى طفل مفيد بود . و همچنين بستن اطراف و محجمه بر ساق‌ها نهادن و جند ماليدن و تيزاب نرم بر كف پاهاى او ماليدن و مع ذلك آن تدابير سابق مرعى داشتن .\r\n\r\nعطسهء متواتر\r\nاگر از جهت ورمى بود در نواحى دماغ علاج به تبريد دماغ به طلاهاى مبرود و تمريخ به عصاره‌ها و روغن‌هاى مناسب چون آب كدوى تر و آب برگ عنب الثعلب و آب برگ گشنيز تر به روغن بنفشه و كدو آميخته بايد كردن .\r\nو اگر از جهت ورم نباشد ، بادروج مسحوق و منخول را به ماسوره در بينى او دمند نافع آيد . و گويند آبى كه از گرده گوسفند در حين كباب كردن چكد در بينى او نيم گرم چكانيدن فايده دهد .\r\nحكايت : كودكى را عطسهء متواتر آمدى سه شبانه روز و نزديك به هلاكت شد و هرچند اطبا علاج\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمىكردند مفيد نبود . شخصى فرمود كه قدرى قند و زعفران را باهم كوفته بخور كنند و بينى بر آن دارد ، چنين كردند تسكين يافت .\r\n\r\nتشنگى سرسام\r\nاين ورمى است گرم كه در پردهء مغز سر پديد آيد .\r\nو علامت اين علت آن بود كه جايگاه مغز از محل نرمى سر فرونشسته شود و درد به حلق و چشم فرود مىآيد و چشم‌ها و اكثر تن او زرد شود و هرچند آب خورد سير نشود و از اين جهت به عطاش موسوم بود .\r\nعلاج تبريد و ترطيب دماغ كنند چنانچه كدوى تر و خيار تر را بتراشند و با آب برگ عنب الثعلب و آب برگ خرفه و گشنيز تر و روغن گل و اندك سركه به هم بزنند و بر سر او مىنهند بيشتر بر آن محل نرمى و سپيدهء بيضه مرغ با روغن گل خلط كرده طلا كردن هم مفيد بود ، و هم نشاسته با قليلى سركه و روغن گل و عنب الثعلب با روغن گل تنها هم نافع آيد . و بنفشه تر كوفته ضماد كردن و يا برگ حناى تر كوفته ضماد كردن مفيد آيد . و به طفل اندك طباشير با تخم خرفه بريان كرده و ساييده خورانيدن نيكو بود .\r\nو تن او را به طبخ خار اشترى و با دوغ گاوى تازه يا به آب هندوانه شستن مناسب بود . و حنا بر كف دست و پاهاى او بستن مناسب باشد و دست‌وپاى در آب سرد داشتن و شب‌ها حنا بستن نيكو بود .\r\nو غذاى طفل و مرضعه همه مرطب و مبرد دماغ بايد چون قليه مرغ به كدو و اسفناج و كشك جو و امثال آن .\r\nو مرضعه را جهت تسكين وجع طفل اندك حب الشفا يا حافظ الصحت در طرف شب بر بالاى طعام بايد خورد .\r\nو گاه بود كه ايشان را ورمى گرم در جرم دماغ افتد و علاج آن هم بدين نوع بايد كرد و بعضى از آنچه در امراض دماغى مبين مىشود بايد مرعى داشت .\r\n\r\nتشنج و كزاز\r\nآنچه از يبس بود چنانچه از عقب حميات و يا استفراغات افتد و آن اندك‌اندك پديد آيد .\r\nعلاج آن است كه روغن بنفشه بادام نيم گرم بر سر او همواره مىمالند و اندام او بدان چرب مىكنند و در مواضع كه هواى آن به ترى و گرمى مايل باشد او را مىدارند . و مرضعه چيزهاى گرم و تر مىخورد و اگر طفل خورنده باشد به دو هم مىخورانند و تدارك تب و استفراغ به دستور مىكنند .\r\nو باشد كه از خشكى طبع و بىخوابى و گريهء بسيار افتد و علاج آن به شياف خنك و خاموش كردن طفل به حيل و مخدر خوردن مرضعه و خواب آوردن طفل چنانچه بعد از اين واضح گردد بايد كرد .\r\nو آنچه از رطوبت غالب افتد ، علاج به خشك ساختن مزاج طفل و مرضعه بايد كردن و شياف تر و گرم مكرر به كار داشتن نيكو بود . و غذاى مرضعه نان و عسل مناسب باشد و با نخوداب پرابراز و به جاى آب ، عسل آب . و طفل را روغن‌هاى گرم و خشك ماليدن مفيد بود .\r\nو تشنجى كه از تب افتد و تب باقى باشد مهلك بود و آنچه از پيچيدن عصب بود در اضطراب طفل و آنچه از ضعف هضم بود و از درد بود به وقت دندان برآمدن ، جمله را همين نوع علاج نافع بود و علاج سرعت برآمدن دندان در قسم اخير لازم بود و مرضعه را حب الشفا و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nيا حافظ الصحت هر روز بر بالاى طعام در اين اقسام مفيدند .\r\n\r\nبىخوابى و بدخويى\r\nچون سبب المى واضح نباشد .\r\nعلاج آن است كه او را جندبيدستر بويانند و اگر اندكى بخورانند هم نيكو بود . و به لعب‌ها و سخن‌هاى ملايم حزين او را مشغول دارند و اندكى ترسانيدن او را بسيار مفيد بود . اگر احتياج به زيادتى تدبير افتد شكم او را به شيافى نرم سازند و دلك اعصاب و ارجوحه مرتب دارند و رضاجويى خواطر او كنند بدانچه ممكن بود و آنچه به دو مؤانستى داشته باشد حاضر سازند . و حب الشفاى بزرگ و حافظ الصحت مرضعه به كار دارد و بعد ساعتى شير دهد . اگر احتياج زياده شود به طفل نيز اندكى بخورانند در شير حل كرده و تخم خشخاش و گندم و شاهدانه و تخم كاهو را بريان كرده در كيسه كنند و بوى آن به طفل مىرسانند تا خواب آورد و نزد بالين او نهادن همواره مناسب آيد و ميان سر و شقيقه‌ها و دو طرف مهره پشت او را به روغن تخم خس يا روغن خشخاش چرب كردن خواب آورد و همچنين شيرهء تخم خشخاش در طعام خورانيدن و اگر احتياج افتد به ادعيه و تعويذات نيز توسل نمايند نافع آيد .\r\nو بسيار بود كه بدخويى و گريه به عبث از جهت كوفت ناتمامى خواب بود و علاج آن به ماليدن نرم و تدهين و خواب آوردن كنند .\r\n\r\nترسيدن در خواب\r\nاگر جهت آن باشد كه در بيدارى از چيزى ترسيده باشد و آن را به خواب مىبيند ،\r\n[ علاج 
  ] آن خوف را به حيل از او بيرون برند كافى بود .\r\nو اگر از جهت امتلاء بود كه بخارات غليظ دماغ او را به رنج دارد و صورت‌هاى مهيب مىانگيزد ،\r\nعلاج آن است كه مرضعه غذاهاى لطيف خورد و حافظ الصحت به كار دارد و طفل را بعد غذا نگذارد كه زود بخواب رود . و اگر ميسر نباشد و خواب او مطلوب بود مهد او را محكم جنبانند تا لختى مدد هضم و تحليل شود و مصطكى خاييدن طفل اندكى با نان خشك كوفته خوردن نافع آيد و تعويذات را در اين باب تاثير كلى باشد . و گفته‌اند كه بلور اعلى را و پوست پيشانى خر را بر طفل تعليق كنند ، ترسيدن خواب و بيدارى را كم كند بالخاصيه . و اگر به ناشتا هر روز يك انگشت انگبين به طفل بخورانند مفيد بود و آن را كه قريب به كابوس حالتى مىباشد به وقت خواب جندبيدستر بايد بوياييدن و علاج‌ها كه در صرع گفته شد لختى به كار داشتن و گاهى قبل از خواب به شياف صابون شكم او فرود آوردن .\r\n\r\nترسيدن از چيزها در بيدارى\r\nعلاج آن است كه او را اگر ممكن باشد بر آنچه از او ترسيده دلير سازند و به آن آشنا گردانند و در اول حال برنج را پاك شستن و آن آب را دادن نافع بود و سوخته استخوان خرچنگ با نبات و خرفه بريان سوده خورانيدن نافع بود و تعويذات به دستور مذكور مفيد بود و مشغول داشتن او را چندان‌كه فراموش كند آن را لازم بود و آن را كه حمى از خوف پديد آيد علاج حمى خوفى به كار دارند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nكبودى چشم\r\nيعنى ارزقى آنچه غير موروثى باشد .\r\nعلاج آن است كه در مدت چله طفل هر هفته چند نوبت مشك و زعفران برابر هم نيكو سحق كرده به ميل در چشم او كشند و اگر به شير مادر نرم كنند و كشند هم شايد و از موم شياف كوچك ساخته و در آن مسحوق مشك و زعفران گردانيده در هفته دو نوبت استعمال نمودن مفيد آيد و بعد چله اگر زايل نشده باشد گذارند كه تا به آهستگى خود زايل مىشود .\r\nو بسيار بود كه كبودى كم دارد و چون بزرگ شد به خود زايل مىشود .\r\nو بسيار بود كه علاج نكنند و همچنان بماند و در اولاد من اين جمله به تجربه پيوست .\r\nو اگر به علاج اقوى احتياج افتد و يا خود در چله علاج نيافته باشد ، فندق را بسوزانند و با روغن زيت سحق كرده بر محل نرمى سر كودك بمالند و مكرر مىسازند نافع باشد . و عصاره عنب الثعلب و عصارهء پوست انار شيرين اندر كشند نافع آيد به شرط مداومت مع المهلت و همچنين مداومت سرمه و گلاب با زعفران و مشك سحق كرده و گويند اگر ميل به حنظل تر فروبرند و اندر كشند چند نوبت عظيم نافع آيد .\r\nبيان كحلى نافع : بگيرند سرمه اصفهانى سه درم سنگ ، زعفران و مرواريد غير مثقوب از هريكى يك درم ، مشك و كافور از هريكى دانگى ، دوده چراغ زيت دو درم ، جمله را سحق كرده و نخل نيكو نموده هر هفته چند نوبت بكشند .\r\n\r\nسطبرى پلك چشم و سفيدى كه بر حدقه افتد\r\n[ علت 
  ] اين هر دو علت بيشتر از غلبه گريه افتد .\r\nعلاج هر دو آن است كه آب عنب الثعلب مىكشند در شبانه‌روزى چند نوبت و از گريه حسب الامكان نگاه مىدارند .\r\nو آنچه سبب آن گريه نباشد و به علاج اقوى محتاج باشند ، هر صباح به بول گرم روى بشويند و بعد از آن عنب الثعلب اندر كشند سطبرى بدين بر طرف شود و هر روز اندك صمغ سماق با چهار برابر نبات سوده اندر كشند سپيده را ببرد .\r\n\r\nبه هم چسبيدن پلك‌ها\r\nچون زياده از معهود و مقرر خواب اطفال و كودكان بود و مقدمهء رمد باشد .\r\nعلاج آن است كه هر صباح به بول گرم خودش بشويند و كحل اصفهانى كشند و بر گرداگرد چشم او از بيرون توتياى شسته مسحوق خشك مالند و از گرد و بوى بغل و بوى جوز تر و بوى خربزه شامه را حفظ كنند و اگر از دود چوب گز آب از چشم و بينى او آورند مفيد بود .\r\n\r\nدرد چشم\r\nكه آن را رمد گويند .\r\nعلاج آن است كه تا دو سه روز تمام هيچ دارو به گرد چشم نگردانند و غذاى مرضعه و طفل خورنده از تريد كله‌پاچه و آنچه چرب باشند سازند و اگر بسيار\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nچشم به هم چسبيده باشد شير مرضعه و غيرها بر پنبه پاكيزه دوشيده بر چشم‌ها طلا كنند و شير دخترى بهتر از شير پسرى بود . و پنبه كهنه دود گز داده گرم بر پشت چشم‌ها بستن جهت درد صعب و ورم پلك‌ها به غايت مفيد بود و به بول گرم شستن عظيم نافع آيد . و بعد سه روز زيره و مغز جوز برابر باهم نيكو سحق كرده به آب دهن بر كف دست كرده آن را بسيار بسرشند و همچو مرهمى سازند و بر روى پنبه كنند و شير بر آن دوشيده بر پشت چشم او ببندند شب‌ها و روزها ، درد و ورم و برهم چسبيدگى را عظيم مفيد بود به تخصيص در سرما و در رمد ريحى ؛ و بسيار را ديدم كه بدين تدبير صحت مىيافتند و اگر مزيد بدين احتياج افتد دواء الرمد سفيده به دستور كه در علاج رمد مزبور است به كار دارند و پرهيز همان نوع نمايند . و تا ممكن باشد هيچ دواى قوى به گرد چشم اطفال و كودكان خرد نبايد بردن كه چشم ايشان به غايت نازك است و بيم مضرت‌هاى ديگر باشد .\r\n\r\nآب رفتن از چشم بىدردى و بىافتادن چيزى در وى\r\n[ علت 
  ] چون سبب اين رفتن آب در گوش بود به وقت غسل و غيره از يك چشم آب آمدن بدان شاهد بود .\r\nعلاج آن است كه فتيله از پنبهء خشك در گوش او نهند از آن جانب و او را هم بدان گوش خوابانند تا آب ها منجذب بشود و بازگردد و اگر باز به پشت خسبند و منفذ گوش طفل را بر دهن نهند و به نفس بكشند تا آب‌ها بيرون آيد نيكو بود و اگر آرد ميده در آن منفذ نيكو پر كنند و بر آن خسبند نيكو بود .\r\n\r\nبيرون خاستن خانهء چشم\r\nعلاج آن است كه حضض يكى را با شير مرضعه ساييده و بر پنبه كرده بر پشت چشم او طلا كنند و به طبيخ بابونه سر و چشم او مىشويند و همچنين به آب بادروج بعد طلا و كحل عوام با گلاب در كشيدن مفيد آيد . و طفل و مرضعه فى الجمله از مقويات معده به كار مىدارند و از خوردنىهاى نفاخ و بلغم‌فزا پرهيز مىكنند و اكثر اوقات چشم را بسته مىدارند .\r\n\r\nماندن چيزى در بينى\r\n[ علت 
  ] اين به وقت غذا خوردن واقع شود كه به عطسه يا سرفه و غيره چيزى به راه بينى در جهد و بماند و طفل آن را نتواند بيرون كردن و گفتن . و آن دغدغه كند و متعفن گردد و بخار آن دماغ او را رنجه دارد و از اين جهت همواره متوحش باشد و بدخويى و بىآرامى كند و دست بر بينى خود از آن جانب مالد و به غذا و غيره نيكو ميل نكند . و زردى لون و بدخوابى و ضعف و نحافت پديد آيد و باشد كه از وحشت آن تب نرمى لازم بگيرد و نيامدن نفس از آن طرف بىنزله و دست بر آن ماليدن هر ساعت بر آن وحشت و بر آن حالت گواهى دهد .\r\nعلاج آن است كه بينى او را تمام از بيرون و درون چرب دارند نيكو و به وقتى كه در خواب باشد او را به پشت باز خوابانيده و چند قطره روغن در منفذهاى بينى او بچكانند و بعد در وقت بيدارى چيزى معطس ببويانند تا عطسه كند .\r\nاگر بدان بيرون آيد فبها و الا او را به پشت خوابانند\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو به دست دهان او را محكم بگيرند و باد از دهن خود در منفذ طرف بينى گرفته او سخت بدمند و متعاقب آن در منفذ مخالف سخت‌تر بدمند تا به زور نفس طفل و باد دمنده آنچه باشد بيرون آيد .\r\nو گاه باشد كه بعد چرب كردن منفذ گشاده بينى او را بگيرند تا دهن بگشايد و در منفذ گرفته نيكو بدمند و آنچه باشد به راه گلوى او بازگردد .\r\nو بسيار طفل را ديدم كه تب نيز بدين سبب پيدا كرده بود و بدين تدابير از بينى ايشان برنج يا نخود يا دانهء انار بيرون آمد ، متعفن شده و به همين علاج بعد چند روز به صحت آمدند .\r\nو بسيار باشد كه بينى ايشان را از بيرون چرب كنند و چند قطره هم اندرون چكانند و همين لحظه باد اندرو دمند و آن چيز بيرون آيد .\r\nحكايت : كودكى دانهء انار به انگشت در بينى خود فرستاد و نفس باز كشيد محكم شد و به هيچ نوع بيرون نمىآمد آخر به طريق اولى بيرون آمد در همان روز .\r\n\r\nدرد گوش\r\nعلامت اين سبزى رنگ براز بود و پيچيدن سر و گردن و گرمى گوش و گريه و اضطراب و راحت يافتن از دست نهادن بر آن و بر آن جانب خوابانيدن .\r\nعلاج آن است كه آنچه ظاهر بود از سوراخ گوش او به آرد و نمك طبرزد سوده و با همديگر برابر آميخته و بيخته نرم به پا كنند و بگذارند و باديان خاييده نرم در پنبه رقيق كرده در سوراخ گوش نهادن نافع بود . و چوب نيم خشك باديان را به مقدار شبرى يكسر در گيرانند و يكسر دگر آن را به زير سوراخ گوش او دارند ، چنان كه بخار آن به گوش او در رود و آب آن نرسد مفيد بود . و شير دوشيدن در گوش نافع بود و مرضعه حب الشفاء و يا حافظ الصحت هر شب يك نوبت و هر روز يك نوبت خورد نيكو بود .\r\nو اگر به دواى قوى احتياج افتد فتيله از كاغذ حرير به زبان آلوده در گوش دردناك نهند و دهن ورد يا دهن خروع نيم گرم و يا روغن گاو نيم گرم با سپيدهء تخم مرغ آميخته اندر چكانيدن و بيرون گوش او را هم بدان چرب داشتن ، درد و خارش گوش را نافع بود .\r\nو روغن بادامچه كوهى و فتيله به عسل آلوده نيز مفيد آيد و صبر در آب حل كرده و يا در عصارهء گشنيز تر و يا در عصارهء عنب الثعلب بر بيرون گوش و حوالى منفذ بناگوش ماليدن بسى نفع بخشد .\r\nو دواى قوى هيچ‌وقت به گوش ايشان نبايد نهادن كه بيم كرى و آماس بود و گفته‌اند كه طبخ بابونه را در آفتابه كنند گرم و سوراخ گوش او را مدتى بر لولهء او نهند تا بخار به گوش او در رود و تسكين يابد .\r\n\r\nپالودن پليدى از گوش\r\nآنچه بعد از درد بود علاج نبايد كرد و آنچه بعد از درد نباشد هم چند روز مهلت بايد داد تا لختى مواد فاسده دفع شود ، پس از آن علاج كند .\r\nعلاج آن است كه فتيله را به عسل بيالايند و به انزروت نرم سوده و بيخته اندر گردانند و در گوش او نهند هر شبانه‌روزى چند نوبت تا چرك را پاك كند و ريش را به صلاح آورد و اگر در شب سوده بگردانند و بنهند هم نيكو بود .\r\nحكايت : كودكى سه‌ساله را در پاييز در وى گوش درد كرد ، چيزهاى پزاننده چون آب پياز و روغن كرچك نيم گرم و اشباه آن در گوش او مىچكانيدند يك شبانه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nروز را گشوده و يك هفته چرك مىآمد و اندك درد باقى بود . يكى فرمود كه قدرى مرمكى را در آب حل كرده و با روغن گل جوشانيدند چندان‌كه آب رفت و در هر شبانه‌روزى چند نوبت در گوش او نيم گرم مىچكانيدند و گاهى قطره چند روغن بادامچه كوهى نيز مىچكانيدند سه روز و تمام صحت يافت و به بسيار آزموديم نافع آمد در آنچه بعد از درد بود و آنچه بىدرد بود .\r\n\r\nورم لثه\r\n[ علت 
  ] به وقت برآمدن دندان اكثر اطفال كه دندان برآورند گوشت بن دندان و منبت آن متورم گردد و به غايت درد كند و به سبب حرارت و درد و مشغولى طبع ، اخلاط ترقيق يابد و طبع به هضم نيكو نپردازد و اسهال پديد آيد و بسيار بود كه مودى به تشنج و كزاز و درد چشم و خارش و آماس كرده شود و چون آن دندان تمام برآيد . اكثر اين اعراض مندفع گردد و گاهى تب نيز آيد .\r\nعلاج آن است كه چيزهايى كه آن را بسيار بايد خاييدن بديشان ندهند تا ماده دندان بدان تحليل نيابد و گوشت منبت دندان‌ها را به مغز خرگوش و پيه مرغ بمالند و بدان نرم مىدارند و انگشت به رفق تمام بر آن محل مىمالند و روغن بنفشه بادام با آب نيم گرم به هم آميخته ، سر و گردن او را بدان چرب كنند و گاه گاه قطرهء چند روغن بنفشه نيم گرم در گوش او از آن جانب بچكانند و عسل با روغن بابونه يا روغن شبت خلط كرده و همچنين عسل با صمغ بنوشك كه آن را بطم گويند خلط كرده ، بر گوشت دندان‌هاى او ماليدن نافع آيد و طبيخ بابونه و شبت بر سر او ريختن در محل گرم مفيد بود .\r\nو در خواص آورده‌اند كه ناب سگ را از آن جانب بكنند و بر آن جانب روى طفل تعليق كنند ، دندان زود برآيد و جهت تقويت اعصاب و قلت احساس وجع هر روز طفل را اندكى حب الشفا يا حافظ الصحت بايد داد و اگر از آن اعراض مذكوره چيزى بعد از برآمدن دندان باقى بود علاج آن به دستور خودش بايد كرد .\r\n\r\nآماس گوشت بن دندان\r\nبعد رسيدگى دندان .\r\nسبب آن بسيارى رطوبت و رسيدن بخارات سهل بود از معده و بدى هضم .\r\nعلاج به همين طلا كه در ورم لثه گفته شد كنند و انگشت نيك بر آن بمالند و اگر خون از آن برآيد بهتر بود و مجففات چون هليله سوده و فوفل سوده بر آن پاشيدن شب‌ها فايده بخشد .\r\n\r\nدميدگى دهان\r\nكه به تازى قلاع گويند ريشى بود كه بر ظاهر پوست لب و در داخل و بر ظاهر زبان و گوشت دندان‌ها پديد آيد و با سوزش و اندك درد و ضربان بود و همچنين در حين جنبانيدن آن عضو و يا رسيدن چيزى قوى طعم بدان اين اعراض زياده كردند . و به لون بيشتر سفيد و سرخ بود و سفيد آن را بعضى برفك گويند و اين هر دو اسلم باشند . و آنچه به زردى مايل باشد سوزان‌تر و مؤلم‌تر باشد و آنچه گرم‌تر و سياه‌تر افتد گاهى منجر به اكله شود و مهلك باشد .\r\nعلاج آنچه غير سياه بود آن است كه در حين خواب\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nكردن آرد جوى بريان كه آن را پست گويند بر آن بپاشند و بگذارند و اگر آن را فروبرد مكرر كنند و همچنين گل سرخ سوده و يا گشنيز خشك سوده با قند و يا ترنجبين پاك ناكرده سوده عظيم نافع بود مكررا .\r\nو بسيار ديدم كه شب ترنجبين سوده پاشيدند و خواب كرد و بهتر شد و به تكرار آن زايل شد .\r\nو نيز بحران آن در سه روز يا پنج روز باشد . و بسيار بود كه بىعلاج سه چهار روزه صحت يابد و بنفشه مسحوق پاشيدن و همچنين اصل سوس مسحوق مفيد بود و خورانيدن شراب شاه‌توت و همچنين شراب و قراقروت كه آن را سج گويند بسى مفيد آيد و شستن آن به عسل آب و بعد از آن پاشيدن دوا انفع آيد و پاشيدن پوست هليله زرد مسحوق با ترنجبين بسيار نافع آيد .\r\nبيان سفوف مجرب : بگيرند ترنجبين و زبل مرغ خانگى و يا زبل خشك آدمى و خاكستر پوست قوزه پنبه و خاكستر موى سر مساوى و جمله را سحق نيكو كرده بعد از غسل محل مرض به عسل و اشباه آن به وقت خواب بر آن بپاشند و در قلاع‌هاى كهنه و بد عظيم مفيد آيد .\r\nو مرضعه و طفل از غذاهاى گرم مطلقا حذر كنند و اگر به تنقيه حاجت آيد در اطفال ، مرضعه را تنقيه خلط سبب فرمايند و در كودكان به حجامت و زلو و شرط اذن و ملين و شياف تنقيه كنند و اگر به علاجى اقوى محتاج شوند و يا قلاع سياه بود از علاج قلاع غير اطفال آنچه مناسب بود به كار دارند .\r\n\r\nورم حلق\r\nدر ميان مرى و دهن اين مرض بسيار افتد و چيزى فروبردن به غايت دشوار باشد و گاه بود كه اين ورم به عضل‌ها و مهره‌هاى پس گردن رسد .\r\nعلاج آن است كه طبيعت او را به شياف نرم دارند و بعد از آن رب شاه‌توت مىدهند و مرضعه ناربا و سماق يا گوشت كبوتر مىخورد و خوردن سج طفل را نافع آيد و شياف آن هم مفيد باشد .\r\n\r\nورم ملازه و لوزتين\r\nسبب اين اكثر بلغمى بود كه از دماغ بدان‌جا فرود آيد .\r\nو بسيار باشد كه حرارت تشنگى رطوبات دماغ را بگدازد و به طريق نزله بدان‌جاىها فرود آيد .\r\nو در رى ورم لوزتين را كل و گوش گويند .\r\nعلامت آن ورم است و دشوار مزيدن و فروبردن شير .\r\nعلاج طلا كردن خنكىهاست چون خيار و سركه يا حنا و آب كاسنى يا آب گشنيز و عنب الثعلب بر محل نرمى سر و پرهيز كردن مرضعه از چيزهاى بلغم‌فزا و تدبيرى كه در ورم حلق گفته شد جمله نافع آيد . و اگر انگشت به عسل و اندك شب سوده بيالايند و بدان ها مىمالند تا لعاب بسيار بيايد بسى مفيد آيد . و اگر سخت قوى افتد بعد سه روز به انگشت بر آن زور كردن و آن را تركانيدن تا اخلاط آن دفع شود تدبيرى كامل بود و اللّه اعلم .\r\n\r\nاسترخاء آن‌ها [ ملازه و لوزتين 
  ]\r\nعلاج برداشتن آن‌ها بود به عسل و شب سوده يا به روغن و شب سوده و مازوى به سركه سوده بر يافوخ او\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nطلا كردن مفيد آيد و نشاسته و سركه هم نافع بود .\r\n\r\nزكام\r\n[ علت 
  ] چون سرمايى ناگاه به سر و پيشانى او رسد يا آنكه از مسكنى سرد و خوش‌هوا به يك‌بار به هواى خفه و گرم نقل كنند و يا بوى گل تازه به يك بار به دو رسد او را زكام زود افتد .\r\nعلاج آن است كه سر ايشان را گرم دارند و هواى گرم را تعديل كنند و بوى خوش و گل و غيره دور دارند و كف‌هاى دست‌وپاىهاى ايشان را به روغن گاوى در شب چرب كرده بر آتش گرم كنند و حب الشفاء در شير حل كرده يا در ميان نان و غيره پنهان كرده شب و صباح اندكى دهند . و مرضعه نيز همچنان به كار مىدارد و بسيار بود كه خوردن مرضعه كافى بود و بعد اثر پختگى ماده استحمام فرمايند و در غذا تقليل كنند و لوغان به كار دارند .\r\nو بسيار بود كه او را چون تب آيد ماده پخته گردد و زكام نيك شود و آنكه مرطوب بود و زكام قوى افتد مرضعه فصد كند و اگر احتياج افتد در روز دوم آخر روز سرهاى گوش طفل يا كودك را بياچنند و لختى خون بردارند و در اين باب حيل نيكو مرعى دارند تا خوف عظيم نكند .\r\n\r\nسرفه\r\n[ علت 
  ] آنچه از رفتن دخانى بود در حلق .\r\nعلاج آن است كه اندكى دوشاب يا عقيده مويزاب در آب سرد خورانند و اگر آن نباشد نبات و شكر و ترنجبين و عسل هركدام كه بود دهند و شيرينى مفيد آيد و بسيار بود كه شير مرضعه كافى باشد .\r\n[ علت 
  ] و آنچه از رفتن گرد بود به حلق .\r\nعلاج آن به شير و غذاهاى چرب كنند و قدرى اگر روغن بادام خورانيدن نافع بود و چرب كردن سينه و حلق مناسب باشد .\r\n[ علت 
  ] و آنچه از يبس و خشونت قصبه بود و خشكى سرفه بر اين گواهى مىدهد .\r\nعلاج آن است كه لعاب دانه آبى شيرين با نبات سوده به هم خلط كرده مىدهند و همچنين لعاب تخم كتان با نبات .\r\nو طريق لعاب گرفتن جهت اين حال آن است كه دانه‌ها را در شير مرضعه و يا آب بخيسانند و چون نيك خيسيده شود آن را به چوبى شيرين بزنند تا لعابى غليظ پديد آيد . آن‌گاه آن را از لته سفت بيالايند و به كار دارند .\r\nو تخم بهى شيرين يا مغز بادام و كتيرا يا صمغ عربى كوفته با عسل‌آب سرشته يا با شكر سرخ و رب السوس يا با نبات و رب السوس اندك‌اندك خورانيدن نافع بود و در شير مرضعه سرشته هم نيكو بود و شير مرضعه را با نبات و كتيرا و شيربرنج با نبات يا شكر و پالودهء نباتى يا شكرى با روغن بادام شيرين جمله غذاى نيكو بود ايشان را .\r\nو آنجا كه آثار صفرا ظاهر باشد ، اندك رب شاه‌توت يا رب آلوبالو هم قبل از غذا دهند و مرضعه غذاهاى دافع صفرا مىخورد و آنچه تيز و درشت نباشد .\r\n[ علت 
  ] و آنچه از كثرت نزول رطوبت و ترى بود ، سرفه و آب بينى و مرطوبى مريض بر آن گواهى دهند .\r\nعلاج آن است كه گاهى انگشت به عسل آلوده در بن زبان بمالند تا قى كند و رطوبات لختى از حلق و كام و دهن او بيالايند و تقليل غذا مرعى دارند و حب الشفا\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nيا حافظ الصحت مرضعه هر شب به كار دارند و مريض را هم در عسل آب لختى حل كرده دهند و بر بينى و بر گوش و بر شقيقه و كف دست‌وپاى او جندبيدستر به آب ساييده بمالند و هنگام سحرگاه كه محل حركات نزلات است حلواى مغز بادام عسلى دهند و بر سينه او موم روغن بادامى مىمالند و قدرى پشم نرم گوسفندى را نيكو دود گز داده پيوسته بر سينهء او مىبندند و در سحرگاه نفس او را گرم دارند تا هواى خنك به قصبهء او نرسد و از سخن كردن منع كنند .\r\nو منضج عناب و بنفشه سرفهء طفلان را عظيم نافع آيد و ماش برنج با شيره بادام دادن بسى مفيد بود .\r\nو جهت كم‌خوابى شيرهء خشخاش به غايت نافع آيد طفل و كودك را .\r\nو همچنين رشته با شيرهء خشخاش و بادام و طعام هاى خشك چون پلاو خشك گيلانى و مرغ كباب و نان و حلواى مغذى سرفه تر كودكان را نافع آيد .\r\nو همچنين حب السعال نيز شب‌ها در دهن داشتن و شكر و نارجيل باهم كوفته خوردن و گز انگبين كه برگ مورد دارد در دهن نگاهداشتن كودكان را بسيار نافع آيد به شرط كم خوردن .\r\nحكايت : در اواخر زمستان ست و تسعمات ( 906 ) در رى هوا مولد سرفه شد در اطفال و كودكان و چنان بود كه چون سرفه كردندى تا قى نشدى و ضعف نكردندى سرفه تسكين نيافتى و چنان درد در سينه ايشان گرفتى كه طفلان ريزه دست بر سينه خود نهادندى و ماليدندى و بعضى از اين معالجات مذكوره مىكردند نفعى زياده در ايشان پديد نمىآمد جهت بعضى موانع و بسيار تلطيف غذا مىكردند و پرهيز خشك و اثرى نيك ظاهر نمىشد بلكه گاه بود كه غذاهاى غليظ بهتر مىآمد و بعضى به هلاكت نزديك شدند . يكى فرمود كه حبه سفيد كه در ميان سياهى چشم گوسفند است بگيرند و خشك سازند و با نبات سحق كرده در شير مرضعه حل كنند و بر ناشتا يكى يا دو از آن حبه بدهند و در شبانگاه هم‌چنين اين تدبير به غايت نفع آمد و به دو سه روز صحت مىيافتند و پرهيز نمىكردند و بسيار طفلان بدين علاج نيك شدند . و كودكان چهار پنج‌ساله را ديگرى فرمود كه به وقت خواب مقدار باقلاى مرمكى به دو دفعه و سه دفعه بلع كردند و سحرگاه حلواى مغز بادام يا حلواى مغز جوز مىخوردند به اندك روزى از اين مرض مزمن خلاص شدند . و بعضى را از تعب سرفه تب آمدى و پرهيز نمىكردند و آن حرارت تب ماده را نضج مىكرد و قطع حمى مىنمود و به عرق بحران صحيح مىكردند و صحت مىيافتند از تب و سرفه . و بعضى را آب پياز پخته يك قاشق هر صباح به ناشتا مىدادند و سينهء او را چرب مىداشتند و پشم دود داده مىنهادند به همين صحت مىيافت و اكثر اين علاج‌ها به مرات به تجربه پيوسته است .\r\n\r\nخرخر و تنگى نفس\r\nكه در شب‌ها پديد آيد و به حالتى ماند كه به وقت اواخر گريه عظيم پديد مىآيد كودكان را .\r\nعلاج آن است كه طعام مدتى ندهند و فى الحال ماء العسل گرم قطره قطره مىخورانند و تخم كتان بريان كرده كوفته و به عسل سرشته اندك‌اندك لعق مىفرمايند و از استنشاق هواى خشك نگاه مىدارند و بن‌هاى گوش او را به روغن گرم كرده پيوسته چرب مىكنند و اگر به حكمت قى آورند كه گريه نكند مفيد بود و گريه در اول ، عظيم مضر بود و گرفتن نبات در دهن و گاهى حلواى مغز بادام عسلى خوردن كودكان\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nرا نافع آيد .\r\nحكايت : ديدم چندين طفل و كودك را كه به مجرد لعق تخم كتان و عسل و خوردن طعام نرم و چرب داشتن سينه و حلق خوش شدند .\r\nحكايت : ديدم طفلى دوساله را كه اين مرض شد و بدين علاج‌ها بر طرف نمىشد و غذاى او شورباى برنج بود به جوجهء مرغ ، شب چهارم درد گوش پيدا كرد و در آخر شب تب كرد از صعوبت وجع فتيله به عسل آلوده در گوش او نهادند ، درد تسكين يافت و به تب ماده كه بر قصبه او ريخته بود پخته شد و دو روز را عرق كرد و صحت يافت .\r\nحكايت : ديدم كودكى را كه شب مغز جوز خورده بود و آب بر بالاى آن و جاى گرم خفته ، نيم‌شب چنان تنگ شد نفس او كه قريب به هلاكت رسيد و شيرينى هرچه به دو دادند ضرر كرد و مقطوع الطمع شد . يكى قدرى رب شاه‌توت به دو خورانيد بهتر شد و به همين مداومت صحت يافت به زودى و چند جاى دگر كه سبب قريب بدان بود آزموديم و عظيم مفيد افتاد .\r\nحكايت : ديدم كودكى را كه در انبار كاه كهنه رفته بود و بازى مىكرد . چون از آنجا بيرون آمد اين مرض او را طارى شد و قريب به هلاكت رسيد . حضرت فرمودند كه جند ساييده بر بينى و گوش و كف‌هاى دست‌وپاى و شقيقه او ماليدند و اندكى هم به دو خورانيدند و سينه او را چرب كردند و شورباى چرب بىقاتق به دو دادند به وقت غلبه اشتها صحت يافت و حضرت آن را مقدمهء صرع تشخيص كردند جهت تضرر دماغ از عفونت هواى كاه انبار چه در ابتداى ظهور صرع اطفال را قريب بدين حالت روى نمايد چنانچه اشارتى بدان سبقت يافت در صرع ايشان .\r\n\r\nفواق\r\nچون شيرخوارهاى كوچك را پديد آيد مرضعه‌ها گويند كه روده و معده فراخ مىكند و نيكو دارند آن را و بيشتر بعد سيرى از شير وى را به امتلاء پديد آيد .\r\nحكايت : و بسيار ديدم كه در آن حين چون زياده واقع شدى مرضعه رشته تارى از لباس او كندى و به آب دهن تر كردى و بر سر بينى او چسبانيدى ، فواق او ايستادى .\r\nحكايت : و بسيار ديدم كه كودكان و اطفالى را كه ادراكى داشتند در حين فواق سخنى بديشان گفتندى كه تحيرى و يا خجالتى و يا خوفى و يا حزنى در ايشان پديد آمدى مثل نسبت دزدى و تفحص از آن باب و يا چيزى عجيب شنيدندى و امثال آن و طبع ايشان بدان مشغول شدى و فواق بر طرف شدى و اين از تجارب مشهوره است .\r\nاگر بدين‌ها زايل نشود ،\r\nعلاج آن است كه وزن حبه جندبيدستر اندر آب حل كنند و بدهند ، جوز هندى با شكر ساييده هم نافع آيد و جند اندر سركه گلاب حل كرده ، فواق قوى را دافع كند و آنچه از پى خوردن چيزهاى خشك افتد ، ترى خوردن‌ها نافع بود .\r\n\r\nقى مفرط\r\n[ علت 
  ] اگر رطوبت بلغمى آيد ،\r\nعلاج آن است كه نيم دانگ قرنفل سوده در آب سيب شيرين يا در آب بهى شيرين دهند و پوستى كه غلاف بيرون پسته است آن را ساييده با آب سيب يا بهى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدادن نافع آيد . و پودنهء دشتى كوفته اندر شراب نعناع دادن مفيد بود . و اگر حاجت آيد ضمادى از گل سرخ و قرنفل و هليله زرد سوده و شراب بهى سرشته بر معده او نهند و اگر صفرا نيز آيد علاج به خورانيدن رب آبى ترش و رب غوره و رب ريواس و شربت زرشك و مزيدن سيب ترش و ميوه‌هاى ترش كوهى كنند و شراب پودنه و شراب نعناع و شراب انار ترش و اناردان و آشى كه از اين‌ها در آن باشد جمله نافع آيد . و نيم دانگ فادزهر حيوانى و يا دو دانگ گل ارمنى در آب سيب يا بهى يا امرود يا دوغ مسكه گرفته يا شراب نعناع جمله انواع افراط قى و غثيان را نافع آيد و جوارش فواكه و شراب مصطكى و سكنجبين اطفال را به غايت مفيد باشد .\r\nحكايت : صبيه بود در رى كه ضعفى در معده او بود هرگاه كه از مرخيات و مضعفات معده چيزى خوردى چون ماست و هندوانه و انار ترش و امثال اين‌ها هيضه گونه پيدا كردى و غثيان او را به تشويش دادى و هر لحظه قى كردى و اول بلغم آمدى و بعد از آن صفراى زرد و بعد از آن صفراى سبز و بعد از آن صفراى زنجارى و كراثى و بىهوشى عظيم كردى و هيچ نتوانستى خوردن و ترشىها چنانچه فرموده‌اند تسكين او ندادندى . من او را نعناع سبز چند شاخى با سه لقمه نان خشك تكليف دادم ، صحت يافت و كرت دگر نعناع سبز با خشك پلاو مىدادم هم نافع بود و چند كرت دگر او را بر اثر آن تب آمدى و به همين علاج صحت يافتى و نعناع با وجود گرمى و خشكى هيچ مضرت به تب و قى زنجارى نمىكرد و منع اين مىنمود و گاهى اندك مرغ كباب جهت ضعف مىدادم با نعناع و نافع بود . و بسى جاها اين تجربه كرديم و نيك آمد .\r\n\r\nفسرده شدن شير در معده\r\nبسيار بود كه جهال جهت رفع اسهال اطفال انفخه خورانند و از عقب آن شير دهند و آن در معدهء ايشان بفسرد و هضم نشود و سميت و تعفنى اندر آن پديد آيد و سبب تب لرز و بىهوشى و تنگى نفس شود و شكم ايشان باد گيرد و آماس كند .\r\nعلاج آن است كه سركهء كم‌ترشى تنها دهند و يا به آب آميخته تا آن را حل سازد و از چيزهاى شور پرهيز كنند و غذا مدت‌ها ندهند به تخصيص شير و اگر بار ديگر انفخه بيشتر دهند در سركه حل كرده آن را تحليل كند و به صلاح آورد .\r\n\r\nضعف معده\r\nجشاى حامض و گرانى معده و سوء هضم بلا امتلا و بلا هيضه و كمى اشتها بر آن گواهى دهد .\r\nعلاج در اكثر معالجات افراط قى نافع بود و مرضعه همواره حافظ الصحت به كار دارد . و كودكان و اطفال رسيده را سفوف مقوى ساده در آب بهى نافع بود و مصطكى خاييدن مفيد باشد . و قرنفل را در شب در گلاب جوشانيدن و با نبات شيرين كرده ناشتا خورانيدن مفيد بود و عظيم مجرب است . و مرضعه و مريض حذر كنند از مرخيات و مضعفات معده چون آلو و زرد آلو و هندوانه و امثال آن‌ها و از ملينات نيز و غذا به اندازه دهند .\r\nحكايت : طفلى يك‌ساله را در رى مسكه گداخته خورده بود خيلى و هيضه كرده و قى و اسهال بسيار شده و بعد از آن معدهء او ضعيف شده بود و هر طعام\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nكه خوردى گاهى قى كردى و گاهى غير منهضم اجابت شدى و از اين جهت گاهى چند روز تب كردى و به اندك مراعتى تب و قى بر طرف شد و ليكن سوء هضم و اسهال در شبانه‌روزى سه چهار نوبت باقى بود و تا قرب سال علاج نكردند . آخر شخصى فرمود تا او را دو عدد قرنفل خورانيدند و به همين صحت يافت و هرگاه اندك وحشتى از آن باب پيدا كردى همين دو را دادندى مفيدى آمدى .\r\n\r\nقبض شكم بلا حرارت\r\nعلاج آن است كه زهرهء گاو بر شكم او طلا كنند و مسكهء تازه به آب گرم آميخته منصف بر شكم او مىمالند و به دست آهسته بر آن مىكشند از شيب معده به طرف ناف و زهار و اگر حاجت آيد شيافى از شكر و نمك طبرزد بنهند و سرگين موش تنها و همچنين بنفشه با شكر سرشته و مشمش خنك نم كرده و صابون را فى الجمله شياف‌ها نافع بود ايشان را .\r\nو آنجا كه سبب خوردن طفل و مرضعه بود از قوابض تعديل آن به خوردن غذاهاى نرم اولا بايد كردن ، آن‌گاه اين معالجات ديگر كردن و روغن از معدهء ايشان دور بايد داشتن .\r\n\r\nاسهال\r\nآنچه به سبب شير باز گرفتن پيدا آيد صلاح آن است كه اعاده شير كنند و به وقت خواب هر شب يك درم شربت خشخاش اطفال را بخورانند و از اغذيه كه عادت بوده آنچه قابض بود دهند و از مليّنات حذر فرمايند و اگر به تدبير قوى محتاج شوند از آنچه در انواع ديگر مذكور مىشود به كار دارند و بسيار ديدم كه به همين علاج نيك شدند .\r\nو آنچه به وقت برآمدن بن دندان پديد آيد علاج نبايد كردن مگر آنكه از افراط بيم مضرت كلى باشد كه آن هنگام به تدابير ديگر انواع او مشغول شوند و تدبير زود برآمدن نيز مىكنند .\r\nو آنچه به سبب ديگر واقع شود علاج آن است كه زيره و انيسون و تخم كرفس گرم كرده در كيسه كنند و بر شكم و نشستگاه او تكميد كنند و تكميد به جاورس فقط در سركه خيسانيده و به زيره و گل سرخ تر كرده هم نافع بود و يا برگ سماق با مورد كوفته و به اندكى سركه تر كرده و نيم گرم بر شكم او بستن مفيد بود و احتياط كنند كه تا حدت سركه پوست شكم ايشان را نسوزد .\r\nو تدبير اعلا نشانيدن بود در عصير برگ خرقوله كه اطبا آن را لسان الحمل گويند ليكن اندكى به گرمى مايل بايد ساختن خواه از آفتاب و خواه از آتش و ملازمت اين تدبير هر نوبت بعد از فراغ از قدمگاه بايد و در اسهال دموى عظيم مؤثر افتد و همچنين لعاب تخم خرقوله خورانيدن و دانگى پنير مايهء حيوانات به تخصيص خرگوش و بزغالهء كوهى و بره در آب حل كرده دادن نافع بود .\r\nو ليكن جهت حذر از بسته شدن شير در معدهء مريض ، به عوض شير غذاى ديگر مناسب بايد داد و اگر به غذا معتاد نباشد تدبير ديگر بايد كردن سواى انفخه . و پنير تازهء بىنمك كودكان را مفيد بود و پالوده اطفال را نافع آيد و همچنين پلاو به گل كبر و اندك روغن دنبهء پخته و سفوف اطفال كه در آب سيب و خيار مىدهند و آنچه بىاين‌ها مىدهند ، جمله بسى مفيد بود در انواع اسهال .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nو گل ارمنى يك درم در آب صاف يا در آب بهى به غايت نافع آيد به تخصيص در دموىمزاج و صمغ عربى بريان كرده يك درم با زردهء بيض نيم برشت غذاى نافع بود .\r\nو خشكه پلاو گرم با ماست تازهء گاوى به غايت آزموده است به شرط گرمى . و لعاب تخم ريحان و بارتنگ و اسبغول بريان كرده در غير ضعف معده عظيم مفيد آيد . و نانى كه از آرد گندم و بلوط پزند نافع آيد . و فادزهر حيوانى در دوغ گاوى و يا در عصير خرقوله و يا در آب سيب ترش و يا آب بهى ترش و يا آب امرود جمله مفيد آيد . و بهى در خمير گرفته و در شيب آتش پخته هم نافع آيد و همچنين شيرهء خرفهء بريان به جاى آب گاهى خوردن و ماهيچه كه در خمير آن بهمن و كزمازج و نعناع اندكى كرده باشند يا قاتق سماق بريان غذاى مفيد بود در جمله .\r\nو همچنين رشته به شير گاو كه آهن تاب كرده باشند و قدرى تخم ريحان بريان بر آن ريخته و همچنين ماش و برنجى كه ماش و برنجى كه ماش و برنج آن را بوى داده باشند و شيره خشخاش كرده و پوست هليلهء زرد يكى يا دو يا اندكى مصطكى در آب فاتر يا گلاب ، آن را كه ضعف معده باشد عظيم نافع آيد .\r\nو برنج بوى داده به سماق يا زرشك يا ناردان كه آن ها را نيز بريان كرده باشند پخته و اندك نعناع افكنده غذايى مفيد بود خصوصا آن را كه زلقى در امعا باشد .\r\nو اسهالى كه با آن تب و سرفه پديد آيد شربت مورد هر روز دو نوبت صباح و وقت خواب به دو خورانند هر نوبت دو سه انگشتى انفع ادويه بود و بارها آزموده‌ام .\r\nو امرود خشك و بهى خشك و سيب خشك و غبيرا كه آن را سنجد گويند خوردن كودكان را عظيم نافع آيد و خربزهء شيرين گرمه با ناشتا غلبه خوردن صاحب اسهال دموى را عظيم نافع آيد و بسيار مجرب است . و اگر مريض هنوز به طعام معتاد نباشد ، آنچه مرضعه به كار دارد از اين اغذيه نيكو بود .\r\nو آنجا كه اسهال به سبب سدهء كبد افتاده باشد و اين حال كودكان را به جهت پر خوردن و در همديگر خوردن و چيزهاى غليظ و شيرين خوردن بسيار افتد ، بايد كه قوابض خشك قوى دور دارند كه در سده و مرض زياده كنند بلكه علاج آن به زرشك و آش آن و ناردان و آش آن به شراب بهى و آب كاسنى و آش سماق و به ترش و اشباه اين‌ها كنند .\r\nحكايت : طفل يك ساله و نيم از آن سلطان حسين بايقرا در هرات در فصل تابستان اسهال پيدا كرد و آخر به خون انجاميد و اطبا هرچند علاج مىكردند مفيد نمىآمد . آخر الامر حضرت فرمودند كه آب برگ خرقوله گرفتند غلبه و در طبقى كردند و او را بعد فراغ از تقاضا در آن مىنشاندند و به همين صحت يافت .\r\nو آب برگ كاردى كه در كنار آب‌ها مىرويد شبيه به لسان الحمل ليكن از آن باريك‌تر است و به هيأت كارد است هم قريب بدان نافع آيد و تخم اين هم قريب به نفع تخم آن بود كه آن را بارتنگ گويند .\r\nحكايت : و ديدم كودكى را كه اسهال خون داشت يك هفته . يكى فرمود كه شاه بلوط بريان كرده به دو خورانيدند صحت يافت و چند جاى ديگر هم به تجربه پيوست .\r\nحكايت : صبيهء يك سال و نيم را در اين فصل پاييز اسهالى پيدا شد و در شبانه‌روزى ده بيست مجلس رفتى و هفته چنان شد كه تا سى مجلس رسيد و در روز بيشتر از شب بود و بعد آب خوردن بيشتر مىشد و تشنگى عظيم داشت و اجابت گاهى خون بود و گاهى ثفل با خون و گاهى ثفل با صفرا و بلغم و اندكى خون و گاه همچو چركى خون‌آلود آمدى و گاهى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nچون خونابه كه از گوشت آيد به شستن و قراقر در شكم مىبود و ليكن پيچش كم بود و از غذا تنفر عظيم داشت . و شير چون مدت‌ها بود كه ترك كرده بود نمىگرفت و از قوابض مذكوره چيزى اندك به حيل به دو مىخورانيدند و نفعى ظاهر نمىشد و اعراض نفسانى چندان مىكرد كه مرض مىافزود و از هفته درگذشت و او ضعيف شد . يكى فرمود كه عصير فودنه نهرى گرفتند و قدرى آرد ميدهء گندم بر آن عصير و اندك آب خمير كردند و ماهيچه از آن پختند و قاتق آن كشك و مغز جوز بريان كرده ساختند و به حيل به دو خورانيدند مفيد آمد . سه روز اين غذا دادند و قبض شد و تب پيدا كرد و روز ديگر به شياف صابون شكم او گشودند و شب عرق كرد و صحت يافت .\r\nحكايت : كودكى ديگر را بحران تب غير خالصه به اسهال شده بود و بعد از رفع تب ، معده و احشاى او ضعيف گشته و غالبا سده هم در جگر او به واسطهء تغليظ تدابير و ضعف قوا واقع شده بود و هرچه خوردى غير منهضم به اسهال رفتى . و سبب آن بود كه در تب جهت تسكين حرارت مرخيات و مبردات چون آلوى مقشر خيسانيده و شفتالو و هندوانه و انار ترش بسيار به دو داده بودند و مدت ده روز اين اسهال بود و شبانه روزى بيست كرت نزديك رفتى و قوابض فايده نمىكرد آخر به پلاو مزعفر ميل كرد و خورد و صحت يافت .\r\nو بسيار طفل كودك را بدين نوع علاج شد آنچه اسهال بحرانى و غير بحرانى داشتند و كهنه شده بود .\r\nحكايت : و در ساوه بودم در سنه اربع و تسعمائه در فصل تابستان در هوا اندكى تعفنى پيدا شد و مولد تب و اسهال دموى شد به تخصيص در اطفال و كودكان و بسيارى بدين مرض مىرفتند و هيچ علاج موافق نمىآمد حتى ترياقات نيز مؤثر نبود . و صبيه داشتم يك سال و نيم اين مرض پيدا كرد و علاج نمىپذيرفت و چنان ضعيف شد هفته را كه از پهلو به ديگر پهلو نتوانستى گرديد و مقطوع الطمع شد جهت آنكه علاج به قوابض و ترياقات به هوا مقاومت نمىكرد . او را همچنان بىهوش وضع بر روى بالشى خوابانيده بر بالاى پالان بر پيش كنيزى مضبوط ساخته متوجهء مزدقان كه هواى آن خنك‌تر از ساوه و وحشتى در هواى آن نبود گشتيم .\r\nاز هواى ساوه پنج فرسخ دور شديم بر لب رودخانه لحظهء نزول كرديم و هواى خنك رودخانه سحرگاه بر اين طفل آمد چشم باز كرد و نان طلب نمود . قدرى دادند خورد و آب طلب كرد و خورد و حركت و تكلم آغاز كرد . ديگر كوچ كرديم و دو فرسخ ديگر رفتيم . چاشتگاه به رباطى خوش‌هوا فرود آمديم . نان و ماست طلب كرد ، دادند و خورد قوت يافت ؛ چنان‌كه برخواست و خود ميل بازى كردن نمود و تب و اسهال هر دو كمتر شده بود . و بار ديگر از بين الصلاتين تا خفتن چهار فرسخ ديگر رفتيم و به موضع خوش‌هوا به سرچشمه و اندكى شب خواب كرديم و در اين شب اندكى نان با پنير شور خورد و شكمش فى الجمله خوش بود و على الصباح تب نيز بر طرف شد به اندك عرق و برخواست و مىدويد و بازى مىكرد تا عصر آنجا بوديم ، دو نوبت شكمش آمد نيم اسهال به اندك خون‌آلوده و عصر از آنجا به مزدقان رفتيم . به مجرد همين نقل هوا و حركت تمام صحت يافت و از اطعمه پرهيزى نداشت و ليكن ميوه هيچ نمىدادم و بيشتر غذاى او نان و ماست و پلاو و ماست و برنجينه با ماست مىداديم در نهايت نيكو بود .\r\n\r\nزحير\r\nچون از رسيد سرما بود به اسافل ، علاج آن است\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nكه گاورس با خاكستر گز يا خاكستر پشك گوسفند در تاوه گرم كنند و در لته كنند و همواره او را بر آن مىنشانند و آجر نوتافته و لته بر او افكنده همين منفعت بخشد ، ليكن چندان مبالغه نكنند كه از گرمى آن دل را سستى پديد آيد .\r\nو شياف رنده سير مفيد بود و همچنين شياف فندق سوخته و شياف مغز شفتالوى سوخته . و از آب سرد و هواى سرد حذر فرمايند . و غذا ، شير مرضعه يا شورباى برنج بىقاتق مناسب بود .\r\nو آنچه به سبب ديگر بود ، اين معالجات مفيد نيايد تدابيراتى كه در باب زحير مذكور بود آنچه بسيار قوى نباشد به كار دارند از منضج و شياف و غيره . و مرضعه غذاى اهل زحير به كار دارد و مريض غذاخوار را هم از آن دهند و رشته به شير آهن تاب كرده كه مروه تخم و تخم ريحان در آن باشد ، و رشته كه خمير آن به آب و زردهء تخم‌مرغ گرفته باشد بسيار نافع بود و مرضعه و مريض را گلقند آفتابى خوردن در چيزى لعاب‌دار نافع آيد .\r\nو همچنين گلاب و تخم خيار در آب مساوى كرده نيم گرم و سرد به تخصيص آنجا كه سوء هضم و هيضه سابقه با آن بوده باشد و پالودهء اطفال جمله را نافع بود و بسيار بدين معالجات صحت يافته‌اند .\r\nو زردهء تخم‌مرغ به روغن گل زده نيم گرم ، مريض را بر آن نشانيدن چندان‌كه مقعد آن را به خود كشد ، ورم و كوفت زحير را نافع آيد . و مرغ پيسر را شكم شكافته ، گرم گرم مقعد مريض را بر آن نهادن مكررا هم ورم و كوفت زحير را نافع بود .\r\nو كودكان را رب بهى شيرين و شربت آن نافع بود و سنجد خوردن هم مفيد آيد . و آش ناردان و پودنهء باغى كه برنج آن را بوى داده باشند و كم‌ترشى بود هم نافع آيد و گوشت مرغ كه به ناردان و زيره كباب كرده باشند مفيد بود صفراوى را .\r\n\r\nمغض\r\nدرد روده كه آن را مغض گويند .\r\nچون بىاسهال باشد ، علاج آن است كه نانخواه را ساييده با سفيدهء تخم‌مرغ سرشته بر شكم او طلا كنند و تكميد به سرشير گاو تازه و نيم گرم به غايت نافع آيد .\r\nو سفوف باديان واگير ترك مسحوق در شير و همچنين باديان رومى با مصطكى ساييده در شير مرضعه مفيد آيد .\r\nو شياف بارجه نيكو بود و همچنين شياف صابون و شياف سرگين موش فقط و شياف مقشر نرم كرده و زهرهء گاو آلاييده و شياف بج به زهرهء گاو آلوده نهادن و شياف صمغ عربى سوده با زردهء تخم‌مرغ پخته و اگر قدرى افيون در روغن گل حل كرده و مقعد او را بدان چرب كنند عظيم نافع آيد و بر شكم و بر ران دايه خوابانيدن و آهسته جنبانيدن و اعصاب پشت او را ماليدن نيك بود .\r\nحكايت : ديدم كه مرضعه‌ها به زبان شكم طفل را از ناف تا سر معده سه نوبت ليسيدند و آب دهن دور مىانداختند . بعد لحظهء را تسكين مىيافت .\r\nو بعضى هستند كه ادعيه ميراثى دارند در اين ابواب و ايشان را گويند كه اودن ( يا اذوق ) دارند ، چون دست بر شكم قولنجى و مغضى مالند و آن دعا خوانند نمطى و تثاؤب بر ايشان افتد و مريض صحت يابد .\r\nو جهت كودكان و طفلان كه از ادويه متنفرند و توسل به ادعيه و اعراض نفسانى و تبديل هوا مناسب بود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nپيچيدن ناف\r\nچون بىزحير و اسهال بود ، علاج آن است كه آب گرم با روغن زيت و نمك مزج كرده در مثانهء گاو كنند و بر ناف او مىنهند و چون سرد شود ديگربار گرم مىكنند و خايهء قندز به آب ساييده بر آن بمالند سخت نافع آيند . و پشك گوسفند ساييده و گرم كرده در لته بر آن تكميد نمايند ، مفيد بود و اندك سفوف باديان در شير مرضعه خورانيدن اطفال را نيكو بود .\r\nو همچنين با بهمن سرخ با اگر مسحوق در شير مرضعه و استعمال شياف صمغ در روغن افيونى كه در درد روده گفته شد اينجا هم به غايت مفيد باشد و اگر از استعمال چيزهاى گرم كرده تكميد كردن راحت نيابد لته را به آب سرد تر كرده طلا كنند و يا يخ در لته كرده مىنهند مفيد آيد .\r\n\r\nبيرون خاستن ناف\r\nاين بيشتر از زور گريه بود .\r\nعلاج آن است كه مردارسنگ و اسفيداج با آب گشنيز تر بسايند و طلا كنند و همچنين مرمكى و جوز سرو سوده به آب برگ عنب الثعلب و صبر و مازوى مسحوق كرده به آب گشنيز و عنب الثعلب و اگر احتياج افتد كيسه به مقدار ناف او باديان پر كنند مسحوق كرده بعد طلا بر بالاى ناف او نهند و لتهء نرم بر بالاى آن محكم ببندند و احتياط كنند تا پشت و پهلوى او كوفته نشود از بند .\r\nحكايت : ديدم طفلى را به مجرد همين كيسه بستن صحت يافت .\r\nو خاموش داشتن ايشان تا ممكن بود علاج لابد است .\r\n\r\nفتق\r\nآنچه ريحى و معوى بود اكثر از زور گريه افتد طفلان را .\r\nو اما كودكان را از سبب‌هاى قوىتر چون بر خود زور كردن و جستن و چيزهاى بادناك خوردن و امثال اين‌ها افتد .\r\nعلاج بادى آن است كه مرضعه و طفل و كودك از چيزهاى بادناك حذر كنند و همچنين از چيزهاى ليز و مزلق . و آنچه بادشكن باشد خورند در طعام و غيره چون زيره و باديان و كراويه و مصطكى .\r\nو اكثر طفل را بايد كه خاموش دارند و حركت كم گذارند .\r\nو كودكان را از هرچه زور آورد حذر فرمايند و چون باد در خصيه بود بر كش ران او و زهار مصطكى مازو و سريش كفشگران و انزروت و نانخواه بسايند و به آب زاك بسرشند و بر لته بر آنجا بندند محكم . و همچنين مازو و گلنار و كندر و خايهء قندوز و موميايى و سريش برابر در آب زاك سرشته مىبندند و چون خشك مىشوند ديگربار تر مىكنند و مىبندند به تخصيص در شب‌ها كه آرميده‌اند بهتر آيد و اولى بر بستن بود .\r\nو طريق آن ، آن است كه كيسهء سه گوشه بدوزند چنان‌چه به اندازه مثلث كش ران از زهار او بود و آن را از زيره كوفته و باديان كوفته پر كنند و نيك بياكنند تا محكم شود . آن‌گاه بر سه گوشه او سه بند نرم بدوزند .\r\nبعده آن را بر كش ران او كه باد دارد بنهند و دو بند او را از روى ران‌هاى او بگذرانند به محل بند شلوار و در\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nپس كمرگاه او ببندند و يكى ديگر را از ميان ران‌هاى او از پهلوى خصيه او بگذرانند در كش ران او و بر روى سرين او برآورند و تنگ كشيده بر آن بندها بندند چنان كه كيسه درست بر كش ران او و گذر باد نشيند و آن را فراگيرد محكم و در حين بستن مريض را بر پشت باز خوابانند و آهسته به دست ، باد خصيهء او را بفشارند تا به طرف شكم او باز رود . آن‌گاه با انگشت گذرگاه او را گرفته آن كيسه را برنهند و ببندند چنان كه گفته شد و بر بالا ضمادى يا طلايى بهتر بود .\r\nحكايت : و ديدم طفل پنج‌ماهه را كه باد در خصيهء او پيدا شده بود سرگين موش را در شير ساييده بر زهار و خصيهء او طلا مىكردند بدين مداومت صحت يافت و بسيار جا آزموديم .\r\nحكايت : و ديدم كودكى چهارساله را كه باد در خصيهء او پيدا شد به مداومت كيسه بستن فقط صحت يافت و چند جاى ديگر همين نوع واقع شد .\r\nو چون باد در پشت زهار و غير آن باشد ، علاج به همين بستن و از ضمادها و طلاهاى مذكور نهادن و پرهيز نمودن مرضعه و مريض از چيزهاى بادانگيز كنند .\r\nو بسيار باشد كه همين‌قدر علاج كافى بود و اندك مشك و جندبيدستر در روغن زنبق حل كرده و در سوراخ قضيب فتق ريحى چكانند مكررا نافع آيد و مغز ساق خوك را بر آن طلا كنند مفيد بود به شرط تكرار و خردى مريض .\r\nو آنچه معوى بود يعنى ثرب و روده به خصيه و غيره فرود آمده باشد ، علاج هم بستن به كيسه مذكور كنند به دستور ، اما كيسه صلب تر بايد و بستن هم محكم تر بايد . و چندان مداومت نمايند كه منفذى كه گشاده شده و محلى كه گسسته شده تنگ شود و به هم برآيد .\r\nو بر بالاى او ، قابضات روياننده زود نفع دهد .\r\nو چندين كودك را ديدم كه به محكم بستن بالشته صلب شيب بالشته آبله مىكرد و از آن خوش مىشدند و به زودى نيك مىشدند . و بعضى را آبله نشده نيك مىشدند ، به تخصيص مرطوبان خرد تر كه گوشت و پرده‌هاى ايشان از غايت نزاكت همچنان‌كه زود قبول پاره شدن مىكند ، زود قبول درست شدن هم مىكند ؛ و فتق قبله الماء ايشان را كمتر افتد و اگر احيانا واقع شود علاجش را از محلش استخراج كنند .\r\n\r\nحرقه البول\r\nيعنى سوزش مجراى بول به وقت آمدن .\r\nو اين در گرمى هوا و از گرمى و تيزى خوردن مرضعه و يا طفل و يا كودك بسيار افتد .\r\nعلاج آن است كه آب هندوانه را به قند شيرين كرده دهند و شيرهء تخم خرفه با قند چاشنى كرده هم نافع آيد . و مرضعه و مريض بايد كه از خوردن گرمىها و گرما حذر كنند .\r\nحكايت : كودكى يك سال و نيم را در صيف سوزش بول شد ، چنان‌كه گاهى كه بول آمدى گريه و اضطراب كردى و مذاكير خود را به دست ماليدى . عنب الثعلب رسيده را بر زهار و گرد خصيهء او طلا كردندى و هندوانه و دوغ گاوى دادند صحت يافت و مجرب بود .\r\n\r\nبول كردن در جامه خواب\r\nسبب آن سردى مزاج و سستى مثانه بود .\r\nعلاج بار درخت ون كه آن را زبان گنجشك گويند جهت مشابهت بدان ، بگيرند و مغز آن را نرم بسايند و\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبه عسل معجون كنند و هر شب مقدار جوزى بدهند .\r\nو بگيرند بار درخت اورس كه بعضى آن را ارجه گويند و بكوبند و بپزند نرم و در ميان حلوا كنند و هر شب مقدارى به دو بخورانند .\r\nو اگر در وقت خواب كودك را بول كردن فرمايند و در ميان خواب تكليف بول كردن كنند و چند نوبت او را در جنبانند و بيدار كنند و گويند بول نكنى و گاهى او را زور تخويف و لت كرده باشند اين عادت از او برود بىداروها به تخصيص كه شب‌ها چيزى كه مدد بول باشد ندهند و مجرب است . و چندين كودك سه چهار ساله بدين تدبير ترك آن خوى كردند .\r\nو اگر علت قوى شود ، شب‌ها و آخر روز او را لختى گرسنه و تشنه بايد داشتن و همچنان خواب فرمودن و چيزى كه گرم‌كننده و مقوى مثانه باشد مثل آنچه ذكر كرده شد خورانيدن صباح و شام و اين اعمال ديگر كردن .\r\nحكايت : و گويند كه شخصى را يك دو سير تخم شاتره با يك مازوى خام سوده در عسل آب خورانيدن ، اين علت از او بر طرف شد .\r\nو جامهء خواب گرم و حركت در آخر روز و بر چيزى گرم نشستن جمله نافع بود . و از خربزه و چيزهاى سردى و ترىفزا پرهيز واجب بود .\r\nو اگر كودك رسيده باشد و مادينه بود ، از معاجين گرم قدرى بر بالاى طعام بايد دادن و مداومت قدرى جوزبوا خوردن فرمودن و همه طعام‌هاى كم‌ترشى و كم آب دادن ، چندان‌كه عادت آن طفل از او بر طرف شود .\r\nو بسيار را ديدم كه تا بالغ نشدند ترك نكردند و هر علاجى كه مىكردند زياده فايده نداشت .\r\nو گفته‌اند كه مرمكى ربع درهم هر صباح با شراب دادن نافع باشد . و همچنين نانى كه در خمير آن اندك زبل كبوتر مخفى كرده باشند دادن فايدهء تمام بخشد و دماغ خرگوش و يا گردهء خرگوش خشك كرده سوده با شكر شب‌ها دادن مفيد آيد . و اكثر تخم‌هاى برشته و با قند سوده مثل تخم خشخاش و تخم كنب و گندم و تخم كتان و تخم ريحان دادن و همچنين اكثر مغزهاى برشته چون فندق و پسته و يا غير چون بنه و فستق و شاه‌بلوط و جوز و نارجيل با شكر دادن منفعت رساننده است و اللّه اعلم .\r\n\r\nدشوار برآمدن بول\r\nآنچه سبب آن سنگ و ريگ مثانه و يا گرده بود ،\r\nعلاج آن است كه روغن بر زهار و گردهء او مىمالند و در احليل او مىچكانند . و از غذاهاى مولد سنگ مرضعه و مريض را حذر مىفرمايند . و حجر اليهود به آب سوده ، فتيلهء كاغذ بدان بيالايند و در سوراخ ذكر او فرستند و بگيرند بيخ خبازى و همچنين برگ وى و برگ و بيخ خطمى و برگ و بيخ خولنجان و شاخ و بيخ خار و خسك و بابونه و جمله را نيم كوفته و در آب بسيار بجوشانند و مريض را در آن نشانند و بايد كه ظرف گشاده بود و دوا بسيار و به گرمى مايل . و مريض چون در آن نشيند ، آب تا ناف و كمرگاه او باشد و در شبانه‌روزى دو سه نوبت بنشاند ، چندان‌كه آب سرد شود و ديگر كرت گرم مىكند و بعد آب زن ، بدن او را هر نوبت خشك كنند و روغن مذكور به دستور مذكور مىمالند و نيم دانگ مغز سر عكه يا كلاغ پيسه در شير حل كرده بخورانند نافع آيد و به احليل اندرون نهادن و چكانيدن هم مفيد باشد . و چون قوت بسيار دارد از اين بيشتر شربت آن را نتوان دادن .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو اگر عقرب سوخته بر روى كرچك بريان سحوق بپاشند و بر زهار و گرده او طلا كنند نافع بود و ريگ و سنگ بريزاند و اگر چند عكه يا كلاغ پيسه را زنده بسيار بجوشانند و مريض را اندر آن آب نشانند نافع آيد .\r\nو غذا اماج چرب مناسب آيد غير محرور و محرور را آردينه به ناردان قاتق كرده با كشكاب به گوشت خروس و اگر از گوشت عكه و كلاغ اندر آن پزند عظيم نافع آيد . و شيرخوار بر شير مرضعه كه اين غذا خورده اختصار كند و اگر به مزيد تدبير احتياج افتد از محلش بايد ديد .\r\nو آنجا كه عسر بول به سبب ديگر باشد ،\r\nعلاج آن چنانچه در محلش مذكور است كنند به وجهى كه مناسب بود .\r\n\r\nكرم معده\r\nآنچه در غير روده مستقيم متولد شود از طول و غيرها ؛\r\nعلاج آن به دستور چنانچه لايق ايشان باشد از محلش استخراج كنند .\r\nو آنچه در روده مستقيم متولد شود از كرم‌هاى خرد و حوالى مقعد ايشان را مىخورد و دغدغه مىكند ؛\r\nعلاج آن است كه شياف از موم و حنا برابر هم سرشته مىنهند و بعد لحظه سوراخ مقعد طفل را برابر چراغ مىدارند و آهسته به سر انگشت كناره‌هاى آن را مىخارند و اندك گشاده مىدارند تا كرم بدين حيل ميل به بيرون كند و چون اندكى ظاهر مىشود آن را مىگيرند .\r\nو اگر حوالى مقعد را اندكى خورده باشد شياف مغز سوخته شفتالو و شكر سرخ به هم سرشته مىنهند و يا موم را بدان آلاييده مىنهند و اگر از برگ تر شفتالو و مغز سوخته تلخ آن به هم كوفته ، شيافى سازند و به نفط سياه يا موم روغن بيالايند و بنهند ، كرم را بكشد .\r\nو خوردن نارجيل و شكر و طعامى كه سير ماكول داشته باشد و درمنه تركى به اجزاى مذكور جمله كودكان را در اين مرض نافع آيد .\r\nو به موم روغن گل و به موم روغن نفط بيرون و درون مقعد را چرب كردن منع خوردن كرم و خاريدن آن محل كند .\r\n\r\nبازگرديدن مقعد\r\nبه وقت زور قضاى حاجت افتد .\r\nعلاج آن است كه جرم غربال كهنه را بر روى آتش نهند تا سوخته گردد و آن را كف كرده بر آن محل بپاشند و آن را فرمايند تا به خود بازكشد و مكرر چنين عمل كند عظيم مفيد بود .\r\nو محل بازگشته را بر بخور دود خرنوب و پوست بيخ كبر داشتن هر نوبت نافع آيد . و اگر مورد و مازو و گلنار و شب در آب جوشانند و او را در آن نشانند چند نوبت نافع آيد و مسحوق و منخول اين‌ها را بر آن بپاشند هم مفيد بود و همچنين سوختهء شاخ گاو كوهى را .\r\n\r\nثولول\r\nدر اين ممالك داروك و دالوك گويند .\r\nعلاج آن است كه سرگين خشك آدمى را بر انگشت افروخته بخور كنند و ثولول را بسيار بر دود آن دارند و مكرر كنند بدين تدبير خشك گردد و به آهستگى بريزد و پاك شود .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nو اگر به ناخن ثاليل را نيك برنجانند و شيرهء برگ انجير بر آن زنند و يا شيرهء محموده و اشباه آن نافع بود .\r\nو اگر تيزاب فاروقى حاد را بر آن زنند ، به زودى دفع آن كند و طلاى خون موش بر آن گويند نافع آيد .\r\nو در خواص چنان يافته‌اند كه در سه چهارشنبه آخر ماه چون برابر ماه سه نوبت ثولول را به جاروبى از طرف تن به خارج بمالند و بگويند اى ماه همچنان‌كه تو مىكاهى ، اين را بكاهان و بر سه نوبت بگويد و بعد هر نوبت سه مرتبه جاروب را بر زمين زنند ، ثاليل هر چند غلبه و پر باشد به آهستگى بريزند و دفع شوند .\r\nو نيز در خواص آورده‌اند كه اگر كسى نظر كند به ستاره در وقت انقضاض يعنى ريزيدن بعد آن دست بر ثاليل مالند يعنى داروك برود ان شاء اللّه تعالى .\r\n\r\nبثرها و ريش تن\r\nآنچه بسيار آزار ندهد ، علاج نبايد كردن كه هر طفل و كودك كه بر تن او جوشش پديد مىآيد به تخصيص بر سر او از امراض دماغى و بسى مرض‌ها ايمن مىگردد ، جهت آنكه طبيعت قوت گيرد و مواد فاسده را به جلد دفع ساخته .\r\nآنچه از ريش و غلبهء آن مضرت يابند و زياد و عام مىشود ؛\r\nعلاج آن است كه بعد دادن غذا و شراب مناسب ماده برگ مورد و گل سرخ و برگ گز در آب بجوشانند و آن را بدان آب بشويند .\r\nو شيرخوار را بعد از تنقيهء مرضعه تدبيرات كنند و در طبيخ خارشتر غسل دادن و بدان شستن هم نافع آيد .\r\nو بعد از غسل بايد كه خشك سازند و به روغن مورد و يا گل و يا گز چرب كنند و توتيا و مردارسنگ و سفال آب ناخورده هريك سحق نموده با روغن گل يا مورد يا گز هم ماليدن مفيد باشد . و مرهم اسفيداج و مرهم كوزهء فقاع و مرهم آرد و پيه و مرهم زردچوبه ريش‌ها را به صلاح آورند .\r\nو بر جوشش‌هاى تر از اين احجار به آب سحق كرده ماليدن نافع بود و نشف رطوبات اين‌ها كند .\r\nحكايت : طفلى داشتم چهارماهه ، او را در فصل زمستان بر تن جوشش‌ها پيدا شد از قسم نمله ضعيف .\r\nرنگ آن غالبا به زردى مايل بود و خارش مىكرد و چون مىخاريدند ، بعد خارش به سوزش مىآمد و بعد سه روز مىتركيد و زردآبى از آن مىپالاييد و ريش مىشد و به هرجا بوى و آب آن مىرسيد همچنان پيدا مىشد . مدتى نگذاشتم علاج كنند تا چنان شد كه سينه و پشت و دوش‌ها و روىها و بناگوش او تمام ريش شد و از درد و خارش آن خواب نمىتوان كرد . آن گاه به علاج مشغول شدند و از مجففات و ادهان و مرهم ها هرچه مىماليدند نفعى تمام نمىكرد و چيزهاى سوزاننده چون تيزاب و روغن چوب گل و امثال اين‌ها را طاقت نداشت . يكى گفت كه عناب را در روغن گاو بسوزانند و با توتياى شسته مسحوق صلايه كنند و از آن بمالند ، چنان كردند ؛ هرجا كه ريش نشده بود چون مىماليدند آن جوشش را از ريش شدن باز مىداشت و به صلاح مىآورد . و آنچه ريش شده بود چون مىماليدند ، ريش را به قدر به صلاح مىآورد اما از همان محل باز بقيه ماده جوشش مىكرد و ريش مىشد .\r\nديگرى فرمود كه روغن سرگين خر بمالند و بعد از سه روز استحمام نمايند ، چنان كردند . آنچه ريش شده بود به صلاح مىآورد و آنچه دانه شده بود ، خشك مىساخت . و بعد از استحمام و ريختن خشك ريشه آن‌ها ديگرباره اندك آثار آن‌ها پيدا مىشد . يكى گفت حنا\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nرا به آب كاسنى بجوشند و بر آثار جديد طلا كنند هر روز و اگر غلبه شود بار دگر ، روغن زبل الحمار بمالند . به همين نوع مدتى عمل كردند تا صحت يافت .\r\nطريق گرفتن روغن زبل الحمار : آن است كه سرگين هاى نيم‌خشك را بر سر انگشت افروخته ريزند در كوى كوچك و صحنى كاشى يا مسى پهن بر بالاى آن كو فروكنند و اندك منفذ دود و بخار زير لب‌هاى ظرف بگذارند چندان‌كه عرق زرد و چركين از آن بر درون صحن نشاند . آن را بگيرند و به كار دارند .\r\n\r\nريش كش ران و زير بغل و بن گوش و چين‌هاى گردن\r\nكه از گرما و چرك و عرق و بول افتد .\r\nعلاج آن است كه برگ مورد ساييده و پنج موهيه و گل سرخ ساييده هريك تنها يا با گل سرشوى آميخته و نرم پخته بر آن پاشند و بعد از استحمام اولى بود و تكرار به صلاح آورد به زودى .\r\nو آنچه بسيار خراب نباشد گل سرشوى فقط پاشيدن كافى بود و اگر به مرهم احتياج شود ، مرهم آرد و پيه و زردچوبه كافى بود و بر محل سوختگى ران‌ها از بول پيسه تازه بىنمك را بعد از آنكه پاك گداخته باشند به دهن بخايند نيكو و بر كف دست چندان بمالند كه نيك هموار شود ، آن‌گاه بر آن محل بمالند و قبل سوخته شدن ماليدت منع سحج آن كند .\r\n\r\nتب لازم\r\nيعنى تبى كه مدت آن چهارده ساعت اندر گذرد .\r\nآنجا كه به سببى از اسباب حمى يومى ظاهر باشد ، به رفع سبب و تعديل مزاج بايد كوشيد و تفصيل آن در علاج حمى يوم واقع است .\r\nو آنجا كه سبب تعفن يا گرم شدن خون باشد و مرطوبى طفل و سرخى چشم و سحنت و بول و امتلا رگ‌ها و يا توليد هوا مرض دموى را چوم حصبه و آبله و مطبقه و اقتضاى فصل و تدبيرات نالايق مرضعه بر آن گواهى دهد ؛\r\nعلاج آن است كه طفل اگر كوچم باشد و مرضعه قوىهيكل و يا دموىمزاج بود ، مرضعه را فصد كنند و غذايى خنك كه از آن خون لطيف حاصل شود دهند چون كشكاب جو با عناب چند دانه و اندك گشنيز تر در آن پخته باشند و يا ماش برنج با اندك گشنيز تر و يا عدس برنج با اسفناج .\r\nو اگر سن طفل از شش ماه متجاوز باشد و مرطوب بود ، روز دوم يا سوم يا چهارم سرهاى گوش‌هاى او را بياچينند و لختى خون كم كنند .\r\nحكايت : و بسيار را ديدم كه به همين علاج در شب سوم يا پنجم عرق كردند و صحت يافتند .\r\nحكايت : و بعضى كودكان را ديدم كه مستحق استفراغ دم بودند و دير شده بود و بىهوش شده بودند و ايام بحران محقق بود . سرهاى گوش ايشان را چيدند و خون نيك گرفتند ، به هوش آمدند و بعد از چند روز عرق كردند و صحت يافتند .\r\nحكايت : صبيه را تب از هشت روز گذشته بود و بىهوش و ضعيف بود و حصبه داشت . سرهاى گوش او را انچيدم مدتى خون به هيچ وجه بيرون نمىآمد و مردم از او قطع طمع كردند . او را نشاندم و بازو و گردن و گوش‌هاى او را بسيار ماليدم ، خون آمدن گرفت و اندك‌اندك زياده شد و غلبه آمد و بازنمىايستاد . آن را به حيل بازداشتم ؛ او به هوش آمد و غذا طلب كرد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاز همان نوع مذكور غذا دادم و بعد از چند روز ديگر تب نرم‌تر شد و اندك چربى عرق گاهى پديد مىآمد و از تن او چيزها برمىآمد مثل خشخاش دانه و مرواريد ريزه و به هفده روز صحت يافت .\r\nو غذاخوار را همان غذاى مقرر بود و اگر به گوشت احتياج افتد ، جوجه خروس درافكند و خورانيدن آب عناب جوشيده و صاف و خنك كرده در حصبه‌ها مفيد آيد .\r\nو مرضعه را خنكىها چون آب خيار و شيره تخم خرفه و هندوانه و شفتالو و نج بايد دادن .\r\nو آنجا كه به تعريق طفل محتاج شوند در هر سنى كه باشد ، نى تر را بكوبند و عصاره آن را بر ميان سر و سرهاى پاى او طلا كنند و او را به جامه گرم دارند آن مقدار كه مطلوب بود عرق آيد .\r\nو اگر صداعى نيز باشد و به انچيدن گوش بر طرف نشود يا مانعى بوده باشد انجيدن را ، بگيرند برگ بيد و خطمى و چغندر و نيم كوب كنند و با قدرى نخاله جو و جرم سركه در آب بجوشانند و درون هندوانه را نرم كرده در آن اندازند و نيم گرم پاهاى او را تا زانو بدان بسيار بشويند و به دست فرومىمالند تا اندك عرق آيد و صداع تسكين يابد و طلاى صندل در گلاب سوده و با سركه و آب گشنيز تر بر پيشانى نافع آيد صداع او را و همچنين بوييدن لخلخ‌ها و گشودن شكم به شياف‌هاى خنك عظيم نافع آيد .\r\nو آنجا كه سبب تعفن صفرا بود زردى لون بشره و زبان و شقرت بول و سبقت محركات و مولدات صفرا از هوا و غيره بر آن گواهى دهد .\r\nعلاج آن است كه مرضعه تنقيه كند به چهار شربت و اشباه آن و غذا از غوره با آب انار يا آب زرشك و امثال آن سازد بىگوشت و يوغان جو آب و شورباى برنج با گشنيز سبز هم نيكو آيد و رشته يوغان به قاتق‌هاى مذكور هم جايز بود و در اواخر جوجهء مرغ و جوجه خروس مناسب بود و دوغ گاوى به يخ و خيار خنك كرده نيكو بود و آلوى پخته در عين گرماى روز غلبه خوردن و سكنجبين تازه در صباح‌ها مفيد آيد .\r\nو اگر طفل مريض خورنده بود و يا مريض كودك باشد ، از اين اغذيه و اشربه بايد دادن و تنقيه به چهار شربت كردن اگر احتياج افتد و حنا شب‌ها بر كف دست‌وپاىهاى ايشان بستن نافع آيد و كوچك‌تر آن را بر ميان سر بندند در حرارت عظيم و قبض ايشان را به شياف شكر و بنفشه باهم سرشته و يا شياف مشمش تر كرده گشودن هم هر شبانگاه نيكو بود . و عرق آوردن به طريق سابق هم نيكو آيد .\r\nو تسكين صداع هم به وجه مذكور بايد و خوردن هندوانه و آلوى پخته مفيد باشد در دوا و طعام و همچنين شيرهء خرفه و سكنجبين و آب سرد و نقيع مقسر آلو و گاهى دوغ گاو با يخ و با قدرى نان تنك عظيم نافع آيد در محرق‌هاى ايشان دور از طعام .\r\nو آنجا كه سبب تعفن بلغم بود و كمى تغيير لون بشره و بول و ضعف هضم و زياده شدن تب به وقت خوردن آب و سردىها و مضعفات معده و هيضه و تخمه سابق و زلق امعا و سبقت اكل مرخيات و مبردات و مرطبات و قلت تشنگى و اختلاف سردى و گرمى و ترى تب و هواى فصل و مقام بدان گواهى دهد ؛\r\nعلاج آن است كه مرضعه ماش برنج و اماج و رشته عدس و امثال اين‌ها خورد با مرغ و بىقاتق و هر صباح چند لقمه نان با نعناع شرف كبير مىخورد و بر بالاى طعام سفوف مقوى به كار مىدارد .\r\nو اگر طفل مريض خورنده باشد و يا مريض كودك بود او را نيز اين غذاها و شربت دهند و جمله از ترشى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nها و سردىها و مرخيات حذر كنند و آب سرد كم خورند و بر تشنگى صبر كنند و شربت آب عناب به جاى آب نيكو آيد .\r\nو آنجا كه سبب تعفن هوا بود ، نقل هوا بايد كردن و اگر ميسر نباشد جايى مىكنند و آنچه در علاج تب وبايى گفته مىشود به كار مىدارند و الحكم للّه .\r\n\r\nتب نوبه\r\nبيشتر ايشان را غب غير خالصه و نايبه بلغمى افتد و غب خالصه بيشتر از ربع افتد و در فصل خريف بيشتر از فصول ديگر تب نوبه افتد .\r\nآنجا كه علامت صفرا بيشتر بود ؛\r\nعلاج به دستور لازمهء صفراوى بايد كردن تا چهار روز و اگر از آن تجاوز كند ، مريض خورنده و مرضعه غذاى كم‌قاتق خورند به مرغ جوجه و از چيزهاى مبرد و مرطب مانع نضج احتياط كنند . و مرضعه قبل از وقت نوبت به چهار ساعت حب الشفاى بزرگ بخورد و هر صباح روز نوبت نعناع شرف كبير با سكنجبين اصولى به كار مىدارد .\r\nطفل خورنده و كودك را هم از اين اشربه صباح‌هاى روز نوبت دهند و اگر هر روز آيد قبل از نوبت به چهار ساعت مرضعه حب الشفاى خورد و مريض نعناع شرف با سكنجبين مذكور و كودكان را حب الشفا و حافظ الصحت در ايام نوبت به چهار ساعت بيشتر بايد دادن در نان يا كشمش يا مويز يا حلوا پنهان كرده و گاه در نعناع شرف كبير .\r\nو از آب قبل از آمدن نوبت در تب‌هاى كهنه تا ممكن بود اجتناب بايد كردن و اين تدبير بسى نافع است به تخصيص بعد از شربت و بعد از حب .\r\nو مريض را اندك حركت مشغول بودن قبل از نوبت در مرض كهنه عظيم مفيد بود ، چه حرارت غريزى را برافروزد و طبع را از مرض غافل سازد و مواد فاسده را تحليل دهد همچو حب الشفا و بسيار را بدين حيل علاج كرديم .\r\nو هرگاه نوايب به درازى و كوتاهى و گرمى و سردى اختلافى ظاهر داشته باشد ؛\r\nعلاج به احتياط تر بايد كردن و از آنچه در شطر الغب و غب غير خالصه مذكور مىشود به كار بايد داشتن و به همان دستور ملاحظهء اوقات و غيرها كردن . و اگر بر يك دستور گذرد و لرز بيشتر از تب مىرنجاند ، از هرچه ماده خام كند دور بايد بودن و به تحليل و نضج و تقليل خلط مشغول گشتن و از ادويه ترياقيه البته چيزى بايد دادن به مريض يا مرضعه و سكنجبين اصولى را عظيم نافع آيد و شبت آب عوض آب .\r\nو بسيار را ديدم كه قبل از نوبت نعناع شرف خوردند و آب نخوردند و به همين تدبير لرز نيامد و بار ديگر هم تب نيامد و صحت يافت .\r\nو بسيار را ديدم كه آردينهء ماست با نعناع و سير كوفته قاتق آن بود و يا كشك خشك و مغز جوز و سير و يا سركه دوشاب و سير و مغز جوز خوردند قبل از نوبت و صحت يافتند و به هيچ وجه در آب خوردن قبل از نوبت رخصت نمىيافتند .\r\nو بسيار بودند كه قبل از نوبت تشنگى پيدا مىكردند و آن مقدمه آمدن لرز بود و ايشان را اندك عسل‌آب و گلاب مىدادند ، عظيم نافع مىآمد .\r\nو آنجا كه علامت بلغم بيشتر ظاهر باشد ؛\r\nعلاج آن است كه به دستور لازمه بلغمى تا چهارده روز رعايت كنند و بعد از آن مرضعه قبل از نوبت حافظ الصحت به كار مىدارد و از هرچه بلغم‌فزا و مرطب و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمبرد بود پرهيز مىكنند .\r\nو مريض را قبل از نوبت اندك حب الشفا در عسل آب يا عسل حل كرده بايد دادن و به جاى آب گاهى عسل‌آب و گاهى شربت آب به غايت نافع آيد .\r\nو بسيار را ديدم كه قبل از نوبت به چند ساعت انگشتى چند عسل خوردند و لرز و تب كهنهء ايشان بر طرف شد .\r\nو بسيار را ديدم كه نانخواه مسحوق در عسل زده خوردند و صحت يافتند .\r\nو جندين را ديدم كه گاهى سير سبز خوردند و صحت يافتند .\r\nو چندين را ديدم كه كوكوى نانخواه خوردند و صحت يافتند .\r\nو بسيار را ديدم قبل از نوبه پلاو چرب با عسل خوردند و حب الشفا بر بالاى آن و ايشان را تب نگرفت و آب مطلقا نخوردند و صحت يافتند .\r\nو ديدم كه جهت اطفال خرد ، مرضعه چنين خورد و شير او طفل را به صلاح آورد .\r\nو غذاى جمله نخودآبى كه گوشت و پياز و نخود و برنج مساوى در آن پخته باشند و اندك زيره و گشنيز و دارچينى هم كرده مناسب بود و باشد كه به همين علاج شود .\r\nو خاييدن مصطكى كه با نان خشك على السواء سحق كرده حب ساخته باشند مقدار نخودى بر بالاى طعام مفيد آيد .\r\nحكايت : و چند صبيهء خرد را كه تب بلغمى هر روز آمدى و از چهل روز گذشته بود فرمودم كه قبل از نوبت به چند ساعت مقدار نخودى جندبيدستر ساييده خورانيدند و مكرر كردند ، صحت يافت . و مرضعهء ايشان از سردىها و دواهاى گرم پرهيز مىكردند .\r\nحكايت : و چند كودك را ديدم كه اين مرض داشتند و در ميان تب اندك فراشا و يا سرما مىشد و مدت سرماى ايشان دراز مىبود و هر نوع ايشان چيزها مىدادند نفعى نمىكرد و آخر اندك جوز بوا در عسل آب ساييده قبل از نوبت به ايشان خورانيدند و بر آب صبر فرمودند و مشغول مىداشتند ، تفاوتى در ايشان پيدا شد ؛ مكرر كردند ، نوبت ديگر صحت تمام يافتند . و در مردم بزرگ نيز آزموديم و نافع بود .\r\nحكايت : و ديدم كه چند كودك را كه غب غير خالصه داشتند مدت‌ها و نوبت ربع مىآمد و ليكن به اوقات مختلفه و مردم پنداشتند كه ربع است و من به همين نوع او را علاج كردم و صحت يافتند .\r\nو اگر چنانچه در ماده مرض حدتى يابند و طبع مريض قابل استعمال گرمىهاى بسيار نباشد از نعانع مذكور و سكنجبينات و قرص مصطكى و ماش برنج و رشته جوجه مرغ و اندك زيره و گشنيز و نخود به كار دارند .\r\nو بالجمله در حميات اطفال و كودكان به تخصيص نايبه از مراعات جانب معدهء ايشان غافل نبايد شدن و در كهنه اهتمام بيشتر بايد و با ملاحظه خلط در تقويت مزاج كوشيدن . و در لازمه رعايت جانب دل و جگر و دماغ نمودن .\r\nو در وقت كهنگى تب‌هاى نايبه ، غذاهاى رقيق نبايد دادن و تدبير لطيف نبايد كردن ؛ بلكه غذاهاى بيشتر ترياقى بايد دادن و نضج و تحليل ماده كردن و طبع را از مرض غافل ساختن تا عود به معتاد نطلبد و توسل به ادعيه و هياكل و تعويذات در بستن تب‌هاى ايشان بسى نافع آيد و مجرب است .\r\nو بر خلو معده در غير وقت حرارت تب ، آب به ايشان نبايد دادن على الخصوص در قرب نوبت . و بر پرى معده\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنيز به احتياط خوردند و بخوراتى كه بالخاصيت منع لز واجش مىكند هربار قبل از نوبه به ساعتى به كار داشتن عظيم مؤثر افتد .\r\nو در روز نوبت دست‌وپاى و پشت مريض را گرم بايد داشتن .\r\nو اگر چه در سيرى باشد و چون معده ايشان ضعيف بود ، قبل از نوبت مقوى دادن و از غذا خالى داشتن اولى بود به تخصيص وقتى كه خلط غلبه باشد ؛ و آنجا كه خلط كم باشد و معده قوى ، غذاهاى مناسب قبل از نوبت يا دواى نافع دادن اولى بود .\r\nو تفصيل اين تدبيرات از بحث حميات معلوم خواهد شد و همچنين علاج ساير تب‌ها كه احيانا اتفاق افتد و السّلام .\r\n\r\nتدبير پيران\r\nبايد كه پير به هيچ حال از طريق معتاد به يك بار و بىاعتياد به ضد آن نگذرد و هرچه قوت آن بدان وفا نمىكند لختى كمتر از آن سازد و به دفعات مباشر آن شود ؛ چنانچه مقدار غذايى كه در جوانى و كهولت هضم مىكرد به يك دفعه و اكنون نمىتواند بايد آن را كمتر سازد و به دو دفعه يا سه دفعه خورد .\r\nو آنچه از جهت كثافت مضنع آن دشوار بود نرم‌تر از آن خورد از معتاد و بر اين قياس در رياضات و حركات و بر دواى مقوى چون معتاد بوده باشد مداومت آن را بر دستور مقرر واجب شناسد . و اگر معتاد نبوده باشد اكنون لازم بود كه عادت نمايند زيرا كه چون ضعف قوا به‌واسطه نقصان حرارت و رطوبت غريزى واقع است ، اگر ماسكى و مقوى نباشد تحليل زودتر و بيشتر افتد و خلل زود به بنيه او راه يابد .\r\nو بايد كه از هرچه به كيفيت و يا به خاصيت موافق مزاج پيرى باشد يعنى خشكى و سردى افزايد مهما امكن اجتناب نمايد . و اگر به آن‌چنان چيزى معتاد بوده باشد از اغذيه و چيزها ، به تدريج و عادت از آن بازايستد و به آنچه از اضداد آن معتاد باشد مداومت آن را مقرر دارد و چنانچه چيزهايى كه حرارت و رطوبت غريزى را تحريك كند و ترى و گرمى مىفزايد از اعراض نفسانى و اغذيه و ادويه ، مداومت آن‌ها را لازم داند تا به قدر ضرر نقصانى مىشود .\r\nو مراعات اهويه و مياه به دستورى كه عادت نموده باشد و به او نيك آمده باشد بايد كردن ، ليكن از مضعفات و منقضات اجزاى اصليه چون جماع و استفراغات و تعب ها اگر چه بدان‌ها معتاد باشد به تدريج و عادت از آن باز بايد آمدن .\r\nو بالجمله پيران را آسايش و آرامش عظيم موافق آيد و استعمال ادهان مرطب مقوى از خارج جهت تليين اعصاب و تقويت جلد و اعضا نافع آيد . و تقويت و ترطيب دماغ جهت نيكويى خواب و قوت ادراك ايشان اهم تدابير بود . و همچنين تقويت دل به مفرحات و عطرهاى معتدل الحرارت و چيزهاى نشاطانگيز و تقويت كبد به مفتحات و دباغت و تقويت معده به هليلجات مدبر و به سموم و به احجار چربى از جنس خبيثات و غيرها .\r\nو حكما هند را معتقد آن است كه سبب پيرى ليز شدن سطوح باطن است از عروق و شرايين و امعا و معده و غيره به جهت مرور رطوبات بر آن‌ها ، چنانچه از صحن حمام‌ها مشاهده مىشود و بدان سبب قوت هضم و دفع و امساك و جذب آن‌ها قصور كرده و بدن در احوال خود قاصر و ضعيف گشته و چون بدل ما يتحلل مىطلبد و چنانچه مىبايد به دو نمىرسد و بنابراين معنى ، بعد شباب از اين حالت رعايت كنند و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاغذيه دهند كه رطوبات و لزوجت كمتر داشته باشد و يا به جلا زداينده بود و بعد از آن ادويه دهند كه در اعماق جسد در روند و اصلاح سطوح آن به نوعى كه مضرتى نرساند كنند به زداييدن و تجفيف و تحليل و تفتيح و دباغت و تقويت و از خارج نيز ادهان و آب‌هاى مقوى از عصارات و طبيخ‌هاى مناسب به كار دارند تا قوت‌ها باز به حركت آيند و ضعف پديد نيايد و بىشك چون اين رعايت موافق افتد موى دير سفيد شود و اعراض پيرى ديرتر به ظهور رسد و اگر پيران را چنين رعايتى كنند فى الجمله لذتى از حيات داشته باشند و الا به غايت معذب باشند .\r\nو علاج امراضى كه ايشان را بسيار افتد از سبب سدد كبد و آلات تنفس و درد اعصاب و مفاصل و زلق الامعا و سوء الهضم ناطبيعى و برد معده و بىخوابى و اعيا و تشنج و فتور حواس و اشباه آن و همچنين علاج امراضى كه گاهى على العموم افتد جمله را از محلش چنانچه مناسب ايشان بود استخراج بايد كرد و ليكن در علاج ايشان چنانچه در جوانان طمع توان كردن از سرعت برء مرض و باز آمدن قوا به اهتمام و اشباه آن نبايد كردن و از عنف و تكليف دور بايد بودن و رفق بايد نمودن و دواهاى قوى جهت ضعف قوت ايشان دور بايد داشتن .\r\n\r\nتدبير ناقهان\r\nبدان‌كه ناقه كسى بود كه از مرضى كه داشت خلاصى شده باشد و هنوز به حال صحتى كه قبل از اين داشت نيامده بود و اگر از آن مرض رسته به مرض ديگر گرفتار شده باشد و با خود بعضى از اعراض مرض سابق باقى بوده او را ناقه حقيقى نتوان گفتن بلكه مريض بود به مرض ديگر انتقالى يا غير انتقالى و اين قسم اخير را ناقه بالنسبه توان گفتن .\r\nاما ناقه حقيقى بايد كه مدتى بر آن پرهيز و تدبير مفيد كه در بيمارى كرده بود و بدان صحت يافته قرار گيرد ، اقلا يك هفته تا مدت بحران بزرگ بر وى بگذرد و اگر به مزيد قوتى در غذا احتياج افتد از لحوم مناسب نازك و مرغوب معتاد اضافه كنند و ناقه را به هيچ عادتى از دوا و غذا و رياضات و افعالى كه در حال صحت داشت جز به تدريج باز نشايد رفتن .\r\nو بر غذا و بر شراب و دواى ضد مرض هم بسيار مبالغه نشايد كردن كه مبادا مزاج بگردد و بيمارى ضد بيمارى اول پديد آيد و حدوث گرانى زبان و لقوه و فالج و قولنج و صرع و شقيقه و سكته و حكه تن و صداع لازم و اشباه اين‌ها از مبالغه تدبيرات به ضد در اواخر مرض و در نقاهت بسيار واقع است و لهذا اولى آن بود كه از معتاد چيزى كه مناسب باشد اندك‌اندك اختيار نمايد و اگر به دواى ماسك قوت مثل حب الشفا صحت يافته باشد ، به همان اوقات و دستور اندك اعتماد نمايد .\r\nو بايد كه در طعام و آب چندان تاخير كنند كه سخت گرسنه و خوب تشنه شود و به هيچ حال خود را از طعام و آب تمام سير نسازد . و آن را كه اشتها بسيار گردد و غذا بيشتر خواهد ، اولى آن بود كه به دفعات خورد كه بيشتر نكس از امتلاء و بدى هضم افتد .\r\nو آب سخت سرد ناقه را زيان دارد زيرا كه احشا را ضعيف كند به تخصيص كسى را كه پيه در درون كم شده و قوت‌ها فتور يافته و بيم باشد كه تشنج پديد آيد . و بسيار ديده‌اند كه ناقه آب سخت سرد به يك بار نيك در كشيده و در ساعت هلاك شده جهت اطفاء و افناى حرارت ضعيفه .\r\nو بايد كه در تقويت به مقويات گرم مبالغه نكند كه\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nسبب نكس مىشود .\r\nو به حركت معتدل و كم خوردن غذا و آب و به صلاح آوردن معده اولى بود زيرا كه اشتهاى خوب ملات نقاهت است و ضعف اشتها برعكس آن . پس هرگاه كه گرمىها و قوابض مسدده به كار دارد ، تحريك ماده و عود مرض لازم آيد .\r\nو بايد كه بيشتر به آسايش مشغول باشد و از انديشهء چيزى كه غم آورد دور باشد ، بلكه جمله اعراض مفرطه او را زيان دارد ؛ و ليكن تفريح ممتد ملايم او را نافع‌ترين چيزها بود و همچنين آنچه خون را بيفزايد .\r\nو از همه استفراغات و تحليلات مفرطه پرهيز واجب دانند به تخصيص از جماع كه در اين حين اضعف مضعفات معتاد است .\r\nو خواب روز اكثر ناقهان را مضر باشد جهت آنكه سستى تن آورد و بسيار خفتن حرارت غريزى را ضعيف كند و تب آورد و جمله تدابير لطيف‌كننده اخلاط زيان دارد .\r\nو بايد كه از خوردن ترشىها و سكنجبين ساده و گلقند و گل شكر و امثال اين‌ها حذر كند كه بسيار باشد كه ترشىها و سكنجبين سجح آوردند و مقويات مذكور تب بازآورند .\r\nو موى ستردن زود به زود و استره بسيار راندن بر سر زيان دارد .\r\nو در آخر نقاهت استحمام معتدل و شست‌وشوى به آب فاتر در هواى خوش مناسب بود . و سوارى و حركت معتدل او را به غايت مفيد آيد خصوصا در مواضع خرم و خوش‌هوا .\r\nو اما ناقه بالنسبت چون به شب عرق بسيار كند دال بود بر دو حال ؛ يكى بر ضعف هضم و ديگر به بقاى فضلات در بدن . پس بايد كه به رياضت سوارى معتدل و تنقيه به رفق و دفعات به ملينات لايقه و اشباه اين تدابير آن را دفع كند و چون در غير خواب نيز عرق آيد بلا سببى از خارج دال بود بر ضعيفى طبع و گشادگى مسام . پس به تقويت مزاج مشغول گردد و روادع موانع عرق از گلاب و گل خشك سوده و غيره بر جامه و تن مىمالند و تن را خنك مىدارد و از معرقات حذر مىكند و در سد مسام اندك مىكوشد به تقويت جلد و مسام و مزاج و قوت ماسكه .\r\nو چون اشتهاى طعام كم بود به اغذيه مرغوبه معتاده تحريك اشتها بنمايد و اگر به تقويت معده البته محتاج باشد ببايد ديد كه اگر از آن است كه در حين صحت به دوايى مقوى معتاد بوده و در مرض اندكى از آن بازمانده ، اندك از آن به كار دارد به دستور معهود . و اگر غير از آن است ، به آبى پخته در طعام و غيره معده را قوت دهد و به سكنجبين سفرجلى و اصولى قبل از طعام تقويت نيكو كند و گوشت مرغى كه به زيره و گشنيز خشك و نعناع و پياز و اناردان جمله درهم كوفته آكنده باشند و كباب كرده با آنچه در آن آكنده‌اند خوردن اشتها آورد و معده را تقويت نمايد و اكثر ناقهان را نافع آيد .\r\nو چون سستى در خود زياده مىيابد تقويت دل و جگر به سيب و بهى و شراب صندل با مغز بادام و استشمام عطرها و خوردن انار و گوشت مرغ مذكور كه اندك عنبر اندر آن باشد .\r\nو نقل هوا به هواى اقوى در آخر بيمارىها و سستىها عظيم نافع آيد ، چه بيشتر سستىها از وحشت هوا مىافتد .\r\nو چون خواب كمتر آيد ، ترطيب دماغ به روغن بنفشه و كدو ماليدن بر سر و خصىها و به خوردن مرطبات غير مضعف كند و بوييدن منومات و خوردن بعضى هم نيكو بود .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nو تدبير باقى اعراض امراض كه او را واقع باشد و همچنين تدبير بعضى امراض كه به انتقال و يا از قصور تدابير سابقه او را روى نموده باشد جمله به تقريب معلوم گردد ان شاء اللّه تعالى .\r\n\r\nتدبير مرتاضان به تعب و رنج\r\nچون حافظ صحت را به حركت متعب ضرورت غير بدنى واقع شود و به دستورى كه در باب دوم مذكور شد نتواند رعايت نمودن و خواهد كه مضرات آن را لختى بازدارد و يا خود مضرتى كه رسد به زودى رفع آن كند ، طريق آن است كه به هر فعلى متعب كه مشغول خواهد شدن ، اولا دوايى كه حفظ قوا و اخلاط از تحليل مفرط و حفظ اجزاى بدن از گدازش كند به كار دارد چون حب الشفا و حافظ الصحت و امثال آن‌ها . و اگر به چنين دوايى مداومت داشته باشد اولى بود . و بعد از آن اعضايى را كه تعب بيشتر بدان مىرسد قبل از رياضت و بعد از رياضت دلك معتدل فرمايند و به تدهين اعصاب آن را نرم مىدارد و روغن بابونه و شبت در اين باب عظيم نافع آيد و در حين حركت به آنچه مقدور بود كه از رعايت آن مشقت كمتر به اعضا رسد ، آن را اختيار نمايد .\r\nو به هيچ حال بر پرى معده به تخصيص از شوربا و آب و مايعات و همچنين بر جوع و عطش غالب احتمال هيچ تعب نكند .\r\nو اگر مجال افتد كه قبل از اشتغال به حركات عنيف لختى بدان خوى كند مددى عظيم بود طبيعت را و همچنين به حر و برد .\r\nو اگر حركت در هواى حار يا بارد خواهد كردن و چون در اثناى حركت گرسنه يا تشنه شود ، اندك چيزى كه خشك باشد به كار برد و اندك‌اندك خورد و بعد آب لختى سكون اختيار كند تا معده را برهم نشوراند و تسكين عطش در حر هوا حال الحركت و قبل از قرار به شراب فواكه حلو و كم‌ترشى اولى بود و در برد هوا به شيرينى و شير پخته .\r\nو بر ماندگى از حركت آب خوردن ، درد و كوفتگى تن بسيار ظاهر سازد و صبر و تأخير آب از طعام نيكو بود و اگر بىطاقت شود اندكى تجرع كند و يا به فواكه و اشربه و شير تسكين اولى بود .\r\nو غذاى كسانى كه در گرما حركت مىكند نان و ماست و نان و دوغ و نان و اشربه ترش شيرين و نان و گوشت و پياز و اندك سركه چاشنى كرده يا نان و ماست شويتى و شورباى برنج نيم سرد و گوشت مرغ و آردين‌هاى قاتق ناردان و يا سركه عسل و مغز جوز و يا سركه دوشاب و يا ماست كرده مناسب باشد و جمله ماست و دوغ اگر ترش نباشد بسى مفيد آيد .\r\nو غذاى كسانى كه در سرما حركت مىكنند ، شورباى گرم كه در آن زردك و پياز و شلغم و گوشت و نخود جوشيده باشد يا اماجى به گوشت و حبوب مذكور مناسب‌ترين اغذيه بود .\r\nو حبوب پخته كوفت را عظيم نافع آيد و همچنين شيربرنج و باقلى آب كه در عسل و روغن و آب پخته باشند يا از شيرينى ديگر ، سرما يافته و كوفته شده در سرما را عظيم نافع آيد . و اكثر شورباها و طعام‌هاى نرم گرم بالفعل و بىقاتق چون هريسه و حليم و شورباى پر برنج چرب بسى نافع آيد . و گوشت گرم با نان نرم و پياز يا سير يا گندنا هم مناسب آيد . و كسمه و بكسمات و مويز و خرما و امثال اين‌ها در هواى معتدل انفع آيد .\r\nو بايد كه مانده شده در گرما آسايش در موضعى خنك كند و اگر به ترى مايل بود بهتر باشد . و به هيچ\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nحال مانده شده و عرق زده را نشايد كه تن را به هواى سرد قبل از خشك شدن عرق و آرام برهنه سازد .\r\nمانده شده در سرما آسايش در موضع گرم و خشك كند و تن را بيشتر پوشيده دارد .\r\nو مانده شده در هواى معتدل و خوش ، رعايت هواى مسكن ميان اين و آن كند ، چنان‌چه رعايت غذا و آب .\r\nو هيچ مرتاضى خواه سوار و خواه پياده ، نشايد كه بر ماندگى به يك بار سكون نمايد ؛ بلكه به حركت تدريجى لختىماندگى را كم بايد ساختن آن‌گاه به ديگر تدبيرات به ازالهء ما بقى پرداختن .\r\nو مرتاضان اعضا را نيز اولى آن بود كه آن عضو را به تدريج از حركت بازدارند تا مواردى كه بدان عضو و حركت منجذب گشته محتبس نگردد و فساد نكند .\r\n\r\nمرتاضان بحر\r\nمرتاضان بحر را بدين تدابير كمتر حاجت افتد و ليكن از بخارات عفن دريا و حركت كشتى و قى به افراط دلشوره و دوار بسيار مىافتد مر ايشان را . و اصل تدبير آن حفظ دماغ است از استنشاق آن بخارات به بوييدن لخلخ‌هاى مقوى دافع عفونت چون سركه و گلاب و سركه و پياز و سركه و سير و بوييدن ترنج و نارنج و اشباه اين‌ها و حفظ نظر از ملاحظهء حركت سفينه و تقويت فم معده به مزيدن محللات و ترشىهاى مذكور و غير اين‌ها چون زرشك و ريواس و آلو و اشباه اين‌ها و هر ساعت چشيدن زب غوره و زرشك ترش و زعرور و كندس كوهى و دولاچه و ناردان و سماق و امرود ترش و سيب ترش و ريواس و نعناع و سركه و شراب پودنه و شراب آلوبالو و جوارش فواكه به غايت مفيد آيد .\r\nو غذاى او نان با امثال اين حموضات و اشربه باشد و نان در شراب و در افشله و با نعناع تر منع قى بكند و به دل شورا نيك بود . و آشاميدن بزر كرفس يا افسنتين منع غثيان بكند و مىگويند درون بينى را به اسفيداج بيالايند مضرت بخارات را لختى از دماغ بازدارد .\r\nو اگر اولا به مخدرى قوى تخدير كنند و غذاهاى ترش دهند از آن وحشت‌ها كمتر بايد .\r\nو آن را كه قى افتد تا افراط در قى نيوفتند باز نشايد داشتن و تنقيه نيك بدان حاصل شود و شناوران متعب را نيز منش گشتن يعنى سر گرديدن و قى بسيار افتد و اصلاح حال ايشان بعد از آسايش و آرامش فرمودن هم به دستور مذكور بايد كردن .\r\nو گاه بود كه از تعب رياضات تكاثفى در اعضا پديد آيد و تدارك آن به استحمام و آب گرم و روغن ماليدن بايد كردن و به آسايش جستن .\r\nو بايد دانست كه بسيار باشد كه از تعب رياضات ماندگىهاى بد خارج از معتاد پديد آيد و گاه باشد كه از غير تعب نيز پديد آيد از غلبه وحشت و يا ناگواريدن طعام و شراب و ميوه و جمع آمدن فضلات و بادها .\r\nو جمله را اطبا اعيا گويند و جمله محتاج به علاج باشند و آن چهار نوع بود : قروحى و تمددى و ورمى و قشفى .\r\n\r\nقروحى\r\nآن بود كه چون دست بر آن عضو نهند و يا حركت كنند با وجود ماندگى كه دارد المى يابد ، گاه از ظاهر جلدى و گاه از باطن جلدى ؛ چنان‌كه از مس قرحه درياند . و گاه بود كه چنان دريابد مريض كه خارى گويا به عضو مىخلد و نخواهد كه حركت كند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nو سبب قروحى يا فضلهء رقيق حار بسيار بود يا گوشت گداخته از حرارت بدنى و يا پيه گداخته از حرارت بدنى كه در نواحى پوست ريخته و منتشر و محتبس گشته و هرگاه با غلبگى فضله سرما هم به پشت برمىآيد ، لرزه و تب پديد آيد .\r\n\r\nتمددى\r\nآن بود كه صاحب پندارد كه اندام‌هاى او با وجود ماندگى كشيده و كوفته است و در بندگاه‌ها امتلا و حرارتى درمىيابد و نخواهد كه هيچ حركت كند تا غايتى كه خود را واكشيدن كه آن را تمطى گويند ، مكروه دارد .\r\nو سبب تمدى يا فضله بود غير گزنده كه اندر عضل ها مانده و دريافتن گرانى تن بدين شاهد بود . و يا بادى بود در عضلات محتبس شده و قلت گرانى تن بدين شاهد بود . و بسيار باشد كه تمددى غير ريحى از نيافتن خواب تمام افتد و به خواب نيكو بر طرف شود و بقاى آن بعد از خواب تمام بسى بد باشد .\r\n\r\nورمى\r\nآن بود كه از دست بردن بدان و حركت فرمودن با وجود ماندگى رنجى يابد چنانچه از آماسى يابند و تن گرم‌تر از قاعدهء مقرر بود و عضل‌ها ممتلى باشد و محل مرض اندكى به حجم برآمده نمايد .\r\nسبب ورمى قريب به سبب تمددى است و اين نوع اكثر مركب از دو نوع سابق بود .\r\n\r\nقشفى\r\nكه از تقشف و خشكى گرفته‌اند ، آن بود كه با وجود ماندگى خشكى در اندام‌ها ورمى يابد چنانچه از عضوى كه از گل يا گچ پاك كرده باشند و خشك ساخته .\r\nو سبب اين تحليل مفرطى بود از تعبى چون ريختن عرق بسيار از بردن رنجى و گرسنگى به افراط در گرمى هوا و يا در سفرى دور و اشباه آن .\r\nعلاج آنجا كه سبب رياضتى بوده باشد ، نخست ترك رياضت بايد كردن و آسايش و خواب بر بستر نرم و آرامش و دعت جستن و كوفت رياضت انداختن ، آن‌گاه تحليل فضلات كه در حوالى جلد و عضلات محتبس گشته و يا بادها نمودن به اغتسال به آب‌هاى محلل چون طبيخ بابونه و خطمى و خبازى و چغندر و تيزاب‌هاى نرم و آب خاكستر و آب بعضى معادن و استحمام متواتر بعد ظهور اثر نضج و نيز تدهين به ادهان محلله چون روغن بابونه و روغن شبت و روغن اشنه و روغن اسپند و روغن زيره و روغن بيخ قثاء الحمار و روغن بيخ خطمى و روغن بيخ چغندر و به دلك نرم متمادى در حين تدهين و غيره و در اوايل روغن گل كه عنب الثعلب در آن حل كرده باشند ماليدن غير ريحى را عظيم نافع آيد .\r\nو روغن زيره با عنب الثعلب ريحى و زيره و سقر و اندكى دارچين در طعام كردن و قرص زيره و مصطكى خوردن مطلق باد را بشكند .\r\nو در قشفى مطلقا اگر قوت و سحنه و سن و فصل موافق بود ، در آب سرد نشستن و خود را بعد از آن به يك بار در آب سرد انداختن و فى الحال برآمدن علاجى نيكو بود ، و ليكن مكث در گرمابه و آبزن آن مقدار كه عرق آيد او را نشايد و همچنين مكث بسيار در آب سرد اگر چه رغبت عظيم بود و راحت مىيابد .\r\nو قشفى كه از جوع و عطش در حر افتاده باشد غذاى چرب و نرم و آب سرد اوفق معالجات بود و روغن\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nهاى نرم چون روغن بنفشه و بادام و نيلوفر در مطلق عطش به كار بايد داشتن و از مجففات حذر كردن .\r\nحكايت : ديدم اعياى تمددى رياضتى يك عضو را شخصى به ماليدن روغن گل و طلاى عصير عنب الثعلب و طلاى آب سرد در اول حال علاج مىكرد با وجود كه استعمال آب سرد و روغن در غير قشفى نفرموده‌اند .\r\nو گاه باشد كه تمددى رياضى هم به اندك رياضتى بر طرف شود و گرسنگى كشيدن معتدل در غير قشفى عظيم نافع بود و تعديل امتلا و رياضى بدين نوع اسلم بود از استفراغ .\r\nو در ورمى و قشفى شربت‌هاى ملعب و خنك نيكو آيد و غذاى جمله از اين انواع بايد جوجه مرغ به كشك جو يا برنج پخته به غوره و اشباه آن و يا ساده و قليه مرغ جوان با كدو و اسفناج و ماش مقشر پخته و ماهى تازهء چشمه سار يا نهرى در خمير گرفته و در تابه بريان كرده و نان با دوغ گاوى سرد كرده و نخوداب مرغ كه در آن پياز و دارچينى و اندك زيرهء پخته باشند و شوربايى كه در آن مرغ و كرنب پخته باشند و شلغم و كدو و پياز و نان ميده با شربت ليمو و شورباى خروس و كشكاب ساده به روغن بادام و شكر هريكى را آنچه مناسب مزاج او بود بايد دادن ليكن اندك‌اندك .\r\nو در اواسط خواب اگر او را به غذا حاجت آيد او را لختى ببايد ماليدن و صبر فرمودن ، آن‌گاه اندكى دادن .\r\nو در جمله رياضتى از خوردن چيزهاى گرمىفزا كه ترقيق خلط كند حذر بايد كردن و از هرچه تعب آورد دور بايد بودن .\r\nو آنجا كه سبب اعيا غير رياضت بود تدبيرى قوى تر بايد كردن ، زيرا كه خلط فضلى غلبه باشد و ممكن بود كه متعفن گردد و سبب تب شود . و بسيار باشد كه آن رطوبات هنوز تعفن نپذيرفته و ليكن در بدن منتشر شوند و اعصاب احساس برد آن‌ها كنند و لرز سخت پديد آيد .\r\nو اما در قروحى نخست بايد ديدن اگر در عروق خلطى بد هست و ناخوشى بوى بول و عرق بدان گواهى دهد ، هيچ رياضت نكند و خواب و آسايش جويد و غذا باز گيرد و هر شب اندام‌ها به روغنى از روغن‌هاى مذكور بمالد و آنچه مناسب بود بعد جوع صحيح صباح‌ها غذاى سبك و كم‌لزوجت خورد از مذكورات و اگر بر كشكاب ساده قناعت تواند نيكو بود .\r\nو از غذاى قاتق‌دار در اوايل مرض به كار دارد تا خلط را از حركت منع كند و در اواخر بىقاتق خورد و گاهى سكنجبين عسل موافق آيد و اگر خلط خام بود سكنجبين بزورى مناسب بود .\r\nو اگر به تعديل غذا جهت نضج احتياج باشد ، دارچينى و زنجبيل در افكند و اگر خلط غالب بود بعد نضج استفراغ كنند و تعيين خلط واجب الاستفراغ به شهادت بول و عرق و حال نوم و سهر و سحنه و تدبيرات بتوان كردن و پاك ساختن عروق به خوردن مدرات معتدل چنانچه به تقريب معلوم گردد ان شاء اللّه تعالى .\r\nو بقليل شراب و بذر خيارين و راونديات مناسب بود و با اين تدابير اگر خواب نباشد ، بد بود و تدبير آوردن خواب واجب‌تر باشد و استحمام به آبزن در اثناى اين تدابير بعد از گذشتن طعام از معده مناسب بود به شرطى كه در گرمابه سرما به پشت او برنيابد كه آن دليل غلبه و حركت خلط بود و استحمام نشايد .\r\nو اگر عروق پاك بود و خلط اندر اندام‌هاى اصلى باشد و سخت خام بود ، سكنجبين عسلى و معجون هايى كه حرارت به ظاهر تن رساند چون كمونى و فلافلى صباح‌ها به كار دارد و ساعت سكون اختيار كند\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو آن‌گاه جهت نضج و تحليل به استحمام و تدهين به مذكورات و دلك متمادى و نرم مشغول گردد .\r\nو اگر قوت ضعيف بود و اشتها لختى باشد ، غذا خوردن را بر استحمام مقدم دارند و نخوداب مذكور موافق آيد .\r\nو اگر خط هم در عروق و هم در خارج عروق بود ، اين تدبيرات از شربت و غذا و غيره جمله مركب بايد كردن و آنچه غالب بود اهتمام به دفع آن بيشتر كردن و در نيكى هضم كوشيدن و عنايت كلى در باب نضج بايد داشتن و به هيچ وجه تا نضج نيكو پديد نيايد ، هيچ استفراغ نشايد كردن و مدار به رعايت غذا و دلك معتدل و تدهين ملايم نمودن . و چون علامت نضج تام پديد آيد فى الحال به استفراغ شتابيدن ليكن در جمله استفراغات مراعات جانب قوت واجب بود . و چون يكى به استفراغ دفع شود ، رفع ديگرى به تدابير مذكوره آسان بود . و غذا از همان انواع آنچه سبك باشد اختيار بايد كردن .\r\nو اما در تمددى تلطيف و تقليل غذا و تحليلات به دستور كافى بود و بسيار باشد كه دفع امتلا و فضله به فصد بايد كردن و نافع آيد و بسيار بود كه قى مفيد است خصوصا كه فساد معده از امتلا سابقه بوده باشد .\r\nو اما در ورمى نخست فصد بايد كردن از رگى كه الم ماندگى اندر آن عضو بيشتر باشد و اگر تفاوت نباشد ، فصد اكحل كنند . و گاه بود كه روز دوم يا سوم ديگر احتياج افتد به فصد و نافع بود و در اواخر روز و اگر روز اول حرارتى باشد بر كشكاب و آش جو اقتصار بايد كردن و روز دوم همان خورد و تدهين به روغن بادام و روغن بنفشه مناسب بود و روز سوم قرعيه و حماضيه و اجاصيه و حصرميه و امثال آن نيكو آيد .\r\nو بر آب تا تواند صبر كند و اگر ضرورت آيد ، جلاب با شراب رقيق ممزوج به آب بايد دادن و جوزبوا همواره در دهن داشتن و آب آن فروبردن در اين جمله نافع آيد غير از آن قشفى .\r\nو بالجمله سير خوردن طعام و آب سرد را در غير قشفى عظيم مضر بايد شناختن و تقليل غذا و آب سرد را نافع و به هيچ‌وقت روغن بر معده نبايد ماليدن .\r\nو در جمله از تدابير قويه و چيزهايى كه طبع را متغير سازد دورى بايد نمودن مگر از اعراض نفسانى كه در حينى كه خواهند كه حرارتى غريزى را به جانبى مايل سازند تا مضرت خلط را از آن جانب بازدارند .\r\nو آنچه در يك عضو افتد تدبير همان يك عضو بايد كردن و آنچه تمام افتد تدبير عام بايد كردن و رفق و مدارا و تلطيف در جمله مرعى بايد داشتن . و دواى مخدرى كه تقويت مزاج و امساك قوى و اخلاط و نضج و تنويم و تحليل كند چون حب الشفا و حافظ الصحت و البته در مطلق اعيا به كار داشتن . و تا اصلاح از خارج ممكن بود به استعمال از ادويه قوى از داخل جرأت نبايد كردن .\r\nو آنجا كه طبع شفقت مىكند و به قى يا اسهال يا ادرار يا غيره خلط دفع بنمايد ، نبايد كافتن و جز به تقويت مزاج و اعانت طبيعت نبايد پرداختن و در حين استفراغ دواى مخدر نبايد به كار داشتن .\r\nو اما كسلانى و باز كشيدن سينه كه آن را تمطى گويند و باز كشيدن دهان كه آن را تثاؤب و خواب يازه خوانند ، حالتىاند قريب به ماندگى .\r\nو سبب آن نيز فضلات بود كه طبيعت اولا به عضلات دفع كرده و مىخواهد كه ثانيا از عضلات دفع كند .\r\nو تثاؤب را سبب اندر عضله‌هاى فك باشد و بيشتر بعد از خواب پديد آيد و آن نيكو بود . و از بىخواب ناتمام بيشتر باشند و از برد و تكاثف و قلت تحليل نيز\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nافتد .\r\nو گاهى كه فضلات زياده بود ، سرما به پشت برآيد و باشد كه به حمى انجامد و تدبير اين به گرسنگى و دلك معتدل بايد كردن .\r\nو آنجا كه حرارت بود ، علاج اعيا تمددى بايد كردن .\r\nو آنجا كه حرارت نباشد شرب به آب ممزوج به مناصفه نافع آيد و در جمله حب الشفا و حافظ الصحت كافى و شافى باشند و اللّه اعلم بالصواب .\r\n\r\nتدابير امراض مفرط نفسانى\r\nسبب حدوث امراض نفسانى و مضرت افراط تام آن ها در باب دوم مذكور شد و آنچه بدان مرتبه در افراط نرسيده باشد هريكى را ضعفى و مضرتى در بدن واقع بود .\r\nاما غضب و شادى و لذت و اميدوارى و رغبت و انديشه مهمات همه تن مردم را گرم كنند و ترى فزايند ، جهت آنكه حرارت غريزى را برافروزانند و خون را اندر بدن بگسترانند و قوت روح و حرارت را به غايت تن رسانند و بدين سبب است كه در جمله رنگ و روى افروخته بود و بر مردم شاد اثر پيرى دير پديد آيد .\r\nو گرم كردن غضب تن را بيشتر از ديگرها بود تا غايتى كه گاه باشد كه خلط صفرا را بجنباند و رنگ را زرد سازد و گرمى زايد به اعصاب رساند و رعشه پديد آورد .\r\nو خجالت نيز خون را به ظاهر تن بگسترانند ليكن آن بعضى از رطوبت‌ها را تحليل كنند و به نحوى فرود آورد .\r\nو جمله اين‌ها مردم گرم‌مزاج و لاغر صفرايى را زيان دارد و مردم سردمزاج و آن را كه حرارت ضعيف گشته و تن پژمرده شده و خشكى پيدا كرده و رنگ و طراوت از وى رفته و قوت‌ها ساقط شده به غايت نافع باشند .\r\nو از لذت و شادى متواتر اكثر مردم را قوت بدن و اشتها و گوارش طعام بيشتر شود و بدين سبب فربه و تن‌آبادان و باطراوت گردند .\r\nو اما اندوه و غم و ترس و نااميدى و نفرت و هراس همه تن را سرد كند و خشكى افزايند ، جهت آنكه خون و حرارت را به قعر تن بازگردانند و قوت روح و حرارت را لختى از ظاهر بازدارند . و از اين سبب است كه در جمله رنگ روى رفته بود و بر مردم غمگين اثر پيرى زود پديد آيد .\r\nو سرد كردن ترس بيشتر از ديگرها بود تا غايتى كه گاه بود كه خلط بلغم را بجنبانند و رنگ را سفيد سازد و لرز پديد آورد .\r\nو از تواتر غم و خوف اكثر مردم را قوا ضعيف شود و اشتها برود و گوارش كم گردد و طراوت لون بر طرف شود و ضعف ابدان پديد آيد و گدازشى كه از ترس پديد آيد از غم بدان زودى پديد نيايد .\r\nو جميع اين‌ها مردم سردمزاج و ضعيف القوا و نحيفان را و كسانى را كه اخلاط گرم غليظ بسيار دارند و كسانى را كه يبسى در مزاج باشد و كسانى را كه حرارت غريزى ضعيف شده باشد زيان دارد . و مردم گرم‌مزاج تندخوى سريع الحركات و كسانى را كه ترقيق اخلاط شده باشد و هر سوى حركت مىنمايند و مرطوبات مفرط و دموىمزاج و كسانى را كه سخت حرارت غريزى برافروخته باشد سود دارد .\r\nپس چون خواهند كه افراط يكى از اين‌ها را باز دارند ، ايراد ضد آن بايد كردن ؛ چنانچه در غم مفرط او را به چيزى شاد سازند و برعكس و در غضب مفرط او را به\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nچيزى بترسانند و برعكس و بر اين قياس در باقى .\r\nو بسيار بود كه انديشه مهمات و يا ملاحظهء عجايب و ظرايف و سماع الطايف و يا خوف از امرى ، غم و اندوه را به سبب مشغول ساختن طبع و غفلت از آن كم كند . و همچنين شادى و اميدوارى و يا ديدن مرغوبى و تعجبى و يا شنيدن لطيفه غضب را و همچنين اميدوارى و يا اندوهى و يا انديشهء مهمى ترس را .\r\nو بالجمله نصايح مهتران دانا و اهل شكوه و ملاقات احبا و اعزه و حكام و وقوع غوغاها و صداهاى بلند در جمله نافع آيد و استماع نغمات بوسليك و نيشابورك و استعمال غذا و شربت‌هاى خنك در مراتب اولى و استماع نغمات حسينى و نوروز و استعمال غذا و شربت هاى گرمىفزا در مراتب آخرى ، طبع را به اعتدال آورد و استعمال مفرحات معتدل و عطريات در جمله نيكو آيد .\r\nو آن را كه غيرت و همت بلند باشد و يارانش وافر و عقل كامل و تجارب روزگار بسيار داشته باشد و بر انواع واقعات ديده ، تغيير هريك از خود به زودى تواند نمودن .\r\nو در آب سرد نشستن به يك بار در مراتب اولى و در آب گرم در مراتب آخرى تدبيرى عظيم نافع بود .\r\nو آنجا كه تدبير كلى نيز بايد استعمال مخدرى يا سكرى لازم بود و آلام خارجى نيز در بعضى مفيد آيد و اللّه اعلم .\r\n\r\nتدبير آب‌هاى بد\r\nبدان‌كه آب شور چون بسيار خورند تن را لاغر كند و اسهال و خشكى طبع و تباهى خون و خارش پديد آورد .\r\nو آب تلخ و شور همچو آب بحر اسهال و تباهى خون و تشويش دماغ پديد آورد .\r\nو آب نهر مسدد و مولد ريگ و سنگ گرده و مثانه بود .\r\nو آب باران سينه و قصبه شش را درشت كند و آواز را زيان دارد همچو آب برف و يخ و تگرگ ؛ ليكن اين‌ها به اعصاب و مفاصل بيشتر مضرت رسانند .\r\nو آب معدن هر چيزى را فى الجمله طبيعت آن چيز بود . و بدترين جمله آب معدن زرنيخ بود كه مضر و مفسد مزاج است و آب معدن زاك مولد يبس احشا و قولنج بود و آب معدن كبريت و گوگرد حرارت آورد و آبى كه مرمر بندد به هيچ وجه نشايد خوردن و آب معدن فلزات بسيار مضر نباشد و آب گرم كرده دلشوره و ضعف معده و احشا آورد . و آنچه به خود گرم شده از آفتاب بسيار توليد استسقا و دق كند به جهت ضعيف ساختن جگر و دل و آنچه در ظرف مسين به آفتاب گرم شده باشد و در آن بسيار مانده ، استعمال آن از درون و برون مورث برص بود .\r\nو آب چاه و كاريز به جهت غلظت مولد نفخ باشد به تخصيص آنچه كم بركشيده و نيكو جارى نباشد . و آنچه در زيرزمين بسيار گذرد بدتر بود به جهت غلبهء خامى و بلغم فاسد انگيزد و ثقل طبيعت آورد .\r\nو آب كشتزار كه از زمين برمىآيد اندك‌اندك و آن را نزيه گويند ، بسيار مضعف معده و جگر و احشا بود و ريش‌ها و مرض‌هاى مزمن و عفونت اخلاط پديد آورد و بعضى اين را اضر آب‌ها دانسته‌اند .\r\nو آب بسيار ايستاده در نيستان و درختان و علفزار و شلتوك‌زار ، سپرز را بزرگ كند و ضعف جگر و احشا آورد و ساق و دست‌وپاى و گردن را باريك كند و بسيار سبب استسقا و تب ربع و محرقه و ذات الريه و بواسير و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nزلق الامعا و دوالى گردد و خايهء كودكان را بزرگ كند و زنان را در علت رجا افكند و ريشى كه در تن پديد آيد دير نيك شود و تب‌گير را به غايت زيان دارد و آنچه عفونت او بيشتر بود ديوانگى آورد .\r\nو آبى كه كفك‌ناك بود و آنچه اوصاف ثلثه او متغير باشد و آنچه پركرم و ديوچه بود و آنچه مدتى برگ درختان در آن ايستاده باشد ، جمله مضر باشند و مولود ريش‌هاى بدن و فساد اعضاى درونى .\r\nو جمع آب رود با آب چاه نفخ و قراقر در شكم پديد آورد و بر معده ثقيل آيد .\r\n\r\nاصلاح آب‌هاى بد\r\nبه چند نوع بود :\r\nيكى آنكه بسيار آن را بپالايند به خرق‌هاى سفته تو بر تو تا اجزاى ارضيه فاسده آن كمتر شود و صاف و كم‌غش گردد .\r\nديگرى آنكه از سفال نو آن را مترشح ساخته گيرند .\r\nديگر آنكه فتيله‌چكان كنند به پارهء نمدى پاك يا پشمى يا پنبهء پاك چنانچه دستور است .\r\nديگر آنكه به طريق گلاب و عرق گرفتن آن را تقطير كنند خواه به ديگ و سرپوش و خواه به كوزه و سر قدح و خواه به قرع و انبيق .\r\nديگرى آنكه پاره‌هاى پنبه پاك يا پشم پاك در آب افكنند و بجوشانند بسيار و آن را بفشارند و سرد كرده خورند .\r\nديگر آنكه آن را با خاك پاكيزه به هم بزنند بسيار بر طريق مسكه زدن پس ته‌نشان كنند و بيالايند .\r\nديگر آنكه با خاك پاكيزه آن را بسيار بجوشانند ، آن‌گاه آن را ته‌نشان كرده صافش بگيرند و اگر خاك مملكت خود بود بهتر باشد .\r\nو آب غليظ به جوشانيدن فقط اصلاح يابد و آب زيبق دار را اندر ظرف مسين بسيار بجوشاند كافى باشد .\r\nو ترياق همه آب‌هاى مختلف پياز است و آنچه به سركه پرورده باشد بهتر بود و همچنين شربت‌ها و به سركه و ماست و دوغ و در طعام پخته .\r\nو حكماى هند سير خام را بسيار معتقدند و مداومت آن را در حفظ صحت مددى بزرگ مىدانند از جهت ترياقيت او مر سموم حيوانى و بيش و بعضى ادويه مضره و اغذيه و مياه و اهويه متغيره و مفسده و غيره معتاده را و جهت حفظ او مر مزاج حيوانى و قواى بدنى را .\r\nو آب شور با سركه يا سكنجبين كم‌مضرت كنند و اگر قابضات چون دانه مورد و زعرور و هليله و خرنوب و پاره‌هاى بهى ترش و امثال اين‌ها در آب شور افكنند مضرت آن را بازدارد .\r\nو چيزهايى كه طبع را نرم دارند از اغذيه و اشربه و فواكه و حبوبات جمله مضرت آب زاك را منع كند .\r\nو چيزهاى چرب و شيرين مضرت آب تلخ را باز دارد .\r\nو ميوه‌هاى تر و خنك چون سيب و بهى و ريواج و امثال آن و همچنين بقول سرد و تر به تخصيص كاهو مضرت آب ايستاده و كشت‌زار كم كند به شرطى كه از اين‌ها غلبه خورند .\r\nو با آب ايستاده غذا خوردن قبل از تدابير مضر باشد و ميوه‌هاى مذكور نافع آيد . و اگر از اين ميوه‌ها نباشد ، رب آبى و شاه‌توت و غوره و اناردان و انار و زرشك و قراصيا و شراب ميوه‌ها جمله نافع آيد .\r\nو آميخته اين آب‌ها به آب نيكو مضرت كمتر كند و با آب معتاد كمتر از آن و اللّه اعلم .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nتدبير هواى مضر\r\nبدان‌كه هواى گرم به جهت كثرت تحليل مواد و تحريك صفرا و ترقيق و احراق اخلاط و تسخين ، قلب و قوا و دل را ضعيف كند و تن را لاغر و رنگ بشره را زرد سازد و دماغ را ثقيل و حواس را مكدر گرداند و تشنگى آورد و اشتهاى طعام ببرد . و اندر رطوبت‌ها عفونت پديد آورد و بسيار بود كه سبب ريش‌ها و نقرس و صداع و خارش و رعاف و اسهال و افراط حيض و تب و صرع و دوار گردد .\r\nو هواى سرد به جهت تبريد و سد مسام و حقن انجره و فسرده ساختن اخلاط ، ادرار بول و خشكى ثفل و درشتى مجارى نفس و بشره پديد آورد و بسيار بود كه سبب نزلات و زكام و درد عصب و شقاق باشند و پشت پاى و دست و مقعد و درد رحم و حبس بول و قلت حيض و نفاس و تقطير البول و سلس البول و قولنج گردد .\r\nو هواى تر به جهت ترطيب و ارخا ، گوشت را مترهل سازد و كيموس بلغمى در تن جمع آورد و اعصاب را سست كند و بسيار بود كه سبب خواب كردن ناطبيعى و صرع و فالج و كابوس و كسالت و بلاهت و لقوه گردد .\r\nو هواى خشك بر خلاف اين ، گوشت و اعصاب را سخت كند و خشونت و سواد جلد و يبس دماغ آورد و تحريك سودا نمايد و بسيار بود كه سبب خون و ماليخوليا و وسواس گردد .\r\nو مراد از اين كيفيات ، كيفيات مكتبسه است كه از اسباب خارجيه چون تأثير شعاع آفتاب و كثرت مرور بر اراضى حاره يابسه و بر مياه و اراضى مبلوله و اختلاط با ابخره و ادخنه هوا را حاصل شده باشد و از ورود آن بر بدن همچنان آثار ظاهر شوند نه آنكه طبع عنصرى مبدل شده باشد .\r\nو هواى نمناك به جهت قلت و غلظت ، اعصاب را سست سازد و توليد بلغم كند و حواس را تيره و دماغ را ضعيف و گوشت را نرم و آويخته گرداند و اخلاط را مستعد قبول عفونت سازد و بسيار بود كه سبب برص و وضح و آبله و سكته و كابوس و آنچه در ترى هوا گفته شده گردد .\r\nو مضرت هواى دودناك و غبارناك و متعفن از طول حقن و ملاقات بقول رديه و ابخره معادن خبيثه و امثال آن‌ها به تقريب در بحث علل متولده از آن‌ها به جملگى معلوم گردد ان شاء اللّه .\r\nو هوايى كه نتنى داشته باشد از تلاقى جيف و آنچه بر آب‌هاى متغير و علف‌هاى بدبوى و نىزارهاى آب دار و آنچه بر آبگيرهاى بد مىگذرد ، جمله مفسد روح و مضعف قلب و قوااند .\r\nو هواى مسموم به ملاقات سموم ، مفسد مزاج و جوهر روح بود و مهلك باشد اسرع و متعفن اخلاط بود از سم مهلك به‌واسطه سرعت وصول او به قلب به صرافت از راه نفس .\r\nو هواى مشوش زودگذر وبايى مفسد مزاج روح و معفن اخلاط بود و فساد آن منجر به حمى و هلاك شود .\r\nو بادهاى سخت ، به قوت مشوش و مكدر حواس اند و مضر به دماغ به‌واسطه منع تحليل ابخره مقوى امراض دماغيه به تخصيص آنچه از بخار بود .\r\n\r\nتدبير گرمى هوا\r\nنخست به سكون بود در محلى كه گرمى بدان كمتر\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nراه يابد در محل خوب جهت بعد از حر و جهت كثافت ، به شرطى كه نمناك نباشد چون هواى بيوتى كه بر جوانب آن خانه خاى بسيار باشد و منافذش كمتر بود و همچنين سرداب‌ها و شيب زمين‌هاى خنك و وسيع ؛ چه در حين حرارت روى زمين ، زير زمين سرد شود و در برودت برعكس ؛ به جهت حقن حرارت ابخره از برد خارج . و اگر بادگيرهاى خنك باشد كه كثرت باد مشوش نسازد هم نيكو بود و خان‌هايى كه بر ممر باد آن خار اشترى گرفته باشند و آب بر وى زده و مواضعى كه برف و يخ بسيار در آن حاضر ساخته باشند بسى نيكو بود .\r\nو ديگر به تعديل اكل و شرب بود چنانچه در بحث غذا و آب معلوم شد .\r\nو طريق نيكو خنك ساختن مسكن ديگر هم به تقريب مذكور گردد .\r\n\r\nتدبير خنكى هوا\r\nنخست تلبس به لباس‌هاى مويى و پنبه‌دار نو و سكون در مقام‌هاى گرم چون شيب زمين‌ها و تنوردان‌ها و جوار آتش بود .\r\nو ديگر به خوردن اطعمه گرم و ادويه گرم‌كننده معتاد .\r\n\r\nتدبير ترى هوا\r\nنخست به سكون بود در محل‌هاى خشك و لبس البسه خشكىفزا از پشمينه‌ها .\r\nو ديگر به تقليل استعمال مرطبات و مرخيات و حذر از مواضع نمناك و خوردن غذاهاى خشك معتاد و ادويه خشك‌كننده معتاده .\r\n\r\nتدبير خشكى هوا\r\nنخست به سكون بود در مواضع مرطب چون حوض خانه‌ها و كنار جوىبارها و بستان‌هاى پرآب و تلبس لباس‌هاى كتان .\r\nو ديگر به استعمال اغذيه و اشربه و فواكه مرطبه .\r\n\r\nتدبير هواى به غايت نمناك\r\nبه خشك و گرم داشتن تن و به رياضات قويه و خشك داشتن مسكن بود ، چنانچه در مواضعى كه گچ و ساروج كرده باشند نشيند و گاهى كه نم زياده باشد به آتش خشك سازند هم مسكن و هم رخوت را .\r\nو جهت رفع تعفن نمناك بخورات ترياقيه گاه‌گاه به كار دارند و غذاهاى خشك خورند چون كباب و نخود و گندم بريان و پلاو خشك و اشباه آن از معتاد .\r\nو از آب بسيار خوردن و از فواكه و ترشىها پرهيز اولى بود و از لبنيات نيز مطلقا و همچنين از شربت هاى قابض .\r\nو اگر حوالى دريابار بود ، سركه خوردن لازم باشد به تخصيص افشله و همچنين سير و گندنا و پياز بسيار و ادويه خشكىفزا چون جوزبوا و اشباه آن مداومت كردن نافع آيد و حذر از چنين هوا واجب بود .\r\n\r\nتدبير هواى منتن\r\nبه استشمام عطريات و ازهار ترياقيه و مقويه قلب و بخورات ترياقيه عطر على الدوام بود .\r\nو تدبير هواى فاسد و متغير از مرور بر آجام و مباقل\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nو اسن الماء و اشجار خبيثه و بطايح ، جمله بوييدن سركه پيازى و سيرى و مشك و بخور نارپوست و گز و بذر سپند بود على الدوام .\r\nو آنچه متعفن باشد تدبير آن ، تدبير هواى وبايى بود و ادويه قويه سميه كه حافظ الصحت بدان مداومت مىنمايد بعد العادت در اين جمله نافع آيد .\r\n\r\nتدبير هواى مسموم\r\nحذر از آن و پيوسته خوردن و بوييدن ترياقات و بر تن ماليدن و اعتياد تناول سموم .\r\n\r\nتدبير هواى وبايى\r\nآنچه عديل ندارد نقل هواست چه كمتر از لقلق و پرستوك نتوان بود .\r\nو اگر ميسر نشود چاره نبود غير از ترتيب مسكنى كه هواى آن را تعديل و اصلاح نمايند و به نوعى حفظ كنند كه هواى عفن بدان‌جا بسيار درنيايد و آنچه آيد ، اصلاح يابد تا ملاقات هواى عفن با دل و روح و اخلاط از راه مسام و نفس كمتر باشد و آنچه ملاقى شود سخت مضرت نكند .\r\nو بعد حصول مسكن مبادرت بايد نمودن به تنقيه بدن از اخلاط و فضلات و رطوبات قابل تعفن تا طبيعت در حفظ ما بقى از عفونت قوتى بايد .\r\nو بعد تنقيه مراعات مزاج بايد كردن به غذاهاى ترياقى ترش و سرد كرده و كم‌رطوبت و كم‌چربى به ادويه ترياقيه و سميه قويه معتاده و به مخدرات مقويه چون حب الشفا و امثال آن اندر ترشىها و يا بر بالاى طعام ترش به مقدارى كه فى الجمله تحذر كند تا تغليظ روح به وجه لايق و سكون اخلاط جهت منع قبول عفونت پيوسته باشد .\r\nو ترطيب مسكن چنان بايد كه خانه‌اى اختيار كنند كه هوا را اندر آن بسيار گذر نباشد و همواره در آن خانه چيزهايى ترياقى كه منع تعفن كند بسوزاند چون عود و عنبر و قسط و كندر و مصطكى و كهربا و سندروس و ميعه تر و پوست انارين و انيسون و آبنوس و انگژد و لادن و زعفران و مشك و سعد و ابهل و وج و اسارون و بادام تلخ و اذخر و اشنه و چوب صندل و مرو و گز و مورد و برگ آن‌ها و زراوند مدحرج و طويل و جدوار و امثال اين‌ها .\r\nو انگژد اندر سركه حل كرده هر شبانه‌روزى چند نوبت در اندرون خانه و بر درگاه و منافذ آن مىپاشند و متصل سركه پياز و سير مىبويند و اگر لته بدان آلايند و همواره نزديك بينى مىدارند ، بهتر باشد .\r\nو سركه پيازى و گندناى مدبر به سير و سركه و اشباه آن در خانه بسيار نگاه مىدارند و برگ و شاخ مورد تر بسيار اندك‌اندك به خانه مىافكنند و تازه به تازه و استفراغ‌هاى خنك و مطيب به گلاب و غير آن بسيار نزد خود مىنهند و مىبويند و يخ بسيار در حوالى خود و اطراف مىدارند چنان كه هواى خانه را نيك خنك دارد .\r\nو اولى آن بود كه در درون اين‌چنين خانه مرتب پشه خانى از كتان سازند و فرش آن همواره از شاخ و برگ مورد تر كنند و تمامى آن كرباس را پيوسته به سركه پيازى و يا انگژه در سركه حل كرده تر دارند و بخورات مذكوره همواره در درون آن مىكنند تا نفوذ هواى عفن اندر آن كمتر باشد . و مع ذالك اگر پيراهن را نيز توانند كه به چيزهاى ترياقى آلاييه دارند همچو پشه‌خان بهتر باشد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nليكن اگر هوا سرد باشد به چيزهاى خنك آلايند و ميوه‌هاى خوش‌بوى بسيار در گرد خود چيدن و بوييدن بسى نافع آيد .\r\nو با وجود اين تدبير بايد كه از خوردن چيزهاى ترى فزا دور باشند و از گرمابه و جماع و حركت در هواى بيرون و از گرسنگى و از تشنگى و آنچه دل را گرم مىكند حذر كنند و آب سخت سرد خورند و خواب كم كنند و چيزهايى كه مىخورند همه بايد كه جوهر آن نه قبول تعفن كند چون پنير شور با پياز و نان خشكار و پلاو خشك و افشله و مرغ كباب كه ناردان و گشنيز و زيره به درون آن آغشته كرده باشند و امثال اين‌ها .\r\nو گوشت كمتر خورند و اگر گوشتى يابند كه حيوان آن از ترياقيات چيزى مىخورده يا خود ترياق بود بهتر باشد .\r\nو شيرينى قطعا نبايد چشيدن و از امتلا به حلو دور بايد بودن .\r\nحكايت : شخصى در هرات در وقت طاعون عام نقل هواى نتوانست كردن و جمعى تبع داشتندى ، اما وجه معاش او مهيا بود و محله جدا داشت . و درهاى محله خود را سد كرده بود و جدوار غلبه از هند آورده بود ، هر روز از آن دو سه دانگى خوردى و به هريك از تبع خود قدرى خورانيدى و غذاهاى ترش ترياقى و اكثر اوقات نان خشك خوردندى و مداومت بوييدن سركه و پياز نمودندى . قريب چهار ماه از عفونت هوا درگذشت و خلقى بىحد هلاك شدند و هيچ‌يك از ايشان را وحشتى نرسيد .\r\nو جدوار و سركه و پياز را در اين باب قوتى تمام است .\r\nحكايت : و جمعى كثير در همين و با به طرف قاين كه آنجا هرگز و با نمىشد فرار نمودند و اكثر در راه طاعون برآوردند و هركه به هواى ولايت قاين درآمد نمرد و صحت يافت و آنكه نرسيده بود مرد .\r\nو از اين نقل‌ها تاثير ترياقات و نقل هواى قوى مفهوم گردد و عاقل را اين مقدار ايما هادى بود به تدبير اولى و اللّه اعلم بالصواب .\r\nو بدان‌كه طريق مراعات هواى گردش و آب گردش چنان باشد كه تن را آنچه توانند از ملاقات هواى غريب حفظ نمايند به لباس‌هاى معتاد تا بخارات تن به هواى درون جامه مختلط گشته ، مضرت آن را لختى بازدارد همچو خلط آب و عادت تن را هم نگاه دارد .\r\nو از غذاى معتاد در نگذرد كه تغيير عادت در هوا و آب مختلف بيشتر ضرر كند و غذاى چرب و غليظ نخورند كه آن قبل از عادت به هوا معتاد و غير معتاد را مضر بود .\r\nو ترياقات معتاده همواره به دستور حكمت به كار دارند به تخصيص سير و پياز به سركه و غير آن و اگر به ترشىها چون انار و زرشك و دوغ و آبكامه و غيره معتاد بوده باشند بىآن غذا نخورند مگر در موضعى كه هواى آن به غايت نمناك باشد كه آنجا به قدر احتياط كنند و با چاشنى خورند .\r\nو از پر خوردن و درهم خوردن حذر كنند كه مضرت اين در آب و هواى گردش بدتر بود و غذاى مسكن خود با آب و غذاى بيگانه و همچنين در هواى ملك بيگانه و آب با غذاى بيگانه در مسكن خود كمتر ضرر كند از غذا و آب بيگانه در ملك بيگانه جهت رفع عادت در اين حال مطلقا .\r\nو اگر غذاى معتاد نيابند ، غير معتاد را به تدبير و اندك‌اندك خورند و بر فواكه حلو در آب گردش و اگر چه معتاد باشند جرأت نكند و اگر صبر نتوانند ، مصلح اندكى خورند .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو مستور نماند كه دواى مقوى كه حافظ صحت بر آن مواظب باشد در اكثر احوال مصلح اين جمله شود و بسيار بود كه قوت مزاج بىتدبيرى با اين جمله مقاومت نمايد و اصل كلى خود در حفظ صحت و رفع مرض قوت اصلى مزاج و تركيب است و هربنا كه بر آن اساس نهند معتمد و معتبر بود و اللّه اعلم .\r\n\r\nتدبير استفراغات\r\nبدان‌كه هيچ صحيح المزاج حافظ صحت را هيچ استفراغ قوى نشايد كردن و هيچ ضعيفى را كه ضعف بر او مستولى شده باشد و حرارت غريزى نقصان پذيرفته هيچ استفراغ قوى نشايد كردن .\r\nو تنقيه به استفراغ كسى را لازم شود كه خلطى در بدن او زياده از مقدار لايق شده باشد و مجال تقليل آن به تدبير ديگر نباشد ، چه از مهلت آن بيم حدوث مرضى بود كه از زيادتى آن خلط مىافتد و يا كسى را كه خلطى در بدن او فسادى كرده باشد و يا تعفنى پذيرفته بود و يا مدت تحليل و اصلاح آن به تدبير ديگر نشود و طبيعت از مقاومت به افساد آن عاجز آيد .\r\nو بالحقيقت اين هر دو طايفه داخل مرضىاند و واجب التنقيه به استفراغات ليكن مباشرت هر استفراغى على التعيين لا بد باشد از وجود موجب آن و مانع تاخير آن و مانع تبديل آن به ديگرى و عدم حدوث مضرت كلى از آن و يا زياده بودن نفعش از مضرتش .\r\nو انواع استفراغ هفت است :\r\nيكى قى كردن كه آن برآوردن خلط و يا طعام است از راه دهن و حلق به مدد دوا و مايعات و تحريك به دست و غيره هم از دهن و حلق .\r\nدوم خون برون كردن و اين بر شش وجه بود : بر فصد و حجامت و به افكندن علق و به شرط اذن و به ادرار و طمث و نفاس و به رعاف .\r\nسوم شكم راندن و اين به پنج وجه بود : به خوردن داروى مسهل و ملين و به شياف نهادن و به احتقان كردن و به طلاى چيزى بر شكم و به گرفتن چيزى در دست .\r\nچهارم راندن بول كه آن را ادرار گويند و اين به چهار وجه بود : به خوردن چيزى مدر و به احتقان و به طلاى چيزى بر حوالى مثانه و به استعمال چيزى بر احليل .\r\nپنجم آوردن عرق نيكو و اين نيز به چهار وجه بود :\r\nبه خوردن چيزى و به داشتن تن بر بخارى و به رياضت عنيف و به گرم پوشيدن و در هواى حار قرار گرفتن .\r\nو اين هر پنج استفراغ قوى بود .\r\nششم آوردن مخاط و اين به دو وجه بود : به استعمال دوايى از راه بينى و به غرغره .\r\nهفتم آوردن لعاب دهن به استعمال دوايى در دهن .\r\nو در تدبير هريك از اين استفراغات رعايت چند چيز واجب بود .\r\n\r\nاما در قى\r\nبايد كه قىكننده را در دماغ ضعفى و در سر و چشم بيمارى و در سينه و حلق المى و ورمى نباشد و گردن او دراز و باريك و سينه او تنگ و از گوشت برهنه و حنجرهء او بيرونين آمده نباشد و بسيار فربه و تنگ مجارى نبود و به مرض حاد مبتلا نباشد و حمل نداشته و عسر الاجابت نبود .\r\nو اگر يكى از اين جمله يافت شود ترك اولى بود ، زيرا كه قى مواد را به سر و دماغ مايل مىسازد و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبسيارى آن معده را ضعيف مىكند و مجارى ضيقه را الم عظيم مىدهد و سينه و حنجره را كوفته مىسازد و حمل را از جاى مىجنباند و تحريك حرارت مىكند و طبع را به قبض مىآورد .\r\nو هرگاه كسى قى خواهد كردن آن خلطى را كه دفع مطلوب بود از بلغم و صفرا و سودا ، چيزى بخورد كه محرك و جاذب آن خلط بود تا استفراغ خلط ديگر نيفتد و يا كمتر افتد .\r\nو از هرچه خلط را به جانب ديگر مايل سازد دور باشد و همچنين از خوردن قوابض و مقويات معده قبل از قى ، چه قوابض قى را دشوار مىسازند . و كسى را كه معده قوى بود هم قى بد آيد و بسيار بود كه اسهال كند به تخصيص كه عادت قى نداشته باشد و طبع نرم بود .\r\nپس اگر مطلوب قى صفرا بود سكنجبين عسلى يا قندى در آب فاتر يا در آب ترب يا طبيخ بيخ خربزه با آب هندوانه و آب انار شيرين يا آب هندوانه با اندك شيرخشت بر ناشتا بايد خورد .\r\nو اگر مطلوب قى بلغم بود ، سكنجبين عسلى در طبيخ شبت با طبيخ بيخ خربزه و اندك نمك و يا تخم تره تيزه و يا طبيخ خردل با اندك عسل و آب گرم بر سر سيرى و آخر روز بايد خوردن .\r\nو اگر مطلوب قى سوداوى بود و گاهى فساد غلبه سودا بر فم معده دريافته باشد ، سكنجبين غير عسلى و نمك هندى و بوره و نان در طبيخ شبت و امثال آن بعد عشا بر بالاى طعام مناسب آن چون جگر كباب و لوبياى پخته و اشباه اين‌ها بايد خوردن .\r\nو بعد قى به لحظه انگشت بر روى زبان يا نزديك حلق بايد ماليدن يا پر مرغى را لختى به حلق فرستادن و كشيدن تا بدين فعل تحريك نيكو يابد .\r\nو آنجا كه مجال بود نخست خلط مستفرغ را نضجى فى الجمله بايد داد تا جهت دفع آماده باشد و به سهولت برآيد ، چنانچه در مسهلات مقرر است .\r\nو جهت اخراج طعام فاسد ، خوردن آب گرم غلبه و تحريك به دست و پر كافى بود .\r\nو بيان مقيات اقوى مثل تيزاب فاروقى و غيره به تقريب معالجات و تدبير سموم خواهد شد ، ليكن تا ضرورتى كلى باعث نشود به هيچ دوايى حاد چون خربق و جبلهنگ و شبرم و ماذريون و غيرها نبايد كردن ، زيرا كه مضرت آن‌ها در اكثر حالات بيشتر از منفعت قى بدان‌ها بود .\r\nو اگر جهت آوردن خلطى كه در معده بود فقط بيخ جوز ماثل را در مقى داخل سازند تدبيرى نيكو بود چه منع حركت اخلاط كه در غير معده است به معده مىكند و همچنين اعانه اخلاطى كه به معده ريخته است .\r\nو ادويه كه بالخاصيت هم اسهال آورند و هم قى ، او را جهت يك مطلوب استعمال نتوان كردن بلكه جهت تنقيه تام مردم قوى المزاج و مرضى المراض لايق بود .\r\nو خسبيده و بر پهلو تكيه كرده و راست نشسته قى نبايد كردن بلكه دو زانو بايد نشستن و سر فرود داشتن چنان‌چه بعد معده از زمين مثل بعد دهن باشد و اگر تفاوت به علو و سفل داشته باشد هم جايز است و بسيار سر فروآويخته نبايد داشتن كه خون به سر و روى رود و بعضى گفته‌اند كه ايستاده و سر فروداشته قى كردن اخلاط را از قعر معده بهتر برآورد و بسيار كس را با اين هيأت آسان‌تر قى آيد .\r\nو در حين قى كردن اگر رفاده بر پشت چشمها بوده و به عصابه ببندد اولى بود .\r\nو بعد قى راست بايد نشستن و چشم و روى را به آب سرد شستن و به آب گرم مضمضه كردن و غرغره و استنشاق كردن و اگر كسى به قى معتاد نباشد و يا به\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nعسر قى تواندكردن البته قى او را اولى بود ، بايد كه بعد از خوردن مقى چيزى چند به دو بخورانند كه او را اكثر در خلط كردن و مشاهدهء آن تعضض و غثيان مىشود و همچنين حديث آن نزد او كند و برابر او آورند و بوى هاى كه از آن نفرت دارد از غير نجاسات بويانند چون بوى ماهى خام و بوى سريشم و امثال آن تا او را در آمدن قى مددى باشد و چرب داشتن حلق و گردن قبل از قى و همچنين در گرمابه شدن لحظهء و باد از حلق برآوردن به عنف جمله ممد مىدانند .\r\nو عسر القى را كه مجال بود انسب آن است كه سه روز پيش‌تر از قى ، هر صباح در گرمابه رود و شورباهاى چرب و لين ساخته به اسفناج و خبازى و برگ چغندر و اشباه آن بخورد .\r\nو محرور را قى بعد طعام خنك لطيف به چهار ساعت تقريبا بايد كردن و در آسودگى .\r\nو مبرود را قبل از طعام و بعد حركت با گرمابه معتدل .\r\nو بر جوع و عطش غالب و بر حركت عنيفه هيچ‌كس را قى نشايد كردن چه اين جمله مانع قىاند و بسيار بود كه گرسنه داروى قى را به اسهال دفع كند خصوصا كه طبع او مجيب بوده باشد .\r\nو در جايى كه هواى آن سخت سرد باشد قى نبايد كردن .\r\nو از پس فصد و استفراغ دم تا سه روز عمدا قى نبايد كردن و اگر خود آيد بازنيبايد داشت و به دست مدد جايز بود .\r\nو در زمستان اگر حاجت به قى افتد در موضع گرم قى كند و بهتر به حمام بود .\r\nو از پس قى فى الحال هيچ طعام و شراب نبايد خوردن و آسايش بايد گزيدن چندان‌كه تن راحت يابد و اشتهاى نيكو پديد آيد و فضلاتى كه در معده مانده باشد تقليل پذيرد . آن‌گاه از لطايف اغذيه معتاده مخالف خلط مستفرغ به كار برد و روز ديگر مختار بود .\r\nو اگر بعد قى فى الحال به غذا محتاج بود هم از لطايف معتاده چيزى كه تعديل خلط مستفرغ كنند و خوش‌طعم بود اندكى خورد و همچنين شربتى اگر تشنگى غالب شود .\r\nو اگر بعد از قى و قبل از غذا به تقويت معده احتياج افتد ، يك مثقال مصطكى رومى سوده با اندك شكر و شراب آبى يا آب سيب خوردن نيكو بود .\r\nو مبروران و مرطوبان و كسانى كه قى ترش كرده باشد ، گلقند و گل انگبين مناسب‌تر آيد .\r\nو آن را كه بعد از قى سوزشى در معده پديد آيد ، به خوردن شورباى گرم چرب بىقاتق خصوصا شورباى مرغ فربه آن را زايل سازد .\r\nو آن را كه فواق پديد آيد ، مثانه گاو را پرآب كرده به فم معده تضميد كند و به معطسات عطسه آورد .\r\nو علاج باقى امراض كه تبع قى پديد آيد هريك به تقريب معلوم گردد ان شاء اللّه تعالى .\r\n\r\nاما در فصد\r\nبايد كه مفصود بسيار ترسنده نباشد كه از خوف نيش خون را در عروق حبس كند و يا از امراض نفسانى در خطر افتد چه بسيار هستند كه چون ديگرى را ببينند كه فصد مىكند ضعف و بىهوشى بر ايشان مستولى گردد و غلامى ترك را ديدم كه او را فصد كردند مطلقا خون نيامد و بىهوش شد و هنديان در اين باب بسيار زبون‌اند .\r\nو كسى را كه بعد از فصد غشى بد و يا بسيار مىافتد\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nفصد نكند كه گاه بود كه طبيعت او ضعيف باشد و از غشى باز نيايد .\r\nو كسى را كه سال از چهارده متجاوز نباشد فصد نكنند كه ضعيف گردد و بر آن بماند .\r\nو گرمسيريان در فصل گرما فصد نكنند جهت حدوث ضعف عظيم و قلت فضله و خون .\r\nو كسى را كه معده و جگر ضعيف باشد و طعام بسيار دشوار گوارد ، فصد نكند هم به جهت مذكور .\r\nو كسى را كه در شكم پيه بسيار بود و يا گوشت او مترهل بود ، او را فصد نكند كه سبب زيادتى برد مزاج او گردد .\r\nو كسى را كه لرز بود فصد نكند جهت قوه گرفتن مادهء لرز .\r\nو بايد كه بعد از قى مفرط و اسهال و عرق مفرط و ادرار و تعب رياضات و جوع و عطش و املاى معده و جماع و بىخوابى مفرط و تخمه و هيضه و در حين اشتغال حرارت تن در روز بحران و در درد عصب كه نه از تمدد امتلاى دموى باشد فصد را تاخير كنند ، ليكن در جوع و عطش تا تسكين آن و در پرى معده تا هضم آن و در حرارت مشتعل تا فتور آن و در روز بحران تا انقضاى آن و در دردسر صعب تا تسكين آن فى الجمله و در باقى احوال مذكوره تا دو روز يا سه روز بايد كه قبل از فصد از خوردن چيزهاى خام و بادانگيز و مغلظ دم پرهيز كند و اگر مجال باشد سه روز اين مراعات اولى بود . و اگر چيزى كه شكننده باد و مناسب مزاج و لطيف بود خورد نيكو باشد .\r\nو مردم آسوده و غليظ الدم اولى آن بود كه پيش از فصد اندكى حركت كنند و يا لحظه در محل گرم در روند و به ابتدا عرق بيرون آيند و يا ايشان را لختى بمالند تا خون متحرك شود و به آسانى برآيد .\r\nو بايد كه خون به مقدار ضرورت بيرون كنند خواه به يك دفعه و خواه به دفعات بر وجهى كه راى طبيب بر وفق صلاح حال از قوت تن و لون خون و غلظ آن و ساير دلايل اقتضا نمايد ؛ چه افراط فصد و فصد ناقص هر دو مضر بود .\r\nو در هروقت در موضعى كه هواى آن معتدل بود فصد كند .\r\nو بايد كه بعد از فصد ساعتى به قفا بازخسبد و آسايش طلبد و البته تا چند ساعت خواب نكند كه كسلانى و ضعف آورد و باشد كه احتلام افتد و ضعف غالب گردد . و بايد كه تا يك دو روز غذا كمتر و لطيف تر خورد و مسكنات صفرا اولى بود .\r\nو گاهى كه سودايىمزاج را فصد كرده باشند معدلات سودا بايد دادن و تا دو روز از حركت عنيف و جماع و گرمابه و استفراغات قوى و استعمال ادويه قوى و حاره و حريضه و حامض تند و شيرينىهاى سخت شيرين و گرم و گرمىها دور باشد .\r\nو آن را كه بعد فصد دردى در جگر پديد آيد ، به خوردن قدحى آب گرم آن را زايل كند .\r\nو كسى را كه خواهند تا از غشى بعد الفصد بازدارند ، پيش از فصد قى فرمايند نافع بود و چون در حال آمدن خون غشى كمتر مىافتد به ملاحظهء نبض و سحنه و غيره ، ضعف و قوت او را در آن محل مرعى دارند تا چون اثر تغير و ضعف پديد فى الحال خون بازدارند .\r\nو بهترين وجهى در منع غشى آن است كه پيش از فصد به زبانى محرور را اندك‌اندك شراب انار و يا شراب سيب ترش و يا شراب بهى ترش و اشباه آن دهند و مبرود را اندك شراب پودنه و اشباه آن .\r\nو مفصود را به پشت باز خوابانيده فصد كنند و خون به مقدار ضرورت يا اندك كمتر بيرون كنند و مفصود\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nرا چون غشى افتد و قى به خود آمدن گيرد ، غشى بر طرف شود و اگر خود نيايد ، به پر مرغ و اشباه آن حركت بايد دادن و چيزهاى خوش‌بوى مثل كاه‌گل كهنه كه به گلاب تر كرده باشند و كباب معطر و مشك و گلاب و عرق بيد بر بينى او بايد داشتن و گلاب و آب سرد بر روى و سينه او محكم زدن و پاشيدن و او را راست بازنشانيدن و اندكى كف پاىها و ميان انگشت نر و شهادت او را سخت ماليدن و بوى بنفشه دور دارند كه زيان دارد و بوى ديگر گل‌هاى نيز وى نافع بود و اگر اندكى دواء المشك در جلاب حل كرده به حلق او چكانند مفيد بود ليكن محرور را نشايد و شراب سيب و صندل به دو انسب بود .\r\nو رگ‌هايى را كه فصد آن‌ها را در معالجات بزرگ داشته‌اند و عظيم نافع يافته‌اند بر دست‌ها قيفال است و باسليق و اكحل و عرق اسلم كه آن را ابطى گويند و حبل الذراع و اسيلم و بر پاىها مابض است و صافن و عرق النسا .\r\nاما قيفال به لغت يونانيان كرانه چيزها را گويند و اين رگ را چون به كرانه ذراع نهاده است بدان موسوم گشته و محل ظهور او جهت فصد نزد مابض مرفق است ميان اعلى ساعد و طرف انسى را كه طرف روى دست است .\r\nو مابض در لغت حفره زانو بود و به تعميم بر حفره مرفق نيز اطلاق كنند و در نزديكى او عصب و وتر و عضله و غشا واقع است . در فصد او از گذشتن سر نيش و رسيدن به كرانه آن‌ها خطر عظيم بود ؛ چه از آن كزاز سخت پديد آيد و اين حال چون از رسيدن نيش به عضله افتد خلاصى از آن به بريدن ميانگاه عضله از پهنا به دو نيم توان يافتن ، ليكن حركت دست بدين فعل باطل گردد . بدين سبب احتياط آن است كه مورب يا از پهنا زنند و ربوده يعنى معلق .\r\nو اما باسليق به لغت يونان پادشاه بزرگ را گويند و اين رگ را چون پيوستگى به اندام‌هاى شريف كه سلطان بدنند مثل دل و جگر و دماغ واقع است بدان موسوم گشته .\r\nو محل ظهور او جهت فصد بر مابض مرفق است مايل از وسط طرف انسى ساعد به طرف شيب . و در شيب باسليق با وجود غشا و عصب و عضله شريان نيز هست و بعضى را از هر دو سوى آن شريان بود . و در فصد آن خطر رسيدن سر نيش به آن‌ها بود و از اين جهت او را به يك‌سوى بايد بردن از انگشت و ربوده زدن و چون مورب و يا از پهنا زنند باد كمتر گيرد و آنچه از هر دو طرف او شريان بود نشايد زدن .\r\nو بسيار بود كه چون باسليق را ببندند بر آن گره‌ها پديد آيد چون عدس و نخود و باشد كه از شريانى بود كه در شيب آن است ، آن را ببايد گشادن و دست ماليدن تا همواره شود و بازبستن و اگر ديگر بر آن همچنان پديد آيد ، دست از فصد آن ببايد داشتن و هر رگى كه چنين بود فصد نشايد كردن كه آن گره‌ها مستحكم گردد و باشد كه در تن نيز جاى خالى پديد آيد .\r\nو اما اكحل را از كحل آؤس گرفته‌اند و كحل آؤس به لغت يونان چيزهاى آميخته را گويند كه چون از شق قيفال و باسليق مركب شده بدان موسوم گشته .\r\nو محل ظهور او جهت فصد ميان اين هر دو بود و در زير او عصب باشد و بعضى را بر هر دو طرف آن عصب باشد و بعضى را بر روى او عصب بود و اين قسم را فصد نشايد كردن و در باقى احتياط عظيم بايد كردن تا سر نيش به غشاى عصب نرسد و به طولى و ربوده بايد زدن .\r\nو در فصد اين هر سه رگ بند بر بازو به چهار انگشت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبالاتر بايد بستن و دست را نگون داشته ، محل رگ را ماليدن تا پيدا شود به جهت غلبه ميل خون بدان محل .\r\nو اما ابطى شقى از باسليق است و آن را اسلم بدان جهت گويند كه در زير اين شريان نيست .\r\nو محل ظهور او جهت فصد نزديك بغلگاه است از باز و جهت فصد او بند بزرگ به زير بغل بايد افكندن و رگ را ماليدن و اگر آب گرم بر آن ريزند نيكو بود و بغل را چنان گشاده بايد داشتن كه زاويه بغل قائمه باشد و رگ چون پيدا شود و به ابهام فرو بايد گرفتن و زدن مورب يا به طول هركدام كه خواهند .\r\nو اما حبل الذراع چون از انسى ساعد كشيده تا اعلاى آن ظاهر مىنمايد و همچنان بر وحشى ساعد نيز كشيده مىنمايد و بدين جهت به ريسمان تشبيه يافته و بدان موسوم گشته است . و او مركب است از باسليق و اكحل و گويند در بعضى دنبال باسليق است و او را كه از هرجا كه كم‌خطر بود بايد زدن و به چهار انگشت بالاتر از آن بستن .\r\nو اما اسيلم يعنى با سلامت نزديك و نزد كسى كه او را دنبال اسلم داشته است تسميه ظاهر است و نزد كسى كه او را دنبال باسليق مىدارد نسبت به فصد آن چون سلامت‌تر است از آفات از آن بدان موسوم شده .\r\nو محل ظهور آن جهت فصد بر پشت دست ميان خنصر و بنصر بود و آن را بر طول و مورب بايد زدن و بند بر آخر ساعد بايد بستن و بعد فصد دست را در آب گرم نهادن تا چندان‌كه خواهند خون برود ، پس بازدارند .\r\nو اما مابض چون نزديك دو عصب واقع است كه در زير زانوست و آن‌ها را مابضان گويند جهت وقوع بر مابض زانو ، بدان موسوم گشته است .\r\nو محل فصد وى همان‌جا بود و جهت فصد آن ران و ساق پاى هر دو بايد بستن و احتياط همان است كه معلوم شد .\r\nو اما صافن يعنى بر اصل و بىآفت و چون از باسليق آمده و در حوالى او شريانى نيست ، بدان صفت موسوم گشته .\r\nمحل ظهورش جهت فصد بر نزديكى شتالنگ از طرف انسى ساق بود و از او دو شاخ جدا شده ؛ آنچه قوىتر و در ميانه است بايد زدن مورب و بستن آن بر بالاى ساق بايد و بعد از آن چند قدم حركت بايد فرمودن ، آن‌گاه خم پاى او بر گلوله پنبه محكم نهادن و زور نمودن و بر آن ايستاده زدن .\r\nو اما عرق النسا رگى است كه نام او نساء است به فتح نون . از سرين كشيده بر جانب وحشى ران و ساق و كعب تا سر پاى .\r\nو محل ظهور او جهت فصد بر پشت پاى ميان خنصر و بنصر بود و يا در حوالى كعب . و علامت او آن بود كه گره گره و ناهموار بود .\r\nو بستن آن جهت فصد چنان بايد كه نوارى دراز را يك سر بر ميان مفصود بندند و باقى را بر ران و ساق او مىپيچند و از بالا فرود مىآورند تا نزديك كعب و بايد كه چند بار بعد از بستن فرونشيند و برخيزد ، آن‌گاه به همان پاى بر چيزى اعتماد كرده بايستد و چون بر دو طرف آن عصب واقع است ميان خنصر و بنصر فصد او اسلم باشد .\r\nو در فصد عروق پاى اندك حركت و يا استحمام قبل از فصد اولى بود زيرا كه مواد غليظ از اين عروق بيشتر آيد .\r\nاكنون بايد كه چون مقدار خون مطلوب گرفته شد ، بند برگشايند و رفاده خرد همواره بر سر رگ نهند و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمعتدل به لته ببندند و گذارند تا رفاده بر آن خشك شود و به عضو مفصود چندان حركت نبايد كردن كه سر رگ محكم شود تا ديگربار به زور خون روان نگردد .\r\nو اولا خون را كه مىبندند محل فصد را بلند بايد داشتن تا خون به آنجا زور نياورد . و عطر و لخلخه از سر رگ دور بايد داشت مگر وقتى كه رگ باد گيرد كه آن هنگام رفاده به گلاب و اندك سركه تر كرده بر آن نهادن و بستن اولى بود .\r\nو آنجا كه مطلوب بيرون كردن خون به دو دفعه بود اندر يك روز ، پنبه بر سر رگ بايد نهادن و بستن تا دهن رگ به هم نيايد و نيشتر را چرب كرده فصد كنند و مورب يا از پهنا زنند اگر باريك نباشد .\r\nو كرت دوم خون كمتر بايد بيرون كردن و بين الفصدين خواب نشايد كردن و راحت بايد جستن و شربت مقوى مناسب به كار داشتن .\r\nو اگر روز ديگر خون بخواهند بگيرند مناسب آن است كه از شيب‌تر و بالاتر بزنند اگر مانعى نباشد و محل سابق ورم داشته باشد .\r\nو اگر دفعه دوم از جانب مخالف فصد خواهد كردن اولى آن بود كه بين الفصدين دو روز اقلا فصل سازند تا ميل ماده بدان‌جانب نيكو شود .\r\n\r\nتدارك خطاى فصد\r\nچنان بايد كه چون سر نيش به غشاى عصب رسد و آن محل آماس گيرد و باشد كه كزاز افتد ، مفصود همه تن خويش به روغن بنفشه و يا بادام چرب مىدارد و بر آماس بزرقطونا به آب گشنيز تر ضماد مىكند و اگر صندل سرخ و سفيد و شياف ماميثا به آن يار كند بهتر بود و لعاب بيخ درخت بشكال عظيم نافع آيد طلا كردن .\r\nو اگر آماس فرونمىشيند و صلب و سرخ‌تر مىشود ، علامت سهل بود . در اين حال اگر بر قوت مفصود اعتماد بود و هذيان و سرسامى نمىگويد ، رگ صافن همين دست و يا از دست ديگر رگ مقابل آن يا ديگرى بايد زدن و لختى خون برداشتن .\r\nو چون جراحت ريم كند و گذر تنگ باشد ، لختى گشاده بايد ساخت و رفاده‌ها متصل نهادن تا ريم دفع شود و عود نكند .\r\nو چون در اول رگ تنگ زده باشد و خون لختى در زير پوست ريخته باشد و موضع آن كبود شده ، تا اثر آن زايل نشود به آن دست هيچ كار عنيف نبايد كردن . و هرگاه كه كبودى كمتر مىشود و به زردى مىگرايد ، نشان خير بود . و اگر كبودتر يا سياه‌تر مىشود ، رگ صافن يا از دست ديگر فصد بايد كردن به شرط قوت و از ضمادهاى مذكور متصل بر آن محل نهادن و ادويه كه نشان‌ها زايل كند در باب زينت مذكور مىگردد . و استحمام و طلاى آب گرم اين كبودى را به زودى رفع كند .\r\nو چون سر نيش به شريان رسد در حال سر رگ را بايد گرفت و بند گشادن و دارويى كه او را لاذوق گويند بر آن محل نهادن و رفاده بر بالاى آن نهادن و محكم بستن و دست را بر بالشى بلند نهاده داشتن تا خون به دو ميل نكند و بازوى دست ديگر را يا پاى مقابل آن دست مجروح را به تسمه محكم بايد بستن تا خون به دو ميل كند و از جراحت بازگردد . و چون از بستن دست يا پاى غير مجروح به رنج باشد لحظهء بگشايد و آسايش دهد و ديگر ببندد و اگر به نوبت دست‌وپاى غير مجروح مىبندند اصوب بود .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبيان لاذوق : بگيرند دم الاخوين كه آن را خون سياوشان گويند و انزروت و قلقطار و گلنار و اقاقيا و صبر و كندر و كتيرا از هريكى جزوى و صمغ عربى دو جزو و جمله را نيكو بكوبند و نرم بيخته به سفيدهء بيض بسرشند و آن را به پشم خرگوش يا خانه عنكبوت يا قز نرم كرده آلاييده بر جراحت و گرد آن بنهند و ده روز نگشايند .\r\nو اگر گاهى عضو بسته را استراحتى بايد ، لحظه دست محكم بر سر آن بنهند و بند را بگشايند و باز بعد لحظه همچنان ببندند و بعد ده روز آن دارو را به رفق بردارند . اگر خون هنوز ساكت نشده باشد ، باز لاذوق نو بنهند و ببندند و به هرچند روز ملاحظه كنند به احتياط تمام تا جراحت بسته و محكم گردد و اگر بر بالاى دارو و سر رگ چيزى به شكل نصف پوست جوز از ارزيز يا سرب ساخته بنهند و بر بالاى آن بندند نيكو بود ، چو به طرفين خود هر دو سر شريان را از خون آمدن منع كند .\r\nو جالينوس دواى كندر را بهتر از اين لازوق داند .\r\nبيان داروى كندر : بگيرند كندر صاف و سحق و نخل نرم كنند و به سفيده خايه مرغ سرشته ، به همان دستور بر جراحت مىنهند .\r\nو در اين اوقات طبع مفصود را رعايت بايد كردن تا نرم نشود و به اعتدال بهتر باشد .\r\nو چون با اين تدابير همچنان خون آيد به قوت از دست ديگر رگ باسليق يا اكحل ببايد زدن ، اگر قوت وفا كند و مانعى ديگر نباشد .\r\nو اگر بدين هم ساكن نشود جز اين تدبير نبود كه شريان را ببرند و داغ كنند .\r\nو علامت آنكه جراحت به شريان افتاده آن است كه حركت بستن خون به انضمام باشد همچون حركت نبض و چون اشقر و رقيق‌تر باشد از خون عرق .\r\nو اگر گوش به جراحت نزديك دارند و از حركت خون بتوان شنيدن چنانچه گويا برمىجوشد و در حال نبض ضعيف شدن بگيرد .\r\nو بسيار بود كه بسته شدن خون اين جراحت به بسته شدن سر شريان نباشد بلكه به بسته شدن گوشت بود بر سر شريان و اين هنگام از آن گوشت بر سر رگ بثره پديد آيد نرم و نازك ، چندان‌كه جوزى بزرگ‌تر و اگر گوش به دو نزديك دارند احساس حركت خون در ميان آن بثره بتوان كردن و اطبا آن را نبت الدم گويند از بهر آنكه پر از خون شريانى بود و هرگاه كه داروهاى قابض بر او نهند و مداومت كنند محكم شود چنانچه آواز خون از آن نشنوند .\r\nجالينوس گويد شخصى را ديدم كه به مداومت برف نهادن بر آن مدتى آن را محكم ساخته چنانچه آواز حركت خون از آن بر طرف شد .\r\nو تفصيل منافع آورده و شرايين و طريق بريدن و داغ كردن رگ‌ها و شريان‌ها و درست كردن جراحت‌ها جمله به محل خود مذكور خواهد شد ان شاء اللّه تعالى و در بحث جراحت‌ها نيز بعضى از علاج بستن خون مذكور گردد و نم اللّه توفيقو\r\n\r\nاما در حجامت\r\nبايد كه در نقصان ماه بود و اولى شانزدهم است تا اخلاطى كه با خون در پرى ماه به جلد ميل كرده و هنوز تمام با خون به درون بازنگشته بيشتر آن برآيد . و در حين چاشتگاه اولى بود مگر آنكه ضرورت به خلاف اين اوقات كنند كه آن هنگام مختارند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو بايد كه پس از شصت‌سالگى حجامت نكنند كه سبب زيادى يبس مىشود در جلد .\r\nو اطفال را به هيچ وجه حجامت نكنند كه ضعف عظيم در تن ايشان پديد آيد و بر آن بمانند . و كودكان را تا ممكن بود حجامت نكنند .\r\nو بعد استحمام تا آسايش تمام حجامت نكنند زيرا كه در حجامت خون رقيق مىآيد و گرمابه خون را رقيق‌تر مىسازد ، مگر وقتى كه ترقيق مطلوب بود .\r\nو مردمى را كه دل و يا معده ضعيف باشد و يا جگر سرد ، حجامت نكنند كه مضرت حجامت بدين اعضا زودتر و بيشتر رسد .\r\nو آماس‌هايى را كه خواهد پختن و سركردن ، حجامت نكنند تا خون لطيف پزاننده خرج نشود و ماده خام مفسد نماند و طبع خنازير گيرد و مضرت رساند مگر وقتى كه ضرورت عظيم باشد .\r\nو اما آنجا كه محل آماس سرخ شده باشد و آن محل لايق آن نباشد كه ماده آن را پزانند تا سر كند يا به جهت كم‌گوشتى و يا جهت شرافت عضو و امثال آن ها ، ماده آن را تمام به حجامت بايد كشيد به شرطى كه دانند كه آن ماده به حجامت پاك مىشود و تحقيق آن بر طبيب حاذق متعلق است .\r\nو بايد كه حجامت بر موضعى كه در قوت آن عضو يا عضوى قريب به آن قصورى به حجامت آن مىشود ، نكنند چنانچه بر حوالى حافظه از پس سر در قوت حفظ و بر اخذ عسر در قوت عصب و بر مهره‌هاى پشت از برابر معده در قوت معده و در ما بين و رگين كه آن را قطن گويند به تحريك در قوت گرده و باه و اشباه اين ها و همچنين بر عضوى كه شرايين باشد و به پوست نزديك بود ، حجامت نشايد كه بيم آفات مذكوره بود و بعد درست شدن شريان در قواى حيوانى قصور واقع شود .\r\nو بايد كه حجامت در مقامى كنند كه هواى آن به گرمى مايل بود و حمام فاتر و مسلخ آن نيكو بود .\r\nو باقى رعايات حجامت در اكل و شرب و دقت قريب به فصد بايد كردن و منافع مخصوص حجامت در معالجات به تقريب معلوم گردد ان شاء اللّه تعالى .\r\n\r\nاما در افكندن علق\r\nكه آن را زلو و زرو و زرده و ديوچه گويند .\r\nو بايد كه چون آن را گرفتند نخست آن را نگونسار بدارند تا آنچه در شكم او باشد قى كند ، آن‌گاه اندكى خون مرغ يا گوسفند جوان يا اشباه آن در ظرفى پيش او ريزند تا اندكى از آن بخورد . پس بردارند و پاك كنند و بر عضوى كه خواهند برافكنند . آن موضع را نخست بمالند تا سرخ شود و آن‌گاه ديوچه فروگذارند .\r\nو اگر دير مىگيرد ، آن موضع را به خون يا به گل سرشوى و يا طحلب آلوده كنند و اگر آن را در ماسوره كنند و از طرف سر بر عضو گذارند بهتر فرمان برد .\r\nو هرگاه خواهند كه بازافتد ، قدرى نمك يا بوره يا خاكستر كتان يا پشم سوخته يا اسفنج سوخته بر وى پاشند بر نزديكى دهن و محل مزيدن او .\r\nو چون بازافتد اگر ميسر بود آن موضع به محجمه و امثال آن بمزند و اگر نتوان به انگشت بمالند و بفشارند و به آب گرم بشويند تا مزيده او پاك شود و اثر آن زايل گردد .\r\nو اگر خون بازنايستد ، مازوى سوده يا گرد سفال نو يا شب يمانى سوده بر جراحت آن كنند .\r\nو منفعت او در عضو معلول آن‌گاه ظاهر شود كه بعد از تنقيه بدن به مسهل يا فصدى استعمال كنند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو بهترين ديوچه آن بود كه در آب صافى خوش باشد و آنچه در آبى باشد كه ضفدع در آن مىباشد و بر روى آن سبزى رسته كه آن را طحلب و خره گويند هم نيكو بود .\r\nو بايد كه ديوچه به شكل چون دنبال موش باريك بود و سرش كوچك و شكمش سرخ باشد و پشتش به سبزى گرايد . و آنچه از آب‌هاى بد گيرند و رنگ را كحلى بود يا سياه يا بر پشت او خطهاى لاجوردى باشد و مانند بوقلمون بود بد باشد . و بعضى از حكماى هند اين صنف از زلو را زهرناك يافته‌اند و گويند از مزيدن آن عضو را آماس‌ها و ريش‌هاى بد و تب و غشى و خون آمدن به افراط و امثال آن تولد كند و احتياط آن است كه نخست او را اندر آب پاك گذارند تا شكل و لون او معلوم گردد و بدانند كه از كدام صنف است و اللّه اعلم .\r\n\r\nاما در شرط اذن\r\nيعنى آچيدن سرهاى گوش .\r\nبايد كه مريض رومالى نرم در گردن كنند و لختى آن را تاب دهند و سر فرود آورند تا خون به گوش ميل كند .\r\nبعده سر گوش‌هاى او را نيك بمالند و هواى موضع را به قدرى گرم دارند ، آن‌گاه چون سر گوش نيك سرخ و دميده شده به استره تيز بياچنند هر دو سر گوش را و به هر گوشى چهار زخم يا پنج زخم يا شش زخم زنند به مقدار مطلوب و در طاق و جفت مختلف بايد زدن و از هر دو يك بار ستدن خون اولى بود و اگر تقديم و تأخير كنند هم توان بلا فترت كلى .\r\nو در بعضى حالات كه مانعى از جانبى باشد و يا صلاح تنقيه يك شق بود ، يك گوش هم توان انچيد و بايد كه در آن حين پوست سر گوش را به انگشت گرفته از غضروف گوش دور داشته بياچينند تا سر تيغ به غضروف نرسد كه زخم آن به درد .\r\nو بايد كه زخم‌ها را بسيار دور از هم و بسيار نزديك يكديگر نزنند و فاصله به مقدار طول گندمى نيكو بود و آچيدن را از نصف بالايين نگذارنند .\r\nو چون خون از مقدار كفاف زياده آيد رومال را دور كند و راست بنشيند و پنبه پاره بر زخم‌ها بگيرند و اگر به آن‌ها نيز باز نايستد به آب سرد روى بشويد و گردن و سر را خنك سازد و بازوها را به تسمه ببندد .\r\nو اگر از غلظت نمىآيد و مىبندد ، آن را هر لحظه بسترند و زخم‌ها را لختى رنجانند و بعد ايستادن رفاده از پنبه كهنه بر سرهاى گوش بچسبانند و بگذارند تا بدان خشك شود و احتياط كند تا پيش از وقت كنده نشود و هرگاه زخم‌ها درست شود خود بيفتد .\r\nو آنجا كه اين نوع استفراغ يك نوبت كافى باشد تكرار نتوان ، به وجه ديگر مدد رسانند .\r\n\r\nاما در راندن نفاس و طمث\r\nآنچه به كار بايد در باب امراض النسا به تفضيل مبين گردد ان شاء اللّه تعالى .\r\n\r\nاما رعاف پديد آوردن\r\nيعنى خون از بينى راندن .\r\nبايد كه آن‌كس را در بينى جراحتى نباشد و كثير الرعاف نبوده باشد و دماغ او را نيز ضعفى نبوده باشد و سفيدپوست و زرد و كم‌گوشت نباشد و در اسافل او علتى و جراحتى و آفتى نباشد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nو مراعات هوا و مايل ساختن خون به اعالى همچنان بايد كه در شرط اذن گفته شد .\r\nو بعد از آن بايد علفى كه آن را بلم گويند و در او لنگ‌ها مىباشد و بر سر آن چهار شاخ بود ، همچنين آن را بگيرند و آن چهار شاخ را به تن او بازگردانند و به دست چپ آن را از نصف گرفته و نصف آن را در بينى فرستد تا حوالى دماغ و به دست راست خود چند نوبت محكم بر شيب آن دست خود بزند چنانچه ضرب و كوفت آن علف خشن آن موضع را برنجاند و خون روان شود و چون خون به مقدار مطلوب آيد رومال را بگشايند و به آب سرد استنشاقى كنند و روى بشويند و سر و روى خشك دارند و اگر بازنمىايستد علاج غلبه رعاف كنند .\r\nو در دار لمرزه رى اين علاج در صداع‌ها و گرانى سر و چشم شافع و نافع است حتى كودكان به مزاج نيز اين عمل كنند و مضرتى نيابند و عجب است كه اطبا بدين ايما نكرده‌اند با وجود كه امداد رعاف به انواع فرموده اند و اللّه اعلم .\r\n\r\nو اما در استعمال مسهل و ملين\r\nبايد كه چون مسهل خواهند خورد ، نخست خلطى كه استفراغ آن مطلوب بود اگر فرصت باشد بپزند و جهت دفع آماده سازند و معده و جگر و احشا را قوت دهند و طبع را نرم دارند به اغذيه و اشربه و ادويه مناسبه .\r\nو آنجا كه فرصت نضج نباشد ، اولى آن بود كه به ملينى استفراغ كنند زيرا كه مسهل به جذب ماده را از اعماق جسد مىكشد و خلط عاصى غير نضج با آن كوشش كند و طبع را متغير سازد و مضطر .\r\nو ملينات را چون اين قوت نيست ، آنچه در عروق واسعه و امعا و معده و حوالى آن‌ها يابند اخراج كنند .\r\nو حكماى هند مسأله نضج سابق را معتقد نيستند زيرا كه مسهلات قوى سريع الحركت دارند كه آنچه قابل است فى الحال اخراج مىكنند و آنچه عاصى است به خاصيت نضج آن مىنمايند و كرت ديگر به استعمال همان مسهل نقا حاصل مىشود و ايشان يك روز از ادخال و امتلا منع مىكنند و از آنچه با دوا ضديتى دارد بالخاصيت و ديگر روز مسهل مىدهند و استعجال و رفع سبب مىكنند و بهترين مسهل كه به كار دارند آن بود كه به مقدار اندك بود و به خاصيت قوى و به كيفيات متوسط و بر راندن خلط مطلوب الاستفراغ مخصوص ، مع ذالك نضج اخلاط و تقويت اعضا نيز نمايند و در باب تراكيب شرح بعضى كرده آيد ان شاء اللّه تعالى .\r\nو مسهلى كه مشترك الاستفراغ بود جهت استعمال يك خلط استعمال نبايد كردن كه به استفراغ غير مطلوب مضرت رساند .\r\nو بايد كه مسهل از كودكان دور دارند زيرا كه قوت مسهل ايشان را از نيكى نشو و نما بازدارد و همچون ساير استفراغات قوى ؛ و همچنين از پيران جهت منع قوت ايشان ؛ و از ممتلى الدم جهت عدم نفع مطلوب و بيم گشادن خون از درون ؛ و از اهل تعب جهت قلت فضله و حدوث يبس ؛ و از اصحاب سده قبل از تفتيح جهت حدوث غشى و پيچيدن امعا و تاسه و سرگشتن و سستى ؛ و از اصحاب وجع قبل از تسكين جهت مشغولى طبع ؛ و از گرمسيريان واسع العروق جهت صعوبت حبس به تخصيص در گرما ؛ و از ضعيف القلب جهت وقوع غشى ؛ و از ضعيف المعده جهت عدم قبول دوا و وقوع غثيان و ضعف و بيم غشى ؛ و از ضعيف الاحشا جهت صعوبت حبس ؛ و از لاغر به افراط و اهل يبس جهت ازدياد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nيبس و بيم دق ؛ و از اصحاب اعراض مفرطه نفسانى به جهت مشغولى طبع و ضعف قلب و بيم حدوث يبس ؛ و از مردم فربه سخت‌گوشت و تنگ مجارى جهت عسر اجابت طبع و بيم حدوث سده ؛ و از كسى كه حرارت بر او مستولى باشد جهت ازدياد حرارت و بيم ضعف كلى ؛ و از كسى كه به جاى حرف سين مهمله ثاء مثلث فوقانى گويد و او را الثع گويند ، زيرا كه او را دماغ و اعصاب ضعيف بود و بدان سبب فضل‌ها از دماغ او را به معده مىپالايد و مجيب الطبع و قابل اسهال مزمن بود فلهذا حبس آن دشوار باشد .\r\nو بايد كه هواى مقام مستفراغ را به اعتدال دارند در هر فصل كه باشد زيرا كه در سرما اخلاط فسرده بود و به دشوارى اجابت كند و در گرما غلبه و ضعف آورد .\r\nو حكماى يونان و تبع ايشان هيچ استفراغى قوى در مدت چهل روز كه بيست روز قبل از طلوع شعراى يمانى و بيست روز بعد از آن جايز نداشته‌اند .\r\nحكايت : و من حكيم هندى را ديدم كه كردى را مرضى بود چنانچه همچو گرهى در معده خود مىبافت و او را ثقلى و تمددى بود و غذا نيكو هضم نمىكرد و گردنش باريك و تن ضعيف گشته بود . از اول اسد تا بيست و هشتم در هواى گرم و خشك رى چهارده مسهل به وى داد ، هريك روز در ميان يك مسهل و هر نوبت ما بين سى و پنج و چهل عمل مىشد و چند كرت در هر مسهلى قى هم مىآمد و هيچ ضعفى مضر و غشى بدان شخص راه نمىيافت و حبس و استفراغ به سهولت مىبود و آن مرض كم شد . و كرد چند روز برفت و باز آمد و بر حكيم دعوى مىكرد كه مرا دارو كم داده و زر بسيار ستانده ، آخر ميانجى كرديم و گوسفندى ديگر بياورد و مسهل ديگر بخورد و حكيم او را به هواى ييلاق فرستاد . و بعد چهل روز بازآمد فربه و قوى و سرخ و سفيد و با قوت شده و غذاى آن شخص اكثر برنج و روغن گاوى مىبود و شورباى چرب بىقاتق در اثناى مسهلات و بعد از آن از آنچه كردان خوردند .\r\nو بايد كه در يك روز دو نوبت مسهل نخورند كه خطر عظيم بود چه اگر اول عمل كرده ضعف عظيم آورد و يمكن كه غشى آورد و هلاك كند و اگر اول عمل نكرده خناق و خدر و سده‌ها و آماس‌هاى بد افتد و يمكن كه هلاك كند و دو روز از پى يكديگر نخورند كه هم قريب بدين خطر بود .\r\nو ملين قوى نيز همين حكم دارد .\r\nو اما ملينات ضعيف را چون آب آلو و امثال آن مختارند و اولى آن بود كه مقدار ملين از آن هم در يك روز مكرر نشود و حكايت كرد از نوادر است ، آن را دستور نتوان ساخت .\r\nو اندر هواى وبايى مسهل قوى نخورند زيرا كه چون دل و قوا ضعيف گشته‌اند ، مسهل سبب ازدياد ضعف و بيم هلاك باشد .\r\nو كسى را كه قوت مزاج بر قوت دوا غالب مىآيد و كسر آن مىكند ، به هيچ وجه استفراغ به مسهل نكند خواه كه قوت طبع او اصلى باشد و خواه كسى بود كه به مداومت دواى قوى اعتياد به خوردن و هضم مسهلات حاصل كرده باشد ، چنانچه جمعى كه به خوردن حنظل عادت كرده باشند .\r\nو بايد كه كسى را كه به فصد و مسهل هر دو احتياج باشد ، فصد را مقدم دارند ؛ چه از تقدم مسهل بيم غليان دم و حرارت بود و به فصد از هر خلطى چيزى دفع مىشود .\r\nو اما در بعض اوقات اگر به استفراغ قبل از فصد احتياج افتد به ملينى رخصت بود .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nو گفته‌اند كه اگر با خون اخلاط گرم فاضل بود تقديم فصد كنند و اگر اخلاط سرد فاضل بود تقديم مسهل كنند .\r\nو بايد كه چون خلط فزونى بينند و قوت ضعيف بود و مجال دارو باشد البته داروى قوى دور دارند و به ملينات سبك به دفعات استفراغ كنند و در اثناى آن‌ها تقويت مزاج به غذاها و شربت‌هاى مناسب مىكنند . و اگر قوت قوى بود و به داروى قوى مرخص‌اند ليكن به دفعات بعيده تا تنقيه نيكو شود .\r\nو اگر قوت قوى و خلط اندك بود به تعديلات و تحليلات زايد نمىشود ، به دواى قوى به يك دفعه تنقيه مناسب بود و به شرطى كه داروخوار گاهى فى الجمله دارويى خورده باشد و الا كسى كه به هيچ داروى عادت نداشته و مزاج او را نشناخته باشند ، داروى قوى به دو نشايد دادن .\r\nو آنجا كه قوت ضعيف و خلط اندك بود جز به ملينات سبك و تدابير لطيف و رفق رخصت نباشد .\r\nو بايد كه در تركيب مسهلات مراعات تقويت دل و فم معده و جگر كنند و به ادخال مفتحات و مقويات و آنچه به غايت قوى بود و از او بيم ضررى به اين اعضا و غيره باشد مصلح آن با آن ضم كرده لختى قوت آن را بشكنند .\r\nو استعمال مسهل در وقتى بايد كه طعام هضم شده باشد و عطش و اشتهاى طعام ديگر پديد نيامده باشد تا قوت دوا شكسته نشود و طبع به كل به تدبير دوا مشغول گردد .\r\nو مردم ضعيف تركيب و ضعيف معده و گرم‌مزاج را چون به مسهل احتياج افتد ، به يك ساعت قبل از مسهل غذاى لطيف خنك مسكن صفرا بايد خوردن چون كشكاب به آب انار و امثال آن تا قوت اسهال داشته باشد كه قبل از مسهل به چند روز و همچنين بعد از مسهل طعام كم‌نمك خورند .\r\nو چون مسهل خورده باشد پاىها و معده و نشستنگاه را گرم دارند در خنكى هوا و تا مسهل و ملين از كار باز نايستد هيچ طعام و شراب نخورند كه باوجود شكسته شدن فعل دوا مضر نيز كرده باشند مگر آنجا كه معده گرم باشد و تحمل نياورد ، آن هنگام غذاى لطيف مسكن عطش از مرقه‌هاى مناسب و يا دوغ و يا شيرينى لايق بىنار اندكى جايز بود و ليكن قبل از اثر دارو هيچ نبايد خوردن مگر وقتى كه مايوس شوند از عمل و سستى پديد مىآيد .\r\nو اشتها بودن در اواخر عمل كم‌ضرر بود و قطع عمل به غذا و شراب اگر مطلوب بود مختارند .\r\nو بر ملين صبر غذا اولى بود تا تمام عمل .\r\nو آب سرد اندكى خوردن در اثناى عمل گاه بود كه قوت دارو را تقويت كند چنانچه بعد ظهور اثر شربت گل مكرر چون اندك تجزع آب سرد كنند هر نوبت بر مجلسى اعانت كنند .\r\nو گاه بود كه مضرت كند ليكن آنجا كه تشنگى مفرط بود و چاره نباشد به احتياط بايد خوردن .\r\nو تجرع آب گرم مسهل را يارى دهد و شربتى تمام قوت دارو بشكند .\r\nو خواب قبل از فعل آن را قوت بشكند و ملين را از كار باز دارد .\r\nو حركت اندك بعد خوردن مسهل به ساعتى مسهل در اثر يارى دهد و حركت به تعب مضر بود و قبل از خوردن و بعد از تمامى عمل در حين اثر و سكون بر داروى قوى استفراغ را ناقص سازد بر داروى ضعيف مدد كند .\r\nو بايد كه چون از عمل دارو فارغ شوند به هيچ فعل\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nكه در آن تعبى بود و يا استفراغى نكند چندان‌كه طبع به قوت اصلى بازآيد مگر آنكه دارو كار تمام نكرده باشد كه بعد از هنگام بعد از روز مسهل اگر قوت باشد سه چهار روز پيوسته اندر گرمابه بايد رفتن تا به عرق يا قى فضلات دفع شود و اگر در گرمابه لذت نيابد و تا سه پديد آيد علامت نقا بود و از آن حذر كند .\r\nو بايد كه بعد از حصول تنقيه هيچ غذايى و شرابى كه در آن حدتى و حراقتى بود و يا طعمى سخت غالب داشته باشد از شيرينى و ترشى و شور و تلخى نخورند و آنچه سخت سرد كرده باشند هم نخورند و آنچه به خاصيت و طبيعت هم كيفيتى غالب بخشد نخورند و اكتفا بر اغذيه مقويه سريع الهضم معتاد كند . و بر آب سرد هم فى الجمله چندان‌كه مزاج را قوتى كه بوده باشد و در صحت بازآيد .\r\nو اگر به مقوى مسكن چون حب الشفا و امثال آن معتاد بوده باشند روز ديگر اندكى استعمال نمودن لازم بود اگر قبل از مسهل اگر مانع اسهال و كاسر قوت مسهل بود ترك آن چند روز واجب باشد .\r\nو اگر تنقيه در مرض حار و غيره واقع شده باشد بعد العمل از اغذيه و اشربه كه مناسب علاج مرض باشد به كار دارند و همچنين از اغذيه و ادويه غير معتاد و معتاد خواه كيفيتى و طعمى غالب داشته باشد و خواه نداشته باشد و بيان جمله به محل خود ذكر كرده آيد ان شاء اللّه تعالى .\r\nو هنگام بازداشتن اسهال آن بود كه مقدار فعلى كه مقرر داروست حاصل شده باشد و خواب و تشنگى كه به وقت نقا و افراط اسهال پديد مىآيد پيدا شده باشد .\r\nو بسيار بود كه دواهاى آزموده چون فعل خود تمام كند باز ايستد و حاجت به مسكنى نباشد .\r\nو اگر دوا فعل مقرر خود كرده بود و هنوز عمل كند و خواب و تشنگى پيدا نشده باشد نبايد ترسيدن و منع اسهال نبايد كردن كه آن شفقتى بود از طبيعت مگر وقتى كه استيلاى ضعف فهم شود كه آن‌گاه مبادرت به مراعات قوت واجب بود و به زودى اسهال را باز بايد داشتن ؛ و همچنين چون مسهل استفراغ خلط مطلوب تمام كرد و به استفراغ غير مطلوب پرداخت .\r\nو بسيار بود كه خلط مطلوب را نضج نكرده ، مسهل قوى دهند كه بر طبيعت قهر كند و خلط ديگر نضج را بستاند و برآورد .\r\nحكايت : در هرات بودم و سلطان حسين ميرزايى را كه حاكم آنجا بود نقرسى بود و به هرچند گاه درد آن رنجه داشتى و مىخواست به سفرى ضرور رود و به مسهل محتاج بود و مجال سكون و نضج ماده نداشت . يك روز كوچ كرد بر سر خيابان خواجه عبد اللّه انصارى حضرت را طلب نمود و گفت مرا مسهل البته دهيد . حضرت در صباج او را يك حب مسهل دادند كه از چيپال و هرپى اندك تركيب يافته بود و عمل آن ده پانزده مجلس مقرر مىبود و بعد هفت مجلس خون آمدن گرفت و هر كرت يك طشت آمدى . حضرت مضطرب شدند . حكيمى هندى بود او را طلب كردند و به اتفاق به خورانيدن جدوار و دوغ گاوى سرد كرده و پلاو چرب نرم به روغن گاو پخته و به چرب كردن دست و پاى و شكم اصلاح كردند .\r\n\r\nتدارك وحشت‌هاى مسهلات و ملينات\r\nچنان بايد كردن كه چون مسهل خورند و عمل نكند و درد ناف و يا درد سر يا منش كشتن و تاسه و يا به هم كشيدن معده و سستى پديد آيد ، به شيافى تيز و يا به حقنه شكم فرود آورند تا ميل دارو به اسافل شود و عمل\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nكند و دو مثقال مصطكى سوده در آب گرم خوردن فم معده را قوى كند و دارو را در عمل يارى دهد .\r\nو بسيار بود كه چيزى قابض چون آبى و سيب بمزند كه فم معده را قوت دهد و منش گشتن بازدارد و دارو را به قعر معده مايل سازد و به عمل درآورد .\r\nجالينوس گويد : شخصى را سقمونيا دادند شانزده ساعت استفراغ نكرد . پس اندر معده خويش دريافت كه گويا به هم در مىكشند و مىفشارند گونه او زرد شد .\r\nفرمودم تا ميوه قابض بمزند اندر حال آن وحشت زايل شد و بنياد استفراغ كرد . و سبب آن بود كه دارو اندر فم معده بود و خلط را بدان‌جا مىكشيد و ميوه قابض فم معده را تقويت كرده و دارو را فروفرستاد .\r\nو هرگاه اين تدابيرات نافع نيايد و تمددى پيدا شود و چشم‌ها بيرون خيزد و دارو حركت سوى بالا كند و غثيان شود و چيزى برنيايد و يا در اعضا كرختى پديد آيد ، البته فصد مىبايد كردن .\r\nو اگر اين اعراض نيز نباشد چون داروى قوى بود و حركت نكند تنقيه به فصد لازم بود و اگر چه بعد دو سه روز باشد ، زيرا بيم آن باشد كه اخلاط حركت كرده باشند و بر عضوى ريزند و سبب ريشى بد و يا آماس شوند و يا به اعضاى رئيسه مضرتى رسانند .\r\nو در غير مسهل قوى تعديل مزاج كافى بود و احتياج به تحريك و فصد نباشد مگر آنكه موجب حمى شود كه آن هنگام فصد لازم بود .\r\nو اگر دارو از معده بدين تدابير فرونرود و ميل برآمدن كند به قى معده را پاك بايد كرد و از پس قى جلاب و آب سرد خوردن و اگر مانعى بود آنچه مناسب باشد به كار دارند از مقويات و معدلات .\r\nو بسيار باشد كه چون دارو دير در عمل آيد به تخصيص حب‌ها ماء العسل گرم خورند يا نمك آب تا به عمل درآيد و اگر در امعا مانده باشد هم به همين نوع اعانت مفيد آيد .\r\nو علامت گذشتن دارو از معده آن است كه معده هيچ گرانى نكند و تا سه و دل شورا نباشد و آروغ بوى دارو ندهد .\r\nو اگر قى و اسهال هر دو افتد هيچ كدام را منع نبايد كردن و طبع را بر حال خود گذاشتن تا پاك مىسازد مگر آنكه از افراط يك وهمى باشد .\r\nو اگر بعد از اسهال تام فواق پديد آيد اسپغول را به روغن گاو چرب كرده اندر آب سرد بدهند و اطراف او را ببندند و عطسه آورند .\r\nو اگر سوزش پديد آيد اسپغول را با لعاب دانه بهى با روغن گل يا روغن بادام يا روغن كدو به هم بزنند و هر ساعت مىخورند\r\nو اگر خون آمدن گيرد به شدت اطراف و به خورانيدن فادزهر در دوغ گاو و گل مختوم يا ارمنى غلبه در آب آبى ترش يا سيب و همچنين به خورانيدن جدوار و پلاو چرب و لعاب‌ها كه تخم آن را بوى داده باشند و تجرع عصير خرقوله و چرب داشتن دست‌وپاى و شكم و همچنين به خورانيدن دوغ گاوى سرد كرده هرجا مناسب دوا تدارك كنند .\r\nو بالجمله روغن گاو و مسكه و لينات در بازداشتن مضرت حدت دارو و منع عمل عظيم نافعند هم به خوردن و هم به ماليدن بر شكم و دست‌وپاى .\r\nو در رفع سوزش و تاسه صعب و تشنگى كه از مسهل افتد اين روغن‌ها و لعاب‌هاى مذكور و كشكاب به روغن چرب كرده و صمغ عربى به روغن چرب كرده و آب سيب و آب آبى و انار و زرشك و سماق و شورباى مرغ فربه و تجرع آب سرد و نشستن در آن آيتى آيد .\r\nو آن را كه از فرط عمل و حدت دوا تب آيد اسپغول\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو طين ارمنى و صمغ عربى به روغن بادام يا بادام يا گل چرب كنند و يا شراب آبى و يا سيب يا مورد دانه بدهند و آب سرد هم مىخورد .\r\nو اگر اسهال باز نمىايستد و تدابير مذكوره زياده مؤثر نباشد دست‌هاى او را از بن بغل و پاهاى او را از بن ران به نوارى يا طنابى بايد پيچيدن و فروآوردن تا سر و دست و قدم محكم گردد و ترياق فاروقى و يا فلونيا و يا طرياق الطين جديد دادن و ضمادى قابض كه در اسهال به كار مىدارند بر معده نهادن نافع آيد .\r\nو حب الرشاد بريان كرده سه درم سنگ و در دوغ گاو جوشانيده ، چندان‌كه سطبر نشود ، دادن غير محرور را نافع آيد .\r\nو محرور را آنچه در تب گفته شد مناسب آيد .\r\nو جمله آنچه در خون آمدن گفته شد عظيم مفيد بود و تعريق و آب گرم به افراط خوردن و بوييدن عطرهاى خنك و معتدل هم نيكو آيد و به دواى ماسك مثل افيون معتاده بوده باشد اندكى از او به كار دارد و چون دواهاى قوى از سميتى خالى نيستند البته با مسهلات قوى از ترياقات و مصلحات ضم بايد كردن و افراط چيپال پلاو گرم نرم چرب خوردن مجرب است . و در تدبير مسمومين بيان اكثر مصلحات مىشود .\r\nجالينوس گويد : مردى را سقمونيا دادند ، استفراغ تمام كرد و بعد دو سه روزى سوزشى و دردى اندر روده‌هاى وى پديد آمد و هرگاه كه تقاضا كردى ثفل بسيار بيرون آمدى . چون در حال او نيك نظر كردم و تفحص به واجبى نمودم مردى بود قولنجى و هر نوع داروهاى مسهل خورده بوده و روده‌هاى او ضعيف شده .\r\nو چون سقمونيا خورده ، روده آن از حدت آن خراشيده بود و فضله‌ها كه اندر تن او بود چون روده‌ها را ضعيف و مؤوف يافته بودند روى بدان‌جا نهاده بودند و هرگاه فضلات جمع شدى روده‌ها را برنجانيدى و دفع شدى .\r\nو بفرمودم تا غذاى از خندروس و ناردان ساختند ، لختى كمتر شد . پس از آن سماق فرمودم تا روده‌ها را قوى كند و نان اندر شراب قابض هم فرمودم خوردن و از ميوه‌ها زعرور و آبى مىدادم . اندر مدتى اندك از آن رنج خلاصى يافت .\r\nو كسى كه از طعم دوا كراهيت بسيار داشته باشد بدانچه مناسب بود از ماكولات و مشروبات طعم دوا را پنهان سازند و تخدير ذايقه به خاييدن طرخون و يا ورق عناب تر كنند و به گرفتن برف و يخ در دهن هم نيكو آيد و بعد از آن آبى و گل سرشوى با سركه پياز و امثال آن اندك مزيدن غثيان باز دارد .\r\nو اگر از بوى دوا به رنج باشد چيزى در بينى نهد تا بوى نشود و اگر آنچه در بينى نهد چيزى خوش‌بو و آلاييده بود يا به قطران و سركه پيازى يا سيرى هم نيكو بود .\r\nو اگر از غثيان و قى ايمن نباشد بازوها را سخت بايد بستن تا مواد به سبب الم متوجه اطراف نشود و به معده نيايد و مدتى دوا مكث كند . و ظاهر آن است كه طبع به‌واسطه الم متوجه اصلاح مىشود و از وحشت هاى دارو غافل مىگردد چندان‌كه از فم معده بگذرد و بعد گذشتن بند ببايد گشادن تا مانع عمل نشود و جمله مسهلات و ملينات لايقه در باب تراكيب و غيره به تقريب معالجات مبين گردد ان شاء اللّه تعالى .\r\n\r\nاما در استعمال شياف\r\nآنچه مناسب هر مزاجى و هر وقتى و هر مرضى بود در بحث معالجات مبين گردد و استفراغ آن جز از مواضع نزديك بدان نباشد و از قعر تن و از دماغ فضله\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nنتواند آوردن و اگر چه از ادويه قوى سازد و ليكن بخارات از دماغ بازدارد و مواد را متوجه اسافل سازد و عظم و صغر آن فراخور حال هركسى مرعى بايد داشتن .\r\n\r\nاما در احتقان\r\nبايد كه در حين ميل هوا به خنكى از صباح و مسا واقع شود و در افراط حر و برد هوا اعتدال مرعى دارند و دوا را در گرما مايل به خنكى و در سرما مايل به گرمى سازند و نفس را در حين احتقان خنك دارند تا دل را از حرارت كه به سبب حقنه به دو مىرسد استراحتى باشد و تاسه و ضعف نشود .\r\nو اسافل را پوشيده دارند تا سرما منع عمل نكند و در دردها در موضع گرم انسب بود .\r\nو بعد از استحمام مفرط و تعب مفرط مطلقا احتقان نكنند و همچنين در سن طفوليت و كودكى جهت حدوث ضعف و در عطش و جوع و بر ناشتا نيز نكنند ، جهت آنكه به سبب خلو معده به معده و روده‌هاى باريك منجذب گردد و فساد كند و ضعف در تشنگى بيشتر بود و اگر قبل از آن شربتى كه مقوى فم معده باشد بخورند تا دوار را از برآمدن به فم معده بازدارد اولى بود .\r\nو بايد كه در حين ريختن به امعا خود را از سرفه و عطسه نگاه دارد تا دارو به بالا كشيده نشود .\r\nو در حقنه چيزهاى بسيار حار داخل نبايد ساختن كه بسيار بود كه از آن ضعف كبد و يا سحج امعا و يا تب پديد آيد .\r\nو مخدرات چون افيون و آب گشنيز تر و اشباه آن نيز داخل نشايد كردن كه سستى و خدر عظيم آورد و بيم هلاك بود مگر به ضرورت عظيم .\r\nو صبر را از حقنه و شياف نيز بايد دور داشتن كه بالخاصيت به مقعد مضر بود .\r\nو بايد كه مقدار حقنه بسيار نباشد كه از آن سستى و نفخ و بىقرارى پديد آيد و باشد كه به زجر انجامد و كم نيز نباشد كه به موضع نرسد و سخت نباشد كه غشى آورد و باشد كه به اسهال خون انجامد و سخت سرد نباشد كه باد كند و سخت رقيق نباشد كه منفعت ندهد و بسيار غليظ نباشد كه روده را آلوده كند و مضرت رساند . و مقدار معتدل از وى پنجاه مثقال بود و بايد كه اين مقدار از حقنه را بيك‌بار در ريزند ليكن به رفق بايد فشردن ايشان را و به دو سه دفعه و محكم در نفشارند كه مثانه را برنجاند .\r\nو اگر حقنه به زودى بازگردد و يا نفع مطلوب دير به حاصل آيد و يا كم ظهور يابد تكرار عمل كنند به مقدار مجدد و مثل آن و جهت اصلاح دردهاى درونى سه نوبت نيز توان . و اصراف افراط در احتقان به غايت مضر بود .\r\nو بايد كه در حين عمل اگر جهت علاج گرده و كمرگاه مىكند مريض به قضا بازجنبد و سر بر بالش بزرگ نهد چنانچه گردن و سينه او افراشته باشد و سرين را بر بالش نهند و ميان پشت را بر زمين .\r\nو اگر جهت علاج ناف و مثانه مىكند به رو خسبد و سر و سينه بر بالش نهند چنان‌كه شكم آويخته باشد .\r\nو اگر جهت تنقيه دماغ و يا قولنج مىكند بر پهلوها خسبد بر جانب درد و بر اين قياس عمل كند .\r\nو در ساير اوجاع حجاب‌هاى عالى و سافل و امعاى دقاق و استعمال حقنه و ساختن آن را از مطولات بايد ديدن و ساير اغذيه و اشربه و حقن لايقه به حال هر كسى از بحث معالجات معلوم گردد ان شاء اللّه تعالى .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nاما در طلا كردن چيزى بر شكم\r\nو برگرفتن چيزى در دست جهت اسهال چون از جمله استفراغات نااميدند تدبير آن‌ها قريب به آنچه در مسهل و ملين گفته شد مرعى دارند و طبيعت را آماده ساختن اينجا نيز به كار دارد و ادويه جهت اين امور در باب تركيب مذكور گردد ان شاء اللّه تعالى .\r\n\r\nاما در ادرار و تفريق و آوردن مخاط و لعاب\r\nآنچه به كار آيد از ادويه و تدابير جمله در بحث معالجات جمله به تقريب مذكور گردد ان شاء اللّه تعالى .\r\nو بالجمله اصلى كلى در تمام استفراغات مراعات قوت مستفرغ و وقت و محل و مزاج و تقديم و تاخير و تعديل و تقويت بدن و اصلاح دوا و طبع در فن و عدم افراط و تفريط و مراعات مريض را و ابوين و مرضعه اولى باشد و اللّه اعلم بالصواب .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nباب چهارم در بيان تدابير آنچه به زينت بدن متعلق است\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nتدبير حفظ موى از سفيد شدن\r\nبدان‌كه تدبير ميسر نباشد الا به حفظ طبيعت و قوت جوانى چنانچه در حفظ صحت بدين معنى اشارات شد از تدابير اهل هند و يونان و تدابير هنديان در اين باب اقوى است .\r\nاما ادويه كه در اين باب نافع است به اتفاق فريقين هليلجات است و هليله و آمله و روغن سياه تخمه و بلادر مربا و سير و پياز و شاهتره و فلفل گرد و دارفلفل و زنجبيل و قرنفل و جوزبوا و گوشت مار و خبث الحديد مدبّر و چيپال و شحم حنظل و حنا و زاج و روغن قسط و بان و روغن پسته و كنجد و خردل و زيت دهال و قافله و دارچينى و باديان و زيره و زرنباد و شيطرج سياه و پرسياوشان و نانخواه و جدوار و حلتيت و فادزهر حيوانى و موميايى انسانى و كلبى و ورق طلا و نقره و لعل و ياقوت و مشك و عنبر و لادن و زردچوبه و بلوط و مورد و تركيبات و معاجين كه از اين‌ها سازند چنان كه در قرابادينات مذكور است ، اقوى و اولى بود و به مداومت بر طبق حكمت نفع كلى حاصل گردد .\r\nو اغذيه كه در آن باب نافع است به اتفاق نان گندم است و گوشت گوسفند و كبوتر و جوز هندى و شير گاوى و برنج و روغن گاوى و گوسفندى و فندق و چهار مغز و دوشاب و خرما و خمر و قمز و تخم‌مرغ نيم برشته و عسل و مخ بيض .\r\nو آنچه مضر است به اتفاق فواكه است و بعضى بقول به تخصيص آنچه رطوبت آن غالب بود و يا برودت و رطوبت هر دو و همچنين شورباها و ترشىها و جغرات ترش و دوغ ترش و لعاب‌ها .\r\nو بالجمله هر غذا و دوايى كه ترى و سردى غالب و يا خشكى غالب در مزاج پديد آورد به ذات خود و يا به سبب احداث حالى كه موجب يكى از اين طبائع غير طبيعيه گردد حذر از آن لازم بود ، زيرا كه سبب سفيدى موى يا طبيعت كهولت و شيخوخت بود كه در آن اسنان بخار لزج دخانى كه غذاى موى مىگردد منجمد به برد مزاج مىشود و يا مستحيل به بلغم جهت ضعف حرارت طبيعى كه مصعد و مجمد و محلل مائيه و مسود آن مىبوده در سن جوانى .\r\nو بعضى را كه آثار پيرى پيش از وقت مقرر پديد\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمىآيد از جهت همين ضعف حرارت طبيعى و غلبه رطوبت غير طبيعى بود و يا حدوث يبس مفرط بود در طبيعت به‌واسطه مجففات خارجى يا داخلى چنانچه عقب امراض حاره و غم‌ها و خوف‌هاى ممتد واقع است و اين حال همچو سپيد شدن نباتات بود از تشنگى و از اين جهت از هر فعلى كه محدث يبس مفرط يا برد مفرط يا برد و رطوبت مفرط حذر فرموده‌اند و به هر فعلى كه مقوى حرارت و رطوبت اصلى بود و محلل رطوبات فاضله بدين امر كرده‌اند اتفاقا و به اكثر اين احوال در باب حفظ الصحت ايمايى شده .\r\nو حكماء هند را از ادويه قويه در اين باب اعتماد بر بهنگر است و بر كالاچترا و نكار چونى و پنج پارچه و شحم و بيخ هلوك و برگ تنبول و آهك و فلفل و فوفل و سير خام و دارفلفل و هل و زنجبيل و جوزبوا و زردچوبه و زرنباد و پرسياوشان و هليله و بليله و آمله و زرنيخ و زاج و بلادر و خبس اجساد و بيش و جدوار و فادزهر حيوانى و گوشت مار سياه و زهره غراب و اندرزا كه از گاو سياه باشد و اكثر زهرها و كيتى و چيپال و پيرورس و مهارس و كورا جولى برى و فراسيون و سياه تخمه و جوانيا و از اغذيه آنچه كم‌رطوبت و پرحرارت بود و پروردهء بدين ادويه شده باشد به دستور حكمت ايشان .\r\nحكايت : و من با جوگى دوازده سال مختلط بودم و در اول ملاقات موى سر او اندكى سفيد بود و به قرب عرض چهار انگشت بلند به جهت رعايت در اين مدت سفيدتر و درازتر نشد .\r\nابن هبل در مختار گفته است كه كسى را موى بىوقت سفيد شود و او مرطوب و باقوت بود بايد كه يك مثقال زاج بخورد و چون او به خير بگذرد تمام موىهاى سفيد او بريزد و موى سياه برآيد و مجرب است اگر چه با خطر است .\r\n\r\nتدبير موى روى كسى كه به وقت برنمىآيد و يا دير و يا كم برآيد\r\nبدان‌كه سبب برنيامدن ريش چون مقتضاى جبلت بود چنان‌كه زنان را واقع است و يا نقصان خلقت بود چنانچه مردم خصى را واقع است به‌واسطه آنكه ريش از خصيه آب مىكشد و به حكم رابطه خلقى كه در آن عضو ذكور را واقع است . و يا ميراثى بود چنانچه اكثر اتراك دشت قيچاق را واقع است . اين هر سه قسم را علاج نباشد .\r\nاما آنچه سبب آن كمى بخار دخانى بود در بدن و يا در محل نبت به جهت ضعف حرارت ، چنانچه از بعضى مردم سردمزاج مشاهد است و يا به جهت غلبه رطوبت بود در مزاج كه آن مانع است فى الجمله دخانيت ماده موى را ، چنانچه در بعضى كودكان رسيده مشاهد است و يا به جهت ضعفى در مزاج خصيه بود و يا به جهت تنگى مسام بود به سبب سردى و يا خشكى كه ماده موى بدان واسطه در داخل جلد محتبس گردد و تحليل پذيرد و يا فاسد گردد و يا به جهت كشادگى مسام به سبب حرارتى مخلخل يا رطوبتى مليّن كه ماده موى زود بدان منافذ بيرون رود و مجال نيايد كه در داخل جلد مجتمع شود و بعضى اجزاء آن به بعضى ملتصق گشته موى گردد و يا به جهت كم شدن خون متين در بدن كه منشاء بخار دخانى است ، بود ؛ چنانچه در بعضى ناقهان اين حال مشاهد است .\r\nجمله اين حالات را علاج ممكن است گاهى كه صاحب آن را موسم برآمدن ريش باشد و آن بعد البلوغ بود و قبل از كهولت .\r\nو سبب ديرى و كمى هم خارج از اين اسباب مذكوره\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nنباشد و تشخيص هريكى از اين اسباب مذكوره به علامات امزجه و تدبيرات و اوضاع بتوان كرد .\r\nعلاج در جمله اولا به رفع سبب كوشند و بعده اغذيه و ادويه كه از آن خون متين تولد كند مىخورند و از ادويه كه مقوى موى باشد و روياننده مىمالند مثل خاكستر سير و كراث جبلى به روغن زيتون و خاكستر شونيز و سوخته شاخ حيوانات به روغن شونيز و يا روغن زيت و يا روغن مورد و شقايق و پرسياوشان و لادن به شير درخت انجير سرشته و در روغن شونيز حل كرده قوى بود .\r\nو محل رستن موى را به تيغ زود زود راندن موى را تحريك كند و اگر موى ضعيف و كم بود ، به زود زود تراشيدن قوى و بسيار گردد و روغن زرده تخم مرغ را ماليدن پيوسته در اين ابواب عظيم نافع است و مجرب .\r\nو همچنين روغن سنگ پشت و قنفذ و آب كه از تاك انگور مىچكد و خاكستر تاك به روغن بيض يا به روغن گاوى كهنه ماليدن و توطن در هواهاى تر و حوالى دريا بار موى را زود برآورد و غلبه و دراز سازد و همچنين شستن به آرد باقلا و لعاب خطمى و چغندر و اشباه آن و همچنين به عصاره لبلاب و عشق پيچان و افتيمون و شيرج و مورد و آزاد درخت و مداومت تدهين خصيتين به روغن شونيز و مورد و زيت و كنجد نافع بود .\r\nو تيزاب نرم بر منبت موى ماليدن و بعد از آن به موم روغن نفط و يا روغن تخم‌مرغ چرب داشتن در هفته چند نوبت نيكو بود و سر و روى بر بخارات گرم داشتن و در مسلخ حمام بسيار نشستن و در هفته دو نوبت قى كردن بسى مفيد آيد .\r\n\r\nتدبير رفع كوتاهى موى و كمى و باريكى آن\r\nسبب آن‌ها همان قلت بخار دخانى بود و آن يبس هوا و مزاج و تدابير خشكىفزا بيشتر افتد و اسباب هر يكى را به دلايل توان دريافتن .\r\nعلاج آنچه در موى روى گفته شد ، جمله مناسب بود ليكن اينجا شست‌شوى سر و استحمامات متعاقب معتدل اولى و انفع باشد و تدهينات به روغن‌هاى نرم چون بادام و بنفشه بادام و پيه مرغ انسب آيد و خاكستر پوست چنار و پوست درخت انگور و محرق موى سر آدمى و يال اسبان و موى سر حيوانات دراز موى در روغن مورد و غيره از مذكورات آغشته ماليدن مفيد آيد و همچنين مقشر جو نيم‌كوب كرده و با آمله جوشيده و ورق كنجد كه با درون كدوى تر پخته باشند و روغن بنفشه بر آن ريخته و چندان جوشانيده كه آب رفته و روغن مانده باشد ، ماليدن بسى مفيد بود . و اگر ممكن باشد كه چند كرت تراش كنند پس بگذارند و تربيت كنند اولى بود .\r\nو جهت تخلخل مسام جز قوابض از اين ادهان و ادويه استعمال نبايد كردن .\r\nو جهت ضيق مسام جز ملعيات و ملينات از اين ادهان و ادويه به كار نشايد داشتن و شب‌ها ماليدن به زهره گاو و يا زهره گرگ در شير آمله و يا عصاره آزاد درخت و يا لبلاب و شنگ يا در روغن كنجد كه مرمكى يا لادن در آن گداخته باشند و روز شستن به لعاب‌هاى مذكور به غايت موى را دراز كند و با طراوت و رونق سازد .\r\nو چون رحم را با دماغ مشاركت است يمكن كه زنان را به اصلاح مزاج رحم نيز احتياج افتد و عظيم نافع آيد\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو غذا و شربت در هرحال ضد سبب بايد خوردن .\r\n\r\nتدبير رفع اصلعى\r\nآن علتى است كه مردم را از پيش سر مو برود به آهستگى و پوست سر سرخ و هموار و براق بود . و گاه باشد كه اكثر سر از ميانگاه چنين شود .\r\nو سبب غالب افراط خشكى مزاج بود ، بدين جهت پيران را بيشتر افتد و در ترى مزاج اين مرض نباشد ، الا وقتى كه دماغ به سببى از قحف فروتر نشيند و موى بدان سبب نيكو غذا نيابد . و اين قسم را و آنچه از يبس مفرط بود و آنچه متمكن شده باشد علاج نباشد و ثابت آن به ميراث در بعضى فرزندان پديد آيد .\r\nو آنچه به سبب تخلخل مسام يا ضيق مسام افتد و هنوز ابتداء ظهور آثار آن بود ،\r\nعلاج آن ممكن بود به تعديل مزاج بدن و عضو و مايل ساختن مواد مفسده از دماغ به اسافل به ملينات و سد ساق‌ها به ساق بند مظبوط و به تيزاب ماليدن بر كف پاىها و امثال آن افعال و ساير علاج‌ها كه جهت نبت موى مذكور شد و آنچه از جهت حفظ موى از ريختن و تشقق مذكور خواهد شد جمله در اين باب نافع آيد .\r\nو بقراط گفته است كه هرگاه مردم اصلع را دوالى پديد آيد موى سر ايشان برآيد و در علت دوالى عكس اين نيز گفته .\r\nپس اين حال دال بود بر آنكه صلع به‌واسطه رسيدن ماده خبيث بود به جلد سر كه استحصاف جلد و منع موى به افساد ماده آن كند و اگر چه اندك‌اندك و به ديرى واقع شود و هرگاه آن ماده را به اسافل باز گردانند جلد سر به صلاح بازآيد و موى برآيد و نيز دال بود به سوء المزاج عضو نه تمام البدن .\r\nو بدان‌كه مردم الثغ را صلع نشود جهت آنكه دماغ ايشان تر است و بدين سبب فضاى موى ايشان منقطع نگردد .\r\nو مردم حبشه و زنگبار را نيز صلع كم افتد جهت آن كه پوست سر ايشان صلب است و مسام تنگ و بدين واسطه است كه موى ايشان دراز نگردد و آنچه باشد محكم بود و از بيخ دشوار برآيد و زنان را نيز كم افتد جهت رطوبت مزاج .\r\n\r\nتدبير رفع داء الثعلب\r\nاين علتى است كه مردم را اغلب در موى سر و ابرو و لب و روى افتد چنانچه مقدار درمى يا بيشتر ريخته شود و چون روباه را اين حال بسيار مىافتد به داء او موسوم گشته .\r\nو گاه بود كه محل آن از جلد طولانى بود و پوست ها از آن برمىخيزد چنانچه از مار ، و بدين مناسبت به داء الحيه موسوم بود .\r\nو سبب اين هر دو علت ماده تباه بود كه اندر مسام يا پوست جمع شده باشد و غذاى موى و مزاج منبت آن را فاسد كرده و آن ماده نيز از فساد خلطى از اخلاط اربعه مىافتد و تحقيق هر خلطى از لون جلد آن موقع توان نمودن گاهى كه نرم نرم دلك كنند آن محل را .\r\nو چون خواهند كه بدانند اين مرض را كه سريع البرء است يا نه ، به خرقه درشت آن محل را بخارند و اگر به زودى رنگ آن موضع سرخ شود دانند كه سده تام نيست و به تدبير زود به صلاح آيد به‌واسطه نفوذ خون بدان موضع به سهولت و اگر دير سرخ شود دانند كه سده تام است و عسر العلاج بود و يمكن كه به تدبير\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nقوى و ممتد به صلاح آيد .\r\nو مقصود از اين سرخى كه گفتيم سرخى است كه در آن محل حاصل نباشد و الا اگر ماده دموى سبب بوده باشد لون آن موضع سرخ خواهد بود و بدين امتحان مشخص نشود ، و ليكن در تشخيص دموى ملاحظه همين حال كفايت باشد و بر عسر قبول علاج دلالت كند .\r\nو در داء الحيه چون فساد جلد بيشتر است به هر وجهى اصلاح آن اصعب بود و بلغميت در ماده داء الثعلب بيشتر باشد .\r\nعلاج در جمله اولا استفراغ خلط موذى كنند ، آن‌گاه اصلاح موضع به تيزاب‌كارى نيكو و تدهين متعاقب آن تا پوست نيكو برخيزد و غرغره كردن هر روز چندين نوبت به خردل در سركه سوده و به آب شلغم و سركه كه تخم كوفته آن در آن باشد و به عسل و زنجبيل و سكنجبين عنصلى و رب توت سياه و رب‌هاى حوامض مناسب بود و اندكى بيرورس نيز درون بينى ماليدن هر روز نافع آيد و علق افكندن بر موضع داء مكررا بسى مفيد بود و متعاقب از ادويهء نابت موى ماليدن نافع آيد و هر غذا و دوا و شربت كه مولد خلط سبب علت باشد حذر واجب بود و امتلاء و ادخال در اين مرض عظيم مضر بود .\r\nو علف‌هاى شيردار چون شير انجير و شبرم و ماذريون و امثال اين‌ها بر آن موضع زدن چندان‌كه آبله كند آن‌گاه آن را به روغن‌هاى مناسب اصلاح كردن عظيم نافع آيد . و زهره روباه در اول و خاكستر مار در دوم طلا كردن به مناسبت فايده بخشد و سوده ورق مار نيز در داء الحيه نافع بود و همچنين مرق آن نيز طلا كردن بعد از رنجانيدن در روغن مار و عقرب ماليدن عظيم مفيد آيد و ترياق فاروق و كامل و اشباه اين‌ها خوردن مفيد آيد .\r\nو هر دوا را كه در اين علت طلا مىكنند مىبايد كه نخست محل مرض را به لته خشن نيكو بمالند و برنجانند آن‌گاه طلا كنند .\r\nو گويند طلا كردن مغز سوخته شفتالو و مغز سوخته زردآلو و زبل موش و پيه خرس و مغز سوخته فندق و گوگرد و ذراريح و خردل و كاهك عاشقان تر جدا جدا و يا تركيب كرده و به شيره تيوعات خلط كرده و در سركهء نيز سرشته بسى نافع آيد و آنچه آبله كند انفع بود .\r\n\r\nتدبير رفع جعد موى\r\nآنجا كه سبب آن پيچيدگى منافذ موى و مسام بود يا سختى پوستى كه محل آن است سبطى قبول نكند .\r\nو آنجا كه سبب گرمى و خشكى مزاج بود ،\r\nعلاج آن است كه تعديل مزاج كنند به خوردن غذاهاى سرد و تر و مايل به اعتدال و بخارانگيز چون سر و پاچه و گندمينه و روغن‌هاى معتدل و به افعال ترى فزاى و ادويه كه در آن لعابى و لزوجتى باشد بايد كه پيوسته بر موى ماليدن و بدان مىشويند و اگر اول روغنى نرم نيم گرم بر بيخ موى چكانند و به آب گرم بشويند و بعده لعاب‌ها به كار دارند انفع بود .\r\n\r\nتدبير رفع سبطى موى\r\nسبب آن رطوبت مزاج و هوا بود .\r\nعلاج تعديل مزاج كنند به چيزهاى خشكىفزا ، آن گاه چيزهاى قابض از مورديات و هليلجات بر موى مالند پيوسته و چيزهاى نرم دور مىدارند و از هواى تر حذر نمايند و بذر البنج و شبت و مازو و مردار سنگ و اشباه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاين‌ها به آب دريا سرشته هم عظيم نافع آيد و رغوه نمك در عصير آبى ماليدن هم بسى مفيد بود .\r\n\r\nتدبير رفع تشقق و شكست موى\r\nسبب اين‌ها خشكىمزاج و هوا بود .\r\nعلاج آن اول رفع سبب بود آن‌گاه مداومت ماليدن ملينات و ملعبات و شستن به آب‌هاى معتدل نرم و سبوس آب و تدهين كردن به روغن بنفشه و خطمى و اشباه آن‌ها و از غذاها و دواها و شيرين‌هاى خشكى فزا دور بودن .\r\n\r\nتدبير رفع سطبرى موى\r\nسبب اين چون غلظت بخار دخانى بود ،\r\n[ علاج 
  ] اغذيه و اشربه كه خون را لطيف كند به كار بايد داشتن و پيوسته به ورق ماليدن نافع آيد و اگر موى را بكنند و بوره و نوشادر بر محل آن پراكنند تارهاى موى باريك بيرون آيد و تخم مورچه و هرچه مسدد و مخدر بود همين عمل كند به تخصيص چون مكرر كنند .\r\n\r\nتدبير رفع موى\r\n[ علاج 
  ] بگيرند آهك آب نارسيده يك جزو و زرنيخ ساييده يك جزو و به آب گرم خمير كنند و يك ساعت بنهند ، پس طلا كنند و او را نيك بگذارند موى را ببرد از بيخ و اگر زرنيخ كمتر كنند هم شايد ، چنانچه در حمام‌ها مستعمل است و اگر هشت يك جزوى صبر اندر آن كنند مصلحى بود مر آن را و اگر يك جزو روغن كنجد و اشباه آن و نيم جزو اشخار هم داخل سازند و با هم طبخ كنند لحظه و بمالند اقوى بود . و روغن كنجد منع سوختن جلد از حدت آن بكند و روغن بىاشخار و صبر داخل ساختن هم توان و اكثر چنين كنند .\r\nو اگر زرنيخ و آهك در آب بجوشانند و در آفتاب نهند تا به ته نشيند آن‌گاه بپالايند و ديگربار آن زرنيخ و آهك بجوشانند و در آفتاب بنهند و مكرر مىكنند تا چنان شود كه اگر پر مرغ بدان بيالايند در ساعت موى آن برود . پس قدرى نيكو روغن در آن ريزند و به آتش نرم مىجوشانند تا آب برود و روغن بماند . از اين روغن چون طلا كنند ، موى را بسترد و هيچ نسوزانند و اگر هر نوبت اشخار نيم جزو داخل سازند اقوى بود .\r\nو آنجا كه عضو نازك بود و بيم باشد كه از نوره بسوزد بايد كه نخست به روغن گل چرب سازند و آن‌گاه نوره مالند و نوره را نيز بسيار بر تن نبايد گذاشتن چنانچه هر ساعت ملاحظه كنند و هرگاه ديدند كه موى از بيخ جدا شده فى الساعه بشويند و اگر نوره را به كشكاب بسرشند بهتر باشد جهت قلت حرارت و مضرت حدت .\r\nو آنجا كه اندك سوختگى ظاهر شود روغن طلا كنند و در آب گرم نشينند ساعتى به يك بار متعاقب آن در آب سرد نشينند بعده عدس مقشر و صندل در گلاب سوده طلا كنند و لعاب خطمى با گل سرشوى و سبوس آب ماليدن هم بسى نافع آيد .\r\nو اگر بوى نوره را خواهند دفع كنند و به شستن نمىرود ، عصير برگ شفتالو يا گل با سركه و گلاب بمالند لحظه ، آن‌گاه بشويند و به آرد باقلى و گلاب شستن هم نيكو بود و همچنين به عصير شاهسفرم و برگ رز سبز و برگ بيد و قرنفل و اذخر جدا و آميخته .\r\n\r\nدر تدبير منع موى\r\nچون در آن مضرتى نباشد به‌واسطه عضو مداومت\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nكردن و طلا كردن تخم مورچه و نوشادر سوده در عصاره مخدرات نافع آيد و طلاى عصير مخدرات تنها و يا مخدرات به سركه و گلاب سرشته هم نيكو بود و بعد تكرار آنچه برآيد ضعيف بود و به مداومت بر طرف شود .\r\nو طلا كردن طين قيموليا و اسفيداج ارزيز و ضفدع مرغزارى خشك كرده و سوده و خون او و خون كنه سگ با خاكستر مازريون و خون كشف بحرى و خون خفاش و مغز شب‌پره و جگر او و خون خارپشت و زهره او و كف دريا و لعاب اسپغول سرشته و خاكستر پوست مار و ديوچه و مو و سم خر سوخته و به سركه تر كرده و زهره هدهد و پيه افعى و صدف سوخته و به قطران سرشته و بذر انجره و بوره زرگرى هريكى به سركه يا به آب تر كرده و يا به عصاره مخدرى چون بنج و غيره بعد از كندن هر نوبت و تكرار آن تا نوبت ديگر به غايت مفيد آيد .\r\n\r\nتدبير رنگ كردن موى سفيد\r\nبهتر آن بود كه نخست حنا برنهند و چند ساعت صبر كنند پس بشويند و خشك كنند . و وسمه برنهند و چندان صبر كنند كه سياه شود آن‌گاه پاك بشويند .\r\nو اگر اندك قرنفل در خضاب‌ها كنند ضرر بوى آن‌ها را از دماغ منع كند ، بهتر آيد .\r\nو اگر اندك مازو و اندك برگ مورد و با اندك شب يمانى سوده اندر حنا كنند رنگ بهتر گيرد و جعد موى را ممد باشد و اگر بهنگرا و حنا نصفا نصف كنند بهتر بود .\r\nو اگر ريم آهن را در آب سماق بسيار بجوشانند و عصاره بهنگرا و اندك مازو به آن ضم كنند و چندان در آفتاب مىدارند و به چوب مىزنند كه قوامى پيدا كند پس آن را شب بر موى مىكنند و صباح مىشويند خضابى نيكو بود .\r\nو مازو را چون به روغن چرب كنند نيكو در طاس آهنين كنند و بسوزانند به دستور مداد كردن و از اين مازو بيست درم و از روى سوخته ده درم و شب يمانى دو درم و نمك اندرانى يك درم به آب سماق بسرشند و يك شبانه‌روز حفظ كنند خضابى نيكو بود .\r\nو در هيچ خضاب چيزها كه بوى آن به چشم مضر بود چون برگ و پوست و بيخ جوز نبايد كردن .\r\nو اگر خضاب خشكى و شكستگى در موى پديد آورد بعد رنگ به روغن بنفشه بادام چرب بايد كردن .\r\nو اگر بشره از خضاب سياه شود آن را به روشويه كه از آرد باقلا و نخود و اشباه آن ساخته باشد بايد شستن .\r\n\r\nتدبير رفع بىرونقى رنگ بشره\r\nو بدان‌كه صفا و خوبى لون بشره از گذشتن خون صاف و رقيق القوام بود در عروق ليفيه شعريه كه اجزاى جلد است و غلبه ميل روح به خارج تن و اعتدال مزاج جلد و بدن و لطافت ظاهر جلد .\r\nپس هر چيزى كه منع رقت قوام و صفاى خون و گذشتن آن به مقدار لايق در عروق جلد و منع ميل روح به خارج كند و يا مغير مزاج جلد و تن باشد ، همه سبب بىرونق رنگ و روى و تن بود ، چون بيمارى دراز و درد و غم و ترس و نوميدى و نفرت و حسد و افراط جماع و استفراغات قويه و توطن در مقام گرم عرق‌آور و گرمسيرات و بوييدن چيزهاى كريه الرايحه و بسيار خوردن سركه و زيره و بسيارى استشمام بوى زيره و نان‌خواه و گل و خوردن آب تيره و ايستاده و آب كشت\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nزارها و ادخال كردن و درآمدن در هواى عفن و بخار معادن خبيثه و افراط جوع و عطش و بىخوابى و كم خوابى ؛ كه اين جمله رنگ روى را زرد كنند . و چون بسيار گشتن در باد و آفتاب و در زمين‌هاى شوره و برق غلبه و در سرما و بسيار خوردن چيزهاى نمك سوده و قاتق و خشكىفزا و امتلاء كردن و بسيار فروخوردن خشم و دريافتن باد سموم و بسيار بوييدن چيزهاى ترش و تلخ و بسيار توطن در گرد و غبار و غسل به آب‌هاى قابض و استقبال رياح و بسيار گذاشتن چرك بر تن و روى و سر ، كه اين جمله رنگ بشره را تيره كند .\r\nعلاج حذر كردن از آن مغيرات و مداومت نمودن بر افعال كه روح و حار غريزى را فى الجمله به خارج مايل مىسازد از لذت‌ها و كارهاى فرح‌انگيز چون صيد و لعب‌ها و ملاحظه چيزهاى پر از عجايب و غرايب و ظرفا و استحمامات متعاقب معتدل و سماع اغانى و بحث علم و فكر در شطرنج و امثال آن .\r\nو پر خوردن غذا و ميوه و شربت‌هايى كه از آن خونى رقيق و صافى تولد كند چون شورباهاى لذيذ و كم ترشى كه از گوشت مرغ فربه و گوشت بره فربه و تغلى فربه پخته باشند با پياز و زعفران و يا اندك سير و يا به اندك فلفل و دارچينى و يا زنجبيل و گشنيز و نعناع و اسفناج و چون قمز و شير گاوى و انگور و خربزه شيرين و انجير تازه و سيب و انار شيرين و زردآلوى شيرين كم جرم و زرده بيضه نيم برشت و نان ميده گندم و جو و مغز بادام تر و جوز تر و سير و پياز و ترب و كرنب و كدو و خيار و گندنا و شراب سيب و بهى و جلاب .\r\nو به خوردن مفرحات و اطريفلات و رس و بلادر و زرنيخ و پرورده هليله و بليله و آمله و زنجبيل .\r\nو بوييدن عطرها و رياحين تازه .\r\nو بر سكون در مقام‌هاى خوش و هواى تر و نمناك .\r\nو بر شستن روى و پوست تن به روشوىها كه از آرد باقلا و لوبيا و ترمس در آب هندوانه پرورده ساخته باشد و به اشنانى كه سوده و به آب خربزه پرورده باشند به شرطى كه به چشم نرسانند .\r\nو گاه باشد كه به تنقيه‌هاى معتدل مرطب احتياج افتد جهت دفع خلط مفسد لون و تدبيرات بعد از آن انفع آيد .\r\nبيان طلاى نافع : آرد جو و آرد باقلا از هريك جزوى ، آرد نخود و آرد عدس مقشر و نشاسته گندم از هريك نيم جزو و تخم خربزه پاك كرده دو جزو و زعفران چندان‌كه رنگ او پديد آيد جمله را اندر آب هندوانه بسرشند و شب طلا كنند و روز به طبيخ بنفشه به آب هندوانه يا آب كدوى تازه يا آب خربزه بشويند پس به آب صافى شير گرم صفا دهند .\r\nديگرى : بادام شيرين و كتيرا و صمغ و آرد باقلا و ايرسا و سريشم جمله برابر يكديگر ، سريشم را بگذارند و به دستور ادويه را نرم ساييده و نرم بيخته در هاون بدان بسرشند و به كار دارند چنان‌كه گفته شد . و اگر در آب صمغ عربى يا در سفيده تخم‌مرغ سرشته سازند هم نيكو بود .\r\nو اگر در هر هفته يك نوبت بشره را به تيزاب نرم بشويند اولى بود .\r\nو حنا در آب كاسنى سرشته شب‌ها بر روى طلا كنند آفتاب‌گرفتگى را زايل كند .\r\nو چون روى از رنگ حنا رنگين شود به سفيداب و روشويه و استحمام پاك شود و رنگ صافى گردد و اگر سيماب كشته را حل سازند اقوى بود و اكثر لك‌ها را هم به برد و تخم ترب و مصطكى و كندر و انجير و سودهء عاج و اسفيداج و مردارسنگ و سفال آب خورده و مقل\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nو كلس البيض و كف دريا و تخم جرجير الماء و عصاره برگ عنب و تخم وى و تخم خيارين و صدف و طبيخ حلبه و اكليل الملك و استخوان پوسيده و تخم كدو و جرم تيزاب فاروقى جمله مناسب و جلادهنده بشره‌اند خواه مفرود طلا كنند و خواه مركب .\r\nو بدان‌كه كدورت‌هاى موروثى مرتفع نگردد ليكن بدين تدابير اندك رونقى پديد آيد و همچنين كدورت ها مقتضاى طبيعت اصلى نيز تغيير نيابد .\r\nبيان دوايى كه طلا كنند و بگذارند مضرت آفتاب و سرما و گرما و باد از بشره بازدارد : مغز نان ميده در آب صمغ حل كرده يا در سپيده خايهء مرغ يا در كتيرا تر كرده و سپيده بيض تنها و صمغ آب تنها و كتيراى تنها هم نافع بود چون با آن ماليده باشد همواره و صندل سفيد سوده به آب و سفيداب اندر آن سرشته بر تمام روى طلا كنند و همچنان گذاشتن عظيم نافع بود و با صمغ آب بهتر نگاه دارند .\r\n\r\nتدبير رفع طركيدن و درشتى بشره\r\n[ علت 
  ] اين حال از آب رسانيدن بر روى و بعده از آن استقبال باد و يا آفتاب و يا هواى سرد نمودن بسيار پديد آيد و زنان را در قرب اوقات حيض و گذشتن اوقات حيض از وقت مقرر بسيار پديد آيد ، جهت توجه فضلات به اعالى و از خشكى مزاج نيز افتد .\r\nعلاج آنچه از باد و امثال آن بود حذر كنند و طلايى كه به جهت اين معانى مذكور شد قبل از اين به كار داشتن شب‌ها و روز به لعاب‌ها شستن و بعد از آن چرب كردن مفيد آيد . و طلا كردن پيه تازه كه آن را با قدرى گلاب پخته باشند و بسته شده باشد و به دست آن را نرم كرده باشند دو سه شبانه‌روز پيوسته و بعد از آن استحمام نمودن بسى نافع است و مجرب .\r\nو آنچه از سبب بخار فضلهء حيض بود چون از حيض پاك شوند به استحمام و روشويه پاك شود .\r\nو آنچه از خشكى مزاج بود به تعديل مزاج مبادرت بايد نمودن و بعد از آن به طلاهاى مذكور به كار داشتن .\r\n\r\nتدبير رفع باد شنام\r\nو اين سرخى بود تيره و بد سيمايى كه در پوست روى پديد آيد شبيه به حال روى كسى است كه او را جذام بنياد شده .\r\nسبب اين خونى بود تيز و سوخته كه در شيب پوست متحقن گشته به جهت سده مسام روى از سردى هواى و گاهى خباثت ماده بدان رسد كه پوست روى را ريش سازد .\r\nعلاج نخست فصد باسليق كنند ، آن‌گاه خون را از خلط محرق به مسهلى مناسب پاك سازند مثل طبيخ افتيمون و آب شاهترج با سكنجبين و مسهل حب سنگ سليمانى و اشباه اين‌ها و بعد از تنقيه جدوار طلا مىكنند و سفال سوده آب خورده و تيزاب نرم و تفتيح مسام روى به نطول‌ها و استحمام و امثال آن مفيد بود .\r\n\r\nتدبير رفع لك‌هاى روى\r\nلك‌ها كه بر روى پديد آيد آنچه مايل به حمرت بود و پهن و درهم پيوسته با نقاط آن را نمش گويند .\r\nو آنچه مايل به سواد بود و پهن و درهم پيوسته آن را برش گويند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو آنچه نقطه نقطه و سياهى مايل بود آن را كلف نامند و عوام تكحه گويند و در بعضى كتب برش و كلف برعكس اين باشد .\r\nسبب جمله دفع طبيعت بود مر بخارى قليل الفساد را به جانب پوست و محتقن شدن او در جلد و مسام آن .\r\nو زنان را در اوقات حمل برش و كلف بسيار پديد آيد جهت برآمدن فضلات حيض به فم معده و صعود بخارات آن .\r\nو پيران را نيز بسيار افتد به سبب قصور هضم و ضعف فم معده و صعود بخارات فاسده آن .\r\nو بعضى اطفال را هم به سبب همين سوء هضم و صعود بخارات فاسده و مفسده كلف پديد آيد .\r\nو هركه را از اين لك‌ها پديد آيد از ضعف معده خالى نخواهد بودن و صاحب نمش را طرقيدن لب بسيار افتد جهت يبس مزاج و حدت خلط مدفوع به جلد و نازكى پوست لب و غلبه دريافتن از بخار معده را و هركدام از اين لك‌ها كه رقيق‌تر افتد برء آن اسرع باشد .\r\nعلاج نخست فم معده را به قى پاك سازند اگر مانعى نباشد از حمل و امثال آن و بعد از آن تقويت نمايند به مداومت اطريفلات و يا مهارس و يا كيتى و اشباه اين‌ها . و آنجا كه ماده قوى بود اول به مسهل مناسب تقليل كنند و آن‌گاه به تقويت معده و اصلاح مشغول شوند و به ادويه جلادهنده كه در تزيين لون گفته شده ماليدن و مداومت نمودن نافع آيد .\r\nو كلف حوامل اكثر بعد از وضع حمل بر طرف شود به آهستگى و به تدبير ملايم .\r\nو كلف پيران كمتر علاج‌پذير بود جهت كهنگى جلد و قلت دم مصلح .\r\nو كلف اطفال به منع ادخال و امتلاء و شستن به جالىهاى مذكور زود به صلاح آيد .\r\nو آنچه در اين اصناف لك‌ها نفع آن مجرب است سيماب كشته است و كلس البيض و كف دريا و روغن خاك‌شوره كه در جوشانيدن از آن پديد آيد و انزروت و كلس تيزاب و كلس نقره و سيماب كه از تيزاب گرفته باشند مفرد و مركب و خواه همچنين بمالند سحق كرده و خواه به جالى سرشته طلا كند شب‌ها و به روز بشويند .\r\nو نحاسان سيماب را به تخم خربزه پاك كرده و مغز بادام شيرين يا تلخ سفيد كرده و ساييده مىكشند و هر ساعت از اين طلا مىفرمايند و هفته هفته روى از شستن بازمىدارند ، تمامى لك‌ها را رفع مىكند و اندر آب معادن نشستن و روى بدان شستن نافع بود .\r\n\r\nتدبير رفع اثر ضرب و ريش و نقوش آبله و غيره\r\nجمله چيزهاى جلادهنده قوى كه در تزيين لون و لك‌ها گفته شد طلا كردن نافع بود ليكن در هر طلايى امتدادى لازم بود . و تيزاب‌كارى نرم نرم مجرب است در دفع نقوش و اثر ريش و همچنين سياه‌دانه ساييده و به عسل سرشته طلا كردن و در حمام گرم شستن در دفع كبودى اثر ضرب .\r\nو گفته‌اند كه مردارسنگ با پيه صلايه كرده طلا كردن و هفته هفته گذاشتن پس به نمك آب گرم شستن اكثر آثار را ببرد و همچنين طلا كردن علك البطم و مصطكى و به نمك آب شستن .\r\n\r\nتدبير رفع خون كه در شيب پوست مرده شده\r\nآنچه به سركه خيسانيده طلا كنند و آنجا كه غلبه\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nباشد و سياه‌رنگ اول فصد كنند آن‌گاه طلا .\r\nو بسيار باشد كه خود به صلاح آيد به تخصيص در هوايى كه عرق آورد .\r\nو گاه باشد كه فسرده گردد و پوست از روى آن برخيزد و به صلاح آيد و اسفيداجات طلا كردن و به آب گرم بسيار شستن هم مفيد آيد .\r\n\r\nتدبير رفع بهق و برص\r\nبدان‌كه هريك از اين‌ها سفيد بود و سياه بود .\r\nو اما بهق آنچه سفيد بود آن را وضح گويند .\r\nو برص آنچه سياه باشد متقشر شود يعنى همچو فلوس از آن برمىخيزد و آن از قسم قوباء متقشر باشد و از مقدمات جذام بود و فارسيان پيس آن‌كس را گويند كه مبروص بود به برص سفيد .\r\nو وضح چون قوى افتد منذر بود به برص .\r\nو بهق چون قوى افتد منذر بود به قوباى مذكور .\r\nو ماده وضح و برص بلغم خام بود .\r\nو ماده بهق و قوباى مذكور سوداى غير طبيعى باشد .\r\nسبب مطلق بهق و برص ضعف هضم و فساد مزاج عضو بود و آن‌چنان باشد كه نخست به‌واسطه بدى هضم در معده و كبد از اين اخلاط غير طبيعى حاصل شود و طبيعت دفع آن به خارج طلبد و چون به جلد و حوالى آن رسد قوت دافعه عضو از دفع آن عاجز آيد و قوت مغيره عضو نيز به سبب ضعف هضم رابع عاجز آيد از گواريدن و مانند ساختن آن به اجزاى عضو و آن خلط اندر پوست و حوالى آن محتقن گردد و هر غذا كه بدان‌جا مىرسد آن را به رنگ مناسب خود مستحيل سازد و باشد كه از اخلاط مبروص حاصل شود .\r\nو فرق ميان برص و وضح آن است كه محل وضح هيچ فرونشسته‌تر از پوست ننمايد و محل برص را فرو نشستگى ظاهر بود به‌واسطه آنكه ماده بهق مطلق اندر پوست بود و ماده مطلق برص اندر پوست و گوشت و سمك پوست چون اندك است غور بر آن نيك و ظاهر نباشد و سمك پوست و گوشت غلبه است و نيز بر موضع وضح موى سياه يا اشقر رويد و بر موضع برص جز موى سفيد نرويد و اگر بر موضع وضح سوزنى فرو برند خون برآيد و از موضع برص آبى سفيدرنگ برآيد و محل وضح را چون بمالند زود سرخ شود و محل برص سرخ نشود .\r\nو فرق ميان بهق و قوباى مذكور ، نرمى محل بهق و درشتى محل قوباء بود ، چنانچه فهم شد .\r\nو بدان‌كه ماده مطلق بهق ارق از ماده مطلق برص باشد و قوت دافعه در بهق اقوى بود جهت دفع ماده به جلد و استيلا و خباثت ماده در مطلق بهق نباشد و به ديگرى سرايت نكند به خلاف مطلق برص كه زود سرايت كند و به ميراث نيز به جمله فرزندان رود .\r\nو هركدام از برص و بهق كه زياده نمىشود و نرم‌تر بود و به لون ديگر محل‌هاى قريب اقرب بود بهتر علاج پذيرد و آنچه بر خلاف اين‌ها بود اصلاح آن مشكل باشد .\r\nو بهق مادرزادى كه آن را ماه‌گرفتگى گويند علاج كم پذيرد و همچنين برص ميراثى .\r\nعلاج اما در وضح استفراغ بلغم بايد كردن به قى و به مسهل چيپال و تعديل ما بقى به رياضت جوع و حركات مجفف و به استعمال معاجين مقوى معده و جگر ، بعد از اغذيه كم‌رطوبت و يا ضد بلغم و مصلح آن چون رز و پلاو و لطايف و كلمبه و كليچه و حلواهاى عسل و دوشابى و نان‌هاى گندمى تخمه‌دار و نخودآب\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبه گوشت كبوتر جوان و اشباه اين‌ها و حذر نمودن از فواكه پررطوبت و كم‌حلاوت و از هواهاى تر و از ترشى ها و لبنيات و چيزهاى خام و سردىفزاى و مداومت نمودن بر دوايى قوى ترياقى ضد مزاج خلط و مصلح آن و مقوى اعضا و محلل اخلاط فاسده چون كيتى ورس و بلادر و زرنيخ و امثال اين‌ها و طلاى عصير برگ عنب مكررا مفيد آيد و همچنين عصير كاهك عاشقان و عصير شيطرج و عصير پوست جوز تر و اگر سركه داخل سازند اقوى بود و تيزاب نرم مكررا ماليدن عظيم نافع آيد .\r\nو اما در بهق استفراغ سودا بايد كردن به مطبوخ افتيمون كه حب سنگ سليمانى يا دهنه ملك مادران باشد و يا فلوس خيار چنبر و اشباه اين‌ها و غذاهاى چرب و شيرين و ترىفزا و معتدل به كار داشتن چون پالوده و فرنى به روغن بادام و گلاب و نخوداب كم‌ابزار و نان‌هاى پاكيزه و سفيد با آش‌هاى به گوشت فربه و مرغ فربه بود و ميوه‌هاى آبدار شيرين خوردن چون خربزه گرمه و انگورهاى تابستانى سفيد و انجير زرد و انار ملس و سيب شيرين و توطن در هواى گرم و تر كردن و تعطيل و شادى جستن و تقويت معده و بدن و جگر به تراكيب مذكوره و غيره نمودن و طلاهاى مذكوره همواره افكندن و از هرچه مولد سودا و خشكى فزا باشد دور بودن و جمله دواهاى قويه جالى كه در زينت بشره گفته شد طلا كردن نافع بود .\r\nاما در برص تدبيرات اقوى بايد چنانچه در هفته دو نوبت يا سه نوبت قى بايد كردن به مقيات بلغم بعد از طعام و در هر ماه دو سه نوبت مسهل بلغم خوردن از قيروطىهاى حربى و چيپالى و به تيزاب تيز سيمابى پوست‌ها از آن برداشتن به دفعات و به روغن بادنجان و بهنگرا و شيطرج و كالاچيترا و سياه‌تخمه و اشباه اين‌ها آن را پيوسته چرب داشتن و بسيار تعديل مزاج به همين علاج كرده شد و بسى نافع و مفيد است .\r\nو آنجا كه تيزاب يافت نشود شيطرج تر كوفته بستن و يا كاهك عاشقان تر كوفته بستن و همچنين تره تيزه و خردل كوفته و آهك به آن سرشته و نوره حمام و تخم خردل با سركه سرشته جمله پوست از آن بردارند و عضو را تقويت نمايند نافع باشد و ذراريح كوفته بستن همين فعل كند و به خاصيت عظيم نافع آيد .\r\nو غذا و ساير تدابير همان است كه در وضح گفته شد ليكن مبروص را از تدبيرات سردى و ترىفزا بيشتر حذر بايد كردن و در تدبيرات گرمى و خشكىفزا بيشتر كوشيدن به نوعى كه مضرتى ديگر حادث نشود و روغن مار سياه و عقرب سياه و روغن زراريح همواره ماليدن به تخصيص بعد از پوست افتادن بسى مفيد بود .\r\nو گويند مداومت ماليدن روغن بادنجان يك سال رنگ محل برص را همچون رنگ تن سازد و بعد سالى باز عود كند .\r\nو طريق گرفتن روغن بادنجان : چنان است كه بجوشاند بادنجان را بسيار و به دست بمالند و صاف آن را بيالايند و روغن مقدارى برافكنند و بجوشانند نرم چندان‌كه آب‌ها برود و روغن بماند .\r\nو گويند مداومت خوردن معجون اطريلال مصرى به خاصيت رفع برص كند .\r\nو علاج برص سياه علاج قوباى متقشر بود و بعد تنقيه از اين طلاهاى مذكور و روغن‌هاى عظيم مؤثر افتد و تيزاب‌كارى به غايت مفيد آيد و گوشت ماهى و مرغان آبى و لبنيات و ترب و ترهاى كم‌طعم و درهم خوردن اين‌ها جمله به خاصيت مولد برص و وضح‌اند چنانچه در حفظ الصحت بدين‌ها ايمايى شده .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nو هواهاى سست و نمناك ، وضح و برص را زياده كنند و ادخال و درهم خوردن و بىترتيب خوردن چون تقديم طعام كثيف بر لطيف جمله در اين مرض به غايت مضر باشد و حذر از اين نوع چيزها ركنى بزرگ بود در اين علاج .\r\n\r\nتدبير رفع صنان\r\nسبب گند بغل فضلات بخارات بود كه از حرارت دل فى الجمله تعفينى و تلطيفى يافته‌اند و طبيعت آن را به جهت تخلخل اين موضع و قرب جوار و قابليت آن بر او دفع مىكند .\r\nپس هرچه به سبب زيادتى بخارات بود از امتلاات و ادخال و يا به سبب زيادتى حرارت دل و جگر بود از حركت‌هاى عنيف و غذاها و دواهاى گرم و يا به سبب بدبويى عرق باشد مثل خوردن حلبه و پياز و انگزد و امثال اين‌ها همه گند بغل را زياده سازند و گوشت گاو بالخاصيه گند بغل زياده سازند و تاخير غسل از جنابت و حيض هم اعانت مىكند بر بوى بغل به سبب آن كه فضلات در حين جماع و اوقات حيض حركت كرده اند به جانب خارج و لختى از آن در مسام جلد مانده و متعفن شده .\r\nعلاج اولا به رفع سبب بايد كوشيد به تقليل بخار و تعفن و بعد از آن چيزهايى كه رفع نتن آن مىكند مدتى ماليدن مثل مردارسنگ به گلاب ساييده و گل سرشوى به گلاب آغشته و عصير برگ موهيه و مورد و خاكستر مورد به گلاب تر كرده و گل خشك سوده به آب سرشته و مرمكى در گلاب حل كرده و توتيا به گلاب يا به آب ساييده و خاكستر كاه كه نقره در آن روباصه كرده باشند يا سرب‌هاى سوخته كوفته و به گلاب سرشته و امثال اين‌ها ، قريب هفته را بوى كم كند به تخصيص خاكستر كاه و طيبى كه آن را عرق شكن گويند و آن را در گلاب و صندل و مشك و عنبر و كافور و توتيا و هر تركيب كه كنند پيوسته ماليدن بسى نيكو بود و استحمام متواتر در سرما و غسل به آب‌هاى سرد در گرما هر روز مفيد آيد و به خاكستر شستن هم نيكو بود .\r\nو آنجا كه نتن زياده از دستور و عادت شخص باشد استفراغ بدن از خلط عفن و تقويت فم معده و تقليل غذا و تعديل مزاج به غذاهاى كم‌فضله و خوشگوار لازم بود .\r\nو اعتياد به دواهاى قوى مخدر كه حفظ اخلاط از تعفن كند مثل حب الشفا و حافظ الصحت و غيره واجب باشد و خوردن چيزهاى كه بوى عرق را خوش كند نافع آيد .\r\n\r\nتدبير رفع گند عرق\r\nسبب آن تعفن اخلاط بود و گاه بود كه سبب خوردن دوايى و غذايى باشد و يا تاخير غسل جنابت و حيض و قلت شست‌وشوى چنانچه در صنان معلوم شد .\r\nعلاج آنجا كه سبب تعفن اخلاط باشد ، تنقيه و تعديل مزاج بايد كردن و تميز خلط عفن به بوى و رنگ عرق بايد كردن .\r\nو آنجا كه اسباب ديگر باشد ترك آن‌ها كافى بود و خوردن چيزهايى كه عرق را خوش‌بو مىكند چون مشك و سليخه و زردآلو و كرفسيات و گل سرخ و گلاب و عرق بيدمشك و كنگر و فلنجمشك و شاهتره و دارچينى و مرمكى و جوزبوا و قرنفل و هليون و جوز و باروك و ترنج با پوست و عنبر و صندل بعد از تنقيه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنيكو آيد و استحمام متواتر معتدل در اكثر مفيد آيد .\r\n\r\nتدبير رفع گند پاى\r\nسبب اين گند عرق بود و غلبه مجاورت فضله عفن با عضو و اكثر عفونت عرق پاى به‌واسطه حرارتى باشد كه از كثرت حركت و غلبه ماندن پاى در پايدان و اشباه آن به تخصيص در گرما حاصل شده باشد .\r\nعلاج پاى در خون گرم اسب نهند و به نمك هر روز مىشويند و حنا و مازو و به عصير كاسنى و با موهيه و يا مورد و يا پودنه دشتى سرشته هر شب مىبندند و يا يك شب و دو شب در ميان و از اسباب مذكوره دور مىباشند و همواره در ميان انگشتان پاى گل به گل پرورده سوده پاشيدن و به گلاب سرشته بر آن طلا كنند نافع آيد .\r\nو اندر كفش و غيره پيوسته گل خشك و پودنه داشتن مفيد آيد .\r\nو رگ باسليق گشودن گاهى عظيم منفعت بخشد .\r\nو نوره حمام بر پاى طلا كردن و به تيزاب نرم گاهى شستن پس به روغن بنفشه بادام چرب داشتن يا به روغن مورد يا مازو و اشباه آن تدبير قوى بود .\r\n\r\nتدبير رفع گند ريش\r\nسبب اين گند عرق و چرك باشد و گاه بود كه ماده گند دهن لختى بدان‌جا مندفع مىشود .\r\nعلاج در اول دفع سبب بود چنانچه معلوم شد بعده شستن ريش به چيزهاى مقوى موى و خشبوى و پاك كننده چون لعاب گل خطمى و بنفشه و شيره سبوس جو و طبيخ چغندر و گل سرشوى به خطمى پرورده ، ليكن گلاب و گل سرخ و مشك و عنبر از موى دور دارند كه به خاصيت موى را سفيد مىسازند و در دوم علاج كند دهن را نافع بود و پيوسته جوزبوا و قرنفل و دارچينى و باردرك در دهن نگاه داشتن عظيم مفيد آيد .\r\n\r\nتدبير رفع شپش غلبه و شش پاى\r\nكه به عربى آن را قمقام گويند يا قرده .\r\nسبب تولد اين هر دو حيوان رطوبتى فضلى بود از ماده عرق و چرك كه حرارتى قليل اندر آن اثر كند و چون تحليل آن نمىتواند كردن به تعفين آن در مسام توليد حيوان كند و هرچند مادهء آن بيشتر بود بيشتر پديد آيد و اكثر از بسيارى خوردن و امتلاء و ادخال و خوردن شير و انجير و چيزهاى لزج شپش غلبه متولد شود و همچنين از تاخير غسل و قلت شست‌وشوى .\r\nو شش‌پاى بيشتر از غلبه مادهء چركى و هواى عفن پديد آيد و تولد شپش دايمى بود .\r\nو گاه باشد كه دفعى شپش بسيار بزرگ متولد گردد به جهت غلبه فضله مدفوعه به جلد و اعانت گوشت سوسمار كه آن را ضب گويند در توليد شپش عجيب است .\r\nحكايت : و عجيب‌تر آن است كه شخصى گوشت سوسمار خورد و شب خفت در ميان هر دو شانه او ورمى پيدا شد مقدار جوزى و چنان مىخارد كه بىطاقت مىشد . شخصى صاحب وقوف آن محل پوست را بشكافت و از شيب پوست چيزى همچو كيسه بيرون آمد پرشپش بود ، آن پوست را دوخت و به مرهم و غيره اصلاح كرد .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو اما شش‌پايى كه بعضى آن را سى پاى هم گويند و آن مقدار شپشى بود و پهن باشد به هيات بچه كنه احيانا در بيخ موى پديد آيد كم‌كم و چنان بر بيخ موى چسبيده باشد كه گوييا خالى است كه در بيخ موى پديد آمده و همچو شپش تخم كند و غلبه شود و توليد و تولد هر دو را واقع باشد .\r\nو از خوردن شش پاى پوست خارش و سوزش و درشتى غلبه در پوست پديد آيد و گاه باشد كه ريش شود .\r\nو از خوردن آن شپش جلد را خاريدن پوست پديد آيد . ليكن از غلبه شدن آن‌گاه باشد كه رنگ زرد شود و اشتهاى طعام ساقط گردد و قوت كم شود به‌واسطه جذب آن‌ها غذا را و تعفن بخارات فضلى .\r\nعلاج آنجا كه از غلبه اين‌ها وحشت رسد تنقيه بايد كردن اولا به فصد و بعد از آن به حب چيپال و امثال آن و پيوسته جامه‌ها را پاك و معطر داشتن و تن را به لعاب‌ها و چيزهاى مفتح و جلادهنده شستن و استحمامات را متعاقب ساختن و در آب معادن گاهى نشستن .\r\nو رفع شش پاى به كلى بايد نمودن كه مضرت آن بسيار است و وقوع او نادر و ليكن قليلى از شپش جهت خوردن فضلات نيكو بود و نبودن شپش مطلقا نيك نباشد جهت دلالت بر ضعف تن و دافعه .\r\nپس چون دفع شش پاى بدين تدابير نشود اولى ستردن موى باشد به تيغ يا نوره و نفع نوره بيشتر و پاينده‌تر بود .\r\nو اگر مانعى در ستردن موى باشد جيوه را به حنا بايد كشتن و بر بيخ موىها ماليدن كه آن به خاصيت دفع شپش و شش پاى كند و گاه بود كه ريسمانى بدان بيالايند و بر گردن بندند مدتى فايده تمام بخشد و گفته‌اند كه تا ممكن باشد سيماب را از اعضاى رئيسه دور دارند و اگر ضرور باشد اندكى رسانند با مصلحى و خوردن سير و پودنه و خربزه و باقلاى تر و زردآلو و شفتالو و شلغم و ميوه‌هاى شيرين آب‌دار و مدرّات و طعام‌هاى پرنمك و كم‌رطوبت و لذيذ و به گوشت هاى كم‌چربى پخته همه نافع آيد و از خوردن چيزهاى غليظ و لزج و از آنچه در مقدمه گفته شد و از توت و ازگيل احمر و حلواى ناتف و اشباه آن حذر لازم باشد .\r\n\r\nتدبير رفع تركيدگى پاشنه و انگشتان و پشت دست‌وپاى\r\nسبب رسيدن سرما و يا غلبه خشكى مزاج بدن و يا عضو بود .\r\nعلاج از خاك و باد و سرما و ملاقات چيزهاى قابض عضو را حفظ بايد كردن و از تدابير خشكىفزا دور بايد بودن و ترطيب مزاج نمودن به غذاها و شربت‌هاى ترى فزا و استحمامات معتدل و توطن در هواهاى تر غير عفن .\r\nو پيه بز تازه گداخته و روغن پيه مرغان ماليدن مفيد بود و پاى را در موزه اكثر اوقات حفظ نمودن بهتر باشد .\r\nو آنجا كه طراق‌هاى بزرگ در پاشنه افتاده بود آن را به مردارسنگ يا اسفيداج سرب يا ارزيز به روغن سندروس سرشته يا مازوى سوده و به پيه بز سرشته ببايد آكند و اگر بدوزند طراق‌ها را بهتر باشد و بعد حمام صمغ عربى سوده در طراق‌ها آغشتن به شرطى كه هنوز پاى تر بود و در موزه و غيره ضبط كردن نافع آيد و قدرى سيختان نازك به سريشم بر روى طراق‌هاى پاشنه چسبانيدن ، بعد از آنكه به داروهاى مذكور آكنده باشند بسى مفيد بود .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nو سر دماغ و اعصاب را در جمله تركيدن‌ها چرب داشتن به روغن بنفشه بادام و اشباه آن بسى نافع آيد .\r\nو آنجا كه طرقيدن انگشتان عام شود در تعديل مزاج بسيار بايد كوشيدن و استفراغ خلط سودا كردن و قيروطى بنفشه پيوسته بر همه تن ماليدن و به آب‌هاى معتدل و طبيخ ملينات اندام‌ها را شستن .\r\nو آنجا كه دست‌وپاى از سرما تركيده باشد شلغم پخته اندر زير خاكستر را ميان بيرون كنند و بر روى خاكستر گرم نهاده ، موم روغن پيه و يا روغن بادام و اشباه آن در ميان آن گذارند و يا طلا كنند و اگر آب شلغم يا كرنب پخته در روغن بجوشانند چندان‌كه روغن ماند و موم در آن گداخته طلا كنند هم نيكو بود و ضماد بسفايج سوده و حناى به آب كاه كهنه سرشته بستن مفيد آيد .\r\n\r\nتدبير رفع ريشه شدن بيخ ناخن‌ها\r\nسبب آن هم غالبا خشكى مزاج بود و باشد كه پوست ها با ناخن زياده باليده مىشود ، و آن‌گاه گسسته مىگردد .\r\nعلاج آنجا كه غلبه خشكى بود در رفع غلبه خشكى مزاج عصب بايد كوشيدن چنانچه سابقا معلوم شد و بعد از حمام زدن به ناخن آن پوست‌ها را نيك بازكشيدن و چرب داشتن و مدتى اين مداومت نمودن ، دفع اين مرض بكند و مجرب است .\r\n\r\nتدبير رفع كوفتگى انگشتان از زمين و غيره\r\nجالينوس گويد لته دو تو يا لته سه تو بر آن پيچند و چند بار متفرق بر آن بول كنند نافع بود و مجرب است .\r\nو ضماد برگ مورد و برگ سرو كوفته در حالت ترى هم نافع باشد و انار خام هم در شراب پخته نافع باشد .\r\nو اگر كوفتگى غلبه بود با اين طبيخ زيره و مغز جوز و نمك كوفته و آميخته بستن مفيد آيد و همچنين جوز السرو و ابهل و مغز پسته تر پخته و كوفته بستن و پيه بط و مرغ ماليدن و اگر كبود شده باشد كندر و زفت ضماد كردن نيكو بود .\r\n\r\nتدبير رفع گودى ناخن و تركيدگى آن\r\nسبب اين هم خشكى مزاج بود و ريختن خلط سوداوى .\r\nعلاج نخست تعديل مزاج كند و استفراغ سودا و تخم كتان كوفته با پيه و زردچوبه چند روز بسته داشتن نافع بود .\r\n\r\nتدبير رفع برص ناخن\r\nاين لك‌هاى سفيد بود كه بر ناخن افتد .\r\nعلاج به تنقيه كنند و بعده زريخ سرخ و جوز السرو كوفته و در سريشم پخته سرشته ضماد مىكنند نيم گرم و زرنيخ و رميتانج به زفت تر سرشته ضماد كردن هم نافع آيد .\r\n\r\nتدبير رفع زردى و سفيدى ناخن\r\nمازو و شب يمانى بكوبند و به پيه بط سرشته و يا به زهره گاو ضماد كنند و تخم جرجير نيم كوفته هم با سركه ضماد كردن نافع بود .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nتدبير رفع داخس\r\nاين آماسى بود كه در گوشت عصبانى بيخ ناخن افتد از كنارها و با درد و ضربان بود .\r\nو باشد كه درد آن به بغل و يا بيغوله ران بازدهند و آنجاها هم گرهى پيدا شود .\r\nو باشد كه از درد آن تب آيد و باشد كه ريش گردد و ريم آيد .\r\nو باشد كه در غور ريم كند و ريش نشده طبيعت آن را به صلاح آورد و خارش بر اين گواهى دهد .\r\nو باشد كه از شيب آماسى بتوان ديدن .\r\nو باشد كه كنده شود و ناخن را بيفكند و اين مرض را در رى گوشك گويند به‌واسطه آنكه در ابتداء چون مطلع شوند سخن ناگفته به نيت صحت آن را در گوش خر نر كنند به شود .\r\nسبب اين ماده دموى خام باشد كه محتبس شده به جهت كوفتگى يا دفعى طبيعى و در خواص چنان يافته اند كه جنب دست به قبضه كمان كردن هم مورث اين علت بود .\r\nعلاج آنجا كه اعراض بدان بسيار باشد فصد بايد كردن ، بعده سريشم گداخته گرم بر آن طلا كردن چنانچه تمامى سر انگشت را فراگيرد و از آب رسيدن حفظ نمودن و در ابتداء اين تدبير كافى بود .\r\nحكايت : و من بارها فرمودم كه پوست آن موضع را به سر تيغ بريدند چندان‌كه چركى در آن ظاهر شده بود اولا رسيده و آن را بيرون كردن و از آب و باد حفظ نمودن و تسكين يافت و ورم به زودى بر طرف شد و به اندك روزى محل زخم به حال خود بازآمد و اين را تدبيرى انفع يافتم .\r\nو بعضى قدرى بول در ظرفى كنند و قدرى سريش در او ريزند و بر سر آتش نهند تا به جوش آيد آن‌گاه گرم بر گوشك بندند به زودى سر كند و به صلاح آيد و مجرب است .\r\nو اما آنكه آن را به علاج دمل پخته سازند و به چرك آورند آن‌گاه اصلاح كنند اكثر ناخن را ضايع سازد و كار به ديرى كشد .\r\n\r\nتدبير رفع ناخن معيوب\r\nتا نيك برآيد صمغ سرد بكوبند ضماد كنند و چند روز بسته دارند تا نرم شود و بعد از آن به چيزى ناخن را بكوبند به قدر طاقت ، آن‌گاه مويز و جاوشير باهم كوفته متصل ضماد مىكنند و ناخن را مىجنبانند و مىرنجانند و اگر توانند كه لختى خون از بيخ ناخن برآورند بهتر باشد و زرنيخ و گوگرد و علك البطم و سركه به هم سرشته ضماد كردن و چند روز بسته داشتن ناخن را بيفكند و چون ناخن بيفتد محل آن را به خرقه نرم دو سه تو كرده و همچو غلاف ساخته پوشيده بايد داشتن تا از هوا و ملاقات چيزها محفوظ باشد و محل آن را به روغن چرب داشتن هم نيكو بود و اگر از اجساد نيز غلافى مشبك سازند و با لته در درون آن حفظ كنند مضبوطتر باشد و از موم ضخيم هم توان .\r\n\r\nتدبير رفع زردى و سياهى ظاهر دندان‌ها\r\nسبب جمله بخارها باشد كه بر روى آن تراكم كرده .\r\nعلاج آنچه اندك باشد و از كهنگى سال نباشد هر روز مسواك بايد كردن و به سنونات ماليدن و جلا دادن\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nو سنون سوده چينى و سفيداب ارزيز و سنباده سوده و كف درياى سوده و پودنه لب جوى تازه و بيخ جوز و زغال و نمك باهم سوده نيم نرم ، آبگينه مسحوق ، نمك اندرانى سوخته ، صدف سوخته ، شب يمانى سوخته ، خاكستر بيخ نى ، فلفل سوخته ، نوشادر سوخته ، مازوى سوخته جمله مفرد يا بعضى باهم تركيب كرده نافع آيد و تراشيدن سياهى ممكن بود و اگر اين رنگ‌ها غلبه باشد جهت زردى ، نمك اندرانى و سركه و مازو و فلفل و قسط و زراوند بايد ماليدن و جهت سياهى فلفل و حماما و قنبيل و ساذج هندى و برگ تنبول و آهك پوست تخم‌مرغ بايد ماليدن و بخار معده را منع كردن و طعام هاى كم بخار خوردن و از گرسنگى دور بودن .\r\n\r\nتدبير رفع لاغرى مفرط\r\nسبب اين يا كمى تولد خون لايق بود يا عدم متانت خون يا كاره بودن طبيعت از تغذيه خون به‌واسطه صفراويت و غيره يا ضعيفى قوت متصرفه در غذا به واسطه دعت مفرط يا غلبه جذب طحال خون را از جگر به سبب كرد و يا غلبه كدو دانه و جذب ايشان مر رطوبت غذا را و يا غلبه تحليلات به سبب محللات خارجى و اعراض نفسانى و گشادگى مسام و سبقت مرض و يا هزال كرده باشد و هريك را به علامات آن بتوان شناخت .\r\nو بدان‌كه لاغرى و فربهى هركدام كه روزگار اندك پيدا شود هم به اندك روزگارى به تدبير نيك زايل گردد و آنچه به مدت در آن پديد آيد به روزگار دراز تبديل پذيرد و لاغرى و فربهى مادرزادى و موروثى هر دو علاج‌پذير بود و مضرت فربهى مفرط بيشتر است چنانچه بعد از اين مبين گردد .\r\nعلاج آنچه مرضى بود از قسم كاهش باشد و به رفع مرض و تقويت مزاج زايل شود و آنچه صحى بود مداومت خوردن بلادر و يا زرنيخ و يا رس به دستورش بايد كردن و غذا و تدابير مناسب آن‌ها همه به محل خود مذكور بود و رياضات معتدله و دلك معتدل ممتد و بعد الغذا استحمام قليل فاتر و متعاقب و در آب سرد نشستن در هواى گرم و تن را بدان بسيار ماليدن و چرك را بدان گرفتن به مبالغه و تدهين به ادهان مرطب چون روغن بنفشه بادام و دهن مسمن بعد از آن جمله نافع باشد و خوردن خربزه و انگور و خرما و آنچه با آن ادويه به هم توان جمع كردن مفيد باشد . و توطن در هواىهاى تر غير عفن لازم بود و نشاط و شادى ممتد عظيم نافع آيد اگر ميسر باشد . و كم خوردن آب بلكه ترك آن و اقتصار بر فواكه كردن . و آردين‌ها و گوشت‌هاى پرقوت خوردن و لقمه‌هاى بزرگ فروبردن به غايت نافع بود .\r\nو حلواى فربهى كه عجايز سازند از مغزهاى بوى داده و آرد ميده با نشاسته و گرم داروها در آن كنند هم بعد طعام لقمه‌هاى بزرگ از آن فروبردن مفيد آيد .\r\nو بعضى را مداومت شرب خمريات و قى كردن به شراب و احتقان كردن بدان فربه كند ليكن همه كسى را مفيد نيايد و با ادويه قويه سميه آن را جمع نتوان كرد .\r\nو بعد اين تدابير آنچه دلالت كند بر آنكه علاج نافع آيد ظهور غلبه اشتهاى طعام و نيكى هضم بود .\r\nو بسيار باشد كه به مجرد نقل از هواى به هواى ديگر و از ملكى به ملكى ديگر فربه شوند .\r\nو اگر خواهند تا يك عضو را فربه كنند تدبير آن است كه خون را بيشتر به دو مايل سازند به اعتماد كردن بر آن و يا چيزى گران بر آن آويختن ، آن‌گاه نرم نرم ماليدن و به لته خشن خاريدن نيكو و به شير تازه فاتر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nهر ساعت تر كردن و بعد از آن زفت رومى نرم كرده طلا كردن و تكرار مداومت اين اعمال نمودن . و غذايى كه خون غلبه و متين از آن حاصل شود از معتاد خوردن و تقويت معده كردن و همواره روغن مسمن ماليدن نافع آيد بعد ماليدن لته خشنى بر آن و شيرى كه خراطين در آن پخته باشند ماليدن مفيد باشد و روغن بلادر يا سه برابر روغن كنجد آميخته اندك‌اندك ماليدن قوى بود .\r\nبيان دهن مكرم از عمل اهل هند جهت بزرگ و فربه ساختن اعضا به تخصيص آلت تناسل : بگيرند اير الحمار جوان و پاره‌پاره سازند و در قدحى بزرگ كنند و شير گاوى بر آن ريزند و بگذارند تا عفن شود و كرم گردد ، آن كرم‌ها بگيرند و با خراطين كوفته بجوشانند و صاف آن را روغن برافكنند تا آب برود و روغن بماند آن را با ربع آن روغن بلادر به كار مىدارند به دستور .\r\n\r\nتدبير رفع فربهى مفرط\r\nسبب اين ترى مزاج و غلبه خون متين و نيكى هضم و ترى اعضا بود .\r\nو مضرت فربهى مفرط آن است كه نشست و خواست دشوار گردد و رگ‌ها و شرايين به گوشت فشارده شود و بدان جهت روح را مجال ترويح كم گردد و مزاج او فاسد شود و بعضى را بيم بود كه از غلبه خون رگى باريك طاقت نياورد و به اندك حركتى گسسته شود و در تجويفى مثل دل يا دماغ ريخته شود و به فجات بكشد .\r\nفربه مستعد سكته و فالج و خفقان و غشى و ضيق النفس و حمى مطبقه و حصبه و جدرى و فلغمونى و امثال اين‌ها باشد و از گرسنگى و تشنگى زود متضرر گردد . و كم‌منى و كم‌فرزند باشد جهت ضيق مجارى و امتلاى آن . و از بيمارى بد خلاص شود و دارو در او بد عمل كند و حرارت غريزى او چون به‌واسطه غلبه رطوبت فضليه ضعيف است از جزوى مرضى و تعبى محلل ، ضعف كلى در او پديد آيد .\r\nو زنان فربه كم حمل بردارند و اگر پديد آيد اكثر از شكم برود و تعفن بيغول‌هاى ران فربه را بسيار افتد .\r\nعلاج خوردن چيزهاى تلخ و شور و نيك و ترش و كم‌رطوبت و كم‌غذا و قليل المقدار بود و رياضت كشيدن به غايت نافع آيد بر سبيل عادت و مخدرات خوردن گاه‌گاهى مناسب آيد و حركات محلله به افراط بعد العادت و ادويه مجففه به غايت مفيد باشد و توطن در هواهاى خشكىفزا مناسب بود .\r\nو خوف عظيم بسيار فربهان را به غايت لاغر ساخته بىتدبير ديگر و بر آن مانده‌اند و غم ممتد هم مضعف بود . و برهنه بر ريگ نرم نشستن و در ميان آن خفتن و بر اعضا بستن خصوصا كه زيره و برگ مورد در آن باشد تدبيرى قوى است . و فصد نزديك نزديك و مسهلات قويه متعاقب آن‌ها به احتياط هم صواب بود و تدابير خشكىفزا كه در ابواب مقدمه معلوم شده جمله نافع آيد .\r\nو مخفى نماند كه در هيچ‌يك از فربه كردن و لاغر كردن تعجيل و عنف نتوان كه به وحشتى بدتر كشد و به رفق و مداومت ، علاج با حسن وجوه حاصل شود .\r\nو اگر خواهند تا يك عضو را لاغر سازند بايد كه خون را از آن لختى بازدارند به افراشته داشتن و ريگ و زيره نيم گرم مىبندند و مخدرات و قوابض تضميد و تكميد مىكنند و مواد را به جانب مخالف آن مىكشد به محجمه و سده و غيره و اللّه اعلم بالصواب .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nباب پنجم در بيان اقسام مرض و امتلاءات منذره به امراض و علامات خير و شر كه اكثر آن‌ها عمومى در امراض دارند و احوال و ايام بحران و انذار و واقع فى الوسط و نضج و منفعتشان و علامات نكس و سبب موت در مرض و اوقات آن و فجات بىمرضى و وصايا در طريق مراعات مرضى از روى كليه و اصلى چند قياس با مقتضيات طبائع\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nاقسام مرض\r\nبدان‌كه مرض هيأتى است بدنى مضاد صحت و اين يا مفرد بود يا مركب از مفردات .\r\nو مفرد اگر عروض آن اولا به اعضاى مفرده يعنى مشابه الاجزاء است از آنچه در باب اول تعداد كرديم ، آن امراض را سوء المزاج گويند و اصناف ثمانيه او هم در باب اول مبين گشت .\r\nو اگر عروض آن اولا به اعضاى مركبه است ، مطلقا آن را مرض تركيب دانند و اگر عروض به هريكى ممكن است اولا آن را مرض تفرق الاتصال خوانند .\r\nو مرض تركيب :\r\nيا به تغير هيأت و صورت تخطيطى بود مثل ترتيل سر ؛\r\nو يا به تغيير مقدار بود به حسب عظم و صغر ؛\r\nو يا به تغيير عدد بود مثل شش انگشتى ؛\r\nو يا به تغيير وضع و محل آن بود نسبت با عضو مجاور آن مثل عضو از جايى بيرون رفته .\r\nو مرض مركب از مفردات چنان بود كه بعد از اجتماع هيأت و جدايى حاصل آمده باشد كه يك اسم بر آن اطلاق توان كرد همچو سل كه مركب است از قرحه شش و حمى دق . و اگرنه چنين باشد آن را امراض مجتمعه دانند و اصناف و انواع اين اجناس در تفصيل امراض واضح گردد ان شاء اللّه تعالى .\r\nليكن در معالجات امراض از اقسام مرض تركيب غير از آنچه در وضع متغير باشد بدان تعرض نمىشود و اللّه اعلم .\r\n\r\nامتلاءات منذر بالمرض\r\nبدان‌كه امتلاء زيادتى در اخلاط و ارواح را گويند و اين :\r\nيا به حسب زيادتى در كميت بود فقط ، و آن را امتلاء اوعيه نامند ؛\r\nو يا به حسب رداءت كيفيت بود فقط ، چنانچه قبول\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنضج و هضم نكند و بر طبيعت بدين سبب قهر كند و آن را امتلاء به حسب قوت گويند ؛\r\nو يا به حسب زيادتى در كميت و رداءت كيفيت هر دو بود و آن را امتلاء به حسب اوعيه و قوت نامند .\r\nو قسم اول منذر بود به امراضى كه از غلبه اخلاط افتد چنانچه به محلش مبين گردد ان شاء اللّه تعالى .\r\nو صاحب آن را خطر عظيم بود از حركت و ايراد محركات و ممدات اخلاط .\r\nو قسم دوم منذر بود به امراض عفونى و مزمن غير مهلك چنان‌كه به محلش تقرير افتد ان شاء اللّه تعالى .\r\nو قسم ثالث بدترين جمله بود و منذر باشد به امراض عفون و غير عفونى زود هلاك‌كننده بر مفاجات و خطر صاحب اين بيشتر باشد و كم‌فرصت تدارك دهد .\r\nو هريكى از اين اقسام گاه بود كه از يك خلط افتد و گاه باشد زياده از يك خلط افتد و اول اميدوارتر بود و علامات زيادتى هر خلطى در كميت يا در كيفيت يا در هر دو ، بعضى در باب اول مذكور شده و باقى در بحث علامات و امراض به تفصيل مبين گردد ان شاء اللّه تعالى .\r\n\r\nعلامت مطلق امتلاء\r\nگرانى اعضا بود و ماندگى يافتن بىسببى و بودن اندك تكسر و الم و قلت اشتهاى طعام و كلالت بصر و در خواب ديدن گرانبارى و گرانى حركات . و ليكن در قسم اول و سوم انتفاخ عروق و تمدد جلد و بىرونقى لون لازم بود همچون عدم اين‌ها در قسم ثانى و در قسم ثالث و ثانى خواب‌هاى شوريده و هولناك و ناخوشى بوى در تنفس و زودماندگى يافتن از اندك حركت و برآمدن سرما به پشت اندر گرمابه لازم بود ، همچو عدم اين‌ها در قسم اول .\r\nو اكثر در امتلاء دم‌سرخىهاى بسيار در خواب بينند و در صفرا آتش و زردىها و در بلغم آب‌ها و برف و بارندگى و در سودا سياهى و تاريكىها و خيالات مشوش و خوف‌ها و در بيدارى نيز گاهى چيزى از اين ها نمايد .\r\nو سبب امتلاء مطلقا تقليل تحليلات بود و حبس مستفرغات طبيعى چون خون بواسير و حيض و طمث و رعاف بحرانى و قطع عضوى بزرگ كه مواد آن در باقى اعضا بازماند و اللّه اعلم .\r\n\r\nعلامت خير و شر\r\nكه اكثر آن‌ها عموميت در امراض دارند .\r\nبدان‌كه خير و شر حال مريض از سى و چهار وجه معلوم گردد .\r\n\r\nاول از احوال چشم چنانچه :\r\nصافى سفيده آن و روشنى حدقه و هموارى نهاد چشم به دستور حال صحت نشان قلت ماده و بخار بد و قوت روحانيت و طبيعت و وفور حرارت غريزى و سلامتى دماغ و آلات تنفس بود و اميدوار باشد .\r\nو تغيير لون سفيدى به آسمان‌گونى نشان خامى خلط و غلبه بلغم خام و ضعف معده و دورى مرض بود .\r\nو به حمرت ثانى نشان غلبه خون و گرمى و امتلاء و يا آماس دماغ بود .\r\nو به گلگونى نشان گرمى خون و بر جوشيدن آن بود ، ليكن آنچه به سرخى در كنج‌هاى درونى كه به طرف\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبينى است پديد آيد اسلم از عام بود و آنچه در اكثر سفيدى چشم هموار پديد آيد اسلم از منتشر ناهموار بود و بسيار باشد كه نشان حدوث رمد بود و آنچه در گوش‌هاى بيرونى پديد آيد و يا متفرق و ناهموار باشد نشان پريشانى بخار و ضعف طبيعت بود و بر مقهوريت حرارت غريزى و استيلاى حرارت غريبه گواهى دهد و به زودى چركين و كدر شود .\r\nو به غبارناكى نشان بدحالى روح و دل بود و بر غلبه سودا و فساد دماغ و غلبه تعفن آن خلط گواهى دهد .\r\nو به كبودى و بنفشى و تيرگى نشان قريب موت بود ، به جهت گواهى دادن آن بر بطلان حرارت .\r\nو به زردى چشم غير چركين نشان غلبه صفرا و انتشار آن بود ، ليكن آنچه عام نباشد اسلم بود .\r\nو پيدا شدن سفيدى چشم از طرف شيب سياهى و ميل سياهى به بالا بد باشد جهت گواهى دادن آن بر بدحالى دل و ضعف قوا و از طرف بالاى سياهى و ميل سياهى حدقه به طرف روى نشان اضطراب طبيعت بود و بر وحشت دماغ گواهى دهد .\r\nو بازماندن پلك چشم در خواب و غيره بر خلاف عادت نشان ضعيفى قوت عضله و يا قوت تن بود .\r\nو بازداشتن چشم گشاده چنانچه اگر انگشت نزديك برند چشم برهم نزند بىآنكه وحشتى در دماغ ظاهر بود نشان نزديكى موت باشد .\r\nو كوچك‌تر شدن پلك يك چشم از ديگرى نشان موت قوت چشم بود .\r\nو جنبيدن و اضطراب چشم بر دوام نشان فساد دماغ بود از خشكى و گاه باشد كه سبب آن رعشه و فضله چشم بود و اول را علاج نباشد .\r\nو بيرون خواستن چشم بىآنكه زور قى و غيره بوده باشد نشان ريختن مواد بود به چشم و يا نشان حدوث آماس در حوالى دماغ .\r\nو فراخ بازكردن چشم خيره خيره و سخن پراكنده گفتن با ضعف نشان قرب موت بود ، و همچنين بىنور شدن حدقه به نمودن همچون چشم كله و خيرگى آن و غور چشم بىخوفى و انديشه و تعبى خارجى ، و همچنين پديد آمدن چيزى همچون خانه عنكبوت بر ديده مريض و اگر چه چشم باز كرده بود .\r\nو مجتمع گشتن آن در گوشه چشم و رمض شدن و بسيارى پديد آمدن رمض خشك و تر بىظهور رمدى نشان بدى هضم قواى چشم بود .\r\nو احول شدن چشم بىاختلاط عقل نشان تشنج عضلهء چشم بود و سهل باشد و با اختلاط عقل نشان افت دماغ بود و بد باشد .\r\nو گفته‌اند هرگاه در زير چشم بيمار دانه چند عدسى پديد آيد و شيرينى آرزو كند ، روز دهم از آن حال بميرد .\r\nو حكماى هند را در تشخيص اخلاط فاسده و زايده و امراض باطنى و سوء المزاجات ، اعتماد كلى بر حالات چشم بود و جمله را از آن بشناسند و بسيار ديدم تندرستان را كه حدقه ايشان سخت سياه كم‌نور نمودى ، حكم بر كوتاهى عمر او مىكردند و آن شخص زود مىرفت و اگر چه مريض نبودى و اين سر عجيبى است .\r\n\r\nدوم از حال سحنه و چهره .\r\nماندن چهره به چهره اصحا فى الجمله و با تمام نشان قوت روح و مزاج و حرارت غريزى و ضعف حرارت غريب و عدم آفات دماغ و حوالى آن بود و اميدوار باشد .\r\nو تغيير رنگ روى و بىرونق شدن آن و غبارناكى\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو گداخته شدن گوشت رخسار و كشيده شدن پوست پيشانى بر استخوان و كم نمودن رگ‌ها نشان غلبه حرارت غريب و ضعف مزاج و قلت حرارت غريزى و كم رسيدن روح و حار غريزى به اطراف باشد و اين سخت بد بود اگر سببى از تعب‌ها و غم‌ها و خوف‌ها نبوده باشد .\r\nو سبزى و سياهى لون با غبارناكى بدتر باشد از زردى و سفيدى بىرونقى .\r\nو برخواستن رگ‌ها بر پيشانى و تيرگى و بنفشى رنگ نشان ميل مواد بود به دماغ و يا حدوث آماسى در دماغ و يا در حوالى آن .\r\nو زردى لون و بردميدگى روى در تب‌ها نشان غلبه حرارت غريب و ضعف معده و جگر بود .\r\n\r\nسوم از حال بينى .\r\nفرونشستن خم‌هاى پره بينى نشان قرب موت بود .\r\nو كوژ شدن بينى و پهن باز شدن نشان تشنج عصب ها بود و بسيار بد باشد .\r\nو باريك شدن بينى و سياه شدن آن نشان نزديكى موت بود .\r\nو همچنين چكيدن زرداب از بينى اندر تب‌هاى حاره بىقرحه و دم زدن جمله از راه بينى بد بود .\r\nو يافتن بوى مشك و يا بوى روغن گاوى تازه و يا بوى روغن گاوى سوخته يا بوى گل سرشوى تر كرده اندر بينى ناگاه بىآنكه در خارج بوده باشد هم بد باشد و از احتراق اخلاط خبر دهد .\r\nو عطسه ناآمدن از بوى چيزهايى كه عطسه مىآورده باشد او را در صحت ، نشان باطل شدن حس و قرب موت بود به شرط عدم سده در منفذ بينى .\r\nو همچنين بسيار كافتن بينى به انگشت متصل بىجهت خصوصا كه با لرزيدن دست و يا غفلتى باشد .\r\nو به خود آمدن عطسه در آخر بيمارى نيكو بود و در اول نشان زكام يا خلط تيز بود در دماغ .\r\n\r\nچهارم از حال لب‌ها .\r\nكوژ شدن لب‌ها اندر بيمارى حاره بد باشد جهت نشان دادن از تشنج عضله لب .\r\nو همچنين فرونشستن يكى از دو لب بر بالاى ديگرى .\r\nو همچنين طرقيدن لب‌ها و زرداب زدودن جهت نشان دادن از صعبى حرارت .\r\nو كوتاه شدن هر دو لب و سرد شدن سخت بد باشد .\r\nو سياه شدن و كبود شدن لب در غير لرز و سرما نشان قرب موت بود .\r\nو سفيد شدن لب نشان ضعف قلب و كبد باشد .\r\n\r\nپنجم از حال دندان‌ها .\r\nسبز شدن دندان‌ها بد بود و همچنين نشستن رطوبتى لزج در تب‌هاى حاره بر دندان‌ها جهت نشان دادن افزونى حرارت و غليظى ماده .\r\nو در بيدارى چرانيدن دندان‌ها اندر تب‌هاى گرم به غير عادت نشان قرب موت باشد و از تشنج عضل‌هاى بناگوش خبر دهد و بسيار بود كه نشان حدوث جنون باشد .\r\nو برهم زدن دندان‌ها بسان كسى كه چيزى خورد\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nهم بد باشد .\r\n\r\nششم از حال دهان و زبان .\r\nبسيارى گند دهان به غير عادت نشان غلبه حرارت و عفونت خلط و يا بودن خلط بد در فم معده باشد .\r\nو گشاده ماندن دهن اندر تب‌هاى حاره بد باشد .\r\nو خشكى دهان و زبان نشانه غلبه حرارت بود .\r\nو همچنين درشتى و زردى و تيرگى لون زبان و سياهى زبان بىمسودى نشان قرب موت بود .\r\nو گفته‌اند كه هرگاه بر زبان بثره چند نخودى و يا تخم كدويى برآيد و بيمار چيزى تيز آرزو كند نشان قرب موت بود و خبر دهد از آنكه بر معده و مجارى طعام بثرها و ريش‌هاى بسيار بود .\r\n\r\nهفتم از حال گوش .\r\nخشك شدن نرمه گوش و بازگرديدن و همچنين به هم فراز آمدن صدف گوش و سرد شدن گوش بد باشد جهت نشان دادن از افراط حرارت غريب و نرسيدن خون و حرارت غريزى به اطراف .\r\nو درد گوش اندر بيمارىهاى حاره كشنده باشد جوانان را جهت آنكه حس ايشان قوى است و درد از آماس گرم بود اندر عصب . اما پيران و كودكان را چون حس ضعيف تر است و مجال كشيدن درد تا نضج دارند ، گاه باشد كه بگشايد و چرك غلبه آيد و درد ساكن گردد و بحرانى نيكو بود مرض ايشان را و بدين صحت تام يابند .\r\n\r\nهشتم از حال سر .\r\nدرد سر صعب دايم اندر تب‌هاى حاره بد بود ، ليكن چون از علامات بد با آن نباشد روز هفتم رعاف چشم بايد داشت و اگر از هفتم بگذرد و رعاف نكنند ريم آمدن از بينى يا از گوش چشم بايد داشت تا بيستم و اگر تا بيستم ريم ظاهر نشود ، ممكن بود كه روز بيستم رعاف كند .\r\nو بيشتر آن بود آنكه چون ريم دير پديد مىآيد ، جراحتى بر حوالى گردن يا بن گوش ظاهر شود و مواد بدان‌جا مندفع گردد .\r\nو درد صعب كه در تب‌هاى حاره در احشا پديد آيد نشان آماس يا جراح بود .\r\nو گفته‌اند كه چون دردى اندر پهنه پشت كه آن را قطن گويند پديد آيد و آن درد به حجاب برآيد نشان مرگ بود جهت دلالت درد قطن بر آماس و چون به حجاب برآيد آفت آن به دماغ رسيده باشد به‌واسطه مشاركت حجاب يا دماغ و شوريدگى شاهد آن شود و ممكن بود كه آماس ريم كند و خلاص يابد ، گاهى كه قوى بود و علامات خير به آن باشد .\r\nو درد صعب كه در اندامى بوده باشد كه ناگاه بىسببى ساكن شود بد بود و از بطلان حس عصب خبر دهد .\r\n\r\nنهم از حال حواس .\r\nبطلان هر حسى كه پديد آيد بد باشد و بدتر بطلان بينايى بود به روز و به شب هر دو و اگر در بينش روز يا شب يكى قصورى افتد سهل بود .\r\nو نفرت از الوان و بوىها و روشنايى نشان ضعيفى روح نفسانى و قصور قوت حساسه و موت حرارت غريزه بود .\r\nو دوست داشتن تاريكى به روز سخت بد باشد هم\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبدين سبب .\r\nو شوريده شدن عقل با پيچيدن ناف و وقوع قى كشنده باشد زيرا كه اين از غلبه اخلاط بد و صعود آن ها به دماغ باشد .\r\n\r\nدهم از حالات و انديشه‌ها .\r\nنمودن شخص سياه و زشت و مستكره پيش نظر چنان‌كه گويا قصد او دارد و خوف‌كردن او از آن نشان سوخته شدن جوهر دماغ و غلبه خلط سوخته در دماغ باشد و قريب به وقت موت بود .\r\nو پنداشتن بيمار به وقت نوبت كه گويا برف بر او مىبارد بد بود و از غلبگى خلط سرد خبر دهد .\r\nو هرگاه خداوند سرسام و صداع و ذات الريه دست ها پيش چشم مىبرد بر سان كسى كه پشه يا مگس گيرد يا آنكه دست اندر جامه و تن خود مىمالد برسان كسى كه زئبر از جامه برچيند يا دست هر ساعت بر ديوارى مىبرد تا كاه از ديوار جدا كند و در جمله بىاختيار بود بىخوردن مخدرى ، نشان قرب موت بود جهت فساد دماغ از بدى اخلاط .\r\nو بسيار ترسيدن بيمار از مرگ و سخن آن بسيار گفتن و اندوه خوردن بد بود اگر در حال صحت او را اين سودا كم بوده باشد و الا بد نباشد .\r\nو نمودن آتش‌ها در حميات لازمه صفرايى و دموى پيش نظر بد باشد .\r\n\r\nيازدهم از حركات و سكنات .\r\nاضطراب و تلواسه و برجستن و نشستن و خويش را از بستر بيرون انداختن و دست‌ها اندر چيزها زدن در وقت انتهاى تب و درد و علت سخت بد بود .\r\nو دست‌وپاى برهنه كردن جهت ادراك هواى خنك با وجود خنكى هوا و ملمس آن‌ها و ناهموار انداختن دست‌وپاى نيك نباشد جهت دلالت بر غلبه حرارت درون .\r\nو حركت مضطرب اندر سر و طرف‌هاى بينى به آهستگى و ساكنى ديگر اندام‌ها سخت بد باشد .\r\nو رعشه غير بحرانى در تب‌هاى حاره بد بود جهت نشان دادن از غلبه ضعف و از وحشت اعصاب .\r\n\r\nدوازدهم از حال خواب و بيدارى .\r\nخفتن به روز و بيدار بودن به شب بيمار را بر خلاف عادت بد باشد .\r\nو گران شدن بعد خواب سخت بد باشد .\r\nو نيامدن خواب مطلقا بىدردى نشان تباه شدن دماغ بود از غلبه حرارت و زود بكشد .\r\nو غنودن بسيار با ضعيفى نبض و شوريدگى عقل سخت بد باشد .\r\nو بسيار باشد كه چون بيمار از خواب بيدار شود ، درد سخت در اندرون او پيدا شده باشد به يك بار ، آن هم نشان قرب موت بود .\r\nو آمدن خواب به اول روز نيكو بود .\r\nو همچنين زياده شدن هوش و خفت بعد خواب نيكو بود .\r\n\r\nسيزدهم از هيأت خفتن .\r\nفرورفتن از جانب پاى به نشيب اندر بستر نشان سقوط قوت تن و قرب موت بود .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو در خفتن بسيار به روى اندر افتادن بد بود و از آفت و الم احشا خبر دهد .\r\nو هرگاه بيمار هيچ نتواند كه بر پهلو خسبد و به پشت باز مىافتد نشان ضعيفى اعصاب و عضلات بود و يا بسيارى خلط فاسد اندر احشا و چون نتواند كه هيچ بر طريق معتاد خواب كند بد باشد .\r\n\r\nچهاردهم از احوال پوست .\r\nخشك شدن پوست بر اندام چنان‌كه اگر به انگشت بگيرند و بكشند و بگذارند زود به جاى باز نرود بد بود .\r\nو برخواستن بخار گرم از پوست و به آن دم سرد زدن نشان وقت مرگ بود و از سرد شدن دل خبر دهد .\r\nو يافتن سرما اندر روز بحران و خشكى اندر پوست چنانچه اندر اعياء قشقى بىآنكه علامات حدوث رعاف باشد يا علامات سهل ، نشان قرب موت بود .\r\n\r\nپانزدهم از اختلافات دم زدن .\r\nنفس منقطع كه حركت انبساط به دو دفعه تمام كند و به دم زدن گويندگان ماند بد بود و از آفات عضلات سينه خبر دهد .\r\nو نفس زدن عظيم و متفاوت سخت بد باشد و از فرو مردن حرارت غريزى و يا اختلاط عقل خبر دهد .\r\nو دم زدن سريع و متواتر نشان غلبه حرارت بود و همچنين نتواتر و عظيم و سرد نشان فرومردن حرارت دل بود و سخت بد باشد .\r\nو برافراشته شدن سينه به طرف كتف در دم زدن بد بود .\r\nو اندر تب‌هاى حاره بلند برآمدن شكم و دم زدن متواتر و ضعيف و اندر ميان آن بادهاى سرد بركشيدن نشان قرب موت بود .\r\nو برافراشته شدن سينه به جملگى سخت بد بود .\r\nو دم زدن كند نشان خلط عفن بود اندر اندام‌هاى دم زدن .\r\nو در حرارت‌ها تنفس آهسته بىتنفخ و بىتواتر نشان ضعف قوت بود و بيم سقوط باشد .\r\nو هرگاه اندر دم زدن جز حجاب و نيمه فروسينه نجنبد و به طبيعى ماند نيكو نباشد .\r\nو كم برآمدن حجاب در تنفس با سرعت نفس و حرارت سخت بد بود و در قرب موت چنين شود و گويند عوام كه نفس او به بالا افتاده است و طمع قطع كنند به حسب تجربه .\r\nو تنگى و دشوارى نفس با حرارت بسيار بد باشد .\r\nو سبب اكثر اين اختلافات از پيش معلوم شد .\r\n\r\nشانزدهم از حال حلق و حنجره و مجارى طعام و آب .\r\nكوژ شدن گردن و چيزى به مجراى طعام فروناشدن بد باشد و از تشنج خشك خبر دهد .\r\nو هرگاه كه بيمار آب فرونتواند برد و چون كوشش كند به راه بينى برون آيد نيك نباشد .\r\nو بسيار بود كه سبب فرونرفتن چيز به مجراى طعام و آب ، ريشى يا آماسى بود در حلق و حنجره و ازاله آن ممكن باشد .\r\nو پديد آمدن خناق در غير روز بحران بد بود و مع ذلك اگر كفك بر دهان نياورد امكان خلاص باشد و ظهور كفك البته مهلك بود .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nهفدهم از حال فم معده .\r\nحراق اندر امراض حاره بد بود خصوصا كه از پى اسهال پديد آيد .\r\nو سوزش و حرارت معده اندر حميات بد بود .\r\nو همچنين خفقان فم معده و همچنين در فشارده شدن معده جهت نشان دادن از ريخته شدن خلطهاى بد بر فم معده و يا در معده و اگر قوت طبع بسيار بود سخت بد نباشد .\r\n\r\nهيجدهم از حال شكم و شراسيف .\r\nافتادن باد در شكم و بدى هضم با اسهال اندر تب هاى حاره نشان قرب موت بود .\r\nو باد گرفتن عضل‌هاى شكم و ترنجيده شدن بىآن كه اندر شكم بادى بود نشان آماس بود اندر شكم .\r\n\r\nنوزدهم از حال مقعده .\r\nبيرون آمدن مقعده اندر تب‌هاى حاره بىزورى و تعبى بد باشد .\r\n\r\nبيستم از حال قضيب و خصيه .\r\nنرم گشتن خصيه‌ها و آماسيدن اندر بيمارىهاى حاره بد باشد .\r\nو بالا جستن خايه‌ها به زهار و به هم بازنشستن قضيب بسيار نشان قرب موت و خمود غريزى بود اگر بىدردى صعب و رسيدن سرماى سخت باشد .\r\nو احتلام اندر اول بيمارى نشان درازى بيمارى باشد و اندر آخر نيك بود اگر قوتى باقى بود .\r\n\r\nبيست و يكم از حال رحم .\r\nبيرون آمدن رحم و فرج اندر بيمارىهاى حاره بد باشد .\r\n\r\nبيست و دوم از حال اطراف .\r\nسرد شدن دست‌وپاى اندر تب‌هاى گرم لازم بد باشد و نشان موت غريزى بود اگر ضعف مستولى باشد و الا نشان حدوث آماس عظيم بود در درون يا نشان حدوث غشى و يا حدوث تركيب خلط و بعد مرض .\r\nو سرد شدن اطراف در اول تب و گرم نشدن نشان آن بود كه در درون آماس است و خون بدان‌جا ميل كرده .\r\nو خدر شدن دست و روى و زبان اندر تب‌هاى حاره به غايت بد باشد مگر در وقت بحران به شرط آنكه علامات ديگر خير باشد .\r\nو تغيير لون انگشتان و ناخن‌ها به كبودى و سبزى و يا سرخى و بنفشى نشان قرب موت بود و بنفشى بدتر باشد و سياهى هم سخت بد بود جهت نشان دادن از تباهى اخلاط و با وجود سرد شدن اطراف و بگرديدن لون ناخن و انگشتان اگر از علامت نيك و قوت طبع باشد ممكن بود كه بحران انتقالى به خراجى يا به تعفن اطراف واقع شود .\r\nو گفته‌اند كه اگر كسى را عرق سرد بر پيشانى پديد آيد و ناخن‌ها زرد و يا سبزرنگ شود و زبان آماس كند و بر تن بثرهاى قريب پديد آيد ، مرگ او نزديك باشد .\r\nو سوختن و گرمى اطراف و ظاهر تن و سردى باطن\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nنشان قرب موت بود .\r\nو گرانى يافتن بيمار با ضعف قوت بد باشد .\r\nو كزاز و هذيان باهم اندر تب‌هاى گرم نشان قرب موت بود .\r\nو گرم‌تر بودن ملمس بعضى اعضا از بعضى ديگر اندر تب‌هاى گرم لازم و ناهموارى اوقات تب بد باشد و اگر به اين رنگ اندام‌ها مخالف يكديگر شود كشنده بود .\r\n\r\nبيست و سوم از حال ريش‌ها و بثرها و آماس‌ها .\r\nتغيير لون ريش كهن كه بر تن بيمار بود به سبزى و سياهى سخت بد بود زيرا كه آن نشان موت عضو بود و در قرب موت اول عضو مؤف ميرد .\r\nو آماس بيغول‌هاى ران اندر تب‌هاى حاره هم سخت بد باشد .\r\nو بازگشتن آماس و بثره به درون بد باشد و اگر بعد از غيبت باز ظاهر گردد سخت اميدوار بود و بر قوت طبع گواهى دهد .\r\nو دير پخته شدن آماس‌ها در تب‌ها خصوصا آنچه در سر و حوالى دماغ بود بد باشد .\r\nو تيره شدن لون هر دو طرف نشستگاه كه او را كلاغ نشين گويند با تورم و ريش گشتن آن‌ها سخت بد بود اندر تب‌هاى لازم .\r\nو چون اندر تب‌هاى حاره بر بن انگشتان هر دو دست آماس سياه يا بثرهاى كمتر از نخود يا درد سخت پديد آيد و بر اثر آن غنودن و گرانى تن بسى بد باشد ، بيمار روز چهارم بميرد و با اين احوال اگر طبع خشك باشد به علت سرسام ميرد .\r\nو گويند هرگاه به رگ‌هاى گردن كه او را وريد گويند بثره چند تخم كدويى برآيد يا خشك ريشه سفيد پيدا آيد بيمار روز چهارم بميرد .\r\nو اگر آماس‌ها و ريش‌هاى نرم بر تن پديد آيد و عقل زايل شود ، زود بميرد .\r\nو هرگاه بيمار شيرينى يا چيزى تيز طعم آرزو كند روز هشتم بميرد .\r\nو اگر بر صدغ بثرهاى صلب سرخ برآيد و خارش صعب اندر گردن پديد آيد روز چهارم بميرد .\r\nو اگر آماس‌ها و ريش‌ها نرم بر تن پديد آيد و عقل زايل شود ، در روز بميرد .\r\nو اگر دملى بدبو بر روى برآيد و هيچ درد نكند و بر اثر آن بينى به خارش آيد روز دوم يا سوم بميرد .\r\nو اين حال‌ها اگر غير از محموم پديد آيد همين حكم دارد .\r\nو اگر بيمار را بر سر زانو بثره چند دانه انگور پديد آيد و بثره سرخ بود و گرداگرد آن سياه شود و يا بثره سياه بود و گرداگرد آن سرخ ، زود بميرد و گاه بود كه تا پنجاه روز مهلت يابد و نشان وقت مرگ او آن بود كه عرق سرد كند .\r\n\r\nبيست و چهارم از تمطى و تثاؤب .\r\nبسيارى آن در بيمارى مطلقا نشان عجز طبيعت بود از دفع فضله و غلبگى آن نيك نباشد ليكن به آن اگر اندك سبكى و راحتى مىيابد بد نباشد و مددى بود مر طبيعت را .\r\n\r\nبيست و پنجم از آواز و سخن .\r\nآواز ضعيف و سخن پريشان بد باشد و از ضعف و آفت عقل خبر دهد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو خاموشى و هيچ سخن ناگفتن و نفرت از آن سخت بد باشد خصوصا كه بيمار بسيار سخن بوده باشد .\r\nو با خود نرم نرم سخن گفتن هم بد باشد .\r\nو بسيار گفتن و به شتاب گفتن و تندى بسيار و ضجرت كردن خصوصا كه داب او نبوده باشد سخت بد بود .\r\nو نام مردگان بردن و مردگان را آواز دادن نشان خلط سوخته بود در دماغ و بد بود .\r\n\r\nبيست و ششم از اشتها و تشنگى .\r\nاندر بيمارىهاى مزمن باطل شدن اشتهاى طعام به يك بار بد باشد و همچنين بسيار شدن تشنگى خصوصا كه زبان درشت و زرد و تيره و سياه بود بد باشد .\r\nو همچنين غلبگى گرسنگى به‌واسطه خبر دادن بطلان جوع و عطش در مرض بر فرومردن قوت حيوانى و دلالت غلبه آن‌ها بر ابتدا علت جوع البقر و سوء القنيه .\r\n\r\nبيست و هفتم از استفراغ .\r\nهرگاه خلط مضر دفع شود نشان قوت مزاج و غالب شدن بر مرض بود خصوصا كه در اوقات بحران افتد و در غير اوقات بحران نشان غلبه خلط موذى و قوت طبيعت بود و اگر استفراغ خلط ديگر افتد نيك نباشد و اگر استفراغ خلطى افتد كه تمام ضد خلط مضر بود سخت بد باشد و اگر خلط مطلوب اندك‌اندك دفع مىشود نشان عجز طبيعت و دورى مرض بود .\r\n\r\nبيست و هشتم از حال عرق .\r\nسردى عرق در تب‌هاى حاره و گندگى و كمى آن و بىمحل آمدن سخت بد بود .\r\nو غلبگى و زود زود آمدن در اول بيمارى بىمددى بد باشد و از بسيارى خلط خبر دهد .\r\nو آمدن فراشا از پى عرق هم بد باشد .\r\nو عرق بسيار كه تب بدان گسسته نشود و سبكى حاصل نيايد مضعف بود .\r\nو عرق كه از پس آن بيمارى زياده شود سخت بد بوده باشد و اگر چه از همه تن آيد .\r\nو بسيار بود كه عرق سرد و عام و غلبه با شدت حرارت نشان قرب موت بود .\r\nو اندر امراضى كه با خلط غلبه بود عرق چون از سر و گردن بيشتر پديد نيايد بد باشد و سبب اكثر حالات عرق معلوم شده سابقا .\r\n\r\nبيست و نهم از حال رعاف .\r\nرعاف اندك بد بود و رعاف بسيار و سياه بدتر باشد .\r\nو آمدن صفراى زرد و يا سبز به رعاف سخت بد بود و خبر دهد از بدحالى دماغ از صفرا .\r\nو رعاف سرخ و در زرافشانى و غلبه اميدوار بود .\r\nو آنچه به اول تيره باشد و به آخر صاف گردد هم نيكو بود .\r\nو رعاف با بول صفرايى اندر تب‌هاى لازمه بد باشد .\r\n\r\nسىام از حال براز و نفخ شكم .\r\nسياهى و سبزى و غايت گندگى و چربى براز اندر امراض حاره نشان قرب موت بود .\r\nو همچنين براز گنده و بدرنگ كه منفوخ بود و مطوس و براز زرد كه بسيار به زمين باز شود بد بود و\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاگر زمين را برجوشانند كشنده باشد .\r\nو اگر اندر براز زرد رقيق پاره‌هاى پوست پديد آيد چون پوست مغز باقلا كشنده بود .\r\nو اجابت صفرا اندر اول بيمارىها نيك نباشد .\r\nو بسيارى تقاضا و اجابت مضعف بود و چون بيمار از آن‌ها راحت و خفت نيابد زود هلاك شود .\r\nو آمدن رنگ‌هاى گوناگون نشان غلبه اخلاط مختلفه باشد و بدين سبب از درازى بيمارى خبر دهد .\r\nو اسباب تغيرات براز اكثر مذكور شده سابقا .\r\nو پيچيدن نفخ در شكم و هر سو حركت كردن و نيامدن بيم حدوث قولنج بود و دليل ضعف قوت روده و بدى هضم باشد .\r\nو به سهولت جدا شدن با كم‌بويى دليل نيكى قوت جمله بود و با بدبوى دليل امتلاء بود يا ادخال .\r\n\r\nسى و يكم از حال بول .\r\nبول سياه چون بر سياهى خود قرار يابد به تخصيص در تب‌هاى حاره اميد خلاص نشايد داشتن و آنچه در اول مرض سياه شده باشد بدتر باشد .\r\nو اگر رسوب آن بول هم سياه بود زود كشد و آنچه راسب بود بدتر باشد و اگر چه سفيد هم باشد .\r\nو اگر صافى بود اميدوارتر از معلق هموار باشد و اگر چه بدرنگ بود .\r\nو رسوب زيتى كه نه از پس رسوب سياه پديد آيد بد باشد همچو رسوب سياه كه از پس زيتى پديد آيد و زيتى آن بود كه از زردى به سبزى گرايد .\r\nو بول سياه كه از سياهى بگردد و به زردى و غليظى گرايد يا سرخى به غايت بد باشد و بول سياه هرچند كمتر بود و يا غليظتر بدتر باشد و رقيقى و غلبگى آن نشان قوت طبيعت و دورى مرض بود .\r\nو گفته‌اند كه هرگاه خداوند بول سياه و غليظ طعام لطيف آرزو كند نشان قرب موت بود .\r\nو اگر بول سياه بىبوى بود و اندر ميان شيشه ثفلى بود معلق كرده شده و به هم جمع آمده و اندر زير سرهاى پهلوها آماسى باشد و پهلوها كشيده مىشود و بيمار عرق كند نشان نزديكى موت بود .\r\nو رسوب سياه كه به ابر ماند و ميل به بن شيشه دارد نشان قرب موت بود .\r\nو رسوب پيوسته و هموار اگر چه بدرنگ بود اميدوار تر از رسوب ناهموار بود و اگر چه خوش‌رنگ باشد .\r\nو بول سرخ و غليظ اگر رسوب نكند و صافى شود سخت بد باشد .\r\nو آنچه سرخ و رقيق بود از درازى بيمارى خبر دهد ليكن اكثر به سلامت بود .\r\nو محمد ذكريا در كتاب حاوى مىگويد كه ممكن نيست كه بول سياه و يا سرخ رقيق بود از جهت آنكه اسباب سياه‌كننده و سرخ‌كننده اسباب تغليظاند مگر آنكه از خارجى سببى مر لون را يا رقت را وارد شده باشد . و اين سخنى متين است و ليكن مراد رقت قوام فى الجمله بالنسبه است تأمل .\r\nو آنچه رسوب آن سفيد بود و اگر چه سرخ آن بسيار بود با سلامت باشد .\r\nو آنچه رسوب آن سرخ باشد اميدوارتر باشد از ديگر رسوب‌ها .\r\nو سرخى رسوب نيز مخبر از طول مرض باشد .\r\nو سرخى صفراى بول آنجا كه صفرا شوريده نباشد يا وقت بحرانى باشد و علامت خير ظاهر باشد بد نباشد و برعكس به غايت بد باشد .\r\nو بول كه به خوناب ماند در امراض حاره كشنده\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبود .\r\nو آب سرخ و غليظ و بدبوى كه تقطير كند هم به غايت بد بود .\r\nو همچنين سرخ و اندك با رسوب زرد .\r\nو بول اشقر كه در تب‌هاى حاره سفيد يا سياه شود بد باشد .\r\nو اندر تب‌هاى حاره چون بول گاهى اندك‌اندك آيد و گاهى بسيار و گاهى بازگيرد ، بد بود .\r\nو بول چون رقيق و كم‌رنگ باشد و مدتى دراز بر آن ماند و شوريدگى عقل پديد آيد ، بد بود و اگر عقل و قوت به سلامت باشد ممكن بود كه بحران به قى يا به اسهال واقع شود و يا خراجى در حوالى شراسيف و يا اسافل و يا در احشا پديد آيد .\r\nو بول سفيد و رقيق چون در تب‌هاى حاره غليظ يا تيره شود و بر سفيدى باقى ماند نشان تشنج و قرب موت بود .\r\nو طول رقت بول كودكان را خطر بيشتر بود .\r\nو چون بر سر بول رقيق كفك بود و اندر ميان ثفلى بود چون آب زرد ايستاده خطرناك باشد و از اضطراب و حرارت عظيم خبر دهد و اسباب اين اختلافات اكثر از پيش معلوم شده است .\r\n\r\nسى و دوم از اختلافات نبض .\r\nنبض فارى ثابت سخت بد بود و هيچ اميد خلاصى نباشد .\r\nو بعد از آن ذنب منقضى .\r\nو بعد از آن ناقص الرجوع .\r\nو بعد از آن موجى .\r\nو بعد از آن دودى .\r\nو بعد از آن نملى چنانچه مبين شده سابقا .\r\nو باقى نبض‌ها فى الجمله اميدوار باشند .\r\n\r\nسى و سوم از حال قى .\r\nبرانداختن صفراى كراثى و زنجارى و خلطهاى سوخته و سياه‌رنگ در حميات و غير محل بحران و بىظهور علامات خير نشان قرب موت بود .\r\nو گند قى از هر خلط كه باشد بد بود و از عفونت خبر دهد .\r\nو قى سودا در اكثر تب‌هاى حاره بد باشد .\r\nو هر خلطى كه به قى برآيد و صرف بود بد باشد .\r\nو تهوع و غثيان بسيار يا كم آمدن خلط از پى آن راحت نيافتن سخت مضعف بود و اگر تدارك نيابد زود هلاك كند .\r\n\r\nسى و چهارم از ضعف و قوت .\r\nچون بيمار بر پهلو تواند خفتن و خود بر تواند خواستن و خود از پهلو به ديگر پهلو تواند گرديدن و چون بر پهلو خسبد زود بر روى و يا بر پشت باز تواند افتد اميدوار بود خصوصا در امراض مزمن .\r\nو همچنين قوت حواس و سخن گفتن .\r\nو چون اندك ناپرهيزى كند و بيمارى بدتر نشود سخت اميدوار بود .\r\nو چون ضعف غالب بود هرچند كه علامت خير ظاهر بود اميدوار نشايد بود .\r\nهمچنين چون علاج موافق نافع نيابد .\r\nاين است فى الجمله بيان علامات خير و شر كه عمومى در امراض دارند و علامات مخصوصه هر مرض\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبه محل خود معلوم گردد ان شاء اللّه تعالى .\r\n\r\nاحوال بحران‌ها\r\nبدان‌كه بحران در لغت يونان و سريانى عبارت است از حكم فاصل كه بدان يكى از متخاصمين بر ديگرى غالب گردد و در اصطلاح اطبا عبارت است از تغيرى عظيم كه حادث شود مريض را به صحت يا هلاك دفعت .\r\nوجه تسميه اين حال بحران آن است كه ميان طبيعت و مرض كوششى واقع است شبيه به تخاصم دو شخص و فصلى البته در ميان ايشان واقع است كه اين تغير مذكور لازم است و چون آن حكم فاضل ملزوم مشاهد نيست و اين لازم مشاهد است اطلاق بر شاهد لازم نمودند نظر به ملزوم غير مشاهد .\r\nو حصول اين تغير بر نه وجه بود .\r\nيكى آنكه ماده مرض آماده شود جهه دفع و طبيعت به يك بار قوت يابد و ماده را به وجهى دفع كند به زودى و مزاج مريض به صحت تام مبدل گردد و اين را بحران نيكو و كامل گويند .\r\nدوم آنكه ماده مستولى گردد و طبيعت از مقاومت با آن به يك بار عاجر آيد و مريض هلاك شود و اين را بحران بد و تام گويند .\r\nو اين هر دو قسم اندر امراض حاره افتد كه مدت آن تا چهار روز يا هفت روز يا چهارده روز بود .\r\nسوم آنكه طبيعت قوت يابد و ماده را به اطراف بدن دفع كند و از آن مرض صحت يابد و ليكن به مرض ديگر گرفتار شود سهل‌تر از اول و يا صعب‌تر و اين را بحران تام انتقالى گويند جهت تبديل تام از حال اول .\r\nچهارم آنكه طبيعت در مدت دراز اندك‌اندك قوت مىگيرد و ماده مرض به تدريج كم مىگردد تا آنكه طبيعت تمام قوت گيرد و مزاج مبدل گردد به صحت . و اين در امراض مزمنه بود كه مدت آن از چهل روز متجاوز است و اين را بحران محلل گويند .\r\nپنجم آنكه طبيعت در مدت دراز اندك‌اندك ضعيف‌تر مىشود و مرض مستولى مىشود تا استيلاى آن غلبه گردد و هلاك پديد آيد و اين را ذبول و ذوبان گويند و اين نيز در امراض مزمنه مىباشد .\r\nششم آنكه طبيعت دفعت تغيير يابد به حالى بدتر و آن را به دفعت ديگر يا دفعات آن را تمام كند به خوبى و آن تغييرات را بحران مركب ناقص محمود خوانند .\r\nهفتم آنكه طبيعت دفعت تغير يابد به حالى بدتر و آن را به دفعت يا بدفعات تمام كند به بدى و اين را نيز بحران مركب ناقص گويند ليك غير محمود .\r\nو اين هر دو قسم در مرض‌هاى غير حاره و غير مزمنه كه مدت آن كمتر از چهل روز بود .\r\nهشتم آنكه اندك‌اندك آثار خير از قوت طبع و امثال آن پديد مىآيد در غير مرض مزمن پس به يك بار طبيعت قوت كند و دفعت تغيير يابد به صحت تام .\r\nنهم آنكه اندك‌اندك آثار بد از ضعف و امثال آن پديد مىآيد در مرض مزمن پس به يك بار طبيعت عاجز آيد و تغيير يابد دفعت به هلاك .\r\nو اين دو قسم هم داخل بحران مركب باشد ليكن اول محمود باشد و دوم مذموم .\r\nو فرق ميان اين‌ها و محلل او از بول ظاهر است .\r\nو بدان‌كه همه بيمارىها را چهار حال بود و هر حالى را وقتى است مقرر .\r\nاول حال پديد آمدن مرض است و آن را وقت ابتدا گويند و بعضى مدت آن سه روز اول را دانسته‌اند .\r\nدوم حال فزودن بيمارى است و آن را وقت تزايد\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nخوانند .\r\nسوم حال نقصان بيمارى است و آن را وقت انحطاط گويند .\r\nچهارم حال به غايت رسيدن بيمارى است و آن را وقت انتها گويند .\r\nو بحران تمام كامل جز به وقت اين‌ها نباشد .\r\nو در وقت انحطاط هيچ بحران نبود .\r\nو آنچه در وقت ابتدا و تزايد افتد البته يا ناقص باشد و يا تام .\r\nو بهترين بحران‌ها رعاف بود جهت استفراغ او غليظ و رقيق را از جمله انواع اخلاط و از تمامى بدن به يك بار .\r\nبعد از آن اسهال بود جهت راندن او رقيق و غليظ اخلاط را غير از دم بلا ضررى به معده و اعالى .\r\nبعد از آن قى بود جهت كندن او ماده را از عمق جسد و پاك كردن معده به اسهل وجوه .\r\nبعد از آن ادرار بود جهت راندن او مواد رقيقه بسيار و غليظ اندك را به مدتى و به دفعات .\r\nبعد از آن عرق بود جهت استفراغ او بسيارى از مواد رقيقه فقط را .\r\nو بسيار باشد كه سقوط حمل بحرانى نيكو بود و بسيار باشد كه گشادن خون بواسير و حيض بىوقت بحران نيكو بود در خيلى امراض و بحارين خاصه هر عضوى به تقريب معلوم گردد ان شاء اللّه تعالى .\r\nو از بحران‌هاى انتقالى آنچه ماده آن زودتر پخته گردد و تحليل پذيرد بهتر تر بود و همچنين آنچه مضرتى به افعال كمتر رساند و انتقال بيشتر به يرقان و آماس و خراج و بثرها افتد و باشد كه به دبيله و طاعون و نمله و نار فارسى و ارمنىدانه و آبله و خوره و خناق و كزاز و بهق و برص و غد سرطانى و دوالى و داء الفيل و لقوه و تشنج و استرخاء و قوباء و درد پشت و صرع و درد سرين و درد زانو و غيرها واقع شود .\r\nو وقوع هريك از اين بحارين عامه را علامتى چند بود كه به ظهور آن‌ها مترقب آن بحران بايد بودن .\r\n\r\nعلامت حدوث رعاف\r\nگرم شدن سر است و برخواستن رگ‌هاى پيشانى با ضربان و خاريدن بينى و خليدن آن و سرخى روى و آمدن آب از چشم و نمودن شعاع‌ها و خطها و خيال هاى سرخ و آتشى پيش چشم و كر شدن گوش و طنين و روى بركشيده شدن جانب جگر يا سپرز به سوى بالا بىالمى و عظيم و موجى شدن نبض على الخصوص كه علامت غلبه خون تنها يا با غلبه صفرا ظاهر بود و سن جوانى باشد و بعد از آن طول صداع بود .\r\n\r\nعلامت حدوث اسهال\r\nسبزى بول بود و يا رنگين‌تر شدن آن يا پيچيدن ناف و حوالى آن و قراقر شكم و ظهور دردى در پشت و كشيده شدن شراسيف به طرف شيب و گرانى كردن شكم و اندكى برآمدن شكم و حوالى ناف و قوت و صغر و سرعت نبض با صلابت و رنگين‌تر شدن براز و كم‌رنگ شدن بول ناگاه با سلامت آلات آن و يا غلبه خوردن آب و ترىها به تخصيص در امراض صفراوى حاده با شهادت سبقت اين طبع و عدم دلايل ميل ماده به بالا و ظاهر تن .\r\n\r\nعلامت حدوث قى\r\nخيرگى و تاريكى چشم است و زرد شدن رنگ و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nروى و خرد شدن چشم و اختلاج لب زيرين و بسيار گرديدن آب در دهن و پيدا گشتن منش گشتن و درد فم معده و طپيدن دل و انحطاط و فسرده شدن نبض با سرعت و تغلب و تنگى نفس و تلخى دهن و گرانى سر خصوصا در امراض صفراوى .\r\nو بسيار بود كه از اين علامات در كودكان پديد آيد و نشان حدوث تشنج باشد .\r\nو اندر پيران نشان پراكنده شدن ماده و حدوث امراض مختلفه بود .\r\nو گاه باشد كه در زنان به سبب درد رحم از اين علامات پديد آيد .\r\n\r\nعلامت حدوث ادرار\r\nگرانى مثانه است و سوزش قضيب و غليظى و غلبگى بول و رنگين‌تر شدن و ظهور رسوب و سبقت بيشتر آمدن بول از معتاد در خنكى طبع و قلت عرق و عدم علامات ميل ماده به سوى ديگر خصوصا كه فصل زمستان نيز باشد يا اوايل بهار و يا اواخر خريف .\r\n\r\nعلامت حدوث عرق\r\nسرخى ظاهر پوست و گرم‌تر شدن و انتفاخ است و برخواستن بخار گرم و تر از همه تن خصوصا كه دست بر هر محلى كه بسيار نهاده دارند زيادتى گرمى و نمناكى فهم شود و نرمى و موجى شدن نبض و تلواسه كردن و سبقت قلت بول و خشكى طبع و رنگين شدن بول روز چهارم و غليظ شدن در روز هفتم و افروخته شدن چهره به تخصيص در امراض گرم كه ماده آن رقيق باشد و همچنين خون ديدن در خواب و قرب آن از اين آثار ظاهر شود و چون بيمار را لرزه سخت آيد و بر اثر آن تب سخت گرم شود و ساير علامات خير ظاهر بود و بحران به عرق چشم بايد داشتن .\r\n\r\nعلامت گشادن خون بواسير\r\nدرد و گرانى مقعده و كمرگاه است و ضربان در حوالى مقعد و پشت زهار و ميل نبض به عظيمى و قوت و اختلاج در حوالى مقعد و دريافتن تكسر در تن با وجود سبقت عادت پالودن خون از باسورا و عدم نشان بحران‌هاى ديگر و يا عدم غلبه آن‌ها چه عرق اندك مانع آن نگردد .\r\n\r\nعلامت گشادن خون حيض\r\nدرد و گرانى كمرگاه و رحم است با وجود عادت آن و بسيار باشد كه درد اندام‌ها پديد آيد و اختلاج در فرج يابد و سر رحم گشاده‌تر گردد و فروتر آيد و قرب وقت و يا گذشتن وقت و عدم علامت ميل ماده به طرف ديگر مويد بود .\r\n\r\nعلامت انتقال قوت\r\nتب است و تنگى قوت تن فى الجمله و قوت نبض و انتظام آن و نابودن استفراغات و پديد نيامدن اثر نضج و عدم علامات خطرناك و امتداد مرض بر اين نهج و قوى شدن مرض در وقت انحطاط با اين حال‌ها چون در عضوى دردى پديد آيد و يا رگ‌هاى عضوى ممتلى گردد و يا عضوى نسبت با ديگر اعضا عرق بيشتر كند و يا ملمس عضوى گرم‌تر گردد و يا عضو ژموف باشد انتقال ماده مرض بدان عضو واقع شود و مثل آماسى و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nخراجى حادث گردد و يا دوالى و داء الفيل پديد آيد چون در پاىها گرانى يابد و ديگر انتقالات هم بر اين قياس معلوم شود .\r\nو علامت حدوث بعضى انتقالات در دلايل خير و شر فى الجمله مبين گشت و باقى به تقريب بيان علامت هر مرض معلوم گردد ان شاء اللّه تعالى .\r\nو مخفى نماند كه بسيار اتفاق افتد كه خنده مفرط و يا گريه مفرط مقدمه بحران عرق و يا رعاف واقع شوند و گاهى خنده بحرانى تام و بد واقع شود و گريه بحرانى تام و نيكو آيد . و سبب گريه سيلان رطوبات دماغ بود از راه چشم به جهت گداخته شدن آن‌ها از حرارتى كه در دماغ پديد آيد ناگهان از حقن روح و بخارات در درون به واسطه غمى و اشباه آن و يا از حركت آن‌ها به يك بار به خارج چنانچه گريه كه در شادىها افتد . و سبب خنده حركت روح و حار غريزى بود به خارج به دفعات متعاقب به‌واسطه فرحى يا تعجبى و كشيده شدن عضلات روى و گردن بدان فعل .\r\nو بدان‌كه بحران نيك كامل را ده علامت است .\r\nاول آنكه بعد از نضج تام كه وقت انتها است پديد آيد .\r\nدوم آنكه در روز ستوده از روزهاى بحرانى افتد .\r\nسوم آنكه روزى كه منذر به بحران آن روز است به دو انذار كرده باشند .\r\nچهارم آنكه بحران به استفراغ بود نه به انتقال .\r\nپنجم آنكه استفراغ خلطى افتد كه ماده مرض است .\r\nششم آنكه استفراغ به طريقى كه لايق‌تر به مرض يافته‌اند به تجربه واقع شود چنانچه اندر محرقه و مطبقه به طريق رعاف و اندر غب به طريقى قى يا عرق و اگر چه به وجه ديگر هم ممكن بود .\r\nهفتم آنكه استفراغ به اندازه ماده و توانايى مريض باشد .\r\nهشتم آنكه بيمار از عقب آن راحتى و خفتى يابد .\r\nنهم آنكه قوت كه اصل كلى آن است برجاى باشد .\r\nدهم آنكه نبض نيكو بود بلكه در آن حين قوت بيشتر گيرد .\r\nو چون اين علامات دانسته شد واضح گردد كه هرگاه بحران بر خلاف اين احوال پديد مىآيد با جمعها به غايت بد باشد و به بعض‌ها ناقص بود و بىشك خبر دهد از غلبه ماده رديه و عجز قوت از مقاومت يا نضج و تحليل آن و استيلاى مرض و اضطراب طبيعت و يا از خامى و غلبه خلط و عجز طبيعت از نضج و دفع آن به شرط آنكه از خارجى سببى مر اين احوال را نباشد .\r\nو ببايد دانستن كه چون بيمارى از خلط محمود افتاده باشد و از اول مرض علامت نضج در بول و غيره پديد آيد ، ايمن بايد بودن از خطر مريض جهت دلالت بر كمال قوت طبيعت و مطاوعت ماده و با اين حال هر چند در اوايل بحران علامت هايله پديد آيد ، اميدوارتر بايد بودن كه بحران تمام‌تر و زودتر و بهتر خواهد بودن .\r\nو بسيار باشد كه در انتهاى مرض و اوقات ظهور علامت ، مريض در خود سبكى بيند بىآنكه نضجى و استفراغى پديد آمده باشد و گمان افتد كه حال او نيك خواهد شدن و آن بد باشد جهت آنكه آن حال از ساكنى و غليظى خلط بود و مدتى بايد كه نضج يابد و باشد كه قوت بدان وفا نكند و ضعف قوت و نبض بدين شاهد باشد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nو بسيار بود كه در قرب موت مريض در خود خفتى عظيم دريابد بىتخفيف ماده به‌واسطه ترك كردن طبيعت كوشش به مرض از جهت نوميدى از حيات و استراحت جستن و سقوط نبض در آن حين شاهد آن حال بود و اين حال در محرق‌ها بسيار افتد .\r\nو بسيار باشد كه علامت‌هاى بد اندر روزهاى بد پديد آيد پس ناگاه قوت‌ها كه منهزم شده بودند به جانب بدنه به يك بار مجتمع آيند و مرض را مقهور سازند و بحران نيك تام بود و با انتقال واقع شود .\r\nو بنابراين حال‌ها بقراط مىگويد كه هرگاه نشان‌هاى نيك نه به طريق واجب پديد آيد ايمن نشايد بودن و هرگاه نشان‌هاى بد نه به طريق واجب پديد آيد نبايد ترسيدن و اميدوار بايد بودن .\r\nو جالينوس در تمثيل بحران‌ها نيكو مىگويد كه هرگاه اندر بيمارىهاى گرم صفراوى نوبت هر تبى به دو ساعت تقريبا بازپس مىافتد و ديگر علامات از روز نخستين تا شب يازدهم به رفق راست باشد ، در روز دهم اندر بول غمامه پديد آيد و پيش از آن نبوده باشد ، اميد قوى گردد كه روز چهاردهم بحران نيكو كند و صحت يابد و با اين حال‌ها اگر علامت‌هايى كه بحرانى پديد مىآيد اميد قوىتر گردد . پس اگر شب چهاردهم لرز گيرد و بامداد چهاردهم عرق آغاز كند و نبض و نفس قياس با آن حال برابر بود و اندر بيمارى سبكى پديد مىآيد و همه روز اندر عرق گرم سايل بسيار هموار باشد ، بيمار به يك بار از تب خلاص شود و اين بحرانى كامل باشد ايمن از نكس .\r\nو مخفى نماند كه هر اثرى از آثار بحران كه به روز پديد آيد بهتر باشد از آنكه به شب پديد آيد و آنچه به صبح و اول روز پديد آيد بهتر از آن بود كه به آخر روز پديد آيد و يا به اول شب جهت موافقت با جرى عادت طبيعت .\r\nو بدان‌كه سبب‌ها كه بحران‌ها را مبدل گرداند و از محل خود پيش‌تر يا پس‌تر افكند پنج نوع بود .\r\nاول گرمى و تيزى بيمارى است و آهستگى آن .\r\nدوم ضعف و قوت بدن يا عضوى از اعضاى مريض .\r\nسوم تدابير خارجى از بدى و بىترتيبى اغذيه و اشربه و امثال آن‌ها از ضروريات سته و مشغول گشتن طبيعت بدان‌ها .\r\nچهارم اعراض نفسانى .\r\nپنجم ادويه قويه .\r\nو بسيار ديدم كه حب الشفا تب‌ها را در يك روز رفع كرد .\r\nو در ادويه حكما قوت‌ها يافته‌اند كه طبيعت را به نوعى قوت دهد كه مرض را فى الساعت دفع كند ، چنانچه مسأله برء الساعت كه در ميان قوم مشهور است بنا بر طلب آن است و به تجربه نيز بسيار پيوسته .\r\nو تغييرات اعراض نفسانى طبيعت را به خير و شر در صحت و مرض هم امرى واضح و مجرب است . و بسيار باشد كه چون بيمار بترسد بحرانى كه خواهد بودن به اسهال بازگردد يا به قى يا به ادرار و بيشتر افتد از آنچه بايد . و چون سخت شاد شود ، بحرانى كه خواهد بودن به عرق بازگردد و زودتر پديد آيد .\r\nو بسيار باشد كه بيمار را چون معده و يا دماغ و يا دل و يا جگر ضعيف باشد و يا در عضوى مثل گرده و يا مثانه و شش و سپرز و غيره افتى باشد بحران به جهت ضعف و قصور و اشتغال طبيعت بگردد و پيش‌تر يا پس تر افتد و ضعيف المعده را البته بحران ناقص بيشتر افتد و همچنين صاحب اوجاع عرضى را .\r\nو از اين كلمات محقق گردد كه لازم نيست تغيير بحران‌ها از محل مقرر البته مهلك باشد يا ناقص بلكه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبه سبب اعراض نفسانى و يا دواى قوى مىتواند كه طبيعت با ظهور حال‌هاى بيمناك قوتى كند و به خير مبدل گردد و نيز لازم نيست كه حصول بحران‌ها به وقت مقرر با ظهور علامت خير سابقه البته كامل افتد چنانچه مقرر داشته‌اند ، بلكه به‌واسطه اسباب ديگر از مغيرات طبيعت حال مختلف مىگردد . پس جمله آن احكام مشروط باشد به عدم مغيرات خارجيه و قصور بسيار از مدعيات از اينجا پديد مىآيد چنانچه بر اذكيا اخراج آن پوشيده نخواهد بودن .\r\nو بدان‌كه هر بحرانى كه كامل بود بدن را پاك گرداند و به امداد طبيعت را سوى مراعات قوى احتياج نيفتد و اما در بحارين ناقصه ناچار بود از مددى مر طبيعت را تا اتمام آن استفراغ بحرانى كند ، چنانچه در رعاف آب گرم بسيار بر سر ريختن و سر و تن را گرم داشتن و اندك گلو را به لته فشرده داشتن و بر روى سر فروآويختن و بر عرق تن هواى خانه را گرم داشتن و آب گرم به مقدار قوت در شيب جامه داشتن تا بخار آن مسام تن را گشاده دارد و به گرمى و ترى تحليل خلط و جذب آن كنند و بر اين قياس در ساير و در بحث معالجات به تفصيل اين تدابير معلوم گردد ان شاء اللّه تعالى .\r\n\r\nبحران انتقالى\r\nهرگاه ماده مرض انتقال به عضوى شريف يا با خطر خواهد كردن و آثار آن پديد آيد منع آن به زودى واجب بود به تقويت كردن آن عضو به مقويات و جذب ماده به خلاف آن جهت به محجمه آتش نهادن و به ماليدن جواذب مثل تيزاب فاروقى و غيره بر محل ظاهر عضو مخالف چنانچه مثلا ماده متوجه دماغ گشته باشد بر كف‌هاى دست‌وپاىها تيزاب ماليدن تا آن را جذب كند و بستن اطراف يا عضو مقابل حكم محجمه را دارد و جمله اين تدابير هم در بحث معالجات مبين گردد ان شاء اللّه تعالى .\r\n\r\nايام بحران و انذار و واقع فى الوسط\r\nبدان‌كه از روزگار بيمارى بعضى اوقات بود كه عادت طبيعت بر آن جارى شده است كه اندر آن اوقات قوت مدبره بدنى حركت نمايد جهت دفع مرض و كوشش سخت كند و حالاتى كه سابقا معلوم شده از بحارين و مقدمات آن‌ها پديد آيد و آن اوقات را ايام باحوريه گويند يعنى روزهاى بحرانى و اين روزها مقدارش نزد بيشتر از اعاظم اطبا كمتر از شبانه‌روزى بود و نزد جمعى تمام شبانه‌روزى بود و تحقيق تقسيم ازمنه اين ايام را به مناسبت حالات سير قمر از قانون شيخ بايد كردن و بعضى اوقاتى بود كه در آن اوقات علامتى و اثرى از دلايل دست يافتن طبيعت بر مرض به سرعت يا بطوء و يا عاجز ماندن طبيعت از مقاومت با مرض به سرعت يا بطوء پديد آيد نه تا حد فصل حكم مثلا علامت نضج و عدم آن و ضد آن و ظهور شهوت طعام و سقوط آن و خفت حركت و ثقل آن و يا خفيفى از صداع از كرب و خيالات فاسده و ضيق نفس و رعده و عرق غير عام و استفراغ غير تام و اندك آشفتگى و آن اوقات را ايام انذار گويند كه به سبب ظهور اين حالات خبر دهد حسب التجربه از آنكه كدام وقت از آن بحران خواهد بودن و بر چه وجه خواهد بودن و نيز تخويف كند به جهت بدى بعضى حالات مذكوره از ضيق نفس و صداع و امثال آن‌ها .\r\nو مخفى نماند كه تغاير ايام بحران و انذار به اعتبار\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمذكور است نه به نفس وقت و دلايل انذار همچو بحارين از ايام خود گاهى منحرف مىشود به سبب مغيرات معلومه .\r\nو بعضى اوقاتى بود كه چون بحارين صحيحه تامه به سببى از اسباب مغيره پيش‌تر يا پس‌تر افتد و در آن اوقات كه واقع شود ، آن اوقات را ايام واقعه فى الوسط گويند و اگر چه از وجهى حكم ايام بحران دارند ، چه تغاير اعتبارى كه آنجا حاصل است به غايت ضعيف است و بعضى اوقات باشد كه هيچ‌يك از اين احوال ثلثه مذكوره به زعم جمهور در آن اوقات پديد نمىآيد و آن ايام به اسمى علىحده موسوم هستند .\r\nو اما ايام بحران آن بود كه به حسب تجربه يافته‌اند كه كم‌خطر است و در اوقات آن اغلب بحران نيك كامل افتد چون هفتم و بعضى برعكس اين چون ششم و بعضى مختلف در اين احوال و بنابراين تجربه جالينوس روز هفتم را به پادشاهى عادل مانند كرده است و ششم را به پادشاهى ظالم و چهاردهم و پانزدهم قريب به هفتم‌اند و دهم و هشتم قريب به ششم .\r\nو جمله ايام بحران نزد اكثر بيست و پنج روز است :\r\nروز سوم و چهارم و پنجم و ششم و هفتم و هشتم و نهم و دهم و يازدهم و دوازدهم و سيزدهم و چهاردهم و پانزدهم و شانزدهم و هفدهم و هجدهم و بيستم و بيست و يكم و بيست و چهارم و بيست و هفتم و بيست هشتم و سى و يكم و سى و چهارم و سى و هفتم و چهلم .\r\nو بقراط روز شصتم و هشتادم و صد و بيستم را هم روز بحران يافته است و مىگويد كه آنچه در اين ايام بحران نكند بحران آن را به هفت ماه چشم بايد داشت چون تب ربع . و آنچه از هفت ماه بگذرد ، به هفت سال چشم بايد داشت . و آنچه از هفت سال بگذرد به چهارده سال چشم بايد داشت و آنچه از آن بگذرد برء آن مشكل بود .\r\nو جالينوس بر آن است كه مرض بعد از چهل روز به تحليل گذرد نه به بحران .\r\nو جمعى چون ديده‌اند كه بعضى امراض چون حمى يوم و غيره در روز اول يا دوم مىگذرد و بعضى امراض در روز دوم هلاك مىشوند و بحران تغيير مطلق را دانسته‌اند به صحت يا هلاك ؛ بنابراين روز اول و دوم را هم از ايام بحران دانسته‌اند و اين راى در باب روز دوم خالى از قوتى نيست .\r\nو اقوى ايام بحران نيك و اضعف ايام بحران بد هفتم است ، پس چهاردهم ، پس يازدهم ، پس هفدهم ، پس نهم ، پس بيستم ، پس چهلم ، پس سى و چهارم ، پس بيست و يكم ، پس سى و يكم ، پس بيست چهارم .\r\nو اقوى ايام بحران بد و اضعف ايام بحران نيك ششم است ، پس هشتم ، پس دهم ، پس دوازدهم ، پس شانزدهم ، پس هجدهم ، پس چهارم .\r\nو باقى متوسطاند در ضعف و قوت بحران نيك و بد .\r\nو مخفى نماند كه به حسب تفاوت امراض در اين احكام اختلافى در مراتب پديد آيد چنانچه در امراض حاره مثل محرقه و غب لازم و سرسام گرم ، بحران روز يازدهم اقوى و اتم از روز چهاردهم بود . و در تب‌هاى نايبه به نوبت زوج برعكس اين باشد جهت آنكه تجربه بدان رسيده كه بحران بيشترى از امراض حاره و غب‌ها كه به نوبت طاق مىآيند در روزهاى طاق بود و بحران غب‌ها كه به نوبت جفت مىآيند و بعضى از متوسطات در روزهاى جفت بود و از اينجاست كه محرقه هرگاه به نوايب جفت گرم‌تر گردد كشنده باشد و اكثر در\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nششم كشد .\r\nو نيز پوشيده نماند كه در بعضى امراض ادوار آن موافق عدد ايام بحران حاره افتد ، چنانچه هفت دور غب خالصه همچو هفت روز نوبت محرقه و غب لازمه باشد . و در بعضى ماه‌هاى آن به‌منزله ايام حاره باشد ، چنانچه در ربع هفت ماه همچو هفت روز محرقه باشد . و در بعضى سال‌هاى آن به‌منزله ايام حاده باشد چنانچه در بعضى مزمنات .\r\nو اما ايام انذار چهارم است و نهم و يازدهم و چهاردهم و هفدهم و هجدهم و بيستم .\r\nو انذار روز چهارم به هفتم باشد اگر علاماتش نيكو بود و به ششم باشد اگر علاماتش بد بود خصوصا در محرقه نايبه و به نهم بود اگر مرض فى الجمله آهسته باشد مثل غب .\r\nو انذار نهم بيشتر به چهاردهم بود و كمتر به يازدهم .\r\nو انذار يازدهم به چهاردهم بود .\r\nو انذار چهاردهم به هفدهم بود يا به هجدهم يا به بيستم يا به بيست و يكم .\r\nو انذار هفدهم به بيستم بود يا به بيست و يكم .\r\nو انذار هجدهم به بيست و يكم بود .\r\nو انذار بيستم به چهلم .\r\nو نزد بقراط چهلم منذر به هشتادم بود .\r\nو بعضى گفته‌اند كه اندر بيمارىهاى حاره چون اثر نضج در روز اول پديد آيد تمامى بحران روز چهاردهم بود و اگر بيمارى سخت گرم و سريع الحركه بود بحران روز سوم باشد و اگر آهسته بود روز پنجم باشد .\r\nو نيز گفته‌اند كه اگر آثار درد روز هفتم پديد آيد بحران روز يازدهم باشد و به زعم آن جماعت اين ايام نيز داخل انذار باشد .\r\nو اما ايام واقعه فى الوسط سوم است و پنجم و ششم و نهم و سيزدهم .\r\nو از اين ايام نيز گاهى بعضى به بعضى انذار كنند چنانچه روز سوم به پنجم اگر علاماتش نيكو بود و به ششم اگر علاماتش بد باشد و روز پنجم به نهم اگر علاماتش نيكو بود و به هشتم اگر علاماتش بد باشد .\r\nو اقوى اين ايام نهم است پس پنجم پس سوم پس سيزدهم .\r\nو بسيار ديدم كه در سيزدهم بحران نيكو واقع شد و به هفدهم و هجدهم انذار صحيح كرد .\r\nو ببايد دانستن كه هرگاه بحران مشتبه گردد چنانچه مدت ظهور علاماتش طول پيدا كند به سببى چون غلبه خلط و يا ضعف قوا و امثال اين‌ها و تا دو روز و يا سه روز متوالى كشد ، تعيين روز بحران از چند وجه ممكن بود :\r\nيكى آنكه ملاحظه ادوار مرض كند كه روز جفت بدان اولى است يا روز طاق .\r\nدوم آنكه ملاحظه كند كه غلبه علامات كدام روز است ، آن روز بحران بود و باقى تبع به منذر .\r\nسوم آنكه روز ميانين را بحران شمرند به شرط آن كه علامات با وى تمام بود .\r\nچهارم آنكه ملاحظه قوت ايام و طبائع آن‌ها كند چنانچه مثلا شب هفتم آغاز عرق كند و هفتم و هشتم انذار آن باشد و در هشتم حمى مرتفع گردد و روز بحران هفتم بود و اگر عرق در روز سيزدهم آغاز كند و تا آخر چهاردهم در آن باشد و در چهاردهم صحت يابد ، روز بحران چهاردهم باشد .\r\nپنجم آنكه ملاحظه انذار كنند به طريقى كه معلوم شد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو هرگاه اشتباه در روز انذار افتد تحقيق آن نيز به طبائع و قوت آن ايام كنند چنانچه قبل از اين مبين گشت و اللّه اعلم .\r\n\r\nنضج و منفعت آن\r\nبدان‌كه نضج پخته شدن ماده بيمارى را گويند .\r\nو پختگى ماده آن بود كه قوت مغيره بدنى چون هاضمه اعضا در آن اثر كند به نوعى كه آماده شود جهت دفع چنانچه ماده كه به سبب غلبه رقت نافرمانى مىكند آن را غليظ سازد به مقدار واجب و ماده كه به سبب كثرت غلظت نافرمانى مىكند آن را رقيق سازد به مقدار واجب و آنچه لزج باشد آن را لختى تقطيع كند خواه اين حالات به مجرد قوت طبيعت باشد و خواه به امدادى مر طبيعت و قوا را از خارج چنانچه در معالجات تحقيق اين معنى كرده شود ان شاء اللّه تعالى .\r\nو ببايد دانستن كه ايمنى از خطر مرض تا به مقدار زيادتى قوت تن بود كه چندان مقاومت نمايد با مرض كه طبيعت به تحليل آن را بگذراند و يا به مقدار از ظهور نضج بود كه به هر مقدار كه نضج حاصل شود به همان مقدار ايمنى حاصل آيد و هرگاه تمام نضج پديد آيد بيمار از خطر به تمامى بيرون آيد و اگر چه علامت بد با آن بوده باشد زيرا كه تزايد مرض تا آن‌گاه باشد كه نضج پيدا نشده باشد و طبيعت دستى نيافته و كوشش نيك نمىتواند كردن .\r\nو هرگاه اثر نضج پيدا شد مرض در انحطاط افتاد و طبيعت را شوكتى پيدا آيد .\r\nو علامت نضج بعضى معلوم شد و بعضى ديگر معلوم گردد ان شاء اللّه تعالى .\r\nو ببايد دانستن كه اندر فصل تابستان و اواخر بهار و سال‌هاى جوانى و در گرمسيرات نضج زودتر و تمام‌تر افتد و در باقى فصول و اسنان و سردسيرات چنين نبود و بنابرآن است كه مالش و گرمابه و نطول‌ها و حركت اندك و شربت‌هاى معتدل بيشتر بر نضج يارى دهند و تن به سرما دادن و غلظت دوا و غذا و شربت‌هاى خنك بيشتر نضج را بازپس افكند و اللّه اعلم .\r\n\r\nعلامت نكس\r\nبدان‌كه نكس باز آمدن بيمارى را گويند قبل از آنكه به حال صحت اول آمده باشد از قوت‌هاى تن و غيرها .\r\nو نكس از اصل مرض بدتر بود ، زيرا كه با ضعف قوت افتد و بنابراين هرچند نكس زودتر افتد بدتر باشد و آنچه بىخطايى و تقصيرى در تدابير افتد بدتر باشد و هر مرضى كه قبل از نضج بحرانى كند از امراض حاره و يا بحران ناقص كند و يا در روزى كه لايق نباشد بحران كند به جهت قلت نضج و غيره بىنكس نباشد .\r\nو علامات لاحقه كه دلالت كنند بر حدوث نكس سيزده قسم بود .\r\nيكى قلت قوت و قلت خفت از پس بحران .\r\nدوم آرزوى طعام نابودن .\r\nسوم سست گشتن .\r\nچهارم طعام ناگواريدن .\r\nپنجم حوالى جگر و يا سپرز آماس كردن و تهيج اندر روى و پشت چشم‌ها پديد آمدن .\r\nششم بىخوابى و خوش ناخفتن .\r\nهفتم تشنگى به افراط .\r\nهشتم پديد نيامدن آثار غذا بر بدن .\r\nنهم آنكه اگر بحران به خراجى و مانند آن كرده به\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاندرون بازگردد .\r\nدهم آنكه از اين اعراض در وقت نوبت‌هاى بيمارى گذشته قوت تيره شود .\r\nيازدهم آنكه نبض هنوز سريع بود و متواتر .\r\nدوازدهم آنكه بول بر حمرت و يا شقرت و يا صفرتى كه در حين مرض داشته باقى باشد و يا خام و بىرسوب و بىتعلق بود .\r\nسيزدهم آنكه اندك گرانى در سر بودن و به ادرارى قليل و يا صداعى قليل بودن .\r\nو ببايد دانستن كه بسيار بيمارىها هست كه اندر بيشتر بيماران نكس كند مثل تب‌هاى ورمى خصوصا كه بعد از گساريدن تب ، حرارت و سوزشى اندر احشا مىباشد و چون صرع و سدر و شقيقه و بيضه و خوره و درد جگر و درد سپرز و درد گرده و امراضى كه از نزله تولد كند مثل درد چشم و ضيق النفس و اشباه آن .\r\nو از جمله ممدات نكس هواى خريف است و استعمال مسخنات و مقويات معده و ادخال و امتلاء و جماع و تعب‌ها و امراض مفرطه نفسانى مناسب مرض و اكثر اين‌ها در تدابير ناقهء حقيقى و بالنسبه معلوم شد .\r\nو مراعات جهت عدم نكس از تدابير ناقهان بود و مذكور شد سابقا و اما از روى اصل كلى تقويت قواست به حكمت و تبديل ماده علت به تقليل يا ارسال مناسب و تسكين و تفريح و رياضت معتدله و نقل هوا و اللّه اعلم .\r\n\r\nسبب موت در مرض و اوقات آن و فجاه بىمرض\r\nبدان‌كه مرض در مرض يا به سبب فساد مزاج دل بود كه بدان روح حيوانى تباه شود يا تحليل پذيرد و يا به سبب تحليل قوت تن بود كه با آن تحليل روح افتد .\r\nو آنچه مزاج دل را فاسد سازد چهار چيز است :\r\nيكى الم صعب .\r\nدوم كيفيتى مفرط از كيفيات ثمانيه .\r\nسوم از كيفيت غريبه سميه .\r\nچهارم بسته شدن راه نفس چنانچه در امراض ريه و سينه بيشتر اين حال دست دهد و از آن جهت صاحب سرسام را نگذارند كه به پشت باز افتد يا حلقش خشك شود .\r\nو اسباب ضعف قوت از تحليلات و غيرها اكثر قبل از اين معلوم گشته است .\r\nو بيشتر موت در وقت تزايد و انتهاى مرض افتد و در وقت انحطاط در غير جدرى نديده‌اند و آن بيشتر از اسهال افتد و بالجمله موت در هر مرضى مهلك اندر آن محل از روز و شب افتد كه اعراض نوايب و غيرها در آن‌وقت صعب‌تر و بدتر مىبوده خواه در وقت ابتداى نوبت بود چنان‌كه در تب‌هاى بلغمى ، خواه در آخر مرض چنانچه در محرقه و خواه در هنگام تزايد چنانچه در حميات ورمى .\r\nو علامات قرب موت و مهلك قبل از اين مبين شده و اللّه اعلم .\r\nو اما سبب مردن فجات بىمرض بيرون آمدن روح بود به تمام از دل به‌واسطه عرض نفسانى يا كيفيتى سمى يا ريخته شدن خون در افواه دل و شرايين آن به يك بار و يا خفه شدن روح بود در دل به سبب غور از عرض نفسانى يا بخارى بد يا سميتى و امثال اين‌ها .\r\nو اما وصايا در طريق مراعات مرض از روى كليه كه بر طبيب رعايت آن‌ها واجب است تا از خسران دنيوى و اخروى محفوظ ماند :\r\nبدان‌كه طبيب چون نزد بيمار آيد بعد از آنكه شرط امانت و ديانت مرعى داشته باشد و به حليت\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشفقت و مروت محلى گشته ، نخست تشخيص مرض كند يعنى بازداند كه آن مرض از چه نوع است و بر چه طبيعت و چه نام دارد و از چه خلط افتاده و اگر خلطى نيست از چه قسم سوء المزاجات ساذجه است و بىتشخيص نيكو البته به هيچ علاج مشغول نشود اگر چه مرض اندك بود .\r\nو از دلايل قويه تشخيص مرض :\r\n\r\nيكى نبض است .\r\nو طريق جستن نبض آن است كه در محلى كه مريض از اعراض مفرطه نفسانى و تعب‌هاى خارجى پاك باشد و دست مريض نيز آسوده باشد و بر چيزى اعتماد نكرده بود و چيزى نيز بر دست او اعتماد نكرده باشد و در دست چيزى نداشته باشد ، به ملاطفت و ملايمت اول او را نيكو آشنا سازد آن‌گاه محل نبض را مشكوف ساخته ، سر هر چهار انگشت سبابه و وسطى و خنصر و بنصر دست راست بر نبض دست راست مريض نهد و ساعد آن دست را بر پهلو نگاه دارد يعنى ساعد را بر روى اندر بگرداند زيرا كه در آن هيأت نبض عريض تر و افراشته‌تر نمايد و طولش كمتر گردد و زير ساعد را به پشت بازبگرداند زيرا كه در اين هيأت درازتر و بلندتر نمايد و عرضش كمتر شود .\r\nو بايد كه انگشت سبابه به طرف بازو و خنصر به طرف سر دست باشد .\r\nو پوست سر انگشتان طبيب نرم و لطيف مىبايد .\r\nو در حين ملاحظه نبض سرهاى انگشتان بر محل نبض محكم بايد نهادن و نبض ضعيف را انگشتان سبك بايد داشت چنانچه هيچ گرانى انگشت بر شريان نباشد و به رفق و مدارا بايد جست از بهر آنكه قوت ضعيف از جنبانيدن شريان و پوست كه بر روى آن است و از دفع انگشت عاجز آيد و به نبض ظاهر نشود .\r\nو بايد كه مدتى انگشت بر هر شريانى كه باشد نهاده تمامى انديشه به آن دارد تا تحقيق مراتب آن نبض شود ، آن‌گاه آن نبض را با نبض لايق حال آن شخص و نبض سن و فصل و بلد و غيره قياس كند تا حال آن نبض درست معلوم شود .\r\nو اگر ديگر اوقات نبض آن شخص را معلوم كرده بوده باشد ، تحقيق حال بهتر شود .\r\nو اگر ملاحظه نبض دست راست را كه بر محاذى دل است و به ديدن اولى مانعى باشد و يا نبض دست چپ را هم ديدن ضرورتى بود به همان دستور بر سر انگشتان دست چپ او را احساس بايد نمودن .\r\n\r\nدوم بول است .\r\nو طريق ملاحظه قاروره آن است كه اندر روشنايى روز دارند شيشه را بلند به مقدار قد طبيب و بيشتر و در شعاع آفتاب ندارند كه به سبب روشنايى شيشه از شعاع اندر شيشه همچو ابرى نمايد و پندارد كه رسوب است .\r\nو بعد ملاحظه لون و كفك و رسوب ، طبيب لختى آن را بجنبانند تا قوام بول و بعضى حالات رسوب به وضوح پيوندد و آن‌گاه به آهستگى بريزد و لون و بوى آن رسوب معلوم كند .\r\n\r\nسوم سحنه و چهره است .\r\nاز آن حال اخلاط و ضعف و قوت آلات غذا و نحافت و غيرها را داند .\r\nپس ساير علامت هر مرضى چنانچه به محلش مبين\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nخواهد شد بازآيد .\r\nو بعد تشخيص چون خواهد كه در علاج شروع كند ، نخست ميان مرض و عرض فرق كند چنانچه يكى را تب آمده باشد و بر اثر آن به تبعيت صداعى پيدا شده باشد ، تب مرض بود و صداع عرض . و اگر برعكس بود صداع مرض باشد و تب كه از درد آن پيدا شده باشد عرض .\r\nو بسيارى از اعراض بود كه مرض را بدان بتوان شناختن و آن هنگام آن را علامت گويند نه عرض چون تغير بول و نبض در اكثر و تشنج و كفك در صرع و اشباه اين‌ها .\r\nو چون اين فرق محقق شود فكر رفع مرض كند نه عرض ، مگر وقتى كه عرض بيشتر مضرت رسد كه آن هنگام تدبير عرض را واجب‌تر آيد چنانچه بسيار بود كه صداع‌هاى مهلك با تبى ضعيف افتد .\r\nو بعد از اين اسباب لاحقه آن مرض و اسباب سابقه آن بازجويد .\r\nو اسباب سابقه آن بود كه بر مرض مقدم بود و در احداث آن داخل .\r\nو اسباب لاحقه آنكه با مرض بود چنان‌چه شخصى فعلى كند كه از آن تعفن خلطى حاصل شود و آن خلط متعفن سبب تب شود ، مرض تب بود و خلط متعفن سبب لاحق و آن فعل سبب سابق .\r\nو چون سبب مطلقا معلوم شد به رفع سبب كوشد تا رفع سبب حاصل آيد .\r\nو در حين مباشرت علاج بايد كه ملاحظه فصل و سن و بلد و عزوبت و غيره و ملاحظه مقدار مرض و قوت بكند ، آن‌گاه از تدابير و عادات مريض و پدر و مادر و مرضعه او باز پرسد و وطن اصلى او و هواى آن و عادات اهل آن مقام بازداند و از حالات ظاهر و باطن او نيكو تفحص كند و واقف شود .\r\nو به نوعى با مريض تلطف نمايد كه اگر سرى داشته باشد بر او ظاهر گرداند و پيوسته او را به قرب صحت اميدوار گرداند و اگر چه مرضى صعب بود و هيچ نوع اظهارى كه موجب ملال مريض باشد نكند و اگر چه مرض اندك بود . و جمعى را كه ملاقى مريض‌اند همچنين رعايت اين چند حال فرمايند .\r\nو در اوقات علاج نيكو ملاحظه تغييرات مزاج و ظهور آثار خير و شر بكند .\r\nو هرگاه موافقت علاج دريابد از آن تجاوز ننمايد .\r\nو هرگاه علاج موافق نباشد بر آن اصرار نكند و تغيير واجب داند كه آن از چند وجه واجب ممكن بود :\r\nيكى آنكه در تشخيص غلطى افتاده باشد .\r\nديگرى آنكه حالتى از اسباب مخفيه بوده باشد كه طبيب بر آن واقف نشده باشد .\r\nو ديگر آنكه در تدبير تقصيرى واقع شده باشد به حسب كيفيت يا كميت يا عدم مراعات عادات و امثال آن‌ها .\r\nو بايد كه مرض را اندك خرد نشمرد و در علاج به زودى تقصير نكند و مهلت ندهد كه مبادا چنان مستولى گردد كه تدارك نتواند كردن و از مرض قوى بسيار نترسد ما دام كه قوت قوى باشد چه طبيعت بر دفع آن قادر باشد و به اندك رعايت و امدادى مطلوب حاصل آيد .\r\nو بايد كه در علاج مرتبه هر مرض را رعايت نمايد چنانچه در امراض ضعيفه علاج‌هاى قوى نكند كه آن فعل در مزاج تأثيرى عظيم كند و ممكن بود كه طبع را تغييرى سخت پديد آيد و از آن وحشتى ديگر تولد كند و در امراض قوى بر علاج ضعيف اقتصار نكند كه مبادا مرض فرصت يابد و بر طبيعت غالب آيد و طبع با\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nآن خوى گيرد و مرض متمكن شود .\r\nو بايد كه در استعمال ادويه يا از خارج به كار داشتن دوا نافع باشد چنانچه به اندازه داخل به كار ندارد چنان كه در اعيا مثلا .\r\nو تا ممكن بود علاج به غذا و مراعات هوا و تحليلات جزئيه و تسكينات و تعديلات و به لطايف الحيل مثل اعراض نفسانى علاج به دوا نكند .\r\nو تا ممكن بود علاج به دواى مفرد ، علاج به دواى مركب نكند .\r\nو تا ممكن بود علاج به دواى ضعيف ، علاج به دواى قوى جرأت نكند .\r\nو تا ممكن بود انتفاع به قليل المقدار ، كثير المقدار ندهد .\r\nو تا ممكن بود انتفاع به خواص ادويه ، به كيفيت ادويه توسل نكند .\r\nو تا ممكن بود انتفاع به خواص ادعيه ، به غير ادعيه به ادويه اصلاح نجويد .\r\nو بايد كه در هيچ علاجى عنف و تكليف بسيار بر طبيعت نكند كه از آن رنجيده شود و قبول دوا نكند .\r\nو همچنين مريض را نيز به استعمال متنفرات تكليف نكند كه با وجود كه طبع او آن را قبول نمىكند و تعب عظيم به طبيعت او مىرسد و كوفته مىشود و گاه باشد كه چنان اعراض نفسانى به سبب آن بكند كه اندر خطر عظيم افتد و تدارك آن مشكل گردد .\r\nو بايد كه مريض را در غير اوقات بحران به چيزهايى كه ملايم طبع او باشد بفرمايد تا مشغول دارند كه طبيعت او مرض را فراموش كنند به تخصيص قبل از نوبت‌ها و در اوقات بحران هر چيز كه طبع را مشغول كند دور بايد داشت تا به اتمام به دفع خصم مشغول گردد .\r\nو بايد كه در تقويت دل و انعاش حرارت غريزى مريض به بشارت‌ها و اميدها و احضار مرغوبات چون دوستان و مونسان و خوش‌منظران و به انغامات آنچه در صحت بسيار بدان راغب بوده باشد به هرچه ممكن بود كوشش كند و مرتب گرداند و اگر چه از غير بود .\r\nو بايد كه چون علاج به دواهاى قوى كند به تخصيص در مرض‌هاى كهنه ، تدبير لطيف و مضعف نكند .\r\nو مريض چون كم‌اشتها باشد و به يك بار گرسنه شود و چيزى آرزو كند و اگر چه آن چيز مناسب نباشد ، قليلى از آن بدهند و چون مناسب مكروه باشد البته دور دارد .\r\nو بايد كه از طفلان و كودكان غذا بازنگيرد و در اكثر اوقاتى كه خواهند چنانچه از جوانان و كهلان باز مىگيرد جهت تمامى نضج و امتلاى سابق و غيره زيرا كه هضم ايشان غالب است و به لحظه لحظه خوردن معتادند و گوشت ايشان نازك است و از باز گرفتن غذا زود ضعف به تن ايشان راه مىيابد .\r\nو همچنين از پيران نيز غذا باز نشايد داشتن به جهت ضعف قوت‌هاى ايشان .\r\nو بايد كه مردم ضعيف‌مزاج و ضعيف‌معده را غذا به يك‌دفعه ندهند كه طبع ايشان احتمال آن نكند و به دفعات و در محلى كه اشتهاى صادق باشد دهند . و آنجا كه اشتها نباشد به سبب مانعى و بيمار را غذا ضرور بود ، چيزى سبك و لطيف و مناسب به حيل به دو خوراند آنچه تواند تا ضعف مستولى نگردد و اين حال چون بسيار از دادن غير مرغوب افتد ، اگر از مرغوبات و مشتهيات چيزها بر او عرض كند و بدان تحريك اشتهاى او نمايد و قدرى از آن بچشاند اولى باشد .\r\nو بايد كه در حين ضعف قوت در سرماى سخت و گرماى سخت هيچ تدبير قوى نكند از استفراغات و اگر\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبدان محتاج شود جز به تدريج و دفعات نكند و آن نيز البته در غير روز بحران كند .\r\nو در تدبير مردم لاغر به استفراغ جرأت نكند و در تعديل كوشد و اگر يك دوايى يابد كه هم استفراغ كند و هم تبديل مزاج ، به صلاح آن را بر ديگر دواها اختيار نمايد . و اگر چيزى يابد كه با اين حال‌ها تقويتى در بدن و يا عضوى مىكند آن را بر جمله اختيار نمايد و غنيمت عظيم شمرد .\r\nو بايد كه تا ممكن بود علاج به دوايى كند كه خود آزموده باشد و اگر چه آن را از تجربه عوام و عجايز يافته باشد و يا از استاد ديده باشد كه او بر چه وجه استعمال كرد .\r\nو بايد كه در امراض كهن علاج جز به تدريج و دفعات و مرات نكند تا قوت برجاى ماند و طبيعت آسايش مىكند و از پس قرات ( ؟ ) علاج را قابل‌تر مىشود و دارو نيز چون متواتر نباشد طبيعت با دوا خو نكند و اثر آن بهتر ظاهر شود و با وجود اين بايد كه در هرچند روز در دارو تبديل مىكند تا طبيعت با يك چيز خو نكند .\r\nو بايد كه امراض موروثى و خلقى را طمع برء ننمايد .\r\nو بايد كه عنايت به مراعات قوت در جميع احوال بيشتر كند كه بىقوت هيچ تدبيرى مؤثر نيايد و از اين جهت گاه باشد كه مريض را با وجود كه علاج به ضد مقرر است چيزى بايد دادن كه به طبع موافق مرض باشد و ليكن تقويتى بالفعل تواندكردن چنانچه در محرقه گاهى كه غشى افتد ملاحظه تب نبايد كردن و مقوى مثل نان در شراب تريد كرده و يا فادزهر حيوانى در دوغ ساييده بايد دادن تا قوت بازآيد و همچنين در قولنج نيز هرگاه درد سخت شود و قوت را تحليل تام مىكند داروى حذركننده بايد دادن تا از درد بىخبر شود و قوت برجاى ماند چندان‌كه مجال ديگر تدابير پديد آيد .\r\nو بايد كه در تغيير غذاى مريض به يك بار از قليل به كثير و از كثير به قليل و از معتاد به غير معتاد و از غليظ به لطيف و برعكس نقل نكنند كه طبيعت از آن به غايت رنجيده شود و ضعف پديد آيد و اگر از معتاد چيزى مناسب باشد از آن در نگذرد كه تقويت آن عظيم بود .\r\nو بايد كه چون مريض كودك و از اهل تنعم باشد و قوت او ضعيف شده باشد و چيزها آرزو كند و اگر چه ظاهر آن بيمار را نافع ننمايد متابعت آرزوى او اندك اندك بكند تا طبع او از آن نشاطى كند و قوت يابد .\r\nو بسيار ديدم كه مريضى چيزى كه بسيار آرزو مىكردند و بديشان نمىدادند و دزديدند و خوردند و صحت يافتند .\r\nو بىشبهه آنچه مريض را از آن نفرتى عظيم باشد مضر و مضعف بود و آنچه مرغوب بود برعكس در اغلب احوال .\r\nو بايد كه چون حرارت را در وقتى به غايت غالب يابد در آن حين جز به تعديل مزاج مشغول نگردد و مبردات بالفعل جز به معتادان ندهد و همچنين به مردم ضعيف الاحشا و نحيف و كم‌قوت ندهد .\r\nو بايد كه در حين پزانيدن ماده موانع نضج ندهد و در وقت پرى معده از اشربه ندهد كه سخت بد گوارد و مضرت عظيم كند .\r\nو بايد كه چون بيند كه طبيعت قوى است و به خودى مىتواند كه بر ماده مرض غالب آيد و آن را نضج دهد و يا تحليل كند به تخصيص در امراض حاره و در وقت انتها به هيچ حال به غذا و شربت هضم‌كردن طبيعت را مشغول نسازد و چندان‌كه اثر فعل طبيعت و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبيم ضعف پديد نيامده و يا اشتهاى سخت غالب نشده ، غذا و شربت ندهد .\r\nو بايد كه چون مواد رقيقه و مره بسيار باشد ، چيزهاى لطيف و رقيق و گرم ندهد كه ممكن باشد كه بدان خلط مستحيل گردد و مدد علت شود و اين ملاحظه بسيار نفع دارد .\r\nو بايد كه اندر بيمارىهاى مزمن تدبير به لطيف نكند كه ضعف مستولى گردد مگر در اواخر كه لختى به تدريج لطيف ساختن لا بد باشد .\r\nو بايد كه در علاج هر مرضى به ضد مبالغه مناسب حال آن مرض كند و بدان مقدار افراط نكند كه مانع نضج شود و ماده را خام كند و يا ماده را سخت به حركت آورد و مجال نضج ندهد و تحليل نتواند كردن و بر محلى ديگر بريزد و به مرض ديگر انتقال كند .\r\nو بايد كه در هر وقتى از اوقات اربعه مرض تدبيرى لايق آن وقت كند چنانچه در اول مرض اگر به نضج محتاج باشد تدبير نضج كند و اگر ماده رقيق و متحرك باشد و مجال نضج ندهد و يا عفن و غلبه باشد و يا نضج فساد كلى كند و يا غلبه دم بود كه خلط نضيج است و احتياج به نضج ندارد ، تدبير استفراغ آن كند و بعد از آن نضج ديگر تدبير نضج نكند و در انحطاط جز مراعات قوت نكند و در تزايد تدبير تسكين و تقليل سبب كند آنچه تواند .\r\nو طريق تحقيق نمودن آن اوقات چنان بود كه چند روز پيوسته ملاحظه كند اگر مريض بر يك حال است بداند كه مرض به انتها رسيده و اگر در روزى بدتر از روز گذشته است و يا نوبت مرض بيشتر و يا زودتر مىآيد ، بداند كه مرض در تزايد است و اگر بهتر از روز گذشته است و يا نوبت كمتر و ديرتر مىآيد بداند كه مرض در انحطاط است . و در حمى يوم ساعات را ملاحظه بايد كردن .\r\nو بايد كه هرگاه چند مرض با يكديگر جمع شده ، ببيند مضرت هركدام كه بيشتر باشد اول به تدارك آن مشغول گردد و در اثناى آن از تدبير ديگر مرض‌ها هم غافل نباشد يعنى تدبير قوىتر جهت اضر كند و سهل تر جهت ديگرها .\r\nو بايد كه چون مريض را قبل از مرض در عضوى قصورى بوده باشد در حين علاج از رعايت جانب آن عضو غافل نباشد .\r\nو بايد كه چون دريابد كه مرض بحران انتقال خواهد كردن و آن انتقال به سهولت خواهد گذشتن و از آن آفتى به عضوى خصوصا شريف راه نخواهد يافتن منع آن نكند بلكه امداد طبيعت در آن بنمايد تا زودتر و بهتر واقع شود .\r\nو بايد كه در امراضى كه علاج آن‌ها به شق و داغ ميسر است ما دام كه علاج بىخطرتر از آن باشد به آن طريق مشغول نشود و اگر چه اين علاج را طولى باشد چه ممكن بود كه در اين فعل رگى كه قوتى عظيم پوشيده در آن باشد بريده شود چنانچه قوت مردى اندر شريان‌هاى پس گوش .\r\nو بقراط مىگويد كه مردم سقلاب فرزندى را كه در معبدها وقف كنند اين شريان‌ها را ببرند و داغ كنند تا قوت جماع وى بريده شود و بعد از آن به دو تبرك كنند و گويند كه اكنون دعاى او مستجاب است .\r\nو با وجود اين رعايات اگر طبيب منجم باشد و طالع مولود مريض را داند و ملاحظه دلايل تسييرات و انتهاءات طالع او كند و قواطع طالع او باز داند و بر خير و شر احوال او در مرض و منافع و مضار چيزها و مناسب دلايل طالع او واقف شود ، اولى و انسب بود چه اگر داند كه قواطع بعيدند به اهتمام مشغول علاج گردد و از\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمدلولات مصلحه به كار دارد چنانچه بيند كه تسيير به مريخ رسيده مثلا گرمىها مطلقا ندهد .\r\nو بايد تنقيه به فصد كند و اگر غير از اين بود به علاج جرأت ننمايد .\r\nو آنجا كه نيز از روى حكمت خير و شر مرض را دريابد همين نوع عمل بايد نمودن و اگر در اجتناب وارثان مريض الحاح كنند و قبول تواند كه بكند البته امتناع نمايد و الا حقيقت با ورثه بازگويد و با ايشان معاهده نيكو بكند تا اگر صورتى موحش پديد آيد از وى نبينند و بعد از آن تدبيرى چند حكيمانه و از كتاب بكند توكل بر حق‌تعالى نموده .\r\n\r\nاصلى چند در قياس با مقتضيات طبائع\r\nو اما اصلى چند قياس با مقتضيات طبائع كه ملاحظهء آن‌ها هادى است به طريق حفظ صحت و رفع مرض از روى كليه :\r\nبدان‌كه مزاج مرد جوان لاغر در تابستان در بلاد حاره قابل امراض حاره است خصوصا صفراوى و به ادنى سببى كه خلاف عادت و دستور لايق ظهور بايد ، بدان مرض مبتلا گردد و از قبول امراض مزمنه بارده به غايت بعيد است پس او را در اين فصل و اين بلد تدابير سردى و ترىفزا به صواب اقرب و از خطا ابعد بود و برعكس به خلاف اين .\r\nو هرگاه مرض حاره او را در اين فصل و در اين بلد پديد آيد سبب آن ضعيف و برء آن قريب و سهل بود و به تعديل هوا و ايراد ضد سبب مقصود حاصل گردد .\r\nو هرگاه مرض سرد و تر احيانا او را اتفاق افتد سبب آن قوى بود و برء آن صعب و غالب آن باشد كه خلاص از آن بىتغيير فصل و يا بلد و يا سن ميسر نگردد .\r\nو مزاج طفل و كودك نرينه مرطوب در فصل بهار در بلاد مرطبه قابل امراض حاره است خصوصا دموى و به ادنى سببى كه خلاف عادت و دستور لايق ، ظهور يابد به چنان مرضى مبتلا شود و از قبول امراض سرد و خشك به غايت بعيد است پس در اين فصل و اين بلد او را تدابير سردى و خشكىفزا به صواب اقرب و از خطا ابعد باشد و برعكس به خلاف اين .\r\nو هرگاه او را مرضى چنان در اين فصل و اين بلد پديد آيد سبب آن ضعيف بود و برء آن قريب و سهل باشد و به ايراد ضد و به تقليل ماده و غيره مقصود به حصول پيوند .\r\nو هرگاه او را امراض سرد و خشك دست دهد سبب آن عظيم و برء آن صعب بود و غالب آن بود كه بىتغيير فصل و يا بلد و با سن ميسر نگردد .\r\nو باقى اسنان و فصول و بلاد و سحنه‌ها هم بر اين قياس بود .\r\nو از آنجاست كه گفته‌اند هر مرض به غايت مزمن كه در جوانى افتد در پيرى توقع برء آن بايد داشتن و آنچه در پاييز افتد در بهار توقع برء آن بايد داشتن و آنچه در سردسيرى افتد نقل به گرمسير بايد كردن و باقى هم بر اين قياس بود .\r\nو نقلى كه از بقراط مىكنند كه گفته است كه چون مرض گرم در فصل سرد اتفاق افتد و يا مرض سرد در فصل گرم تدابير قويه ضروريه يكى حاصل بود كه آن سردى هواست جهت مرض گرم و گرمى هوا جهت مرض سرد و در باقى فصول هم بر اين قياس خالى از تأملى نيست زيرا كه حدوث هر مرضى را در اوقات و احوال ضد طبع خود سبب قوى مىبايد چنانچه معلوم شد و مع ذلك هواى سرد فصل پوست را كثيف مىكند\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nو مسام را مسدود و اخلاط را خام مىسازد و نضج را بازپس مىافكند و از اين وجوه مضرت آن بيشتر از منفعتش باشد و همچنين هواى گرم لطايف هواى بارده را تحليل مىكند و كثايف مىماند و مرض مزمن مىشود و فلهذا اين كلمه بقراط تمثيلى بود : خالى از قوانين تدابير و ضرورت تعديلات و بر هواى گرم ساخته و سرد ساخته حمل آن نيكو آيد .\r\nو عاقل را از جمله اين بيانات روشن شود كه هر حال كه بدنى را دست دهد طبيعى و ناطبيعى چون در وقتى لايق آن ظهور يابد نيكو و اميدوار باشد و هرگاه در وقتى نالايق ظهور يابد هيچ اميد خير بدان نبايد داشتن و احتياط تام در آن مىبايد كردن .\r\nو از اينجاست كه هرگاه اعراض بحارين و علامات حركت اخلاط و اشتغال امراض در اوايل شب كه محل سكون و قرار مواد و حواس است ظهور مىيابد آن را به غايت مستكره داشته‌اند و به تجربه نيز واضح شده كه اكثر آن‌ها را عاقبت نيك نباشد .\r\nو چون در اوايل روز مىافتد كه محل حركت اخلاط و آگاهى حواس است آن را نيكو داشته‌اند .\r\nو تسكينات برعكس اين بود و در اواسط شب و روز ميانه باشد و در فصول هم بر اين قياس احكام بايد نمودن چنانچه بهار و صيف را محل حركت اخلاط بايد دانستن و شتا و خريف را محل تسكين و اللّه اعلم بالصواب .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nباب ششم در بيان حميات و اسباب و علامات و معالجات آن‌ها\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبدان‌كه حمى يعنى تب ، حرارتى است غريبه يعنى غير اسطقسيه و غير طبيعيه كه مشتعل گردد در دل ، خواه كه اولا آنجا پديد آيد و خواه جاى ديگر پديد آيد و به دل رسد و آنجا اشتعال پذيرد و به توسط روح و خون شريانى و شرايين به جميع اعضا برسد و در بدن چنان اشتعال يابد كه به افعال طبيعيه مضرت رساند خواه به جميع و خواه به بعضى .\r\nو افعال طبيعيه فعل‌هايى را گويند كه در صحت بر حسب اقتضاى طبيعت صادر مىكرد مثل شهوت‌ها و گواريدن و خواب و بيدارى و حركات و غيرها .\r\nو حمى به اعتبار تعلق و تشبث اولى به اجناس ثلاثه جامع بدن كه آن ارواح و ابخره است و اعضاى اصليه و غيره و رطوبات و اخلاط اربعه و غيرها منقسم به سه قسم شود . چنانچه تعلق اولى حرارت ضاره مشتعله در دل اگر به ارواح و ابخره بدن بود يعنى اول آن‌ها اشتعال يابند آن را حمى گويند زيرا كه مدت آن تب اكثر آن شبانه‌روزى در نگذرد و به سبب آنكه در چسبيدن جنبيدن حرارت غريبه به چيزى و سريع التحلل واقع است و آنچه احيانا به دو شبانه‌روز بيشتر برسد آن را سببى قوى بود و اگر تعلق اولى حرارت به اعضاى اصليه بود خصوصا بدل آن را حمى دق گويند زيرا كه گدازش تن لازم آن باشد و اگر تشبث اولى آن به رطوبات بود از خلط و غيرها آن را حمى خلط گويند و اشتعال اولى هر جنسى آن بود كه از سرد شدن آن مشتعل سرد شدن باقى واجب باشد و از سرد شدن باقى سرد شدن آن واجب باشد .\r\nو اسباب حدوث حمى از امور درونى و بيرونى تن هيجده نوع بود .\r\nاول تعفن هواى مستنشق .\r\nدوم بخارات بد كه آميخته باشد .\r\nسوم بسيارى مجاورت هواى سخت گرم .\r\nچهارم بسيار خفتن و استراحت غلبه جستن .\r\nپنجم استحصاف جلد از آب‌هاى قابض و هواى سرد و غيرها .\r\nششم حركت‌هاى قوى .\r\nهفتم اعراض مفرط نفسانى .\r\nهشتم تعب بىخوابى و امثال آن .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nنهم عفونت اخلاط .\r\nدهم غلبه خون يا صفرا .\r\nيازدهم دردها .\r\nدوازدهم غذا و شراب و دواهاى گرم و مضر .\r\nسيزدهم تخمه و بدى هضم .\r\nچهاردهم گرسنگى و تشنگى مفرط .\r\nپانزدهم آماس‌ها و ريش‌ها .\r\nشانزدهم تعب استفراغ‌ها .\r\nهفدهم بازايستادن مستفرغات معتاده از حيض و خون بواسير و طمث و منى .\r\nهيجدهم سده‌ها .\r\nو ظاهر است كه مضرت افراط و تفريط ضروريات نسبت با غير معتاد است و جهت سببيه هر نوعى به وجه اتم غير از اعراض كه در ابواب سابقه معلوم گشته در بيان اصناف حميات به تقريب مبين گردد ان شاء اللّه تعالى .\r\nو در تحت هريك از اين اقسم حمى به حسب اختلاف سبب‌ها انواع و اصناف چند پديد آيد .\r\n\r\nحمى يوم\r\nبه اعتبار تعلق و فصول سه نوع بود .\r\nيكى طبيعى كه به روح طبيعى متعلق شده باشد اولا و تقدم اسباب مثل سوء هضم و ادويه و اغذيه و اشربه حاره شاهد آن بود .\r\nدوم حيوانى كه به روح حيوانى متعلق شده باشد اولا و تقدم اسباب مثل سخونت حمام و غضب و غم و خوف و غشى و اشباه اين‌ها شاهد آن بود .\r\nسوم نفسانى كه به روح نفسانى متعلق شده باشد اولا و تقدم اسباب مثل حر شمس و فكر و كثرت نوم و وهم و امثال آن‌ها شاهد آن بود .\r\nو به اعتبار وقوع اسباب و انتساب بدان‌ها هم سه نوع بود .\r\nيكى منسوب به احوال نفس از اعراض .\r\nدوم منسوب به احوال تن از رياضت‌ها و تعب‌ها و استفراغ‌ها و درد و سده و امثال آن‌ها .\r\nسوم منسوب به احوال عارضه از خارج مثل گرمى ها و خشكىها و استحصاف و امثال آن .\r\nو اصنافى كه در تحت اين انواع به سبب هرحال متميز گشته علامات و معالجات آن‌ها را بيان كرده‌اند بر اين جمله است .\r\n\r\nحمى يوم غمى\r\nعلامت آن ضعف و صغر نبض است و فى الجمله ميل به صلابت كند احيانا جهت يبس و ناريت بول است و تيزى بوى آن و سوزانيدن مجرى و غور كردن چشم ها با سكون بسيار و حركت با غموض و زردى روى با آثار ضعف .\r\nعلاج آن نخست ايراد ضد است بر رفع سبب اگر ميسر باشد چنانچه در تدبير اعراض مفرطه مذكور شد .\r\nبعده تقويت دل به عطرهاى سرد و طلاهاى خنك و خوش‌بوى از لعاب‌هاى و عصاره‌ها و گل‌ها مخلوط با اندك صندل يا كافور و تكرار استعمال آب زن كه چيزها خنك در آن جوشانيده باشند و اغتسال به آب گرم در حمام فاتر به وقت انحطاط هر روز چند نوبت متفرقه و ماليدن روغن‌هاى خوش‌بوى چون روغن بنفشه بادام و نيلوفر و گل بادام و مغز گردو كه به گلاب يا عرق بيد مشك پرورده باشند از پى آبزن و حمام بر تمام تن و غير معده و دلك اندك و نرم به كار داشتن ، غذاهاى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nلطيف خوشگوار و ترىفزاى چون گوشت بزغاله و جوجه و مرغ فربه و ماهى تازه كوچك و قليه كدو و قليه اسفناج و قليه خيار و دوغ تازه به تخصيص آنچه معتاد بود به تفاريق و دفعات به وقت حاجت . و آب سخت سرد خوردن در تشنگى مفيد آيد و استراحت بر بستر نرم روى گشاده نيكو بود و ترك تعب‌ها واجب باشد و چيزهاى گرمىفزا دور دارند به تخصيص آنچه خشكى با آن بود معتاد آن خمر را مقدارى ممزوج با آب به مساوات گاهى نافع آيد .\r\n\r\nحمى يوم فزعى\r\nعلامت آن همچو غمى بود ليكن اختلاف نبض اين جا ظاهر باشد و همچنانچه آنجا آثار غم بر بشره بتوان دريافتن .\r\nعلاج آن همچو علاج غمى بود ليكن شراب صرف معتاد آن را نافع بود .\r\n\r\nحمى يوم همى\r\nعلامت آن شبيه به علامت غمى بود ليكن چون اهتمام به امرى ميسر باشد نبض مايل به عظم بود لاكن چشم و ابرو و مايل به خارج بود .\r\nعلاج آن همچو علاج غمى باشد .\r\n\r\nحمى يوم فكرى\r\nعلامت آن هم شبيه به علامت همى بود ليكن اين جا حركت چشم معتدل بود در غموض و خروج و باشد كه چشم ار هم نهاده لحظه مىدارد و نبض هم اكثر مايل به اعتدال باشد . و ظاهر است كه در انديشه امور پسنديده چنين بود اما در انديشه امور مخوف نبض هم نبض همى بود و در انديشهء امر ميسر مايل به عظم باشد .\r\nعلاج آن همچو علاج غمى بود ليكن اينجا چون مضرت به روح نفسانى بيشتر است در تقويت دماغ به عطرها و غير آن اهتمام بيشتر بايد كردن و همچنين در علاج همى نيز . و بسيار بود كه اهل غيرت را از اندك خجالت تب آيد و علامات و معالجات آن همچو همىباشد با رفع سبب .\r\n\r\nحمى يوم غضبى\r\nعلامت آن سرخى روى است مگر وقتى كه خوفى با آن بود به زردى گرايد و سرخى چشم‌ها و بيرون خواسته شدن و برآمدن رگ‌هاى گردن و حدت و حمرت بول با اندك رصاصيه و امتلاء و شهوتى و تواتر نبض . و باشد كه دست و اندام‌هاى بلرزد از جهت ضعف طبيعت با حركت خلطى گرم .\r\nعلاج آن به حسب ايراد ضد است چنانچه معلوم شد سابقا . بعده تمريخ گردن به روغن‌هاى مذكور متواتر و غسل به آب‌هاى فاتر و استعمال آب زن معتدل مكررا به وقت انحطاط . و اگر سحنه و سن و مزاج احتمال كند از بعد حمام و آبزن خود را به يك‌بار در آب سرد انداختن و زود بيرون آمدن نيكو بود . و بوييدن بنفشه و گلاب و نيلوفر و كافور و صندل پيوسته و طلا كردن بر دل به دستور مذكور در غمى به مبالغه مفيد باشد و خوردن شربت‌هاى خنك‌كننده اندك‌اندك چون شراب انارين سرد كرده و همچنين شراب غوره و سيب ترش و ريواج و آلو و ليمو و اشباه اين‌ها و خوردن غذاهاى چاشنى كرده معتاد خوش‌طعم از آردينه و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبرنجينه و قليه‌ها و دوغ كه در غمى مذكور شد جمله نافع آيد و خواب آسايش كردن و از تعب‌ها و شراب مسكر و گرمىها دور بودن مطلقا لازم باشد .\r\n\r\nحمى يوم فرخى\r\nعلامت آن همچو علامت غضبى بود ليكن اينجا چشم پاك و هموار بود و همچنان‌كه در غضبى اثر آن از نظر و بشره صاحب پيدا بود ، اينجا آثار بهجت از بشره صاحب توان دريافتن و لم اين جمله اعراض يعنى جهت سببيه اين اعراض مر حمى را از ابواب سابقه مبين شده .\r\nعلاج آن همچو علاج غضبى بود مگر در بوئيدن عطريات و طلا كردن .\r\n\r\nحمى يوم سهرى\r\nجهت سببيه سهر مر حمى را اضطراب و تعب روح است از كثرت تحلل و نياسودن و از آن حال اشتعال يابد .\r\nعلامت آن تقدم سهر است و گرانى پلك‌هاى چشم چنانچه نيكو نتواند گشودن . و غور كردن چشم به سبب بسيارى تحليل روح كه رطوبت چشم از وى باشد و تحليل رطوباتى كه سبب خواب شوند ، و تهيج پشت هاى چشم و روى از جهت بدى هضم و صعود بخارات خام ، و زردى روى از همين سبب ؛ و تيرگى بول از جهت بدى هضم و تكسر و اعياء اندام‌ها جهت تعب روح و تغير او از جهت ريخته شدن رطوبات گداخته شده از تعب دماغ بر مجارى نفس و غليظ شدن اين‌ها به تحليل لطيف .\r\nعلاج آن بيكارى و آسايش است بر بسترهاى نرم و در هواهاى ترىفزاى اصلى و يا عملى . و آوردن خواب به منومات و حيل‌ها و به كار داشتن نطول‌هاى خواب آورنده و استعمال آب زن و اغتسال به آب فاتر متواتر در وقت انحطاط و حذر از تعريف و جماع و تعب‌ها و خوردن غذاها خوشگوار ترىفزاى چنانچه در غمى گفته شده . و شراب ممزوج مقدارى خواب آورد و مفيد بود مگر وقتى كه صداع با آن بود و ترطيب و تقويت دماغ لازم بود به بوييدن رياحين . و چيزهاى خواب‌آورنده از بوى داده و غيره چرب كردن كف‌هاى دست‌وپاى و درون بينى پيوسته به روغن‌هاى مذكور در غمى نافع بود . و تدبير آوردن خواب به تقويت معلوم گردد .\r\n\r\nحمى يوم نومى و راحتى\r\nجهت سببيه نرم و راحت مر حمى را عدم تحلل بخارات حاره گرم‌كننده است به مقدارى كه در حركت و بيدارى دستور بوده بلكه كثرت احتقا انجره و ميل حرارت به درون .\r\nعلامت آن سبقت غلبه خواب و راحت است و امتلاء نبض به سبب غلبه بخار .\r\nعلاج آن عرق آوردن است در حمام و اغتسال به آب گرم فى الجمله و رياضت معتدل و دلك نيكو و خوردن غذاى مبرّد و مرطّب از آنچه در غضبى مذكور شد و اندك خوردن بعد از صبر بر اغتذاء و حذر از خمر و امتلاء .\r\n\r\nحمى يوم تعبى\r\nجهت سببيت حركات متعب مر حمى را به تحريك حرارت مخفى نباشد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nعلامت آن تقدم تعب است و زيادتى گرمىبند و گشادهاى و ماندگى يافتن در اعضاى و درد بعضى اندام ها خصوصا آنچه تعب حركت بدان بيشتر واقع شود . و خشكى بشره و عدم عرق در اواخر مگر وقتى كه تعب سخت قوى و خشك‌كننده نبوده باشد . كه آن هنگام در اواخر نمى در تن پديد آيد و گاه بود كه سرفه خشكى با اين حمى باشد و نبض صغير مايل به صلبى باشد و بول زرد و تيز و گرم باشد به سبب حركت مفرط و رقيق باشد سبب تحلل .\r\nعلاج آن دور بودن است از هرچه خشكى فزايد و به كار داشتن هرچه در غمى مذكور شد به ترتيب .\r\nليكن از آن غذاها اندك‌اندك خورد و تمريخ را بيشتر ملازمت نمايد ، خصوصا بر مفاصل و سر و گردن و پشت .\r\nغير معتاد به خمر جلاب خورد خصوصا در عطش و گوشت آب كه حيوانات در آن باشد مناسب بود و جمله ميوه‌هاى سرد و ترها خنك ترىفزاى نيكو بود .\r\n\r\nحمى يوم استفراغى\r\nجهت سببيت استفراغ مر حمى را چهار است :\r\nيكى حركت مفرطى كه روح را از اضطراب و حركت اخلاط در حين اسهال پديد مىآيد .\r\nدوم اعيايى كه احشا را از كثرت اسهال مىشود و تعبى عظيم به طبيعت و روح مىرسد .\r\nسوم گرمى غالبه ادويه مسهله و غيرها كه جگر را گرم مىكند .\r\nچهارم غلبه بخارات مرارى دخانى به جهت گرم شدن ترى خون و بخارهاى تر به سبب فصد زايد پى محل .\r\nعلامت آن تقدم استفراغ مفرط و استعمال دواهاى حاره است .\r\nعلاج آن بازداشتن استفراغ است اولا بر سبيل رفق و تلطف و تدابير افراط استفراغات به محلش مذكور شد .\r\nو دوغ گاوى در اين باب جامع النفع است و فادزهر به آن به غايت مناسب ، و خوردن غذاهاى كه در غضبى مذكور شد و بعضى غذاهاى قابض چون دوغ گاو و آش زرشك و ريواج و سماق كه نعناع خشك يا پودنه تر در آن كرده باشند نافع آيد . و بر جگر و بر دل طلاى هاى مقوى و خشك نهادن و پشمى به روغن مصطكى يا روغن سنبل تر كرده بر معده طلا كردن جهت افراط اسهال نافع بود . و در افراط فصد به قوابض محتاج نباشد و استراحت جستن در جمله لازم بود به تخصيص در هواى خشك و ترىفزا .\r\n\r\nحمى يوم وجعى\r\nجهت سببيت وجع مر حمى را تعب و اضطراب روح است از تحليل و حركت اخلاط گرم و حرارت .\r\nعلامت آن حصول وجع است در سر يا در گوش يا در چشم يا در دندان يا در مفاصل يا در اطراف يا در شكم يا در بواسير يا در محل شكستگىها يا در رحم يا در شانه يا در محل دمل‌ها و آماس‌ها و ريشهاء بد .\r\nعلاج آن نخست اصلاح حال عضو و تسكين وجع است . بعده به كار داشتن علاج تبعى اگر به رفع مرض رفع عرض نشده باشد و تدبير تسكين هر دردى به محلش مذكور گردد ان شاء اللّه تعالى .\r\n\r\nحمى يوم غشى\r\nجهت سببيت غشى مر حمى را اضطراب حركات روح است از آن حال .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nعلامت آن مقاربه وقوع غشى است و سقوط قوت و اختلاف احوال نبض در سقوط و سرعت به جهت غلبه برد در اول حال و غلبه حرارت بعد از آن و در اكثر حال نبض او شديد شبيه بود به نبض خداوند ذبول يعنى صلب و دودى باشد و از علامات ديگر حميات چيزى ظاهر نباشد .\r\nعلاج آن اولا تدبير غشى است چنانچه در محلش مبين است . بعده غذاهاى زودگوار دادن مثل ماء اللحم و اگر شراب با آن بياميزند قوت را زود به جاى آورد و چون از غشى بيرون آيد و قوت باز به تن آيد و حرارت باقى باشد به سبيت مذبولى غذاهاى و شربت‌هاى خنك و ترىفزا بايد دادن به قانون علاج ذبولى .\r\n\r\nحمى يوم جوعى\r\nجهت سببيت گرسنگى مر حمى را گرم و تيز شدن بخارات بدن است به تاثر حرارت داخل به سبب نايافتن غذا و تحليل يافتن رطوبت بخارات لختى .\r\nعلامت آن مقاربت جوع مفرط است و صغر و ضعف و صلابت نبض و مشابهت بشره به بشره اهل تعب .\r\nعلاج آن نخست خورانيدن طعام مناسب است . ليكن اول اندكى از حسوى كه به كشك جو و اسفناج و كاهو ساخته باشند بايد دادن و بعد از هضم آن اسفيداجات و غذاهاى خوش‌گوار معتاد . و در اين اثنا گاهى بين الطعامين استحمام معتدل و يا غسل به آب فاتر فرمايند و بعد از آن روغن‌هاى خنك بمالند و هرچه ترى فزايد نيكو آيد .\r\n\r\nحمى يوم عطشى\r\nجهت سببيت تشنگى همان است كه در جوع گفته شد لكن سببيت اين اقوا است جهت غلبه حرارت و يبس جگر .\r\nعلامت از خشكى لب است و حصول عطش و ضعف و صغر و سرعت نبض با اندك صلابت و عدم علامت ديگر حميات .\r\nعلاج آن تجرع آب سرد است اندك‌اندك و مضمضه و غرغره كردن و پاىها و دست‌ها اندر آن نهادن و عصاره كاسنى كه قدرى گل خشك سوده در آن پاشند بر جگر طلا كردن و محل طلا را به باد زدن خشك داشتن و ميوه‌هاى سرد و تر خوردن و غذاهاى خنك و ترىفزا خوردن ، به تخصيص دوغ گاو كه مغز بادرنگ در آن ريزه كرده باشند و نان خشك تريد كرده و اشباه آن چنانچه قبل از اين معلوم شد . و غسل و مكث در آب سرد اگر مانعى نباشد بهترين تدبير است و همچنين آسايش و خواب در هواى سرد و تر .\r\n\r\nحمى يوم سدّى\r\nجهت سببيت بسته شدن مجارى عروق ليفيه و يا سواقى و دهن‌هاى آن‌ها مر حمى را جمع شدن بخارهاى گرم است به سبب طول حقن فضلات و صعوبت تنفس و گذر روح اندر تجاويف و حدوث اين سده يا از غلبه اخلاط بود يا از لزوجت خلط يا از غليظى يا از چيزى فزونى مثل ثولول و غيره و يا از آماسى كه به مجاورت مجارى را تنگ سازد . و در همه انواع حمى يوم بيم آن بود كه به دق منتقل شود الا در اين نوع به تخصيص كه امتلايى بود به واسطهء غلبه مواد در بدن . و گاه باشد كه اين تب سه روز باشد اگر سده قوى باشد و گاه باشد كه عود كند به طريق نكس به جهت بقيه سده كه تمام تفتيح نيافته بود و گمان افتد كه نايبه است و بسيار منتقل به سونوخس و عفونى گردد\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nجهت غلبه خلط و قوت سده .\r\nعلامت آن عدم اسباب واصله است و طول انحطاط و عدم استفراغات و عدم نداوت تن در اواخر قليلا و كثيرا و عطش و التهاب و لزوم حرارت و توسط لون بول ميانه ناريه و قتمه در بعضى و صغر نبض آنجا كه سده قوى باشد . و چون سده از امتلاء باشد علامت امتلاء ظاهر بود و اينجا فرق ميان آن و سونوخس به عدم ظهور علامات خاصه سونوخس بود و چون سده از غلظ و لزوجت خلط باشد علامات امتلاء هيچ ظاهر باشد و هم‌چنين علامات ديگر تب‌ها نيز . و نشان و بسيارى سده بسيارى و صعبى تب بوده و هرگاه كه اندر اين حمى سرما و قشعريره پديد آيد بدانند كه عفونى شده ، و همچنين چون عود اقوى بود و بول بدبوى و نبض مختلف باشد .\r\nعلاج از حذر است از مسددات و گشادن سده به مفتحات آنجا كه سبب امتلاء نباشد و علامات غلظ و لزوجت ظاهر بود . و اگر سبب امتلاء بود اول فصد بايد كردن ، بعده تفتيح ما بقى و اگر به فصد رفع امتلاء نشود بعد از آن استفراغ نيز بايد كردن به مسهل معتدل مناسب خلط مزاج و بعد از اين تفتيح ما بقى اسهل باشد و اگر به مقطعات و ملينات و ملطفات چون سكنجبين و آب ميوه‌ها و نقوعات قويه تعديل و تلتين به مقدار مطلوب حاصل آيد به مسهل جرات نبايد كردن مگر به مسهل معتدل مناسب خلط مزاج . و بعد از اين تفتيح و تاخير اشتغال به تفتيح در امتلايى به جهت آن است كه مفتحات اخلاط را در حركت مىآورد و ممكن بود كه دفعه بر مجارى نيك ريخته شود و سدهاى مدد عفونت اخلاط پديد آيد و ممكن بود كه بر مجارى و منافذ روح در دماغ و دل ريخته شود و در آن خطرى عظيم بود .\r\nپس تفتيح به تنقيه اولا اولى باشد و بسيار بود كه به فصد كامل چنانچه به حد غشى رسد صحت تام حاصل گردد . و به شرط اقتضاى فصل و سحنه و عمر و قوت و كودكان و اطفال خرد را كه حمى سدى امتلايى افتد در معده قصورى نباشد آخر روز دوم سر گوش‌هاى ايشان بياچينند به دستور و خون وافر گيرند نسبت به حال ايشان شب سوم اندك عرق كند و صحت يابد و مجرب است . و بايد كه ايشان روز اول هيچ ندهند و روز دوم ماش و برنج يوغان دهند و سوم همچنين و اگر تخفيفى يابند از آنچه غذايى مقرر ايشان مىبود هم اندكى توان دادند به شرطى كه سده قويى نباشد . و تفتيح سده به شربت‌ها و غذاهاى جالى و ملطف و محلل و مقطع و مفتح معتدل بايد كردن چون سكنجبين ساده و بزورى و عرق كاسنى و عرق باديان و كشكاب كه در آن تخم باديان و يا بيخ باديان و يا بيخ كرفس جوشيده باشد و كشك جو با اين تخم‌ها يا بيخ‌ها و سبوس آب جو يا روغن بادام و نبات .\r\nو اگر ضعفى از فصد و مسهل باشد شوربايى كه مفتحى در آن باشد و قوت آن زياده بود دهند و در وقت انحطاط اندر روز سوم دلك بسيار اندر حمام معتدل و تدهين به دهن بنفشه و اشباه آن سخت سودمند بود .\r\nو همچنين استعمال آب زن و تدهين بعد از آن و شستن تمام بدن با آرد جو و با آرد باقلى و يا تخم خربزه كوفته و با بيخ سوسن كوفته و يا سبوس گندم و يا اشنان اصفهانى اندر حمام سخت نيكو آيد و اگر به تيزاب فاروقى به غايت نرم شويند عظيم نافع آيد و همچنين به آب خاكستر .\r\nو آنجا كه به نوبت بازمىآيد قبل از نوبت به چهار پنج ساعت اين تدابير موافق آيد و بعد از بيرون آمدن از حمام چندان اندر مسلخ نشيند كه عرق نيكو آيد به غايت مفيد . اگر در حمام سرما به پشت بر مىآيد\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nدرنگ نشايد كردن كه خلط بدن اندر حركت آيد و تفتيح به خوردن مفتحات كافى باشد . و باز گرفتن غذا چون اخلاط را گرم مىكند مضر بود و ليكن كم خوردن در اين مرض بسيار مفيد بود هرگاه بدين تدابير عود نوابت ضعيف‌تر شود اميدوار بايد بودن به رفع آن به زودى و بر همين علاج مداومت بايد نمودن و الا تدبير قوى بايد انديشيدن .\r\n\r\nحمى يوم تخمى\r\nجهت سببيت تخمه يعنى بدگواريدن و فاسد شدن طعام در معده مر حمى را حدوث بخارات گرم صفرايى بد بود از آن و اين بيشتر كودكان گرم‌مزاج و صاحبان معده‌هاى صفراوى را افتد به تخصيص كه طعام‌هاى لطيف و صفراوى و بىترتيب خوردن و بر سر طعام‌ها چنان حركت‌هاى عنيف و كارهاى گرمىفزاى به افراط كنند و يا تشنگى سخت بر آن كشند و از ترىهاى و خشكىها دور باشد .\r\nعلامت آن آمدن آروغ دودناك است يعنى جشاى دخانى بدبو چنانچه نفخى كه از حلق بعد از خوردن تخم مرغ مىآيد و عوام گويند معده گنديده است . و هرگز حمى با جشاى ترش نيفتد و اگر افتد آن را سببى ديگر باشد .\r\nو بول صاحب تخمى مايى و بىنضج بود و باشد كه از جهت بخارات صفرا و حرارت تب رنگين شود .\r\nو نبض در اكثر همچو نبض تندرستان بود . و صاحب حمى تخمى را كه تخمه او از جهت پر خوردن و ادخال و امتلاء افتاده باشد و اعراض تب او به اعراض مطبقه ماند از سرخى روى و چشم و غلبهء حرارت و عظم نبض با سرعت و سرخى قاروره و از سه روز درنگذرد و باشد كه حمى تخمى چهار نوبت يا هفت نوبت آيد و حمى يوم باشد و آن را به عدم تغيّر نبض شناسند و نيك شدن بوى آروغ علامت رفع تب بود و اطلاق طبيعت نشان سرعت برء باشد و در اول اين حمى گاهى غثيان و برآوردن سرما به پشت واقع شود .\r\nعلاج آنجا كه طبيعت دفع امتلاء و طعام فاسد و خلط مفسد به طريق اجابت و يا به طريق قى مىكند هيچ تدبير به جز اعانت طبيعت بر آن فعل نبايد كردن و طريق اعانت آن است كه جرعه جرعه آب گرم مىخورانند تا آنچه دفع‌شدنى است دفع شود و معده و روده ها شست‌وشوى يابند و اگر حركات هيضه ظاهر شود و ضعف و بىهوشى مىآورد و اخلاط مختلفه مندفع مىگردد و بعد از آنكه از افراط هم مضرت عظيم بود علاج هيضه به دستور كنند و بعضى از حقيقت علاج اسهال و قى و اگر تزحر مىباشد و خلط مختلف مىآيد و ضعف نمىآورد و بايد گذاشتن تا دو روزى نقايى نيكو حاصل شود و منع آن به هيچ وجه نبايد كردن .\r\nو در آن اثنا اگر به غذا احتياج افتد جهت حفظ قوت غذاى سبك و گرم بالفعل از شورباهاى معتاد و كم چربى بايد دادن و چون تشنگى غالب باشد آب به گلاب به مناصفه آميخته خورد و بعد از نقاء گل قند بر بالاى طعام مىدهند اگر صفراوىمزاج و صفراوى معده نباشد و الا قبل از طعام تقويت معده به مثل ميبه و سكنجبين سفرجلى كند و طعام از آن نوعى كه در غضبى مذكور شد خورد و آن را كه در قى افراطى باشد نان و نعناع سبز خوردن مناسب باشد و همچنين پلاو خشك و نعناع سبز و گاهى با افشله و گاهى كباب مرغ هم نيكو آيد و گاهى نان با سكنجبين مغز حلى يا ساده .\r\nو منع افراط قى به شياف ملين مناسب بود و منع افراط تليين به آوردن قى به آب گرم و جهت منع و تسكين جمله بر معده ضمادها و طلاهاى قابض نهند\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاز آنچه در هيضه و اسهال مذكور مىشود و در وقت انحطاط تب و تسكين استفراغات و استحمام معتدل و غسل به آب فاتر مناسب بود و استراحت و خواب در اكثر اين اوقات مناسب بود و خنك داشتن مضجع و بوييدن رياحين مفيد آيد و آنجا كه استفراغى از طبيعت نباشد و نفخ‌ها از هر سو حركت مىكند و اندر معده طعامى فاسد باقى بود به قى پاك ساختن و بعد از آن طبع را فروآوردن بدانچه مناسب باشد از حقنه و شياف و آب ميوه‌ها و معصور رمانين يا شيرخشت گرم مزاجان را به تخصيص كه از طعام‌هاى گرم تخمه افتاده باشد و اگر قى را مانعى باشد و طبع رغبتى ندارد البته طعام را بيايد گواريدن به ترك غذا و خوردن كمونى و معجون الراحت سيمابى و حافظ الصحت و امثال آن و ملاحظه تب نبايد كردن .\r\nو اگر مزاج سخت گرم نباشد كيتى و رس هم مناسب آيد و اگر مزاج سخت گرم بود به كم خوردن و شربت هاى خنك تعديل مزاج و هضم معده بايد نمودن و طبع را نرم داشتن بسيار نافع دهد و اگر در معده طعامى باقى نباشد هم ، همين نوع تعديل كافى بود چنان‌كه غذاى فاسد دفع شود و اشتها پديد آيد .\r\nو اگر بعد مفارقت تب اشتها نباشد گوارشى كه معده را قوت دهد به كار دارند و تشنگى را به آب و گلاب آميخته تسكين دادن اولى باشد و اگر طعام فاسد هنوز تمام دفع نشده باشد و اشتها باشد و يا طبع احتمال جوع نكند از غذاهاى لطيف معتدل مناسب اندكى بدهند و دوايى مناسب بر بالاى آن خورانند چنانچه گفته شد .\r\n\r\nحمى يوم ورمى\r\nجهت سببيت ورم ظاهر مثل ورم دمل‌ها و ضرب ها و سقطها و جراحت‌هاى كش ران و بغل و پس گوش و ملازه و حمره و اشباه اين‌ها مرحمى را گرم ساختن خون شريانى و بخاراتى است كه گذر آن‌ها بر آن مواضع است و موذى شدن آن‌ها به دل . و ابقراط اين حمى ورمى را حمى خبيثه مىگويند اگر چه عنفى نيز باشد .\r\nعلامت آن سبقت آماس‌هاى مذكور است به شرط مقارنت درد آن موضع فى الجمله و سرخى رنگ روى و سرعت و تواتر و عظم نبض و باشد كه از جهت ورم به صلابت گرايد و بول سفيد و مايى بود و در اواخر اين تب نمناكى عرق ظاهر شود .\r\nعلاج آن مبادرت بود به فصد از رگى كه مر آن موضع ورم را مناسب‌تر بود و غذاهاى لطيف خوردن و آماس را به دستورش علاج كردن و دل و فم معده را به شربت‌هاى خنك مقوى تقويت كردن تا در حين نضج و تحليل آماس ، بخار آن به دل كمتر رسد و آسايش لازم بود و همچنين ترك حيوانى و هرچه امتلاء آورد و يا خون را بجوشاند و چون اين حمى عرض ورم است علاج ورم اولى بود .\r\n\r\nحمى يوم قشفى\r\nجهت سببيت تقشف جلد يعنى خشك و درشتى پوست تن مر حمى را تحليل نيافتن بخارات دخانى شرايين است از راه مسام و حدوث آن تقشف را سبب بسيار است مثل ترك حمام معتاد و غلبه چرك و نشستن گرد بر پوست و ملاقات قوابض مثل گچ و آهك و غسل به آب‌هاى قابض مثل آب معدن زاك و شب و مقطرات آن‌ها و آب مازو و نارپوست و اشباه اين‌ها و سوخته شدن پوست از گرمى هوا و كثرت ادرار و عرق\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو از اين‌ها سده در مسام جلد افتد غير قابض و حقن انجره رديه كند و اين تقشف جلد نوعى از استحصاف بود چه استحصاف صلب شدن پوست و بسته شدن مسام آن را گويند .\r\nعلامت آن تقدم سببى از اسباب است و از يبس و درشتى پوست و متوحش بودن و سرعت و صغر نبض و سفيدى بول به غايت و غلبگى آن و ظهور زيادتى حرارت از مكث دست بر ملمس به واسطهء حركت بخار به خارج تن به امداد گرمى كف دست .\r\nعلاج آن رفع سده جلد است به تنظيف و استحمام مكرر به وقت انحطاط تعب و شست‌وشوى تن به سبوس گندم و يا آرد جو و امثال اين‌ها چنانچه در سدى مذكور شد و آب خاكستر و تيزاب اينجا عظيم نافع بود .\r\nشستن و خوردن غذاهاى خنك و ترىفزا از آنچه در ديگر حميات مذكور شد مگر وقتى كه سبب آب هاى قابض باشد كه آن هنگام غذاهاى محلل بايد دادن و استعمال بعضى ادهان محلل و ملين و مفتح كه در اعياء مذكور شده مناسب باشد و شراب ممزوج بالسويه نافع آيد و عرق آوردن بلا عنف واجب بود و ميوه‌هاى تر و خنك مفيد آيد .\r\n\r\nحمى يوم استحصافى\r\nبدان‌كه صلابت و كثافت و سد مسامى كه از رسيدن هواى سرد و يا آب سرد به يك بار به تن واقع شود موسوم به استحصاف بود اگر چه استحصاف از غير آن‌ها نيز واقع شود چنانچه معلوم شد و جهت سببيت آن مر حمى را همان است كه در قشفى معلوم شد .\r\nعلامت آن سرعت و قوت نبض است و باشد كه از جهت نكايه برد به صلابت گرايد و انتفاخ عين و سحنه و بياض بول سبب احتقان بخار و باشد كه طبيعت به جهت منع مسام دفع از طريق بول طلبد و بول بسيار شود و ملمس صاحب اين تب از ملمس قشفى خشك تر بود و هرچند دست بر آن دارند حرارت بيشتر ظاهر شود و بهتر محسوس گردد و نمطى و تتاوب در اينجا بسيار باشد و حرارت فاتر و تيز شود و گاهى چنان نمايد كه اندك سرمايى پديد آيد و دست‌وپا سردتر شود .\r\nعلاج آن اولا آوردن عرق است به نيكو پوشانيدن تن و يا در مسلخ و يا محلى گرم خواب فرمودن و در انحطاط استحمام متمادى و اغتسال به آب گرم و تدهين و تمريخ بعد از آن به آب‌ها و روغن‌هايى كه در اعياء مذكور شده و خوردن اغذيه لطيفه بعد از آرامش از تدابير مذكوره و بوييدن ترنج و مرزنجوش و نرجس و زنبق و امثال آن‌ها مناسب بود و به جاى آب ، هندوانه و انار شيرين اولى باشد و حركت اندك سخت نافع بود به تخصيص سوارى و تماشا و اينجا روغن‌كارى در اواخر مرض قليلى بايد كرد و در غذاى احتياط تا وقت انحطاط تام لازم باشد و در اواخر آش ناربا مفيد بود و تنقل بقراصياى خشك و اشباه نافع باشد و همچنين به انار ميخوش و اناردان و قراصياى تر و زقال و امثال آن و دلك معتدل مفيد آيد در اكثر اوقات .\r\n\r\nحمى يوم حرى\r\nبه جهت سببيت بسيار مكث در حرارت آفتاب و گرمابه و نزديكى آتش و محل گرم كرده ظاهر است و تأثير حرارت شمس بيشتر در روح نفسانى باشد كه نخست دماغ را گرم كند و تأثير باقى بيشتر در روح حيوانى بود كه نخست دل را به حرارت نسيم گرم\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكند .\r\nعلامت آن سبقت يكى از اين اسباب است و در قسم شمسى درد سر و زيادى گرمى آن و سرخى چشم لازم بود و نبض و نفس هموار باشد و اگر بدن از اخلاط بد و فضلات پاك نباشد گرانى و امتلاء رگ‌هاى سر ظاهر شود و بيرون كه كمتر از درون بود دليل آن قلت تشنگى و اضطراب بود و در اقسام ديگر نبض و نفسى عظيم بود و تشنگى غالب و خيالى از اضطرابى و تلواسه نباشد .\r\nعلاج تبريد دماغ و دل است اولا چنانچه لخلخه سازند از سركه با دوچندان گلاب و قدرى روغن گل آميخته و آن را سرد كردن بىداخلى و خرق‌هاى كتان بدان تر مىكنند و بر ميان سر و سينهء او از طرف دل مىنهند و به مروحه آن را لختى خنك مىدارند و همواره از آن مىبويانند و اگر اندكى صندل و كافور اندر اين لخلخه باشد بهتر بود و بوييدن رياحين و گل‌ها كه بسيار گرم نباشد چون گل سيب و گل بهى و گل بادام و بنفشه و امثال اين‌ها .\r\nو استراحت در مواضع خنك پوشيده تن و گشاده روى و دست‌وپاى و سينه مناسب بود و خوردن آب سرد و فواكه سرد و تر پيوسته چنان‌كه رغبت افتد نيكو آيد و شراب بنفشه و نيلوفر و شربت‌هاى ترش سرد كرده جمله مفيد بود و با اندكى روغن گل ضم كرده ، تشنگى و دردسر را تسكين دهد .\r\nو از اغذيه كشكاب و دوغ آب سرد كرده و اطعمه ترش چاشنى كرده كم‌چربى و افشله و پلاو خشك و مرغ جوجه كباب نافع آيد و بىمرغ هم توان اگر ضعفى نشود و در آب سرد غوطه خوردن مكرر عظيم نافع بود به تخصيص در حين گرمى هوا و جوانى و قوت و رغبت و بعد انحطاط استحمام به آب فاتر در حمام فاتر نيكو آيد و اگر چه زكام و نزله به آن باشد و آب گرم بر سر ريختن در غير شمسى مفيد آيد .\r\nو آنجا كه صداعى و نزله نباشد بعد غسل سر را به روغن گل يا نيلوفر يا بنفشه چرب داشتن به افراط نيكو آيد و در جمله پاشويه كردن به طبيخ برگ بيد و سبوس جو و جرم سركه و هندوانه نيم گرم عظيم نافع باشد و اگر آب زن از اين سازند و خطمى و بنفشه داخل كنند بسى مفيد آيد و در اين حمى به روغن‌هاى بسيار حاجت نباشد .\r\n\r\nحمى يوم غذايى\r\nجهت سببيت غذاهاى گرم بالكيفيت مر حمى را گرم كردن طبيعت جگر است و نخست روح طبيعى گرم شود .\r\nعلامت آن زيادتى حرارت يافتن است اندر جانب جگر و خشكى دهن و سرخى چشم و رخسار و سوختن كف‌هاى دست‌وپاى از گرمى و باشد كه صداعى با آن بود .\r\nعلاج آن نخست او راست به چيزهاى خنك مثل سكنجبين يا شيره تخم خرفه يا شيره تخم خيارين يا آب هندوانه يا شراب خرنوب يا اين‌ها و امثال آن و خوردن غذاهاى خنك از تمريات و رمانيات و افشل ها و روغن‌ها و اشباه اين‌ها و نرم كردن طبيعت به شيرخشت در آب آلو يا تمر يا كشته مشمش و خنك كردن جگر به طلاى مذكور در حرى و اشباه آن به دستور مذكور و بعد انحطاط استحمام معتدل به آب فاتر و غسل در آب مايل به سردى مناسب آيد و آسايش جستن در مواضع خنك دايما مفيد باشد چنانچه دانسته شد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nحمى يوم شربى\r\nجهت سببيت شراب مر حمى را گرم كردن دل و جگر و دماغ است و انگيختن بخارات گرم و اشتعال دادن حرارت غريزى فوق الحد و اين حمى را در امتلاء خمار بيشتر افتد .\r\nعلامت آن مقارنت خمر و بقيه آثار آن است از خمار و صداع و غيره و افروختگى رنگ و برآمدن روى و سرخى چشم و امتلاء عروق سر و نبض .\r\nعلاج آن خوردن ترشىهاى مقوى جگر و معده بود چون انار ميخوش و اناردان و زرشك و شراب غوره و ريواج خنك كرده و دلك بسيار بود بر دست‌ها و پاىها و خواب و آسايش كردن و حذر از خمر و گرمىها و اگر دردسرى و يا امتلايى باشد طبع را به آب ميوه‌ها نرم بايد كردن و يا قى كردن و فصد در امتلاء عظيم نافع بود و صداع و حرارت مردم مرطوب را زود دفع كند و غذا از مثل جوجه مرغ و دراج و طيهوج به ترشىهاى مذكور پخته خوردن و آب سرد و ميوه‌هاى خنك آنچه خواهند مفيد آيد .\r\nبدان‌كه فرق ميان حمى يوم مطلقا و ديگر تب ها آن است كه از اعراض قوى آن تب‌ها مثل نافض و غنودن و اضطرابات و بىنظامى نبض و شورش تب و بدى نفس و ذبول و ضعف تن و ناتوانى حركات و تيرگى حواس و تكسر و درد عام و امثال اين‌ها اندر حمى يوم هيچ نباشد .\r\nو روز نخست اندر بول اثر نضج باشد از اعتدال قوام و رسوب و لون مناسب و اسباب آن جمله واصله و لاحقه بود و سابقه نباشد . و گساريدن آن به عرق خوشبوى پاكيزه و به اندازه و به يك بار بود نه به دفعات و ابتدا نرم و آهسته بود و روزگار تزايدش بيشتر از دو ساعت نباشد و اندر گرمابه هيچ سرما به پشت برنيايد و نشان بگرديدن و منتقل شدن آن به تب ديگر آن است كه اندر وقت انتها يا اندر وقت انحطاط آن علامتى ديگر از علامات تب‌ها پديد آيد و قبل از آن گساريدن و خبر احوال آن مختلف گردد .\r\nو از تغيير لون بول نيك نتوان شناختن كه انتقال به كدام تب خواهد بودن جهت آنكه اندر حمى يوم بول از حالت صحت كم متغير گردد و سبب انتقال آن يا خطايى در تدابير بود و يا تقصير در رفع اسباب آن و خطا در تدابير و تقصير چنان بود كه غذا و آب سرد از غير صاحب تخمه امتلايى و سده امتلايى بازگيرند تا بدان سبب حركت تيز گردد ، پس اگر صاحب آن لاغر و خشك‌اندام بود به دق بازگردد و اگر صفراوى بود به غب يا محرقه بازگردد و اگر دموى بود به مطبقه و عفونى بازگردد و كسى را كه اندر ابتداى تب فراشا بوده باشد اگر چه هنوز اول تب باشد او را نواله چند نان پاكيزه اندر آب سرد و يا اندر چيزى خنك زودگوار بايد دادن و ندهند و كسى را كه از تعبى و رياضتى به رنج بوده باشد حركت فرمايند و كسى را كه سده و استحصاف بوده باشد به تفتيح سده و نرم كردن پوست مبادرت بعد از تعديل جويند . و كسى را كه امتلايى بوده باشد به زودى استفراغ نفرمايند و به ادويه گرم اصلاح آن طلبند و كسى را كه به استفراغ حاجت نباشد چنانچه صاحب حمى يوم غير امتلايى و سده و تخمى و شربى را استفراغ فرمايند و يا صاحب حمى يوم غير تخمى را غذاها و دواهاى گرم ندهند و يا غذا و خمر زياده از حد مقدار لايق ندهند و يا از كثايف و مغلظات روح به كار دارند و يا خداوند غمى را جز مملى رسانند و يا صاحب فرحى را بشارتى دهند و يا خداوند غضبى\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nرا بيشتر به خشم برند و بر اين قياس در ساير اعراض و يا غذا و شراب را در غير صاحب فراشا و جوعى قبل از وقت انتها و انحطاط فرمايند و يا آب زن و استحمام را قبل از انحطاط نيكو تجويز كنند و تقصيرات در رفع اسباب ظاهر بود و در جمله از اين حالات طبيعت را به تغييرى عظيم دست دهد و حرارت را اشتعالى پديد آيد در اخلاط يا در اعضاى او بر دو سخونتى غير طبيعى و يا به عفونتى و يا دقى انجامد چنان‌كه مبين شد و اللّه اعلم .\r\n\r\nحمى دق\r\nبه اعتبار تحليل و افساد اصناف رطوبات بدنى منقسم گردد به سه قسم و هر قسمى را اسمى بود علىحده و اگر چه جمله باهم عام موسوم شوند و تحقيق در اين بيان آن است كه رطوباتى كه از اخلاط ثانيا در بدن پديد مىآيد دو نوع بود :\r\nيكى فضلى چون منى و مخاط و شير و حيض و امثال آن‌ها چنانچه قبل از اين مبين شده .\r\nدوم غير فضلى و اين قسم را چهار مرتبه باشد :\r\nيكى رطوبتى بود كه خلع صورت خلطى كرده و هنوز قبول صورت عضوى نكرده است و در اطراف عروق شعريه ساقيه اعضا محصور است و مغذى بدن اين رطوبت است به استحالات ديگر و سبب امراض بسيار مىشود به قبول عفونت و فساد و فجاجت و غليان .\r\nدوم رطوبتى است كه خلع صورت شده بر واضع و افواه ليفيه شعريه گذشته و همچو طل بر اعضا نشسته ، اجزا و مفاصله را تر و نرم مىدارد و هرگاه بدن غذا نيابد طبيعت اندر اين تصرف كند و اين را ديگر بگوارد و غذا سازد .\r\nسوم رطوبتى است كه به اندام‌ها مخلوط شده است يعنى غذاى آن‌ها گشته و صورت و مزاج عضوى يافته ليكن هنوز به صلابت عضو نگشته از جهت قرب عهد به سيلان\r\nچهارم رطوبتى است كه پيوستگى اجزاء اعضا متشابه الاجزا از اول خلقت بدان است و مبداء آن از نطفه است .\r\nپس هرگاه كه اعضاى اصليه مشتعل گردد به تخصيص دل ، مرض دق پديد آيد زيرا كه هرچند حرارت جگر و شش و معده هم به ذبول مىكشند ليكن با آن حرارت بدلى كه معتدل حرارت بدنى است ادا نمىكند اين مرض محقق نمىگردد و بعد حدوث اين حال ما دام كه حرارت تب تحليل و افناء رطوبت اولى و ثانيه كه مر بدن را به منزلهء روغنى اندك در چراغ‌دان كنند خصوصا آنچه در حوالى دل بود مىكند آن را به اسم نوع كه دق است موسوم گردانند و اين درجه نخستين بود از دق و علاج اين آسان بود و ليكن به دشخوارى تشخيص توان كردن جهت اشتباه به حمى بلغمى لازم ، بدان سبب كه هنوز ذبول ظاهر نباشد .\r\nو هرگاه تحليل و افناى اين رطوبتين واقع شود و حرارت شروع گردد تحليل و افناى رطوبت ثالثه كه مر بدن را به منزلهء روغنىاند كه فتيله اندر خورده است آن را به اسم ذبول موسوم گردانند و اين درجه دوم بود از دق و تشخيص اين مرتبه آسان بود و عرض اين درجه را ابتدايى بود كه قابل علاج بود به سعى تمام و وسطى بود كه ممكن العلاج بود به سعى و جد و حذق كامل و انتهايى بود كه ممكن العلاج نبود الا ما شاء اللّه .\r\nو هرگاه تحليل و افناى اين رطوبت ثلثه واقع شد و حرارت شروع گردد و تحليل و افناى رطوبت رابعه كه مر بدن را به مشابه رطوبتى است كه اتصال اجزاء فتيله\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبدان است ، آن را به اسم مفتت و مخفف موسوم گردانند و اين درجه سوم بود از دق و علاج را دخلى و نسبتى با اين مرتبه نباشد .\r\nو چون اين مسايل به وضوح پيوست بدان‌كه وقوع حمى دق ابتدا ممكن نباشد مگر به سببى عظيم از مثل سموم و غيره و اغلب وقوع آن بعد حميات يومى و ورمى و عفونى بود .\r\nعلامت آن دقه و صلابت و تواتر و ضعف نبض بود و همواره بر يك نسق بودن آن مگر بعد طعام كه قوت گيرد و اندك به عظيمى گرايد و بعد هضم به حال اول رود و پديد آمدن چربى اندر بول و هرگاه به حد ذبول رسد چربى ظاهرتر شود و رسوبى همچون صفايح سبوس پديد آيد و آهسته بودن تب چنانچه مريض بسيار از تب خويش آگاه نباشد از جهت خوى گرفتن به آن و چون دست بر ملمس او نهند حرارت بسيار فهم نشود و هرچند دست بر آن مىدارند حرارت بيشتر مىنمايند و گرم‌تر بودن سر رگ‌ها و شرايين و برافروخته شدن حرارت لختى بعد خوردن غذا و اصح علامات اين است و چون ذبول پديد آيد گرد بر گرد چشم‌ها به چال اندر رود يعنى غور كند و رمص خشك ظاهر شود و سرهاى استخوان‌ها و غضروف‌ها از جهت كم شدن گوشت برآيد و صدغ‌ها اندر نشيند و پوست بر روى و پيشانى كشيده شود و رونق و تازگى از رنگ پوست برود و بدان ماند كه غبارى بر نشسته است و ابروها به گرانى بردارد و هيأت چشم‌ها به چشم خواب‌آلود ماند و سر بينى تيز شود و موى درازتر نمايد و شپش بسيار اندر وى پديد آيد و كتف‌ها برافرازد و عجز حركات و ضعف غلبه شود و صلابت و صغر نبض بيفزايد و شكم به پشت باز كشيده شود و پوست سينه هم بدان كشش يابد .\r\nو هرگاه ذبول به درجه آخر رسد موى ريز بدن گيرد و ناخن‌ها كوژ شود و اسهال ذوبانى پديد آيد و بيش از اين مهلت نباشد تا علامتى ديگر ظاهر گردد و بسيار باشد كه دق با تب عفونى مركب شود و بدتر آن بود كه با حمى خمس افتد كه بعد حميات مختلط پديد آمده باشد و آنچه با حميات سودايى افتد مطلقا بدتر بود از آنكه با ديگر حميات افتد .\r\nعلامت تركيب آن ، آن است كه چون مدت عفونى بگذرد و عرق كند اندر تن حرارتى و خشكى مانده باشد و تن لاغرتر از آن شود كه تب عفونى واجب كند و اندر بول و براز چربى باشد و نبض مختلف بود و اندر اين احتياط و تشخيصى نيكو بايد كردن كه ممكن بود كه تب نايبه با تب لازمه غير دقى تركيب يابد و مدت آن دراز گردد و هزال غالب شود به تخصيص كه مريض در اصل لاغر بوده باشد و گمان برند كه دق است .\r\nجالينوس گويد ذبول ديده‌ام كه سبب آن آماس روده قولون بود كه مدت آن دراز گشت و به ذبول ادا كرد و ديدم كه سبب آن آماس مرى بود و ديدم كه سبب آن آماس گرده بود و ديده‌ام كه سبب آن آماس مثانه بوده و گفته‌اند كه هرگاه از بعد درازى مدت زلق الامعا تبى آهسته پديد آيد و معلوم شود به سبب خشكى اندر دل و نواحى آن تولد كرده است حكم بايد كردن كه دق است .\r\nحكايت : زن جوانى را ديدم كه رحم او ورمى داشت و از صعوبت وضع حمل و بدى تدابير آن پيدا شده بود و مدت آن دراز گشته و تبى آهسته هرچند روزى به آن ظاهر بودى و چند روز ديگر مخفى نمودى و به ذبول انجاميد و در اين ممالك ذبول را رنج باريك گويند . والد او از طبابت وقوفى داشت حقن‌ها نرم و منضج و محلل معتدل چون شير گاوى و پارچه قدرى در آن حل كرده و فرزج‌هاى محلل در هفته دو نوبت و سه نوبت او را\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nفرمودى ، به همين آن ورم تحليل يافت و خلاص شد .\r\nحكايت : صبيه سيزده‌ساله در رى بود و ورم رحم داشت و از جستن از بلندى پيدا كرده بود و همواره المى اندك از جانب چپ در قرب ناف دريافتى و تبى نرم لازم بر اثر آن ظاهر شده بود و گاهى مخفى و گاهى چنان نمودى كه سرمايى به پشت برمىآيد و سر دست‌وپاىها نيز اندكى خنك شدى هر روز يك نوبت و بعد از آن حرارت ظاهر شدى و مدت آن دراز گشت و به ذبول انجاميد و تصور چنان مىكردند كه دق است و به خنكىها علاج مىكردند مفيد نبود و بعد هفت ماه ذبول به نهايت رسيده و ضيق نفس پيدا كرد و هر لحظه نفس منقطع شدى و ريم در بول گاهى نمودى و هلاك شد .\r\nو مرا به تجربه چنان تحقيق شده كه ذبول ورمى را تب آن در ظهور و خفا مختلف مىباشد و گاهى سرما به دست‌وپاى و سر و بينى و پشت يافته مىشود قريب به فراشاى و در اين ملك گويند كه موى آن‌كس تيغ مىشود و ناخوش مىكند و خصوصا در وقت استعمال خنكىها و در دق را هيچ سببى از اين اختلاف نباشد .\r\nعلاج دستور آن است كه در جميع اوقات و احوال دق در تبريد و ترطيب كوش‌اند و به غذاها و شربت ها و دواهاى خنك سرد كرده و به اعراض ترىفزا و تسكين در مسكن‌هاى سرد و تر خوش هوا گشاده فضا به وقت گرما در مسكن‌هاى معتدل الحرارت در سرما و از جمله آنچه خشكىفزاى باشد از اعمال و اعراض اجتناب عظيم واجب دانند و از هرچه او را نفرتى و تعضضى مىشود دور دارند .\r\nو چون اين مرض از نضج و استفراغ مستغنى است به هيچ وجه حال تدبير و تجويز هيچ استفراغ نكند و عرق و اسهالى كه گاه واقع شود منع كنند مگر وقتى كه مركب افتد كه در آن هنگام اگر ورمى باشد به نضج آن كوشند و يا تحليل نمايند به حقن‌ها و شياف‌ها و ضمادها و خورانيدن دواها و استعمال آبزن‌ها . و ليكن چنان مبالغه نكنند كه اشتعال دل را زياده كند گرمى آن‌ها و يا غلبه عنف و علاج مشترك كنند و اگر تب عفونتى باشد بعد از رعايت اشتراك در تدبير فى الجمله از نضج و تحليل خلط غافل نباشد و اگر احتياج به استفراغى از جهت رفع عفونت باشد به رفق تمام به ملينى معتدل تليين فرمايند و منع عرق نكنند مگر هنگام كه به ذبول انجامد كه آن هنگام مطلقا علاج دق فقط بايد كردن و در استعمالات هيچ مضعف و مرخى و مفسد معده ندهند و ضرر ضعف معده را در اين مرض عظيم شناسند چه نظر در جمله تدابير دق بر منع افراط تحليل و رسانيدن عوض است و آن به معونت آسودگى و اجتناب از هر چيز خشكىفزاى و نيكى هضم ميسر گردد و ليكن تقويت معده به گرمىها مطلقا نشايد كردن كه حرارت را اشتعال دهد و غذاى آن مقدار كه حاجت بود به دفعات دهند تا طبع احتمال آن كند و به يك بار بر طبيعت بار نشود كه موجب افروخته شدن حرارت و ضعف گردد و مقصود فوت شود و بعضى از مبتديان اطبا چون بيند كه بعد غذا حرارت موقوف اشتعال مىيابد ممكن بود كه غذا از او بازگيرند و يا تقليلى بازآورند و يبس و ضعف مريض زياده گردد و حرارت بيشتر شود و به زودى هلاك گردد .\r\nو اگر به زيادتى تسكين حرارت دل احتياج افتد خرق‌هاى كتان را به صندل و گلاب و آب گشنيز و آب برگ عنب الثعلب و آب حى العالم و آب برگ خرفه آنچه يافت شود با اندكى روغن گل يا بنفشه يا نيلوفر ضم كرده ، تر كنند و بر سينه و جگر او طلا كنند و چون گرم مىشود مكرر مىسازند در شبانه‌روزى پنج شش\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nنوبت چنين كنند و گاهى كه طبع سخت باشد حقنه خنك و نرم از سبوس جو و خطمى و بنفشه و شيره تخم خرفه و روغن كدو نيم گرم كرده جهت خنك ساختن درون و احداث ترى بدان و نرم كردن امعا نيكو بود و آب سرد و فواكه سرد و تر و تازه جمله مفيد آيد آنچه مرضى و مفسده معده نباشد و ليكن در اواخر مرض آب سرد عظيم مضر بود جهت ضعف حرارت غريزى و معده و احشا و باشد كه به دق شيخوخيت كشد و يا موت را استعجال كند . و هرگاه به حد ذبول نزديك شود تدبيرات قوى بايد كردن كه هيچ قابل تعامل و تقصير نباشد .\r\nو طريق تدابير و ترتيب مراعات آن هنگام است كه هر شب در وقت سحرگاه او را يك شربت‌وارى شيرهء تخم خرفه كه قدرى سكنجبين قندى به شيرينى مايل در آن حل كرده باشند با قدرى نبات سوده و مقدارى يك جو كافور نيز اندر آن حل كرده باشند بدهند و بعد طلوع آفتاب او را يك قدحى كشكاب سرطانى دهند تا يبس كافور را دفع كند و اگر از آن كراهت داشته باشند قدحى كشكاب با نبات يا قند يا آب انار شيرين بدهند و بعد دو ساعت از كشكاب جهت گشاده شدن مجارى غذا و كسب بدن اندك ترى از خارج به آب زن فاتر درآيد چنانچه هيچ تعبى به دو نرسد .\r\nو اگر او را بر كرباسى نهند و بردارند و تا گردن آهسته به آب زن فروگذارند نيكو بود و به يك ساعت بيشتر در آب زن مكث نكند كه ضعف مىآورد و بلكه اگر در يك ساعت نيز از آن مىرنجد او را دو سه بار به آب فروگذارد و برآرند و هيچ سر به آب فرونبرد كه نفس او كمتر شود و اگر چنانچه از آب زن گرم به آب زن فاتر نقل كند و از آنجا به آب زن خنك‌تر چنانچه به سردى آب تابستان رسد نيكو بود و اگر كسى به خنك معتاد بوده باشد و فصل گرم بود و لاغرى بسيار نباشد غوطه اندر آب سرد عظيم مفيد بود بلا درنگ و مكررا و چون از آب زن فارغ شود همه اندام‌هاى او را چرب كند به روغن‌هاى مذكور تا ترى كه تن از آب زن و غذا يافته اين روغن‌ها آن را به لزوجت حفظ كند و نگذارند كه به تحليل رود و ترطيبى نيز از خود مر بدن را بكند و اگر قدرى روغن در گوش و بينى او چكانند هم مناسب بود و در روزى دو نوبت آب زن و تدهين نيكو آيد و تمريخ هم مناسب باشد .\r\nبيان آب زن مناسب بگيرند پاره‌هاى كدوى تر و خيار و بادرنگ و كاهو و خرفه و درون هندوانه و گل نيلوفر و بنفشه و جو پوست‌كنده از هريك مقدارى و در آب غلبه بجوشانند و اگر قدرى انجره نيز داخل سازند نيكو بود و اگر بعضى از اين‌ها نباشد هم دو سه جزو كافى بود . آن‌گاه جمله را در ظرفى بزرگ ريزند چنانچه مريض چون در آن نشيند تا گردن او آب بود و نيم گرم استعمال نمايند و در هواى گرم معتدل بايد و فاتر و در هواى سرد مايل به گرمى اولا و مايل به فتور ثانيا و ثالثا و اندر هواى حمام فاتر و در هواى معتدل بينهما و دستور استعمال همان است كه سابقا گفته شد .\r\nو بعد فراغ از روغن ماليدن يك ساعت نيك استراحت كند و بعد استراحت چون اشتها پديد آيد از غذاهاى پر قوت و مرطب مثل گوشت بزغاله و بره و مرغ خانگى فربه و اسفيداج‌هاى خوش‌لذت به اين گوشت‌ها و جوى مقشر به اين گوشت‌ها پخته و آردين‌هاى قاتق دار چاشنى كرده با قليه مرغ بىزعفران و زنجبيل و داروهاى گرم و كم‌نمك و كم‌ترشى آنچه مرغوب طبع و معتاد بود بخورد به مقدارى كه خواهد از آن كمتر خورد و اگر اشتها غالب باشد و طبع برنمىتابد غذا را\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nتوزيع كند و گوشت ماهى تازه نيك خاصيت معتادان را مفيد آيد .\r\nو در تابستان دوغ گاوى و بزى با نان پاكيزه و سرد كرده عظيم نافع آيد به تخصيص معتادان را در روز يك بار و در باقى فصول شير آدمى و شير خر و شير بز بسيار مناسب به تخصيص آن را كه در اشتها قصورى باشد و يا ضعف غالب بود و يا احتمال غذاهاى از آن غليظتر نكند و ليكن استعمال دوغ و شير را دستورى است .\r\nاما دستور استعمال دوغ چنان بود كه دوغ را نيكو بپالايند تا مسكه آن جدا شود و تا نيم‌روز بنهند تا مزهء آن خوش گردد و بعد نيم‌روز آن را نيكو بجنبانند تا آبى كه بر سر او پديد آيد با آن خلط شود پس بيارند نان تنك ميده و نرم كرده و ده درم اندر سى درم دوغ كنند و آن مقدار صبر كنند كه نان آغشته شود ، آن‌گاه بخورد و اگر زياده از اين خواهد به همين ميزان زياده كند و روز ديگر پنج درم دوغ زياده كند و يك درم نان كم كند و همچنين هر روز پنج درم دوغ مىافزايند و يك درم نان كم مىكنند تا عادت دوغ حاصل شود و نان بر طرف شود و بعد از آن ترتيب نقصان را معكوس سازند تا باز دوغ به چهل درم سنگ و سى درم سنگ رسد و نان به سيزده درم يا ده درم بازآيد .\r\nو بعضى اطبا در دوغ احتياط زياده از اين فرموده اند و گفته‌اند كه دوغ را از ده درم آغاز بايد كردن و نان را از يك مثقال و هر روز سه درم دوغ فزودن و يك درم نان تا دوغ به سى درم رسد و بار ديگر به ترتيب كاستن تا به مرتبه اول رسد و اگر زياده از سى درم سنگ خواهد به همين ترتيب اضافه و نقصان مىكند و كسانى را كه عادت به دوغ باشد بدين ترتيبات بسيار محتاج نشود بلكه به همين مراعات قوت هضم آن بايد كردن و آنجا كه تبى ديگر و يا عفونتى باشد نبايد دادن الا به ضرورتى كه حكمت وقت اقتضاى آن كند از عادت و گرمى هوا و رقت و حدت ماده و رغبت غالب و امثال اين‌ها .\r\nو آنجا كه بيم حدوث تعفنى باشد با قرص طباشير دهند و آنجا كه طبع نرم باشد و تليين آن ضعف مىآورد دوغ را آهن تاب كرده ، قدرى طباشير با طراثيت كرده دهند و فادزهر حيوانى هم گاهى در دوغ بسى نافع آيد .\r\nاما دستور استعمال شير چنان بود كه حيوانى كه شير او خواهند خوردن ملاحظه كنند تا زاييدن او نزديك نبوده باشد كه شير او غليظ بود و بعضى بعد چهار ماه در انسان و حمار نيكو داشته‌اند و در بز بعد بيست روز بايد كه شير او از كهنگى و مرض به نقصان نيفتاده باشد به همان جهت و بايد كه حيوانى سخت تندرست و جوان و آبادان باشد و آدمى را خورش‌هاى او مناسب مريض فرمايند و چهارپايان را از مثل خويد و اسپست و كوك و اسفناج و گشنيز تر و برگ خرفه و لسان الحمل و خيار و بادرنگ و پوست هندوانه و جو كفته و تر كرده و سبوس جو و برگ بيد و شاخ رز دهند و اگر علفى باشد كه آن را بالخاصيت در اين مرض نفعى باشد و حيوانى آن را خورد از آن دادن اولى بود و چون شير بدوشند فى الحال ناپخته برآشامد كه شير از اندك مكثى متغير مىشود و مبالغه در اين تا غايتى كرده‌اند كه فرموده‌اند كه حيوان را نزديك مريض برند و بدوشند و قدحى كه در آن مىدوشند به غايت پاك شسته اندر ميان آب گرم نهند و در آن بدوشند تا سردى آن در شير تغيير نكند و ترتيب و رعايت مقدار آن چنان بود كه روز اول نيم سكره خورد تا هفت روز نيم سكره اضافه كند تا به سه سكره و نيم رسد و هفت\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nروز ديگر بر همين مقرر دارند بىزياده و نقصان و بعد از آن به ترتيبى كه افزوده‌اند تا هفت روز همچنان كم سازند تا از آن عادت بيرون آيند و وقت خوردن آن نيز هنگام خوردن غذا بود .\r\nو جالينوس گويد هر چاشتگاه كه شير خورده باشد نبض او پس از يك ساعت بايد ديدن و با نبض قبل از خوردن شير قياس كردن و اگر قوت نبض بيشتر مىشود و به عظم مىگرايد يقين گردد كه شير نيكو مىگوارد و در معده او تباه نمىشود و روز ديگر بتوان افزودن و اگر نبض ضعيف و مختلف يا صغير و متواتر مىشود يقين گردد كه شير در معده او تباه مىشود ، زياده نتوان كردن بلكه ترك كردن اولى بود .\r\nو اگر همچنين در اثناى آن نشان حرارتى غالب فوق دستور بعد آن غذا و يا وحشتى غير مقرر دريابند ترك كند و به عوض آن دوغ و يا غذايى ديگر دهند و آن جا كه از شير عفونتى تولد كند ، طبع را به چيزى مثل شراب آلو و بنفشه و آب ميوه‌ها فرود آورند .\r\nو گفته‌اند كه اندك نمك يا عسل با شير بياميزند تا آن را از بسته شدن اندر معده مريض منع كند و ليكن آنجا كه طبع نرم باشد نمك نشايد اضافه كردن كه مدد تليين كند و قند و نبات انسب باشند از شهد و بعضى فرموده‌اند كه يك جزو شير را با دو جزو آب باران صافى بجوشانند تا به نيمه بازآيد و قدرى شكر يا ابلوج قند اضافه كرده بدهند .\r\nو بدان‌كه كسى را كه غذا بيشتر از مقدار شير مذكور بايد به وقت ديگر بعد از هضم آن از غذاى مرغوب قدرى توان دادن و اگر شير به غايت مناسب آيد و كفاف باشد بر همان اقتضا اولى بود و مردم صفرايى معتاد به ترشى را بعد هضم شير و قبل از آن‌قدرى از شربتى ميخوش و يا غذاى چاشنى كرده كم‌ترشى جايز بود و از برودت آن‌ها نبايد ترسيدن كه عظيم مطلوب بود و دوغ و غذاهاى چنين او را بهتر از شير و از طعام بىقاتق بود و در قرب هضم اگر قدرى از شراب ممزوج ساخته با سه برابر آب قبل از آن به وقت سه ساعت بخورد مفيد آيد و به عوض آب ايستد .\r\nو در همه حال از آب سخت سرد حذر واجب بود زيرا كه تنگى نفس آورد و ثقل كردن او را به مثل قرص ليمو و مغز خيار و مغز بادرنگ و عناب و سيب شيرين و انار ملس و به و امرود و گلابى و ملج و پنير تازه و انگور ترش شيرين و قرص كافور كه در خفقان مذكور است و تخم خرفه با قند ساييده و قرص لولو كه در سديدى گفته به همان ترتيب و شاه بلوط و عنبر و تخم خشخاش و مغز پسته مقند و يا ترنجبين و گزانگبين و فالوده كه از نشاسته با شيره پوست جو به قند و يا نبات و آب هندوانه و كدو پخته باشند و مغز بادام و مغز دانه كدو و مغز پسته و تخم خشخاش و خرفه جمله ساييده بر آن ريخته باشند و گلاب بر آن پاشيده در روغن بادام شيرين بر آن كرده مناسب آيد بين الطعامين .\r\nو آنچه طبيعت او بدان مايل بود اولى باشد و اگر اندكى كافور اندر شيرينىها كه خورد كنند بهتر باشد و انسب آن بود كه بعد از قرار غذا در معده و ابتداى هضم خواب كند تا ترتيب و هضم نيكوتر حاصل آيد و فراش و لباس او در گرمى هوا از توزى و كتان بايد كردن و به صندل و گلاب پيوسته آن را مطيب داشتن و در سردى هوا از كرباس‌هاى نرم مطيّب به عنبر ساختن و بستر او را از پنبه يزدى بايد آكندن و هرگاه اندكى محكم گردد آن را به كمان ندافى نرم كردن و گفته‌اند كه در تابستان اگر بسترى از اديم دوزند چنانچه آب در آن بايستد و از آب پر كنند و بر روى ديگر بسترها افكنند و بيمار بر آن خسبد مناسب بود . ليكن چون\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمردم ضعيف را بر نمناكى نشستن و خفتن به اعصاب و عضلات ايشان مضر بود ، بستر نرم و خشك انسب باشد و اگر شباكى بر روى حوضى نهند و بستر آن را بر روى آن شباك افكنند و چنان بود كه لباس او تر نشود نيكو باشد .\r\nو در زمستان هواى مسكن او را معتدل بايد داشتن تا از گرمى آن زكام نكند و آن سردى از جهت ضعف تن به رنج نباشد .\r\nو در تابستان در محلى خنك غير متعفن او را ساكن بايد ساختن و بهترين مسكن در تابستان آن بود كه باد شمالى و آب در وى گذرد .\r\nو اما خانه را كه آب در آن گذر نداشته باشد و شمال را در آن قمر نباشد بايد طغارهاى بسيار را پرآب كرده كه در وى نهند و اگر ميسر شود كه يخ و برف بسيار هم در حوالى و اطراف وى نهند بهتر بود و زمين و روى ديوار خانه را به آب و گلاب و سركه تر دارند و شاخ هاى بيد تر بسيار بيفكنند و برگ بيد تر بر روى بستر او پراكنند و هرچند ساعت تازه سازند و بادبزن‌ها را به آب و گلاب با عرق بيدمشك تر كرده همواره مىجنبانند و نمىگذارند كه عرق كند و تمام درون خانه را اگر به گل تازه و خوشبويى كه پنبه دخ در آن باشد تازه تازه اندوده مىكنند بسيار نيكو بود و در شيب زمين ها كه حفر كرده باشد و هواى آن گشاده و منفذهاى بسيار بود و بسترهاى خنك معطر آسايش كردن بسيار مناسب بود .\r\nو نقل از هواى گرم به هواى ييلاق عظيم نافع بود به تخصيص بسيار آب و ييلاق معتاد وى .\r\nو بايد كه بر حوالى فراش وى رياحين و عطرهاى خوش معتدل و ميوه‌هاى تازه خوش‌بوى و گل‌ها و رياحين بسيار بنهند از آنچه بوى آن او را خوش آيد و زكام از آن نيفتد چنانچه از بوى گل سرخ بعضى را بيفتد .\r\nو نزد او غناهاى ملايم و سازهاى خوش‌صدا به آهنگ‌هاى ملايم ترىفزا جون راست و پنجگاه و عراق به كار مىدارند و تفريح خاطر او بدانچه ممكن باشد مىكنند تفريح و طرب معتدل ممتد .\r\nو از هرچه محلل و خشكىفزاى باشد از حركات و خورش‌ها و اعراض در ذبول بيشتر از آن اجتناب فرمايند كه اوايل و به هيچ وجه بر خلاء خواب نكند و چنان مراعات اين حال كند كه اگر شب‌ها دراز باشد و در نصف شب طعامى نيكو گوارنده بود و خواب بر قاعده كرده و به غذا محتاج شده ، غذاى مناسب در آن حين اندكى بخورد و بعد ساعتى باز خواب كند .\r\nو آن را كه در خواب آمدن قسورى باشد اهتمام عظيم در خواب آوردن او كنند كه تحليل و تجفيف و مضرت بىخوابى عظيم است و تدبير آن به تقريب مذكور خواهد شدن ان شاء اللّه تعالى .\r\nو مخفى نماند كه در علاج ذبول تقرب به خواص ادويه و غيره جستن اولى بود و تجربه كامل شاهد اين معنى گردد و حكماى هند را در علاج اين مرض و ساير امراض مزمنه طريقت همين است .\r\nحكايت ( شاهد ) : ديدم غلام هندى نوبالغ را كه تب دق به ذبول انجاميد در پاييز و به هدايت ايشان حضرت فرمودند كه نان خواه در آب خالص مىجوشانيدند غلبه و آن را مىپالاييدند و مىگذاشتند تا صاف مىماند و بر ناشتا يك شربت‌وار نيك از آن در مىكشيد و غذايى كه مطلوب او بود از شورباهاى مرغ بىقاتق مىخورد به قدر اشتها روزى دو نوبت و ساكن مىبود چون چند روز چنين كرد صحت يافت .\r\nو هنديان در اكثر تب‌هاى لازمهء مزمنه اين شربت\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبه كار دارند و نافع بود .\r\nحكايت : جوانى را در دار المرز همين تب بود و به ذبول انجاميد ، هندى فرمود كه هر صباح به قدر يك شربت‌وار از بول خود گرم گرم كه بيرون آيد برآشاميد .\r\nيك هفته مداومت نمود ، بهتر شد مدتى چنين مىكرد تا تمام صحت يافت .\r\nحكايت : صبيه چهارده‌ساله را در قم تب دق شد و به ذبول قريب شد و هرچند خنكىها مثل شير خر و شيره خرفه و آش جو دادند فايده ظاهر نمىشد و بدان سبب در خنكىها مبالغه نكردند . شخصى مجرب فرمود قدرى جوز بوا بعد طعام در دهن مىگرفت و به آهستگى آن را مىخورد . و چند روز چنين كرد صحت يافت .\r\nفايده اين چند مساله آن است كه واضح گردد كه در علاج به ضد گاه باشد كه مبالغه مفيد نباشد و به مقوى و دوايى ذو خاصيت گاهى مقصود بهتر حاصل گردد و اگر چه به كيفيت موافق مرض باشد و نيز معلوم گردد كه تقويت معده و مجارى غذا در اين مرض نفعى بسيار است و نيز محقق گردد كه تجارب به نهايت نرسيده و خواص اشيا را كسى استفراى تمام نكرده .\r\nببايد دانستن كه هرگاه حمى دق مصاحب ورم باطنى افتد عنايت به اصلاح ورم بيشتر مىبايد كردن و بهترين تدبير حقن‌ها و آبزن‌هاى نرم منضج محلل معتدل است و اگر دوايى باشد كه تحليل و اصلاح ورم بالخاصيت كند و اگر چه گرم باشد استعمال آن جايز بود به تخصيص كه ترياقيتى داشته باشد و در استعمال خنكىها چنان‌كه دانسته شد جرات نشايد كردن كه به ورم مضر بود و آنجا اعتدال نيكو مرعى بايد داشتن و اللّه اعلم .\r\n\r\nحمى خلطى\r\nبر دو قسم است :\r\nيكى آن است كه حرارت غريبه خلط را گرم‌تر از مقدارى طبيعى كند و برجوشاند بىتعفن و اين موسوم به حمى سخونى و غليانى بود و بقراط اين را سونوخس نامند يعنى تب دايمه لازمه و دوام اين نسبت با حمى يوم بود جهت اشتراك در اكثر علامات سواى مدت مرض و اين غليان در غير خلط غالب كه دم است نمىباشد و اولش بسيار پوشيده نيست .\r\nديگرى آن است كه حرارت غريبه خلط را متعفن سازد . و تعفن ، گندگى و پوسيدگى را گويند كه صلاحيت هضم از آن منقطع شده باشد و ليكن قابل نضج و تحليل بود و اين موسوم به حمى عفونى باشد و در تحت اين قسم انواع و اصناف بسيار است بعضى مفرد و بعضى مركب .\r\nو مفرد از عفونى آن باشد كه از عفونات مختلفه متميزه نيفتاده باشد و اگر چه ماده آن از يك نوع نباشد و آن را بسيط نيز گويند و مركب به خلاف اين باشد و اگر چه ماده آن از يك نوع بود .\r\nو اخلاط چون چهار است لازم بود كه حميات كه منسوب‌اند بدين اخلاط از روى كليه چهار باشد و از جملهء اين‌ها آنچه عفونت پذيرفت و خلط منسوب اليه وى در اندرون رگ‌ها باشد آن را لازمه گويند يعنى فترتى و فرقتى به نوبت ندارد زيرا كه خلطى كه داخل عروق متعفن شده و منتشر گشت ، به‌واسطه كثافت جرم رگ دير تحليل مىپذيرد و چندان مكث مىنمايد كه ديگر از جنس وى بدان مىرسد و متعفن مىگردد و بدين سبب حرارتى كه از آن پديد آمده به دوام آن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nدايمى مىباشد چندان‌كه امر عفونت منقضى گردد .\r\nو آنچه عفونت پذيرفت ، خلط منسوب اليه وى در اندر آن رگ‌ها باشد آن را لازمه فترتى گويند و فرقى به نوبت ندارد زيرا كه خلطى كه تعفن آن در خارج عروق است در موضعى مقرر واقع است و چون جرم كثيف عرقى حافظ آن نيست حرارت تب رطوبات زايده آن را كه بخار مىگردد موجب تب مىشد به معونت حرارت غريزى تحليل مىكند و به راه مسام اخراج مىنمايد و بدان جهت فترتى و فرقتى در حرارتى كه نتيجه آن است لختى پديد مىآيد و مدتى مىبايد كه ديگربار از جنس آن خلط در موضع جمع شود و به سبب بقيه حرارتى كه از آن تعفن سابق مختفى مانده بود در آن موضع در بقيه آن خلط متعفن كه به منزلهء خميرمايه است تعفين را تعفن پذيرد و يا به سبب آنچه اولا ماده را متعفن ساخته بود تعفن پذيرد و بخار عفن آن اخلاط اعضا را به وسيلهء ارواح گرم‌تر مىدارد و هم‌چنين دور مىكند چندان‌كه مانع تعفن پديد آيد و يا طبيعت قوت گيرد و در آن ماده عفونى آويزد و آن را به كلى مرتفع گرداند .\r\nو اسباب عفونت سه نوع است :\r\nيكى خوردنىهاست و اين خوردنىها :\r\nبعضى آن است كه جوهر آن زبون است آنچه از آن متولد مىشود بدان سبب تعفن كند چون ماهى تازه و امثال آن .\r\nو بعضى آن است كه جوهر آن به غايت لطيف است آنچه از آن متولد مىشود بدان سبب زود قبول تعفن مىكند چون شير و اشباه آن .\r\nو بعضى آن است كه به جهت غلبه رطوبت قوام خون را رقيق مىسازد و مهيا مىگرداند جهت غليان و قبول فساد چون ميوه‌هاى شيرين آبناك .\r\nو بعضى آن است كه بدگوار است و آنچه از آن متولد مىشود رطوبت‌هاى خام است و حرارت غريزى از طبخ آن عاجز مىآيد و حرارتى غريب بدان راه مىيابد و آن را تباه مىكند چون خيار و اشباه آن .\r\nو بعضى آن است كه به سبب قصور طبخ و تركيب مختلف بد گواريده مىشود و يا به سبب بىترتيب خوردن و حركات ، هضم نيكو نمىيابد پس آنچه از آن متولد مىگردد تعفن مىطلبد .\r\nدوم سده است كه مواد را در مجارى حقن كند و راه دم زدن ماده و روح نماند و بدان سبب آن ماده متعفن شود و اسباب سده مطلقا در بحث حمى يوم معلوم شد .\r\nسوم امور خارجيه است مثل هواهاى وبايى و متغير از اخلاط يا بخارات بد و عفن كه از راه مسامات و تنفس به اخلاط و ارواح رسند و متعفن سازند مواد را و حدوث عفونت چنان بود كه حرارتى غريب قليل اندر رطوبتى كثير و خام آويزد و آن را نتواند پختن و نتواند تحليل كردن و بدان سبب جوهر آن را فاسد سازد و بپوشاند و لازم نيست كه آنچه تعفن مىپذيرد البته نيز بالطبع رطب باشد بلكه رطوبت جسميت كافى است و تحقيق اين معنى از كتب حكمت طبيعى بايد كردن .\r\n\r\nحميات دموى\r\nدو نوع است :\r\nيكى غليانى است و آن مذكور شد .\r\nدوم عفونى است و آن را مطبقه گويند و چون خلط دم داخل عروق مىباشد بلا شك همان‌جا عفونت پذيرد و بدين سبب تبى باشد لازم همچو سونوخس . و\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nگاه باشد كه خون به عضوى ميل كند و چندان جمع شود كه آماس پديد آيد و تعفن پذيرد به سبب حقن و بخارات گرم عفن از آنجا به دل رسد و به ميانجى خون شريانى و روح و شرايين به جميع اخلاط و اعضا رسد و تب پديد آيد و اگر چه سبب اين تب عفونت خون است در خارج عروق ، ليكن چون مرضى بر آن‌ها نيست بلكه عرض است مر آن آماس دموى را از جمله حميات به تخصيص دموى عد نكرده‌اند آن را .\r\nو حمى عرضى عبارت از آن است كه به علاجى مخصوص محتاج نباشد بلكه به علاج آن مرض علاج آن حاصل گردد چنانچه به پخته شدن ورم و پالودن ريم ، آن تبى كه به تبع آن پديد آمده باشد و اين كلام مشعر است به آنكه حمى يوم سدى ، حمى عرض باشد . و دور نيست كه حمى عرض ورمى كه از عفونت آن پديد آمده باشد ما دام كه اثر عفونت عموم نيافته بود و حرارت آن به اخلاط يا اعضا تشبثى تام نكرده از اصناف حمى يوم باشد همچو حمى يوم سدى و حمى يوم ورمى و به بقاى سبب حاصلهء باقى بود و هرگاه حرارت عفونى از او به اخلاط درچسبد و عفونتى در آن‌ها احداث كند ، حمى خلطى عفنى شود و هرگاه به اعضا درچسبد حمى دق شود بىتأمل .\r\n\r\nحمى مطبقه\r\nسه مرتبه بود :\r\nيكى آن است كه اجزاى متعفن چون كمتر از غير متعفن مختلط بدان بود و اين صنف اسلم است از باقى ، جهت آنكه فعل طبيعت اينجا اقواست از فعل مرض و اين را متناقص خوانند به واسطهء آنكه چون طبيعت غالب است مرض اندك نقصان يابد .\r\nدوم آن است كه اجزاى متعفن بيشتر باشد و اين صنف اشر است از باقى ، زيرا كه فعل مرض اينجا اقواست از فعل طبيعت و اين را متزايد خوانند به واسطهء آنكه چون طبيعت مغلوب است مرض اندك‌اندك زياده گردد .\r\nسوم آن است كه اجزاى متعفن و غير متعفن متساوى باشند و اين صنف متوسط بود در خير و شر ، به جهت تساوى فعلين و اين را متشابه خوانند به‌واسطه آنكه چون فعل مرض و طبيعت با يكديگر برابرى مىكند در اكثر اوقات احوال بر يك نسق بود و تحقيق اين مراتب به ظهور آثار نضج و عدم آن و ساير دلايل خير و شر توان نمودن .\r\n\r\nحميات صفراوى\r\nسه نوع است :\r\nيكى آن است كه تعفن صفرا در عروق افتاده باشد كه دور است از دل و جگر و آن را غب لازم گويند و غب اگر چه به حقيقت آن بود كه يك روز واقع شود و يك روز واقع نشود اما چون اين حمى با وجود لزوم از آن قبيل است كه يك روز اشتداد او بيشتر است و يك روز كمتر ، بدان سبب موسوم به غب گشته است .\r\nدوم آن است كه تعفن صفرا در عروقى باشد كه در نزديكى دل يا جگر يا فم معده‌اند و آن را محرقه گويند يعنى سوزاننده ، جهت آنكه با وجود لزوم تب حرارت و قلق و تشنگى و التهاب در اين بيشتر است و باشد كه چنان پندارند كه در درون سينهء او آتشى مىسوزد به واسطه قرب ماده عفن به اعضاى گرم و گرم‌كننده و زيادتى وحشت رسيدن از آن به روح و حار غريزى و فم معده و جگر و ممكن بود كه تعفن خلط در محرقه در\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nعروق تمام بدن باشد و در حوالى دل و جگر و فم معده بيشتر باشد و اين صنف بدتر باشد .\r\nسوم آن است كه تعفن صفرا در خارج عروق باشد و آن را غب گويند به حقيقت جهت آنكه مىگذارد و مىگيرد و براى تأكيد همين معنى ، غب دايره و نايبه هم خوانند .\r\nو اين غب دايره بر دو قسم بود :\r\nيكى آنكه ماده متعفن آن صفراى خالص باشد و آن را بدين جهت غب خالص نامند و حقيقت غب اين قسم را ثابت بود .\r\nدوم آنكه ماده متعفن آن از صفرايى بود كه با بلغم اختلاط و امتزاج نيكو يافته باشد و غليظ گشته و بدين جهت آن را غب غير خالصه گويند و غبيّت اين را گاهى ثابت بود .\r\n\r\nحميات بلغمى\r\nسه نوع است :\r\nيكى آن است كه از تعفن بلغم شور افتاده باشد در عروقى كه نزديك دل و جگر و فم معده است و آن را به‌واسطه قرب اعراض و لوازم آن به محرقه هم ، محرقه خوانند .\r\nدوم آن است كه از تعفن بلغمى زجاجى يا ترش يا شيرين افتاده باشد در عروق دور از دل و يا در تمام عروق بدن و ليكن در عروق حوالى دل و جگر كمتر بود و آن را حمى لثقه خوانند .\r\nسوم اين است كه در تعفن بلغم مطلقا در خارج عروق افتاده باشد و آن را نايبه و مفره خوانند و مواظبه نيز گويند جهت آمدن آن هر روز و قريب به فترت يكديگر و در تحت اين نوع به سبب بعضى اعراض قويه و احوال لازمه عجيبه اصناف پديد آيد منسوب بدان اعراض و احوال چون غشى و نهارى و ليلى و ظاهر الحر و ظاهر البرد .\r\n\r\nحميات سوداوى\r\nدر دو نوع است :\r\nيكى لازمه به‌واسطه تعفن سودا در داخل عروق وجود اين حمى نادر بود جهت قلت سودا در عروق به تخصيص سوداى غير طبيعى .\r\nدوم دايره و نايبه به‌واسطه تعفن سودا در خارج عروق و اين قسم به اعتبار اختلاف دواير و نوايب منقسم مىگردد به اقسام و هريك را بدان مناسبت تسميه كنند چنانچه دوره آن اگر به چهارم مىافتد آن را ربع مىخوانند و اگر به پنجم مىافتد آن را خمس مىخوانند و اگر به ششم مىافتد آن را سدس مىخوانند و اگر به هفتم مىافتد آن را سبع مىخوانند و اگر به نهم مىافتد آن را تسع مىخوانند .\r\nو قسم ديگر اگر چه ممكن است بيان نكرده‌اند و باشد كه نيافته باشد و جالينوس اكثر اين‌ها را سواى ربع انكار كرده است و مىگويد كه من نديده‌ام الا خمس ضعيفى و حدوث اين‌ها را در هر نوبت از اسباب باديه مثل حركت قوا و اكل و شرب گرمى و خشكىفزا و اعراض مفرط و محرك حرارت و سودا مىداند .\r\nو بقراط مىگويد كه من جمله را ديده‌ام و هريك را بيانى فراخور آن كرده و بعضى نوع اول را كه لازم است ربع لازمه مىخوانند به‌واسطه اشتداد اغراض آن به نوبت ربع .\r\n\r\nحميات مركبه مطلقا\r\nبعضى آن است كه تركيب آن از اجناس متباعده\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاست همچو مركب از حمى دق و حمى خلط .\r\nو بعضى آن است كه تركيب آن از انواع يك جنس است همچو مركب از غب لازمه و غب دايره .\r\nو بعضى آن است كه تركيب آن از انواع اجناس متباعده است همچو مركب از حمى ورم عرض و حمى عفونى مرض .\r\nو بعضى آن است كه تركيب آن از افراد يك صنف است و از يك نوع همچو مركب از دو غب خالصه و يا از دو ربع يا از سه ربع يا از دو خمس و سه خمس و اشباه آن .\r\nو بعضى آن است كه تركيب آن از اصناف يك نوع است همچو مركب از غب خالصه و غير خالصه و يا از ربع و خمس و امثال آن و از اين جمله آنچه مركب است از حمى صفراوى و حمى بلغمى آن را شطر الغب خوانند بدان مناسبت كه يك نصف آن غب است و تشخيص جمله به ملاحظه علامات و تحقيق لوازم هريك ممكن بود و ليكن تدقيق عظيم در اين باب واجب باشد كه در اين‌ها اشتباه عظيم واقع مىشود از آن ممر خطاهاى كلى مىافتد .\r\nو چون اقسام حميات معلوم شد اكنون بيان احوال و علامات و معالجات هريك بر وجهى كه تجارب بدان رسيده است كرده شود و باللّه التوفيق .\r\n\r\nبيان معالجات و علامات حمى اما سونوخس\r\nحدوث آن بيشتر از سده امتلايى بود كه محل دم زدن خلط كمتر گردد و بدان سبب گرم شود ناطبيعتى و برجوشد و باشد كه مردم آسوده به يك بار حركت قوى كند و خون اندر تن ايشان به يك بار بجنبد و به حال دم زدن آن نشود و گرم‌تر گردد و اكثر اسباب قويه حمى يوم اين تب پديد آيد .\r\nو بيشتر حدوث تب‌هاى دموى در فصل بهار افتد و اندر بلاد گرم و تر .\r\nو كودكان مرطوب را خصوصا از سن دوازده تا چهارده بسيار افتد و همچنين مردم جوان لحمانى و فراخ رگ و همچنين مردم تن‌آبادان گوشت‌خواره و شراب خورده را ممكن بود كه اندر سونوخس خون از حرارت تعفن پذيرد و به مطبقه منتقل گردد و باشد كه خون گرم و صفراوى شود و به دماغ برود و به سرسام منتقل شود .\r\nعلامت اين تب آن است كه از اول آهسته و همواره بىسرمايى و تكسرى و لرزى پديد آيد همچو حمى يوم و لازم باشد و به نرمى زياد و كم شود و رنگ روى و چشم سرخ و رگ‌هاى تن ممتلى و برخواسته بود خصوصا بر صدغين و محل حجامت و مفصدى كه عادت بوده باشد و بينى بسيار خارد و آب از چشم رود و حرارت تب هرچند زياده‌تر از حمى يوم شود ليكن خيلى كمتر از حرارت محرقه و غب باشد و چون كف دست گرم بر آن نهند لحظه نيك بخارى كه برآيد نيكو و نمناك بود و در غير وقت بحران هيچ عرق نكند و باشد كه خواب كم آيد و باشد كه حلق و لهات و لوزتين آماس گيرد از جهت غلبه خون و حرارت و بيشتر اوقات دم زدن او به دم زدن خداوند ضيق النفس ماند و بعضى آن حمى را بدين سبب حمى الربوا خوانند يعنى تبى كه در او دم زدن دشوار است و سبب اين جوشيدن خون بود اندر حوالى دل و جگر و جمع شدن بخارات گرم از آن اندر فضاى سينه .\r\nو نبض عظيم و قوى و ممتلى باشد و به سرعت و تواتر گرايد و اختلافش كمتر از آن بود كه در غب و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمحرقه .\r\nو بول از گلگونى به سرخى گرايد و بىآثار نضج نباشد و از آثار عفونت خالى بود .\r\nو مخفى نماناد كه هر انتقالى را به ظهور علامات منتقل اليه بتوان شناخت و بعد ظهور بحرانى كه داب مرض منتقل است و لم اين علامات اكثر واضح است و از بيانى كه در ساير حميات خواهد بودند مزيد توضيحى حال گردد ان شاء اللّه تعالى .\r\nعلاج آن مبادرت است به فصد كامل از اكحل يا باسليق و به هيچ حال فصد را از روز اول دوم سوم باز پس نشايد افكندند و خون چندان بر بايد داشتن كه به حد غشى رسد و آنجا كه قوت و فصل و سال مساعد بود چندان خون بيرون بايد كردن كه غشى افتد زيرا كه ماده به فصد مرتفع شود و حرارت به غشى و سبب آن كه غشى مزاج قوى را خنك مىسازد و چون دم غير عفن خلط پخته است مهلت جهت نضج احتياج نباشد و گاه باشد كه از بعد غشى قى افتد و يا اسهال صفرا و يا عرق كند و صحت يابد و آنجا كه از فصد كامل به دفعت مانعى باشد استفراغ دم به دو دفعه و سه دفعه و در دو روز و سه روز بايد كردن و آنجا كه فصد جايز نباشد به حجامت و به شرط اذن و امثال آن بايد شتافت و اگر مانع فصد تخمه باشد مهلت تا رفع آن بايد دادن و همچنين حجامت و شرط اذن را نيز موقوف بايد داشتن و در اين حين تليين برفقى بسى موافق بود .\r\nو امساك و تقليل غذا و بعد رفع مانع سرعت در تقليل دم واجب بايد شناخت به سبب آنكه چون اين مرض از امتلاى دم است و خون خلطى عام و غالب است ، از تاخير استفراغ آن بيم باشد كه مجارى روح بسته شود و بيمار به فجات بميرد و يا به مرض ديگر منتقل شود مهلك چنانچه قبل از اين گفته شد .\r\nو بعضى گفته‌اند كه اگر از مرض هفت روز و يا ده نيز گذشته باشد و قوت بر جاى بود استفراغ دم بايد كردن و حق آن است كه همه استفراغات نظر با قوت مزاج است آنجا كه قوت باشد هروقت كه استفراغ واجب شود بايد كردن الا در روز بحران و اگر قوت ضعيف باشد در اول نيز نشايد هيچ استفراغ كردن و به تعديل مزاج و تقويت تدارك بايد نمودن كه بسيار كسى را ديده‌اند كه در ضعف قوت و اوقات بحران و كهنگى مرض فصد كرده‌اند و هلاك شده‌اند .\r\nجالينوس گويند آنجا كه از فصد و حجامت مانعى باشد كه اگر اندر احشا آفتى نباشد و تخمه نباشد علاج آن به آب سرد كنيم و آن‌چنان بود كه چندان آب سرد كرده خورانند كه مريض بلرزد و رنگ او به سبزى مايل گردد و حرارت زايل شود و اگر در احشا آفتى باشد و ليكن مضرت تب بيشتر از آن بود و يا بيم باشد كه به ذبولى منتقل شود هم علاج به آب سرد كنيم و بعد از آن اگر قوت قوى باشد به كم‌كردن امتلاء به تدريج و گشادن سده مشغول شويم و اندك تقليل امتلاء و تفتيح سده دواهاى خنك به كار داريم .\r\nو محمد زكريا گويد بسيار باشد كه اندر تب‌هاى حاره آب سرد مفرط دهند و تب اندر حال ساكن شود ليكن بعد از آن تبى آهسته بازآيد و باشد تا چهل روز و بيشتر بماند و تا رعاف و يا عرق پديد نيايد زايل نشود و سبب آن باشد كه بحران را پس افكند و ماده را غليظ و فسرده سازد و يا بلغمى فسرده شود و عفونتى در آن آويزد و حق علاج آن است كه چون از حرارت بيم مضرت كلى باشد و تسكين آن واجب بود كه از درازى بيمارى خطر كمتر از آن افتد كه از گرمى و حدت و آن جا كه در احشا آماسى بود و استفراغ نتوان و از آب سرد گذر نباشد و يا سكنجبين كم‌ترشى و يا جلاب سرد\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبايد دادن تا ماده بسيار غليظ و آماس صلب نشود و در جلاب تخم‌هاى خنك و نرم بايد كردن و آب بيشتر تا به صفرا مستحيل نشود و خنكى بيشتر دهد و آنجا كه فصد كامل كرده شود و هنوز حرارت لختى باقى باشد غذاها و شربت‌هاى ترش و خنك كرده بايد دادن و گوشت و هرچه خون‌فزاى باشد دور بايد داشتن مگر وقتى كه قوت ضعيف بود كه آنجا به گوشت جوجه مرغ يا خروس رخصت باشد و طبيعت را نرم بايد داشتن به مثل معصور انارين و يا شير خشت تنها و يا تمر هندى و اندك شكر و امثال اين‌ها .\r\nو از هرچه خون را برجوشاند از شيرين‌ها به تخصيص از ترنجبين در جمله حميات دموى حذر بايد كردن و اطفال و كودكان خرد را شياف‌هاى خنك كافى بود .\r\nو هرگاه بعد فصد آثار حركت و غلبه صفرا ظاهر گردد استفراغ صفرا به نقوعات مقوى يا خود به معصور انارين يا هليله زرد بايد كردن و اگر به جهت تبريد و تقويت به فواكه احتياج افتد آلوى رسيده و امرود و سيب شيرين و انار ملس و ميخوش و قراصيا و بهى و مغز بادرنگ اندكى جايز بود و اللّه اعلم .\r\n\r\nمطبقه\r\nبيشتر تعفن خون از بسيار خوردن ميوه‌هاى تر باشد كه آن را رقيق و آبناك سازد و بدان سبب عفونت پذيرد و گرم شود و برجوشد همچو شيره انگور و يا رطوبات خام با خون جمع كند و حرارت غريزى آن را نتواند گواريدن و حرارت غريب اندر آن اثر كند و خون را تباه گرداند چنانچه در اسباب مطلق تعفن اشارتى بدين معانى سبقت يافت .\r\nو بسيار باشد كه اندر مطبقهء خونى كه در عروق حوالى دل و جگر است عفونت بيشتر پذيرد و از آن صفراى عفن پديد آيد و به محرقه منتقل شود و باشد كه از غلبه حرارت دم صفرايى عفن به دماغ پر شود و به سرسام گرم منتقل گردد و باشد كه حرارت خون را سخت برجوشاند و طبيعت آن را به جانب پوست مايل سازد و به حصبه يا آبله منتقل گردد و باشد كه از جهت كثرت مبالغه در علاج به مبردات از جهت تطفيه حرارت به ليثرغس منتقل شود .\r\nجالينوس مطبقه را منكر است و بر آن رفته است كه چون عفونت اندر خون اثر كرد لطيف او مستحيل به صفرايى مىگردد عفن و تبى كه لازم آن است تبى است دايمه صفرايى ، ليكن چون از صفراى دموى حاصل شده در لوازم از غب لازمه صفراوى فرودتر است و از جهت غلبه و انتشار و قرب عهد و طبع به دم علاج آن قريب به علاج حمى دموى است و اگر چه اين كلام خالى از وجهى نيست لكن به تجارب مذهب بقراط چنانچه بيان كرده‌ايم ترجيح يافته است .\r\nعلامت اين تب آن است كه حرارت آن از اول تيز باشد قريب به حرارت غب لازم با تكسر و ماندگى و گرانى سر و تن پديد آيد جهت امتلاى دم و عفونت و مليله كه عبارت است از اندكى گرمى خلاف عادت و كلاتى و صداعى هم بر آن مقدم بود . و هيچ سرما و لرز نكند جهت محفوظيت خلط در عروق و همچو غب لازم فتراتش فى الجمله ظاهر بود و تشنگى و صداع و اختلاف نبض و تغيير طعم دهن و تغير لون ظاهر زبان در اواخر به درشتى و سياهى اينجا بيشتر از آن بود كه در سونوخس جهت تعفن خلط . و سرخى چشم و روى و امتلاى رگ‌ها قريب بدان بود كه اندر سوناخس .\r\nو بول تيره و به سرخى مايل و ناخوشبوى باشد و هيچ\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعرق نكند الا در وقت بحران جهت محفوظيت خلط و غلظ آن .\r\nو باشد كه در وقت اشتداد حرارت اولا نمناكى در پوست ظاهر شود جهت تحليل يافتن اندك رطوبتى از حدت حرارت .\r\nو در متناقص نقصان مرض و علامات نضج به زودى ظاهر گردد و اگر چه از اول صعب افتاده باشد و بسيار بود كه در چهارم بحران نيكو كند جهت قوت طبع و پختگى خلط .\r\nو متزايده اكثر آن بود كه بحران به هفتم كند به خير يا به شر جهت حدت ماده و غلبه تعفن .\r\nو متساويه بسيار افتد كه تا هفت روز بر يك حال باشد و بحرانش ديرتر افتاد و بيشتر آن بود كه اين تب چون بحران كند نقاء تمام حاصل نگردد و اندك حرارتى باقى بود . ليكن به زودى تدارك پذيرد و هرگاه در روزى از روزهاى بحران اين تب لرز پديد آيد نشان سلامتى و زايل شدن اين مرض بالتمام است .\r\nو گفته‌اند كه هرگاه اندر اين تب سبات پديد آيد و شكم باد گيرد چنان‌كه اگر دست زنند آواز طبل كند و بيمار بىآرام باشد و بر بستر همين گردد و از اجابت طبع آسايش نمىيابد و بر تن او خشك ريزه سبز و پهن پديد آيد نشان قرب مرگ باشد .\r\nعلاج تقليل دم است به فصد و يا حجامت و يا شرط اذن ، و ليكن فصد تا حد غشى كفاف و ترك غذا قريب سه شبانه‌روز اگر توانند به غايت نافع بود و الا قليلى از اغذيه لطيفه مىدهند و تطفيه حرارت و تليين صفرا به دستورى كه در سوناخس مذكور شد مىكنند و به تخصيص به غذاها و شربت‌هاى ترش و نرم و به ملين هليله زرد در آب انارين و يا به چهار شربت مقوى بسيار و به شياف‌هاى خنك نرم چون كشته زردآلو و امثال آن .\r\nو اينجا به آب سرد و چيزهاى خنك كرده ، آن نفع حاصل نشود كه در سونوخس ، جهت آنكه خلط عفن چون سرد شود فسرده گردد و دير نضج يابد و اگر بلغمى به آن ضم گشته تعفن پذيرد و قضيه صعب گردد و طبيعت از نضج عاجز آيد بلكه اينجا عنايت بيشتر به نضج ماده باقيه بعد از استفراغ دم بايد كردن .\r\nو اگر مادهء رقيق باشد آن را به آب سرد و امثال آن غليظتر ساختن مصلحت بود و اگر غليظ بود آب سرد نبايد دادن بلكه ترشىها نيز كمتر بايد دادن و به غذا و شربت‌هاى معتدل و رقيق ، ترقيق و تلطيف آن بايد كردن .\r\nو اگر فصد را سببى كه مانع مهلت اندك باشد از مولدات عفونت دم همچو قصور هوا و اقتضاى آن مر امراض عفونى را موجود نباشد ، بعد يك شبانه‌روز كنند اولى بود زيرا كه خلط چون عفن است نضج مىطلبد و اما چون خون است به نضج بسيار محتاج نيست و مهلت بيشتر از آن نيز نمىطلبد و ليكن آنجا كه تخمه بوده باشد تأخير تا رفع آن واجب بود .\r\nو بعد فصد در استفراغ صفرا نيز يك شبانه‌روز اقلا مهلت بايد دادن تا قوت بازآيد و اثر نضج بهتر ظاهر گردد و آن استفراغ مقوى و سهل افتد نه مضعف و متعب ، و بيشتر از اين مهلت نتوان .\r\nو آنجا كه ضعفى باشد از گوشت جوجه مرغ دادن گريز نباشد .\r\nو آنجا كه حرارت غالب بود كشكاب بايد دادن و آش جو مقشر كه عناب چند در آن جوشيده باشد و اندك گشنيز سبز و اسفناج هم در آن نيكو بود و به تجربه پيوسته است كه آبى كه عناب بسيار در آن\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nجوشيده و صاف كرده و خنك ساخته به جاى آب گاهى دادن در حميات دموى عظيم نافع بود و عطش و ضعف را كمتر سازد و غذاها و شربت‌هاى خنك و كافوريات كه در غب مذكور مىشود جمله مفيد آيد .\r\nو آنجا كه اعراض صعب پديد آيد مثل صداع و سبات و خفقان و سهر و رعاف مفرط و آفت و درد احشا و افراط عرق و قى و اسهال و كرب و غثيان و غشى و تشنج و تنگى نفس و عطسهء مفرط و اشباه اين‌ها . و اگر چه بحرانى باشد علاج هريك از دستورى كه در محلش مذكور شد ، آنچه لايق وقت بود بايد كردن و در مبحث محرقه هم بعضى مبين مىگردد .\r\nو در جمله اوقات حرارت مسكن را و هوا را خنك بايد داشت الا در وقت بحران به عرق كه آن هنگام هوا را معتدل بايد داشتن و تن را پوشيده تا عرق را بازندارد و اين رعايت در جمله حميات بايد كردن چندان‌كه عرق به حد افراط نرسيده باشد .\r\nو گفته‌اند كه در مطبقه بعد تنقيه و در وقت انحطاط اگر مريض در حمام لحظه مكث كند و بعد از آن در مسلخ چندان بخوابد كه عرق نيك كند عظيم نافع بود و بدين تدبير بسيار كس از اين مرض به زودى رسته‌اند .\r\nحكايت : در سنه 889 متوجه هرات بوديم ، يك ده روز از نوروز سلطانى گذشته ، به قصبهء اسفراين رسيديم و در هواى آنجا اندك تعفنى پيدا شده بود و مولد تب مطبقه و حصبه گشته و خلق بسيار در زمستان بدين امراض تلف شده بودند . بعد يك شبانه‌روز كه آنجا ساكن شديم هفت هشت نفر از جوانان را كه همراه بودند وقت چاشتگاه گرانى در سر و تن و صداعى پيدا شد و بعد ظهر تب آمد به غايت گرم . و در وقت عصر جمله را فصد كرديم و خون تا حد غشى گرفتيم .\r\nخفتى پيدا كردند . بعد از آن به وقت خفتن هريكى را يك حب الشفاى بزرگ خورانيديم چنانچه گرفت ايشان را و هذيان گفتن آغاز كردند . جمعى را بر ايشان موكل ساختيم كه نگذارند كه بسيار حركت كنند و خود را از جاى بيفكنند و قصورى شود و به هر حيله كه بود تسكين ايشان كرديم تا خواب كردند . على الصباح جمله به هوش آمدند صحت يافته ، فى الحال نقل هوا كرديم و ايشان پياده چهار فرسخ آمدند و هيچ تشويشى ديگر نشد و در تب‌هاى امتلايى عفونى اين طريق علاج بسيار به كار داشتيم و انفع از اين نيافتيم به تخصيص جهت مردم غير متنعم و غير اطفال .\r\n\r\nغب لازم\r\nاشتداد آن به نوايب غب به سبب آن است كه چون ماده آن در عروق محفوظ است و در نوايب غب از جنس خود ديگر مدد مىيابد و اندكى كه تحليل يافته بود عوض مىگردد و حرارت و اضطراب بيشتر ظاهر مىشود و اكثر انقضاى آن در هفت روز بود .\r\nعلامت اين تب متوسط بود ميان علامت مطبقه و محرقه . و جالينوس مطبقه را از جهت كثرت مناسبت و مشابهت به غب لازمه از جمله عد كرده است .\r\nو فرق ميان اين حمى و مطبقه آن است كه در اين تب هيچ گرانى تب نباشد جهت خفت ماده و صداع و تلخى دهن و كرب و سهو و تلواسه و قلت اشتها اينجا بيشتر بود جهت غلبه صفرا و غلبه حركت بخار آن و بول اكثر رقيق نارى بود و يمكن كه اندك عرق گاهى پديد آيد از جهت رقت ماده و تب همچنان باقى باشد و علامات امتلاء بسيار پديد نباشد و در روزهاى طاق اشتدادى ظاهر شود و بيهوشى گاهى طارى گردد و فرق ميان اين تب و محرقه در بيان علامات محرقه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمبين گردد .\r\nعلاج آن است كه نخست تدبير تسكين حرارت و تعديل و تسكين صفرا كنند به مثل سكنجبين در آب هندوانه رسيده شيرين و لعاب اسپغول و حليب تخم خيارين با شراب آلو و يا با شراب ليمو اگر ضعفى در معده باشد و همچنين به كشكاب و آب سرد و آش آلو و آش انار و آش زرشك و آش تمر و تليين طبيعت كنند هر روز دو سه مجلس به شراب بنفشه در آب ليمو و آب آلو يا تمر و يا با اندك شير خشت و در اين آب‌ها سكنجبين قندى كنند يا معصور انارين .\r\nو اگر بدين‌ها مقصود حاصل نشود به شياف‌هاى نرم و خنك مدد كنند مثل شكر و بنفشه و مقشر و اشباه آن .\r\nو آلوى رسيده غلبه بر يخ خنك كرده خوردن هم عظيم مفيد آيد .\r\nو بعد ظهور آثار نضج به بيند اگر خون غلبگى دارد فى الحال فصد كند و خون به مقدارى كه در مطبقه گفته شد برندارند و قصد ناقص نيز كنند و بعد فصد مراعات قوت و تسكين صفرا كند به شربت و غذايى كه لايق و چون قوت بازآيد بعد شبانه‌روزى تقريبا اسهال صفرا كند تا بيست مجلس به آنچه مناسب بود از مليناتى كه اينجا در مطبقه مذكور شد .\r\nو اگر بعد نضج در خون غلبه نباشد و سحنه و فصل و سن هم مقتضى آن نبود ، فى الحال به اسهال صفرا مشغول بايد شدن و اگر به قى صفرا لختى دفع شود مفيد بود و آب سرد هر ساعت تجرع كردن صفرا را نضج دهد و تسكين حرارت نمايد و عرق بجنباند و غذاها و شربت‌هاى خنك كرده هم عظيم مفيد بود .\r\nو آنجا كه قوت ضعيف باشد بعد تنقيه مثل گوشت جوجه خروس در آش داخل بايد ساختن و كباب آن انار آب زده با اندك خشكه پلاو و افشلهء آلوى بر يخ سرد كرده يا افشلهء سكنجبين سرد كرده معتاد را عظيم نافع آيد و آش آلو با اندك نعناع و چغندر در اين مرض بسيار نيكو بود و همچنين آش انار و اگر به زيادتى علاج محتاج شوند از حقن‌هاى علاج‌هاى محرقه به كار دارند .\r\n\r\nاما محرقه صفراوى\r\nانتقال و نكس اندر محرقه كم اتفاق افتد و بحران وى به قى باشد يا به اسهال يا به رعاف يا به عرق يا به دو حال از اين‌ها . و اين تب صفراوى چون پيران را پديد آيد كمتر خلاص يابند از جهت ضعف و بعد مزاج از مرض . و آنچه در فصل‌هاى سرد افتاد بدتر باشد و بر اطفال از جهت ترى مزاج آسان‌تر گذرد .\r\nو محرقه چون به نوبت‌هاى جفت اشتدادى يابد سخت بد باشد و بحران در اين تب بيشتر اندر ششم بود و در هشتم . و آنچه از ششم بگذرد اميد خلاصى پديد آيد و آنچه از هشتم بگذرد غالب آن خير بود . و آنچه از دوازدهم و چهاردهم بگذرد كم ضرر كند . و آنچه از هفدهم بگذرد اگر خطايى در تدابير نكنند هيچ خوف نباشد جهت سرد شدن ماده فى الجمله و مقاومت قوت و تقليل سبب و الفت دل به آن .\r\nعلامت اين تب آن است كه باطن سوزان‌تر از ظاهر باشد جهت غلبه عفونت مضر به دل و جگر و بدان سبب تشنگى و اضطراب عظيم بود و سهر و كرب و منش گشتن و تلواسه و غشى و غور عينين و اختلاط عقل و سقوط شهوت طعام اين بيشتر از ديگر تبها باشد و فتراتش كم ظاهر گردد و از اول هيچ فراشا و لرز نباشد و در غير وقت بحران عرق نكند جهت محفوظيت خلط\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدر عروق و به وقت بحران به عرق البته فراشا پديد آيد ، آن‌گاه گرم‌تر شود و عرق كند و نقاء تمام حاصل گردد جهت قوت طبع و تحليل و پذيرفتن ماده به يك بار .\r\nو اكثر در اواخر مرض لون زبان از زردى و درشتى به سياهى گرايد و باشد كه سخت سياه شود و شقوق در لب‌ها پديد آيد جهت شدت لهيب صفراى فاسد و علامات امتلاى دم هيچ ظاهر نباشد .\r\nو بول به دستور تب‌هاى عفونى تيز و بدبوى باشد و به دستور تب‌هاى صفراوى نارى بود و اكثر آن باشد كه صفرايى به براز دفع مىشود و هر روز چند مجلس اندك سوزان و سخت بدبوى و كم‌راحت .\r\nو كودكان را در محرقه بسيار سبات پديد آيد يا حالى كه بدان ماند جهت كثرت صعود بخارات تيز و بد به دماغ و شيرخواره اندر اين تب شير نخواهد و آنچه بخورد اندر معده او ترش گردد جهت قبول تعفن و حرارت از دل و جگر .\r\nو بقراط مىگويد كه كسى را كه در محرقه رعشه پديد آمده باشد ، اگر سخن مدهوشانه گفتن آغاز كند ، رعشه او زايل شود از جهت گرم شدن اعصاب از صعود بخارات و تحليل يافتن موادى كه سبب رعشه شده بود از اعصاب .\r\nو مرا حدوث رعشه در اين تب به غايت غريب مىماند مگر آنكه سبب ضعف قوت اليه باشد از غلبه شدن خلط گرم و آن هنگام ازاله آن از بىهوشى عجيب تر مىنمايد و چون واقع تواند داشتن هرگاه اختلاط ذهن مقدم باشد به رعشه بهتر بر طرف شود جهت قبول عصب‌ها ماده مرض را .\r\nو هم او گويد كه چون در محرقه سعال پديد آيد تشنگى زايل شود جهت ميل رطوبات به شش از گوشت نرمى كه نزديك اوست به‌واسطه حركت او به سرفه .\r\nو گفته‌اند كه اندر محرقه چون ناگاه راحتى پديد آيد بىآنكه بحرانى ظاهر بوده باشد استفراغى و يا انتقالى و بىآنكه به شربت‌هاى خنك و موافق تسكين كرده باشد يا از هوايى به هواى لايق‌تر رفته و نبض كه سريع بوده باشد ، آهسته شود و قوت ضعيف باشد ، زود بميرد .\r\nو حذر شدن اعضا و بسيار طلبيدن دل در محرقه عظيم بد باشد و مجرب است و اكثر نبض صاحب محرقه از اول عظيم باشد و با فترت و بىسرعت و تواتر و در غب لازم بىفترت بود و با سرعت و تواتر .\r\nعلاج هيچ تدبيرى واجب‌تر و نافع‌تر از تسكين حرارت نيست و طريق آن تبريد مسكن است و به كار داشتن غذاها و شربت‌هاى خنك و سرد كرده و آب سرد غلبه و نهادن طلاها و ضمادهاى خنك سرد كرده مقوى بر جگر و سينه و سر چنانچه در دق و غيره معلوم شد .\r\nو اينجا جهت انتظار نضج هيچ تقصير در اين ابواب نبايد كردن و از دورى مرض به تبريد بسيار نبايد ترسيدن كه خطر مهلت تبريد عظيم است .\r\nو بسيار باشد كه جاهلان كم‌تجربه تقصير كنند جهت طلب نضج و از حدت حرارت دل و دماغ و معده مريض بريان شود و تشنج خشك در عصب‌ها و عضل ها پديد آيد و نفس تنگ شود و يا لقوه خشك حادث گردد و تدارك نتوان كرد .\r\nو در غب لازمه از جهت دور بودن خلط عفن از حوالى دل مبالغه در تبريد بدين مرتبه احتياج نيفتد و اينجا قبل از ظهور آثار نضج كافوريات نبايد دادن و اقتصار كردن بر دادن سكنجبين و شربت صندل و ليمو و شراب ريواج و انار و آلو و تمر و سيب ترش جمله با گلاب اندك و لعاب اسپغول سرد كرده و بعضى با آب\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nهندوانه و يا با شيره تخم خيارين و يا شيره تخم خرفه سرد كرده هر ساعت از سحر بلند تا خفتن در اثناى خواب نيز اگر ضرورى باشد .\r\nو همچنين در دادن كشكاب و يا آش جو در چاشتگاه ها به مقدارى ضرورت واجب بود چندان‌كه اثر نضج پديد آيد و سكنجبين كه تركيب آن از شيره تخم خيارين و شيره تخم خرفه و كاسنى كه آن‌ها را به آب هندوانه كوفته باشند و از آب آلو و تمر و اندك سركه و اندك صندل و قند به مقدارى كفاف باشد عظيم نافع بود .\r\nو هرگاه كه اثر نضج پديد آيد و حرارت و اعراض همچنان برجاى باشد سحرگاه قرص كافور در سكنجبين بايد دادن و به وقت طلوع آفتاب كشكاب سرد كرده و بعد از آن ديگر شربت‌هاى سرد كرده مذكوره و آب سرد خوب است به دستور مطبقه اگر در احشا بسيار آفتى نباشد و الا تدابير سخت سردكننده نكنند و كافور دور دارند و به همان طريق مقدم عمل كند به ترتيب و اعتدال .\r\nو من بسيار كس را كه حرارت اين تب غالب بود و اشتهاى عظيم نداشتند و تشنگى عظيم داشتند و احشاى ايشان به سلامت بود و بعد از نضج و بعد هفتم دوغ آب به يخ سرد كرده مىدادم و معتاد نيز بودند گاهى با نان اندك و گاه بىنان و تبريد عظيم مىشد و بعضى را اندك فراشايى پديد مىآمد و بعد از آن روز هر روز به همان محل و گاهى به غير آن محل اندك فراشايى باز پديد مىآمد و تب بر حال خود بود و فترت‌ها ظاهر پيدا مىكرد و از چهارده روز به خير مىگذشته و به هفده و هيجده روز صحت مىيافتند و با طباشير دادن دوغ اولاست جهت منع آن از قبول عفونت . و بعضى كسان را كه به غذاهاى گيلانى معتاد بودند خشك پلاو با جوجه مرغ كباب و افشلهء سركه و غيره به يخ سرد كرده ، بعد هفتم مىداديم . و اگر سرفه داشتى به خورانيدن آب عناب كرده تسكين عطش و سرفه او مىكرديم و افشلهء آلوى كم‌ترشى مىفرموديم ، مفيد مىآمد و بعد سيزده روز بحران صحت مىكردند .\r\nجالينوس اندر محرقه به وقت صعبى حرارت طعام دادن به بيمار فرموده است جهت آنكه بيم سقوط قوت است و اين به غايت تدبيرى نافع و آزموده است .\r\nو آنجا كه بيمار را اشتهاى طعام نباشد بنگرد اگر اندر فم معده او خلطى باشد معده را به چيزى مناسب از سفرجليات و زرشكيات و ضمادهاى خنك تقويت كنند .\r\nو اگر در فم معده خلطى نباشد طعام‌هاى خوشبوى كم گرمى كه شهوت طعام را بجنبانند ، نزد او بنهند چون مرغ بريان به زيره و گشنيز و پياز و ناردان كوفته آكنده و نان پاكيزه تازه پخته و امثال اين‌ها . و اگر اندكى از آن مرغ به مزد بهتر بود و مزيدن آبى و زعرور و قراصيا و امثال آن هم نيكو باشد و اندك افشله نيز بسيار ممد اشتها بود .\r\nو گاه باشد كه مريض نيك آگاهى از حال خود نداشته باشد و آب و طعام بدان سبب طلب نكند . آن هنگام او را ببايد آگاهانيدن و آواز دادن و لخلخ‌ها نزديك او نهادن و بر بينى و پيشانى و بن گوش و كف‌هاى دست و پاى او لختى ماليدن تا واقف حال شود . پس شوربايى مناسب به دو خورانيدن و جرعه جرعه آب سرد آشاميدن و باشد كه جهت آگاهى به استعمال شياف خنك يا تيز احتياج افتد و مناسب بود .\r\nو بعضى بعد ظهور نضج فصد فرموده‌اند و بعد از آن مسهل صفرا و حق آن است كه اندر اينجا به فصد جرات چنان نتوان كردن كه در مطبقه و غب لازمه ، زيرا كه بسيار باشد كه صفرا را بدين فعل حدت زياده شود\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nو ضعف غالب گردد و مجال نضج و استفراغ صفرا ندهند و خطاهايى واقع شود .\r\nپس فصد وقتى واجب گردد كه علامت امتلاء دم ظاهر بود و قوت قوى و آنجا كه چنين نباشد استفراغ صفرا بايد كردن به چهار شربت آلوبخارا تمر هندى سناء مكى ترنجبين شيرخشت و اگر عمل آن ضعيف باشد و زياده بايد سناى مكى داخل بايد ساختن و ساير ملينات قوى كه گرم نباشد هم نيكو بود و به مسهل رخصت نباشد .\r\nو بعضى گفته‌اند اندكى سقمونيا در ملينات مصلحه آن تجويز كرده‌اند جهت سرعت عمل و تبريد بالعرض و امزجه قويه را مناسب بود .\r\nو بعضى تاخير در تنقيه فرموده‌اند كه آنجا كه طبع هر روز به شفقت خويش دو سه مجلس اجابت صفرا مىكند . و اين غلط است ، جهت آنكه آن فعل دال است بر غلبه خلط بد و ميل كردن طبيعت به دفع آن و بلاشك چون مددى نباشد به زودى طبيعت از آن عاجز آيد و تدارك نپذيرد تا هنگامى كه مريض را از آن اجابت خفت عظيم حاصل شود و طبيب چنان دريابد از علامات كه خلط كم‌قوت وافى اوست و به همان مقدار نقاء حاصل مىشود و اگر مددى نكنند جايز باشد .\r\nو استفراغ را از سوم و چهارم و پنجم تاخير نبايد كردن كه بعد از آن قوت استفراغ كمتر باشد و آنچه از هفت بگذرد و قوت نيكو بود در هشتم استفراغ كنند و آنچه از هشت درگذرد و قوت وفا كند در دهم استفراغ جايز بود اگر محتاج باشد . و چون از دهم بگذرد استفراغ حاجت نشود چه اگر قوت بر جا است بر بحران آن نيكو قادر بود و مرض نيز فى الجمله خنك شده است . و اگر قوت ضعيف است خود استفراغ نشايد كردن و در هيچ مرضى در روز بحران استفراغ نبايد چنانچه پيشتر بدان اشارت شد .\r\nو در حميات لازمه حاده در ششم نيز نشايد از جهت وقوع بحران اضطرارى پرخطر در وى به تخصيص در اين مرض و سبب آن است كه چون طبيعت نخست مشغول است به دفع مرض ، از تدبيرات عاجز آيد و استفراغ اگر موافق بحران باشد افراط كند و اگر مخالف باشد طبع را عظيم مشوش سازد .\r\nو آنجا كه طبع گشاده باشد و به افراط دفع ماده مىكند و احتياج افتد به بازداشتن از بيم ضعف كلى ، اقراص طباشير ممسك بايد و سكنجبين و خليات دور بايد داشتن و دوغ اينجا نافع بود و شيرهء تخم خرفه بريان و شربت‌هاى ترش قابض نيز .\r\nو از هرچه طبع مريض را نرم كند حذر لازم بود و غذا آش زرشك و سماق و ريواج و امثال آن اينجا بهتر آيد ، چنانچه آش آلو و تمر و اشباه آن ، آنجا كه قبضى باشد و اگر اسهال به خون ادا كند به دوغ و فادزهر حيوانى تسكين بايد دادن و همچنين به طين ارمنى و مختوم و قوابض خنك و سماقيات .\r\nو آنجا كه تشنج خشكى افتاده باشد سينه و گردن او را به موم روغنى كه از روغن بنفشه بادام و يا خطمى ساخته باشد چرب سازند و تراشهء كدوى تر و برگ خرفه با روغن گل كوفته بر سينه و گردن او طلا يا ضماد كردن و غذاى رقيق و مناسب دادن .\r\nو آنجا كه افراطى در قى افتد و از تهوع و غثيان به رنج باشد و بيم سقوط قوت بود ، شراب انار كه پودنه در آن كرده باشند بايد دادن و آب سيب ترش و آب ترشى كه اندكى پوست بيرون پسته اندر آن جوشيده باشد مفيد آيد . و ضمادهاى قابض كه صندل و گلاب و آب برگ مورد و آب سيب ترش و آب بهى ترش به آن ضم كرده باشند بر معده نهادن عظيم نافع آيد . و به\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nشياف خنك ماده را به شيب مايل ساختن هم نيكو بود .\r\nو اگر به قى سودا برآيد اسفنجى به سركه تر كنند و بر معده او نهند .\r\nو اگر تهوع و غثيان و قى نباشد ، به سكنجبين و آب نيم گرم قى بايد فرمود .\r\nو آنجا كه افراطى در عرق باشد دستورى كه در علاج عرق ناقه مذكور شد مرعى دارند و اگر به زياده از آن حاجت آيد ، روغن برگ مورد و ديگر قوابض بر مفاصل و پشت او بايد ماليدن و اطراف او را اندر برف و يخ نهادن و به مروح‌ها و باد زدن و هواهاى خانه و جامه و تن را خنك داشتن و در طبخ فواكه قابض و نبات‌هاى قابض سرد كرده نشستن و به آب سرد غسل كردن و آب‌هاى قابض بر تن ماليدن نافع بود . و سفوف كهربا و جلنار و اشباه آن بر تن ماليدن و صمغ حل كرده بر تن طلا كردن مفيد آيد .\r\nو آنجا كه در رعاف افراطى شود ، آن علاجى كه در افراط رعاف غير بحرانى مذكور مىشود به كار بايد داشتن .\r\nو صاحب ذخيره مىگويد كه من ديدم كه يكى را هيچ حال رعافش را باز نمىتوانستند داشتن ؛ از دست آن جانب فصد كردم و مقدار بيست درم خون برداشتم .\r\nدر حال به ايستاد .\r\nو بسيار باشد كه اندر اين تب سبات و غفلت تام پديد آيد و چاره نباشد از آنكه بيمار را بيدار مىكنند و به آواز بلند به او سخن مىگويند و اگر به مزيد تدبيرى احتياج افتد اندكى تيزاب فاروقى بر پيشانى و كف‌هاى دست‌وپاى او بمالند و بستن پاىها از بيخ ران تا به قدم چنانچه اندكى او را برنجاند مفيد آيد و به افراط قى نيز نافع باشد . و به شياف‌هاى خنك اگر مانعى نباشد عمل بايد كردن و بر مهره گردن و ميان دو كتف او شيشه حجامت نهادن مناسب بود بىشرط .\r\nو بسيار باشد كه عطسه دادن گيرد به افراط و بدان سبب دماغ ممتلى شود و قوت ضعيف گردد و طريق بازداشتن آن است كه چشم و بينى و پيشانى مريض را بمالند و تكليف آروغ آوردن كنند و گردن و حنك او را سخت بمالند و به روغن بنفشه خوب چرب كرده و قطره چند از آن نيم گرم اندر گوش او چكانند و خرق‌هاى گرم كرده و نمك گرم پيوسته بر پس گردن او تكميد كنند و از دود و گرد و بوىهاى عطسه‌آورنده احراز نمايند و اسفنج بحرى و طين نجاح و سويق مىبويانند .\r\nو بسيار باشد كه هرگاه تب تيزتر خواهد شد صفرا بر فم معده بيمار ريزد و غشى آورد ، بايد كه فى الحال آب سرد و گلاب بر روى سينهء او زنند و صندل و گلاب و كافور و عرق بيدمشك بويانند و او را نگذارند كه به قفاء باز افتد و شكم و معدهء او را مىمالند و اطراف او را نيك بندند و بدين تدبير ماده را فروكشند .\r\nو گاه باشد كه حاجت آيد كه لحظه دهن و بينى بيمار بگيرند تا حرارت به اندرون او بازگردد و قوت را برانگيزاند و اگر قدرى سكنجبين به آب گرم در حلق او ريزند يكى از دو مقصودها حاصل گردد يا ماده از فم معده فرورود و طبع اجابت كند و به صلاح آيد و يا به قى بازگردد و فم معده را پاك كند .\r\nو اگر چنين ميسر نباشد مقدار سه درم سنگ شراب ريحانى به آب سرد آميخته اندر حلق او ريزند و درحالىكه به هوش آيد پوست جو با ناردان ساييده دهند و دو سه لقمه نان اندر شراب ريحانى دهند تا قوت به دو باز آيد . بعده چيزى كه مصلح حرارت خمر باشد ، دهند . و اگر بر اين عادت غشى داشته باشد ، قبل از گرم‌تر شدن چند لقمه نان پاكيزه اندر آب‌غوره يا اندر آب‌ليمو يا اندر دوغ يا اندر آب انار ترش يا اندر آب سيب ترش يا\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nاندر آب بهى ترش و امثال آن دهند ، نافع بود در منع آن .\r\nو گاه باشد كه بيمار را شهوت كلبى پديد آيد و آن هنگام چاره نباشد از آنكه حلوايى سازند از ترنگبين و روغن بادام و مغز تخم كدو و تخم خيار و بادرنگ و به خورد وى دهند .\r\nو آنجا كه بيمار از صداع به رنج باشد علاج صداع صفراوى كنند و حقنه معتدل و نرم مفيد آيد .\r\nو آنجا كه بيمار از سرفه به رنج باشد پيوسته حب السعال خنك در دهن نگاه دارند و ملعبات خنك جمله مفيد بود .\r\nو آنجا كه از بىخوابى بسيار به رنج باشد شراب خشخاش اندر كشكاب بايد دادن و گاه باشد كه تشنگى مفرط نيز بدين زايل شود و از جمله علاج بىخوابى آنچه بدين مرض مناسب بود به كار بايد داشتن و بالجمله بوييدن منومات و طلاها و ضمادهاى خوشبويى بر سر و بر كف دست‌ها و پاىها و جگر نهادن ، بىخوابى و تشنگى مفرط هر دو را نافع بود .\r\nو آنجا كه از خشكى زبان و دهن به رنج باشد به لعاب‌ها پيوسته مىشويند و دانهء آبى و بزرقطونا و آلوى بخارايى و تمر هندى و يخ در دهن داشتن و بدين ها غره‌غره كردن مفيد آيد . و اگر لزوجيتى در دهن مىباشد به عسل آب بشويند .\r\nو اگر بر زبان غبار و بخارهاى بسيار نشسته باشد و سخن نتواند كردن اول لعاب‌ها با عسل آب كرده مدتى در دهن بايد گرفتن و بدان شستن . و بعده به اندك تيزاب فاروقى در چهار برابر آب كرده ، روى زبان را بدان شستن اگر نطريقيده باشد و متعاقب آن ملعبات در دهن گرفتن و بالاخر مداومت به لعاب‌ها نافع بود .\r\nو سواد روى زبان را نيز به همين طريق رفع بايد كرد بخار نبايد گذاشتن كه مستقر گردد و بخارات خبيثه آن به دماغ بر شود كه دماغ را مشوش سازد .\r\nاين است فى الجمله بيان تدابير اعراض و افراط بحران‌ها و اگر چه اكثر اين‌ها در ديگر امراض حاره واقع مىشود و علاج اكثر به تقريب مرضيت نيز مذكور خواهد شدن ، و ليكن چون در اين تب از اين حالات بسيار واقع مىشود اينجا نمطى از علاج هريكى بيان كردن مناسب بود و بسيار ديدم كه كسى را كه در اوايل اين مرض استفراغ نيك واقع شد اگر چه عملى بود ، بدين علاج‌ها كمتر محتاج گشت و السّلام .\r\n\r\nغب خالصه\r\nاين تب چون يك روز مىگيرد و يك روز مىگذارد ، سالم‌تر بود از ديگر تب‌هاى صفراوى و از مطبقه و از تب‌هاى بلغمى مطلقا . زيرا كه اينجا بيمار قريب به سى و شش ساعت اندر آسايش بود و اندر آن تب‌ها اين فرصت نيابد و ماده اين تب چون صفراى خالص است و اندر گوشت و مايل به پوست واقع است اميد سرعت قبول نضج و تحليل اينجا بيشتر است . و از جهت وقع خبطها و مبالغه در تبريد ماده بىنضج و بىاستفراغ بسيار باشد كه اين تب به غير خالصه منتقل شود و به دورى كشد و بسيار باشد كه از جهت تدابير گرمى و خشكىفزا به محرقه و يا سرسام منتقل گردد .\r\nو سبب مهلت يافتن اندر اين تب به مدت مذكور آن است كه صفرا از جهت كمى در خارج عروق به عسر جمع مىشود و اگر چه از جهت رطوبت جسمى قبول عفونت به سهولت مىكند اما به جهت يبوست طبع حفظ آن بسيار نتواند كردن و گساريدن آن به قرب\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدوازده ساعت ميسر مىگردد و افاقه بدان مقدار زمان واقع مىباشد .\r\nعلامت اين تب آن است كه اندر آغاز هر نوبت سرمايى به پشت برآيد جهت آنكه حرارت نارى چون بجنبد بعضى رطوباتى را كه مصاحب به عضلات است بگدازد و بجنبانند تا عضل‌ها برودت آن را كه به سبب الفت و مجاورت درنمىيافته‌اند ، دريابند . و اين سرما چون زياده شود و به حد لرزانيدن نزديك گردد فراشا و قشعريره گويند و اندر اين حال بيمار چنان پندارد كه پوست و عضل‌هاى او را به سوزن مىرنجانند به واسطهء حركت بخارات تيز و احساس اين اعضا حدت آن‌ها را و مدت اين حال‌ها اندك بود .\r\nو بعد از ان سرما سخت قوى گردد چنان‌كه نيك بلرزاند به جهت گزيدن مادهء مرض اعضاى حساسه را و كوشيدن قوت دافعه عضله با آن و غور حرارت غريزى به باطن از براى حمايت دل و دفع ماده . و اين را نافض گويند ، چه گويا مىاندازد اعضاى ماده را از خود و مدت اين سرما نيز دراز نباشد و زود تب پديد آيد و سرما ساكن گردد جهت گرمى و لطافت خلط .\r\nو در نوبت اول و دوم و سوم لرز و سرما قوىتر باشد جهت حدت و خامى خلط و بعد از اين ضعيف‌تر مىشود جهت نقصان يافتن حدت و خامى ماده به نضج .\r\nو بيشتر ظهور نوايب اين تب در طرف صباح كه محل حركت صفراست واقع شود .\r\nو گرمى اين تب سوزان‌تر از گرمى تب‌هاى ديگر باشد چنانچه بر تن او چون دست نهند تيزى تب دست را برنجاند و سبب ظاهر است و چون زمانى نيك دست بر آن دارند حرارت آن موضع كمتر شود ، جهت تحليل يافتن ماده لطيف لختى به مدد حرارت كف .\r\nو در حين لرزه و غيره اكثر طعم دهن تلخ بود جهت صفرا . و بول سرخ نارى رقيق بود و اگر قوامى يابد بسى غليظ نباشد .\r\nو بسيار باشد كه اندر روز اول يا سوم اثر نضج اندر وى پديد آيد و غالب اندر چهارم يا هفتم پديد آيد و نبض اندر آغاز نوبت صغير و ضعيف و متفاوت باشد ، جهت غور حرارت غريزى و عدم انتشار حرارت غريب .\r\nو چون تب پديد آيد به عظم و قوت مىگرايد جهت خفت ماده و مختلف باشد جهت تعفن خلط . و ليكن اختلافش كمتر از نبض ديگر تب‌هاى عفونى باشد و گساريدن هر نوبت به عرق بود و بيشتر از دستور ديگر تب‌ها جهت لطافت و رقت ماده و ميل آن به پوست .\r\nو هرگاه كه اندر اين تب آب خورده شود بر پوست بخارى پديد آيد چنان‌كه گويا عرق خواهد كردن . و درازى نوبت غب اگر تا هفت ساعت باشد و از چهار ساعت كمتر نباشد و از دوازده ساعت بسيار درنگذرد ، جهت سرعت تحلل ماده و آنچه به چهارده و پانزده رسد خالصه نباشد و او از اين تب اگر تخليطى و خبطى نشود از هفت نوبت بيش نباشد و در چهارده روز آن را تمام كند و بسيار باشد كه به سه نوبت در هفت روز بگذرد و گاه باشد كه به يك نوبت بگذرد و به سبب قى كامل منقى و يا اسهال تام منقى كه اتفاق افتد از مدد طبيعت و تزايد اين تب مناسب باشد و بىقرارى و بىخوابى و تشنگى در اينجا در اوقات اشتداد حرارت قريب به محرقه بود و خشم و ضجرت و ملالت و نافرمانى و مانند آن اينجا بيشتر از ديگر تب‌ها باشد .\r\nو اگر صداعى بود سرگرانى هيچ نكند و بسيار باشد كه صاحب غب ، غليانى در نزديك جگر خود احساس مىكند .\r\nو بحران تام اين تب يا به عرق باشد يا به اسهال يا به قى يا به ادرار .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nعلاج اين تب خفيف بود از آنچه در علاج محرقه گفته شد و قريب بود به علاج غب لازمه و در رفع امراض نيز قريب به آن‌ها بايد . ليكن چون اينجا لرزى و نوبتى و آسايشى هست چند چيزى مرعى بايد داشتن :\r\nيكى آنكه در نزديك نوبت و در ابتداى آن و در حين سرما و لرز و اشتداد تزايد حرارت هيچ‌چيزى كه غذا باشد نبايد دادن ، جهت آنكه طبع مشغول است به دفع خصم و بازپرداختن به هضم نتواند . پس غذا سبب گران‌بارى طبيعت گردد و نوبت دراز گردد و باشد كه منفذها و اخلاط را تنگ سازد و اندر آن خطرى بزرگ بود و نيز چون هضم غذا ضعيف است خلط خام از او پديد آيد و فسادات ديگر از آن متوقع بود و بعد انحطاط حرارت خصوصا به وقت اشتها در غذا و شربت مختارند .\r\nو ديگرى آنكه در حين آغاز نوبت اگر شربت از سكنجبين در آب يا در آب هندوانه برآشامد و قى كند و به تخصيص گاهى كه غثيان هم مىباشد عظيم نافع آيد و بسيارى را ديدم كه بدين تدبير به زودى از مرض خلاصى يافتند .\r\nو ديگرى آنكه چون در هفتم بحران تمام نشود و در هشتم يا در دهم يا در دوازدهم به ملين لايق اسهال صفرا به قدر مناسب كند و بسيار كس را شير خشت و سنا در آب آلو و گلاب دادم بيست مجلس و كمتر و بيشتر اسهال شد و صحت يافتند . و بعضى را از بعد آن به نوبت بردى و حرارتى يك نوبت و دو نوبت مىآمد و به مراعات غذا و كم خوردن تمام صحت مىيافتند .\r\nو بايد كه بعد از اين مسهل چيزهايى كه بلغم‌فزا باشد كم به كار دارند كه بيم حدوث غير خالصه و حمى بلغمى بود و اين هنگام سكنجبين بزورى معتدل و اصول عظيم نافع آيد و ساده مضر بود .\r\nمحمد ذكريا گويد كه دانگى و نيم سقمونياى مربا در بيست درم سنگ جلاب حل بايد كردن و سحرگاه روز آسايش در اوايل اين مرض دادن در غير فصل گرما و بلاد حاره تا به يك بار از صفرا پاك كند و تدارك سقمونيا به شراب بهى كردن و از پى اين تنقيه تب بازنيايد و اگر آيد ضعيف بود و به زودى مرتفع گردد و اين شربت اقويا و مردم رسيده و به قوت را شايد .\r\nديگرى آنكه در روزهاى آسايش آب سرد بسيار و سردىها و ترىها و ترشىهاى مضعف معده نخورد كه در وقت غير حرارت ضعف آوردن آن‌ها بسى ظاهر گردد و نضج به دورى كشد و يمكن كه خلطى متولد گردد وحشت زياده شود . و در اين تب چون به حال آسايش هست به آب سرد غلبه و مبردات بسيار احتياج بيفتد .\r\nديگرى آنكه در نزديك نوبت تن خود را پوشيده دارد و خود را به امرى مرغوب غير مضعف مشغول گرداند و اگر چنانچه قى نتواند كردن به دستورى كه مذكور شد شربت ملين كه تعديل صفرا كند مثل معصور انار ترش با اندك شكر و يا نقوعات بخورد ، مفيد آيد . و در اثناى حرارت اگر سخت غلبه باشد شربت‌هاى خنك با طباشير در پى آن بايد دادن .\r\nو در انحطاط حرارت اگر پاى اندر آب گرم نهند لحظه با قى وحشت حرارت را از سرفه فروكشد .\r\nو گفته‌اند كه روزهاى آسايش بايد كه او سكنجبين سرد كرده خورد و از پس آن به دو ساعت كشكاب خورد و از پس آن به چهار ساعت شربتى ديگر سكنجبين خورد و از پس آن به دو ساعت زروره خورد و يا زيرباجى مناسب .\r\nو من آش ناربا كه از برنج و نخود و نعناع و چغندر به دستور پخته باشند بىگوشت ، عظيم نافع يافتم در\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nعصر روز چهارم يا ششم و ديگر روزها جفت .\r\nديگر آنكه روز سيزدهم غذا بازگيرند و به كشكاب يا انار آب معصور قناعت كند اگر مانعى نباشد تا نوبت هفتم بحران نيكو كند و به خير بگذرد به اذن اللّه تعالى .\r\nديگرى آنكه چون نوبت از هفت زياده شود به حب الشفا چنانچه دستور است علاج كند و در نضج كوشند و بينند كه در چهاردهم ماده به كدام طريق دفع مىطلبد ، از آن طريق او را امداد كنند و بر خلاف طريق ميل ماده هيچ دفع نكنند كه آن عظيم مضعف باشد و گفته‌اند كه در غب خالصه بعد نضج و استفراغ گرمابه معتدل در روزهاى آسايش عظيم نافع بود و اللّه اعلم .\r\n\r\nاما غب غير خالص\r\nچون مادهء اين تب مختلط است نوابت و اوقات آن به طريق غب خالصه منظم و مضبوط نباشد و تفاوت درجات و نوابت آن مناسب اختلاط و قابليت ماده باشد چنانچه صفراى مختلط هرگاه زياده از بلغم بود قابليت نضج در آن بيشتر باشد و نوابت آن به هم نزديك‌تر شود و حرارت بيشتر و باشد كه به نوبت خالصه ماند و مدت آن كمتر باشد و اگر صفرا با بلغم مساوى افتد خلط فسرده‌تر شود و نوابت آن دور تر افتد به‌واسطه عسر اجتماع ماده قليل غليظ و بىشك مدت آن بيشتر بود و باشد كه نواتبش به نواتب ربع ماند چنانچه اشتباه عظيم افتد و اين تب را انتقال بسيار واقع شود .\r\nعلامت اين تب آن است كه مدت سرما و لرز كمتر از آن باشد كه در غب خالصه و بسيار باشد كه لرز نباشد و اوقات آمدن نوبت‌هاى آن بىنظام باشد يعنى گاهى بيشتر و گاه پستر افتد .\r\nو مدت سرما و تب و آسايش نيز مختلف باشد و آن ربع و غب خالصه بدين اختلاف امتياز نيكو بايد و عدد نواتب آن را حدى معلوم نباشد و بالجمله بيشتر از هفت نوبت بود و به شش ماه بسيار كشد .\r\nو در رى اين تب بسيار پديد آيد و اكثر در پاييز افتد و از بعد تب‌هاى ديگر و بسيار ديدم كه قريب به يك سال اين تب داشتند و اكثر شبيه به نوبت غب آمدى و گاهى كه تخليطى كردندى ، زودتر آمدى . و گاهى كه رعايتى كردندى ديرتر آمدى شبيه به نوبت ربع و در آخر چنان طبع ايشان به آن خوى كرده بود كه بسيار از نوبت آن متضرر نشدندى و بعد ظهور حرارت به صنايع و مهمات خويش پرداختندى .\r\nو گاه باشد كه اندر اواخر اين تب سپرز بزرگ شود و تهيج اندر پشت چشم پديد آيد و اندر روىها نيز پديد آيد يعنى برآمده و همچو آماسيده نمايد و پشت پاىها بياماسد و باشد كه پوست و گوشت بيمار نرم و آويخته گردد و به تازى اين را ترهل گويند .\r\nندر حين تب سر اندكى گران باشد جهت صعود بخار صفراى غليظ به دماغ و آثار نضج در اين مرض دير پديد آيد و در اواخر نوبت‌ها عرق كمتر از خالصه بود جهت غلظت ماده و بدين سبب بول در اكثر اوقات غليظ و رنگين باشد و كم‌رسوب .\r\nو حرارت اين تب كمتر از خالصه بود جهت خنكى ماده نسبت بدان و سحنه اندر اين مرض زود گداخته نشود و نبض اندر آغاز نوبت ضعيف و صغير و متفاوت بود و به آخر مختلف گردد زياده بر نبض خالصه و ليكن اندر وقت عظم و قوت چندان نباشد كه اندر خالصه .\r\nو اين تب بسيار باشد كه در نوابت به غبين ماند و يا به شطر الغب . و فرق ميان اين و غبين به طول مدت مرض و بعضى اعراض خاصه باشد و ميان اين\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nو شطر الغب به عدم تفاوت مدت نوابت در كوتاهى و درازى و عدم اعراض شطر الغب بود .\r\nعلاج نخست بايد ديدن تا تفاوت اين از خالصه به چند درجه واقع است به حسب اعراض و لوازم .\r\nو اگر بسيار دور نباشد علاج خالصه به كار بايد داشتن با زيادتى رعايت جانب نضج البته .\r\nو اگر بسيار دور بود به سردىها و ترشىها هيچ جرات نشايد كردن كه ماده را فسرده سازد و نضج را پس افكند و طبع را ضعيف كند و غذاى غليظ را به يك بار بازنشايد گرفتن كه طبيعت ضعيف گردد و قوت تا مدت نضج وفا نكند .\r\nو حركت عنيف و استحمام را عظيم مضر بايد شناختن زيرا كه خلط صالح بدين فعل‌ها گداخته شود و با غير صالح بياميزد و منتشر گردد و لطايف تحليل يابد و كثايف بماند و مدد علت و طول مرض شود بلا شبه .\r\nو چون اين مرض را مدتش دراز واقع است در دفع آن به زودى نشايد كوشيدن بلكه به نضج و تعديل مزاج و تقليل خلط فاسد رقيق بعد از نضج مشغول بايد بودن و مراعات قوت به واجبى نمودن .\r\nو طريق تدابير فى الجمله آن است كه ببيند اگر دليل غليظ و سخت رنگين باشد و علامات امتلاى دم ظاهر بود فصد كند به اعتدال بعد ظهور آثار نضج خلط و در غير روز نوبت و بحران قوى و بعد از فصد به غذاها و شربت‌ها جالى و به گرمى مايل نضج خلط مىدهند مثل كشكاب كه اندر آن نخود و اندك باديان يا صعتر و اشباه آن پخته باشند و آش حليم جو كه در آن نخود و اندك شبت و زيره و گشنيز و جوجه مرغ پخته باشد و مثل سكنجبين بزورى و اصولى و نعناع شرف و اشباه اين‌ها .\r\nو بعد از نضج تام به تليين ملايم دفع خلط فاسد با قى كنند به دستور و اگر فصد اتفاق نيفتد و يا نشايد طبع را مجيب بايد داشتن به شياف‌ها و حقن‌هاى معتدل و يا شربت‌هاى ملين مناسب در اوقات آسايش تا مجال نضج باشد و غلبه خلط بسيار مضرت نرساند و غذاهاى معتدل مناسب خلطين بايد دادن و آش‌هاى بىقاتق كم چربى و يا جوجه مرغ مناسب بود . و در اوقات حرارت آب سرد به اعتدال دهند و هندوانه شيرين موافق آيد .\r\nو اگر بول نارى و نبض سريع باشد سكنجبين ساده با شيره تخم‌ها چنانچه معلوم شد در خالصه و اشباه آن در اوقات حرارت و ديگر وقت‌هاى لايق دادن و آش‌هايى كه قاتق ناردان و قليل نعناع خشك داشته باشد نيكو آيد و صباح‌ها كشكاب مذكور قبل از غذا بايد دادن . ليكن در اوايل مرض و در غير روز نوبت .\r\nو اما بعد هفدهم همه اشربه و اغذيه منضجه مناسب بود .\r\nدستور منع غذا و شراب و دادن اين‌ها همان است كه در خالصه مذكور شد و در تمام اوقات مرض از اين دستور تجاوز نبايد كردن و اگر هرچند روز طعامى كه قى را شايد بخورد و قى كند به وقت آسايش و يا قبل از نوبت به پنج شش ساعت بسيار نافع بود و در اين مرض استفراغ خلط موذى به فلوس خيارچمبر اندر منضج مناسب حل كرده يا اندر شراب گل مكرر يا در گلاب گرم كرده نيكو آيد و به حب چيپال اندر شراب ليمو حل كرده بسى مناسب باشد .\r\nو بسيار بود كه خلط عسر و ناقابل باشد و حاجت آيد كه بر سرهاى استخوان‌هاى پهلو و بر معده ضمادى نهند كه گرم كند و خلط را بپزاند تا استفراغ نيكو آيد مثلا ضماد لادن و امثال آن .\r\nو ترتيب لايق و آزموده در تدابير اين مرض آن است\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nكه چون صفرا غالب باشد البته شكم كم فروآيد و لهيب حرارت و صداع رنجه دارد و بيشتر شبيه به نوايب غب و غبين آيد . پس غذاها و شربت‌هايى كه گفته شد در خالصه به همان ترتيب بايد دادن و شكم را در اوقات آسايش به شياف‌ها و حقن‌هاى معتدل نرم داشتن و تركيبى كه بيشتر صفرا و كمتر بلغم را فروآورد از شربت‌ها و حب‌هاى ملين بعد از نضج نيكو گاهى به كار داشتن .\r\nو در غذاهاى چاشنى كرده چيزى كه منضج باشد و جالى داخل ساختن مثل خبازى و اسفناج و زيره و گشنيز و نعناع و مغز بادام و نخود و پياز و اشباه اين‌ها در كشكاب نخود و اندك باديان كردن و در حليم جو نخود و شبت كردن و قبل از نوبت به چند ساعت قى به سكنجبين نوبت آب حل كرده كردن و گوشت خروس جوجه در غذا بايد داخل ساختن و بدين حيل چندان مدارا نمودن كه از هفت روز اندر گذرد و ماده خنك گردد و طبيعت با آن خوى كند و نوبت‌هاى آن بر وقتى مقرر قرار يابد ، يعنى اوقات هر نوبت پيش‌تر و پس‌تر نرود و به نوبت غب و يا ربع همىآيد و يا هر روز در وقتى معين .\r\nو اين هنگام غذاها و شربت‌هاى منضج و جالى نيكوتر بايد دادن و هرچه خلط را خام كند و بلغم مىافزايد دور داشتن و بعد نضج تمام و بقاى قوت ملين مناسب قوا دادن و بعد تنقيه و قرار مزاج نوبت‌ها را به حب الشفا و حافظ الصحت و نعناع شرف و سكنجبين بزورى و اصولى و امثال اين‌ها و به مشغول داشتن طبع گذرانيدن .\r\nو اگر بلغم و صفرا برابر باشد حرارت نرم‌تر باشد و آن اعراض معلوم كمتر و اكثر شبيه به نوايب ربع آيد اينجا .\r\nدر اوايل حال به غذاهاى معتدل بىقاتق مثل آش جو و نخود و پياز و شوربا برنج و ماش برنج و رشته و عدس جمله به مرغ جوجه و اسفناج و زيره و گشنيز حفظ قوت بايد كردن و تعديل خلط به خوردن گلقند در سكنجبين حل كرده و اشباه آن در صباح‌هاى روز آسايش نمودن .\r\nو در روزهاى نوبت اگر تواند غذا كمتر خوردن و قى به دستور كردن قبل از نوبت و يا بعد از طعام به چهار پنج ساعت اگر ميسر باشد و هنوز نوبت نيامده باشد و الا به شياف‌هاى مايل به گرمى شكم فرود آيد و چون از چهارده درگذرد غذاهاى جالى و پزاننده دادن به وقت اشتها چون نخود آب به جوجه مرغ و اندك دارچينى و اسفناج و خبازى و امثال آن و شربت نعناع شرف و اشباه آن هر صباح با اندك نان دادن و بعد نضج ، تنقيه به حب چيپال در آنچه لايق مزاج باشد كردن و يا با امثال آن .\r\nو بعد از قرار گرفتن نوايب به حب الشفا و غيره نوايب را گذرانيدن .\r\nو آنجا كه به فصد احتياج افتد بعد هفتم در ايام لايقه فصد كردن و ليكن در اين باب احتياط بسيار بايد نمودن كه در تب‌هاى نايبه فصد را مضرت بيشتر از منفعت است به جهت آنكه موادى كه در خارج عروق متعفن است به فصد پاك نمىشود ، بلكه اخلاط بارده را فسردگى و برد و خامى زياده مىگردد و اخلاط گرم را حدت مىفزايد .\r\nپس ما دام كه بيم آن نباشد كه از غلبه دم فسادى عظيم متولد گردد به فصد جرأت نبايد كردن و تجويز فصد را در نايبه مخصوص بدين تب بايد ساختن .\r\nو ملاحظه كهنگى مرض جهت ارسال منضجات براى آن است كه چون ماده اين مرض مختلط است و در اول\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nغلبه است و نوايبش غير مضبوط .\r\nهرگاه كه در اول مرض منضجات و گرمىها وارد شود صفرا را بيشتر حركت آرد و ماده را كمتر سازد و فساد آن به اخلاط داخل عروق سرايت كند و تب لازمى پيدا شود و ليكن چون مرض كهنه شدى و ماده سرد گشت و تحفيفى يافت و طبيعت به آن خوى گرفت آن هنگام گرمىها و منضجات به زودى تحليل آن مىكند و مجال آن فسادات نمىدهد .\r\nو ملاحظه قرار گرفتن نوابت به جهت استعمال حب الشفا و مخدرات براى آن است كه چون محل حركت و قبول تعفن خلط مقرر شد ، مخدرات در قرب آن محل طبع را مشغول مىسازند از انشاى فعل مقرر و اخلاط و بخارات را در آن حين تسكين مىكنند چندان‌كه آن وقت بگذرد و حرارت غريزى اختلاط مجتمعه را تحليل كند و نگذارد كه تعفن پذيرد .\r\nهرگاه آن‌وقت مقرر درگذشت برحسب اقتضاى طبع مرض ، تعويق در آن كيفيات و حالات پديد آيد تا بار ديگر به محل نوبت نمىرسد ان شاء آن صورت نمىكند و چون محل نوابت مقرر نيست هرگاه كيفيت مخدر بر طرف شد ، ماده به حركت آيد و فعل خود تمام مىكند برحسب مقتضى طبع مرضى .\r\nو تاخير استعمال مخدرات از تنقيه به جهت آن است كه چون خلط غلبه باشد به تخدير تسكين آن مشكل بود و يمكن كه از مخدر تغليظ يابد و بفسرد و فسادات ديگر از آن به ظهور آيد . و ليكن كسى را كه تنقيه نكرده باشند اما مرض كهنه شده بوده و به تحليل خفت يافته حاجت به تنقيه ديگر نباشد و بىتكلف مخدرات و محللات به كار بايد داشتن .\r\nو دستور استعمال حب الشفا و مخدرات آن است كه قبل از نوبت به چهار ساعت دهند و مقدارى دهند كه دانند كه آن مقدار مريض را البته مىگيرد و كمتر از آن نيك نمىگردد و ببيند اگر مزاج مريض ضعيف است آن را با مقوى كه غذاى محض نباشد دهند مثل شراب سيب و اشباه آن و اگر به زيادتى نضجى و تحليل و تعديل محتاج است در سكنجبينات منضج حل كرده يا در شربت عسل يا در عسل تنها يا در عسل زنجبيل يا در شراب دينارى دهند .\r\nو اگر مريض به مخدرى معتاد بوده باشد و به جهت مرض ترك آن كرده از آن معتاد به او دهند مقدارى كه تخدير كند اگر تخدير آن مضرتى نداشته باشد همچون افيون كه تخدير آن مضر بود و الا به حب الشفاء و امثال آن تخدير اولى باشد .\r\nو آنجا كه مريض را در مدت گرفتن حب و غيره امساك مضر باشد بايد كه قبل از آن غذاى مناسب و اندك بدهند آن‌گاه مخدر به كار دارند .\r\nو آن را كه تب بعد از ظهر آيد صباح غذا بايد دادن و چهار ساعت پيش از نوبت مخدر و حاجت به غذا دادن مكرر نباشد .\r\nو در اثناى گرفتگى حب هيچ‌چيز نبايد دادن و اگر خشكى حب و امثال آن مضرت مىكند و مريض هم نازك‌مزاج باشد و در اثناى گرفتگى مخدر شربتى مناسب و نرم‌كننده بايد خورانيدن و آنجا كه با وجود تخدير سرما و لرز و حرارت پديد آيد در اثنا حذر واجب باشد از مسكنات سرما و لرز و حرارت چيزى به كار داشتن و در اثناى آسايش تدارك يبس و حرارت كردن مناسب باشد و در روز نوبت قبل از مخدر و بعد از آن تا انقضاى نوبت ، آسايش بايد جستن و دست‌وپاى و پشت را گرم داشتن و تا ممكن بود از آب و ترىها و سردىها مانع و ترشىها حذر كردن و هرگاه نوبتى بدين تدابير به خير بگذرد سه روز ديگر نوبت به همين\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nدستور نافع دوا و غذا و غيره بايد دادن .\r\nآن‌گاه چون صحت مزاج قرار يافت به تدريج از پرهيز بيرون آمدن و اگر مخدر به كار ندارند و به اشربه و اغذيه علاج كند آنجا مشغول داشتن طبع را به لعب ها و صنايع مرغوبه لازم بود . و بسيار باشد كه اندك حركت و سوارى عظيم نافع آيد به تخصيص معتاد آن را .\r\nحكايت : و بسيار كس را ديدم كه در وقت ابتداى لرز خود را به يك بار در آب سرد انداختن در غير زمستان و لرز بر طرف شد و اندك حرارتى ظاهر شد و به زودى رفع شد و به نوبت ديگر چنين كردند و صحت يافتند و جمله جوانان بودند و با قوت و مرض كهنه و سبك شده .\r\nحكايت : و بسيار ديدم كه به وقت ابتداى لرز و يا سرماى سخت سبوى پرآب را چنانچه ايشان غافل بودند در عقب ايشان محكم بر زمين انداخت و صيحه كرد و از هيبت آن ، مريض از جاى بجست و مرض را طبيعت فراموش كرد و حرارت غريزى به يك بار به درون متوجه شده و ماده علت را تحليل كرد و سرما و لرز و حرارت او بدان گسسته گشت و صحت يافت .\r\nحكايت : و بسيار را ديدم كه اين تب به نوبت ربع مىآمد و قبل از نوبت به دو سه ساعت ايشان را قدرى قنب هندى ساييده و به عسل سرشته دادند و از آب و ترىها و غذا هيچ ندادند و نيك ايشان را گرفت و نوبت گسسته شد و بسيار را چنين كردند صحت يافتند جمله جوانان بودند و با قوت و مرض كهنه و سبك شده . و بسيارى را نعناع شرف قبل از نوبت به دو ساعت بىآب دادم تا لعق كردند و آن روز از آب و غذا قبل از نوبت تا وقت گذشتن نوبت منع كردم صحت يافتند و تب ايشان به نوبت غب مىآمد يعنى هر روز و كهنه شده بود ، به همين معالجات مذكوره صحت يافت .\r\nحكايت : و بسيار را ديدم كه ترناسو دادند قبل از نوبت به چند ساعت و از آب منع كردند لرز گسسته شد و تب اندك آمد و كرت ديگر مكرر كردند صحت يافته و بعضى هم به تدابير اول صحت يافتند .\r\nبيان ترناسوى كه به رى مستعمل است : بگيرد قروط و مغز جوز از هريكى يك جزو و ربع و ربع جزو سير خام بستانى و جمله با همديگر در هاون نرم بكوبد و اندك آب بر آن زده آن را نيكو سرشته سازد به وقت ضرورت همچنان تازه مىخوران شربتى از سه درم بود تا ده درم و بسيار را آردينه كه در قاتق آن سير و نعناع بود و چاشنى كرده دادم قبل از وقت نوبت و بر اشتها نيكو و بر آب صبر فرموديم و نوبت به خير گذشت و صحت يافتند .\r\nو در هر نوبت كه آن را آزموده‌ايم نافع بود به تخصيص در آب كروش و بسيار را سكنجبين اصولى بر ناشتا با نان و بىنان داده‌ام و بر آب صبر فرموده صحت يافته‌اند و در نوابت مختلفه نيز آزموده‌ايم و بسيار را قبل از نوبت پلاو چرب با عسل داده‌ام و بر بالاى آن حب الشفاى بزرگ و نوبت ربعى و غبى به خير گذشته است و كوكوى سير و مطبخه خرگوش و مطبخه خارپشت و جوزبوا در عسل آب و اندك گلاب ساييده و كوكوى نانخواه و كوكوى زيره و نانخواه كوفته و در عسل سرشته و سياه تخمه كوفته و در عسل سرشته و جندبيدستر فقط در آب ساييده و عسل در گلاب شربت كرده و سكنجبين بزورى و سيرآب شكمبهء گاوى جمله را بسيار آزموده‌ام و در اين تب با اكثر نوايب آن مفيد آمده قبل از نوبت خوردن و بعد از كهنگى مرض به دستورى كه معلوم شد مكررا .\r\nحكايت : كودكى اين مرض كشيده بود و به زودى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nصحت يافت ليكن بعد چند روز چنان شد كه هر شب به وقت خواب اندك حرارتى بىسرما پيدا كردى و صبح‌گاه گذاشتى . حضرت مد ظله العالى فرمودند كه هر نماز شام سه لقمه نان با نعناع سبز خوردى و آب نخوردى و خواب كردى ، دو نوبت چنين كرد صحت يافت و پرهيزى نداشت و تخليطى نمىكرد و بر غذاى معتاد و آب مقرر بود و من بر بسيار كس كه بعد از امراض اين‌چنين تبى داشته باشند اين تجربه كردم و صحت يافته به اذن اللّه تعالى .\r\nبدان‌كه كسى را كه در علاج تخليطات و تقصيرات كرده باشند و تهيج اندر پشت چشم و اندر روى پديد آمده باشد و سپرز بزرگ شده ، مراعات جانب سپرز و جگر و معده او بسيار بايد كردن و تسكين حرارت به واجبى نمودن و تدابير گرم عند الضرورت به احتياط تمام كردن و استفراغات به دفعات و رفق نمودن و چون تورم در پاىها پديد آمده باشد در تسكين حرارت به جد بايد كوشيدن .\r\nو بسيار را آزموده‌ام كه طحلب و يا برگ بيد كوفته و يا كاسنى كوفته بر پاىها بسيار ماليدن و پاىها در ميان آن داشتن و حنا به آب برگ بيد يا كاسنى سرشته بر پاىها و دست‌ها بستن جهت آن ورم به غايت نافع است و غذاهاى خنك مقوى معده و قرص گل اندر سكنجبين هر صباح بر ناشتا خوردن مفيد است .\r\nو بدان‌كه در رفع تب‌هاى كهنه خواه نايبه و خواه لازمه توسل به ادعيه و هياكل جستن گاهى است كه عظيم مفيد بود و در نايبه بيشتر اثر ظاهر مىگردد و بسيار را ديدم كه بدين طريق صحت يافتند و بىآن نيست كه اعراض نفسانى و توجه خواطر مريض را نيز در آن گاهى دخلى نباشد چنان‌كه درآمدن نوابت دخلى دارند و ادعيه و اعمال كه از هنديان در اين باب ديده‌ام نافع ديده‌ام و مفيد يافته اين است .\r\n\r\nافسون‌هاى تب‌بند\r\nادادن نارنيك تون برابر كون ببرو كتاب واكنى جو كنى ورمبنه نبدبهوشان مهى كريالا دوده و هتينه و دود سخت تره لون و اكرم پرنت ابى كلاوها و نت بر كلاجوده و نت كيان دهان چاكى بهبوالتى بهيد مالتى كهاده اركرى سرى كوركى واو سنگ سرتائب .\r\nديگرى : اواون امى مير يرئب اجبال راجا احيد برالى احبالى سات پرابك جيرانيد هوازو و جيرانيد سون بر جيرانيدن مون ير حرامندسون برانيد هون چاوياى نيدامون تبها را بند هون اچزائى كن سافى لره حبيث بنده چره ميرى بكت كوركى سكت .\r\nطريق بستن نوبت بدين افسون‌ها آن است كه پيش روز نوبت قدرى ريسمانى كه از چشم بره سياه بر كنند بدين نيت و دخترى بكر آن را رشته باشد به همين نيت بستانند و به وقت غروب آفتاب به تخصيص عصر چهارشنبه در محلى خلوت بگير آن را بر جانب بيخ علف كره كيدار كه تركان آن را بدرفاق گويند و در رى آن را نوجك نامند و آن علفى است كه بار آن خارهاست كوچك و كره شبيه به استخوان زيتون و در چراگاه بر موى حيوانات مىپيچد و برگ آن علف شبيه است به برگ بادنجان و در بستن سه نوبت بگويد جاك جاك مرى جاجكالاك و نام مريض ببرند و نيت كنند بستن تب او را قدرى نمك در پاى آن علف بر اين نيت بريزند و سنگى بر آن باقى ريسمان بنهند و بگذارند تا صباح روز نوبت . آن‌گاه صباح قبل از طلوع چنانچه هنوز سخن نكرده باشند آن علف را از بيخ بركند دم گرفته به\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنيت مذكور و در اين حين مرتبه همان الفاظ را بگويند و آن ريسمان را غير از محل بستن زوايد آن را به نيت گسستن تب مريض بگسلند و سه تو كنند و قدرى از بيخ آن علف ببرند و در ميان آن ريسمان سه تو را بر آن نهند و افسون دوم را مىخوانند و چون به لفظ جبيت و بند و جره رسند قبل از آن نام محموم برند مثل آنكه بگويند محمد كابازيد كاو و بدين قياس در حين تمامى مستر ميان اين ريسمان را بر ميان آن پنج گره زنند و افسون را بر آن دمند طاق و باز از هر طرف سر ريسمان را افسون خوانده و نام محموم برده و دميده و جدا گره بزند بعده اين را بر گردن محموم بندند و در حين بستن هر دو مستر را بخوانند به نام محموم در وقت آخر بر ريسمان دمند و گره زنند و سه كرت بخوانند و هربار يك گره زنند و در اين وقت لادن نزد محموم بخور كنند آن‌گاه طاس پاك را آب كنند و كاردى برهنه فولادى بر آن مىكشند و افسون‌ها را مىخوانند و بعد تمام افسون بر آب مىدمند و سر كارد را هفت گره بر زمين مىزنند نزد محموم سه كرت اين عمل به آب كنند آن‌گاه از اين آب اندكى بر روى محموم به دست چپ بپاشند و اندكى بخورانند و بدين كارد فى الحال مرغى سياه را ذبح كنند و براى محموم آن را تصدق نمايند .\r\nو طريق بستن تب لازمه كهنه نيز همين نوع بود و ليكن اينجا ريسمان از پنبه سفيد بود و بايد كه دختر بكر به نيت محموم سرشته باشد و اگر به همين نيت چيده باشد اولى بود آن را سه تو بايد كردن و به دستور مذكور عمل نمودن و شرط تأثير اين ادعيه درست خواندن است و از استاد سند گرفتن است و نفس پيران ستدن چنانچه و انسب و چندين جا اين عمل مفيد آيد و استادى داشتم جهت تبهاى كهنه مىفرمود تا دختر بكر سه بادام را به نيت محموم مىشكست چنانچه مغز آن بادام درست باشد و هواى بيرون نه بيند و آن را در شيب بالين مريض مىگذاشتند و على الصباح نزد او مىروند قبل از طلوع و او سخن نگفته بر هريكى از آن مىنوشت بسم اللّه و بر ديگرى مىنوشت بسم اللّه اللّه و بر سوم مىنوشت بسم اللّه اللّه و به همين ترتيب هر صباح ناشتا بيمار يكى از اين مىخورد صحت مىيافت به اذن اللّه تعالى .\r\nحكايت : مجربى بود كه هركه را تبى كهنه مىبود تخم‌مرغى مىآورد و در صباح چهارشنبه قبل از سخن كردن بر آن تخم مىنوشت بسم اللّه جارما الرحمن طارما الرحيم ابرص ما بستم تب فلان بر فلان برو متب ميا به حق محمد رسول اللّه و به حق على و اللّه بعد از آن ريسمانى كه دختر بكر رشته باشد به همين نيت سه تو بر ميان تخم‌مرغ مىپيچيد و در شب خاكستر گرم مىپخت و برمىآورد و زردهء آن را همين روز بر ناشتا بخورد مريض مىكرد و سفيدهء آن را به سگ چهار چشم مىداد به نيت رفتن تب او و پوستها را در آب روان قوى مىانداخت به همان نيت و ريسمان را بر بازوى راست مريض مىبست به نيت بسته شدن تب و مريض را صحت حاصل مىشد به اذن اللّه تعالى .\r\n\r\nمحرقه بلغمى\r\nچون سبب حدت و شورى بلغم محرقه است كه با آن آميخته مىگردد و قابل فساد مىسازد از اين جهت بعضى اين حمى را از انواع صفراوى عد كرده‌اند و اكثر احوال و علامات اين حمى همچو صفراوى بود و پيران را اين محرقه بيشتر افتد و جوانان را آن محرقه .\r\nعلاج اين نيز همان نوع بايد كردن كه در محرقه صفراوى مبين گشته ليكن اينجا چون غشى بيشتر\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nافتد رعايت قوت و حمايت دل و فم معده بيشتر بايد نمودن و استفراغ به دوايى كه بلغم شور آورد كردن و استحمام را در اواخر بعد استفراغ مفيد آيد و مراعات اعتدال در اغذيه و اشربه بارده بعد استفراغات لازم بود و طلاهاى مناسب بر دل و فم معده و جگر اينجا بيشتر به كار آيد و همواره ملاحظه نفس زدن بيمار بايد كردن و منع غشى به واجبى نمودن و السّلام .\r\n\r\nحمى لثقه\r\nبدان‌كه اكثر تب‌هاى بلغمى كودكان و مرطوبان و بيكاران پرخوار و پيران و صاحبان تخمه و آروغ ترش و اصحاب نزلهء امتلايى و كسانى را كه بر امتلاى طعام حمام روند يا حركت عنيف كنند افتد و همچنين ميوه خوارانى كه آب‌هاى سرد يا شور بر بالاى ميوه خورند و يا شربت‌هاى ترش نيك سرد كرده و يا مضعفات معده به آن خورند و بر سر آن حركت‌هاى عنيف كنند و هيچ‌يك از تب‌هاى بلغمى از ضعف و الم معده خالى نباشد و بحران تب‌هاى بلغمى اكثر يا به عرق باشد يا به اسهال .\r\nو چون اين حمى لثقه گاهى از تعفن بلغم شيرين مىافتد و گاهى از تعفن بلغم ترش و گاهى از تعفن بلغم زجاجى پس بىشك حدت و لين و طول و قصر اعراض آن به حسب مراتب خلط سبب وى خواهد بودن و بحران آن تب بعد چهاردهم بود جهت غلظت ماده و قلت حدت آن و اكثر ميان بيست و سى افتد و بسيار باشد كه در اواخر به استسقاء بازگردد .\r\nعلامت اين تب آن است كه هيچ سرما و لرز نكند و گساريدنش سخت پوشيده بود و مشابه باشد به تب دق و فرق به لين نبض بود مگر در وقت بحران و هيچ عرق نكند مگر در وقت زايل شدن .\r\nو گاه باشد كه صفراوىمزاجان را اندك نمناكى به وقت ظهر يا بعد نيم‌شب در گردن و سينه پديد آيد جهت تحليل يافتن اندك بخارى به مدد حرارت نيم‌روز و يا جهت خلو معده در نيم‌شب و حركت حرارت داخل و گرم ساختن معده و جگر را فى الجمله و دليل در اكثر احوال كم‌رنگ بود و لمش ظاهر است .\r\nو گاه باشد كه به سبب عفونت بعد اوايل به سرخى مايل گردد و به زجاجيت گرايد و آن از بلغمى بود و تشنگى كم باشد .\r\nو بسيار بود كه سرفه رنجه دارد و در نصف النهار و اوايل شب و بعد آب و ترشىها خوردن حرارت بيشتر محسوس گردد .\r\nعلاج اين تب به غذاها و شربت‌هاى معتدل بايد كردن و معده را به گل شكر و قرص گل و سفوف مقوى تقويت كردن بعد غذا و اگر ترشى تقطيع بلغم احتياج افتد سكنجبين كه اندر آن اندك بيخ كرفس با باديان جوشيده باشد دهند و آنجا كه سرفه باشد ترشى دور بايد داشتن و به نگه داشتن نبات و گزانگبين اندر دهن تسكين سرفه دادن و اگر به حب السعال احتياج افتد آنچه بىمخدرى بود مناسب باشد .\r\nو آنجا كه دماغ قوى بود و صداعى نباشد استفراغ بلغم بايد كردن به قى گاه‌گاهى بعد طعام و آب به مقى مناسب و يا به اسهال برفق بعد ظهور نضج به مسهلى كه سخت گرم و تيز نباشد و حب چيپال در مصلح مناسب بود و ادرار بول به ماء الاصول عظيم نافع بود .\r\nو اندر اين تب به گرمىها و داروهاى پزاننده و لطيف‌كننده دليرى نشايد كردن كه اندر بلغمى نايبه ، زيرا كه بسيار بود كه اندر وقت تزايد چون ماده لطيف گردد و تيز به دماغ برآيد به سرسام بازگردد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nهمچنين به سردىها نيز دليرى نشايد كردن كه در تب صفراوى ، زيرا كه ماده را خام كند و مرض به دورى كشد و فساد آن به جگر بازدهد و به استسقا كشد و آن گاه علاج مشكل گردد .\r\nو آنجا كه صداعى باشد به حقنه و شياف شكم فرود آوردن مناسب بود و از تدابيرى كه در غب غير خالصه جهت تب مذكور شد و از آنچه در نايبه بلغمى بعد از اين مذكور مىشود آنچه مناسب باشد به محل احتياج به كار بايد داشتن غير از مخدرات .\r\nحكايت : در پاييز سنه احدى و تسع مائه ( 901 ) سفر عراق اتفاق افتاد . ولد من يمين الدوله طال عمره ، در سن چهارده بود . در راه خربزه و ماست و دوغ و كليچه بسيار مىخورد و گاهى به آن‌ها آب شور مىخورد و معده او ضعيف شده بود . در كاشان بريانى خورد و امتلاء كرد و شربت ليمو به يخ سرد كرده با آن واقع شده بود و آب سرد و حركت عنيف بعد از آن كرد در گرما و حمى لثقه پيدا كرد و چون هوا گرم بود و عنف حركات سفر واقع شد در اوايل به گرمى دادن رخصت نكردم و تا هفته ماش و برنج و هندوانه و گاهى اندك تمر يا آلو مىدادند و شب‌ها و نيمروزها و بعد غذا و آب گرم‌تر مىشد و آخر شب و صباح‌ها خنك‌تر مىشد و هيچ عرق نمىكرد و بعد هفته سرفه پيدا كرد ، بالضروره به هواى بهتر نقل لازم بود . به كجاوه شتر او را يك منزل برديم از كوفت راه و تب ، درد اعضا پيدا كرد و چنانچه از حركت شتر به رنج بود گاه لحظه بر چهارپاى رهوار او را سوار مىكرديم و گاهى به كجاوه . بدين حيل به نطنز رفتيم و جهت تسكين سرفه لازم شد گزانگبين در دهن گرفتن و گاهى نبات و اين خود جهت تب هم اندكى مفيد مىآمد . و چون به نهم رسيده و هواى خنك نطنز دريافت ، هندوانه و ترشى باز گرفتم و مايعات نيز كمتر مىدادم و اندك سيب شيرين تجويز كردم و نيك بود و به هيچ غذا غير آماج ميل نداشت بالضروره در شبانه‌روز دو نوبت اندكى از آن مىدادم و جهت تقويت معده بر بالاى آماج هر نوبت قدر كفى سفوف مقوى مىخورانيدم به زور و تشنگى كم داشت و آب كم مىخورد و بدين تدبير تفاوتى عظيم در دردها و تب و سرفه او شد . و شب‌ها بعد نيم‌شب اندك عرق در سينه و گردن او پيدا مىآمد و هر روز چند فرسخ به ابوار و شبگير آهسته مىرفتيم تا پانزدهم در اصفاهان نزول شد و او را آن مقدار قوت به اين تدابير شده بود كه سوره يك فرسخ و دو فرسخ بىكلفت مىتوانست رفتن و تب در اوايل روز كم‌ظاهرى بودى و بعد روز پانزدهم پرهيز نمىكرد و طعام‌هاى قوى مىخورد و كم ، اما به ميوه‌ها كمتر رغبت مىكرد و ملازمت سفوف بر بالاى طعام و آب مىنمود و بعد بيست و سوم صحت تمام يافت .\r\n\r\nحمى مواظبه\r\nبدان‌كه عفونت بلغم در خارج عروق بيشتر در جاهاى خالى افتد چون دماغ و معده و اشباه اين‌ها و اقل اوقات ابتداءات اين تب به هيجده روز بود و اقل اوقات اقلاع آن ما بين چهل و شصت روز بود جهت خامى و غلظت و غلبگى خلط .\r\nو اسلم اين حمى آن بود كه مرات آن تمام بود و به آخر نوبت عرق نيكو كند جهت دلالت بر رقت ماده و قلت آن و تخلخل بدن را زمان صعود و انحطاط اين تب بسيار بيشتر از زمان غب بود .\r\nعلامت اين تب مطلقا آن است كه در هر شبانه روزى يك بار بگيرد به سرما و نافض بيشتر از ديگر تب\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nهاى نايبه بود و اكثر اوقات مدت داشتن اين تب تا هيجده ساعت بود و مدت آسايش شش ساعت و پاك نگسارد .\r\nسبب جمله آن است كه بلغم چون غلبه است زودتر جمع شود به محل تعفن و از جهت رطوبت زودتر قبول عفونت كند و حفظ حرارت بيشتر از ديگر خلطها نمايد و چون خلط سرد است و غلبه در مدت حركت آن سبب حرارت عضلات احساس برد آن كنند و دفع آن طلبند و زمان سرما و لرز ممتد شود و چون كيفيات بلغم عفن مختلف مىباشد اين تب نيز به حسب هريكى در حر و برد و نافض و طول و قصره متفاوت بود چنانچه سبب تب هرگاه رطوبت زجاجى يا ترش باشد سرما و لرز قوى بود و سرما و نافض زجاجى پاينده‌تر و قوىتر از جمله باشد ليكن سرما به يك بار ظاهر نشود . نخست دست و پاى سرد شود و اندك اندام‌ها سرما درمىيابد تا بدان حد رسد كه گويى جمله اندام‌ها اندر ميان برف است و به دشوارى گرم شود و در اوان گرم شدن نيز گاه‌گاه سرما عود كند زيرا كه گرم شدن از اشتعال حرارت عفونى بود بعد قبول تمامى خلط عفونت و خلط سرد و تر و غلبه به تدريج قبول عفونت مىكند و اندك‌اندك به تدريج متصل بلكه به دفعات .\r\nو گاه باشد كه سرما به اندك فراشا بود جهت حركت اندك صفرايى و آن بلغم در اواخر سرما و لرز اين مرض عظيم‌تر بود جهت ترقيق و انتشار يافتن ماده سرد .\r\nو هرگاه سبب بلغم شور بود اندر آغاز فراشا كند و تشنگى بيشتر از ساير اصناف باشد جهت دخل صفراى محرقه .\r\nو هرگاه سبب بلغم شيرين بود سرما ناقص كمتر از جمله باشد و بسيار بود كه در نوابت اول سرمايى زياده و قشعريره و نافض پديد نيايد و اندر اين مرض مطلقا حرارت تب حاد و هموار نباشد و كف گرم بر هر محل كه از تن او نهند چندان‌كه كف بر آن مىدارند گرمى بيشتر فهم گردد و حس نيز چنان دريابد كه گويا چيزى گرم از قعر تن او همى بالا مىآيد و به ظاهر مىرسد و اندر اين تب از اعراض صفراوى كم باشد و گرفتن اين تب با گسل و سبات يعنى غنودن بود جهت نرمى و گرانى خلط .\r\nو رنگ روى اندر اين تب به سبزى و سپيدى گرايد و باشد كه اندك سرخى گاهى پديد آيد جهت اضطراب طبيعت و حرارت .\r\nو نبض ضعف و صغير و افتاده و متفاوت باشد و به آخر متواتر و سخت مختلف شود .\r\nو بول در اكثر احوال سپيد و رقيق باشد و در اواخر تيره شود و باشد كه به سرخى گرايد .\r\nو طعم دهن ناخوش بود و شهوت طعام نباشد از جهت ضعف و الم معده كه لازم حمى بلغمى است و بدين سبب سستى و غش اندر ابتدا و انتهاى اين مرض بسيار افتد .\r\nو بسيار باشد كه در آخرى مرض سپرز بزرگ شود و سر پهلوها منتفح گردد و باشد كه تهيج و آماس در چشم و روى و پشت پاىها پديد آيد .\r\nعلاج اين تب همچو علاج غب غير خالصه بود ليكن آنجا به شربت‌هاى منضج جالى بيشتر جرات توان كردن و از ترشىها به جز سكنجبين ساده و غيره هيچ نبايد دادن و آن نيز آنجا كه ضرورتى جهت تقطيع بلغم و غيره افتد توان دادن و بر قى قبل از نوبت اگر توانند مداومت بايد نمودن فى الحال بسيار و ليكن قى بعد تنقيه از هضم مرض بايد بنياد نهادن تا مبادا كه قبل از آن چون معده رنجانيده شود آماس پديد آيد و غذا پيش از نوبت به شش ساعت يا پنج ساعت توان\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدادن به غذاها و دواهاى منضج و گرم اينجا بيشتر و زودتر جرات بايد كرد كه اندر غب غير خالصه .\r\nو در جمله تدابير آنجا ملاحظه خلط بلغم بايد كرد تا از كدام صنف است و به مناسبت آن عمل نمودن چنانچه بلغم ترش و زجاجى را دواهاى قوىتر و گرم‌تر و لطيف‌كننده‌تر بايد دادن و بالجمله رياضت اندك و گرسنگى و دلك متمادى و نقل به مكان گرم و خشك به اعتدال اندر اين مرض عظيم نافع بود .\r\nو تلطيف غذا در اوايل لازم بود چون به نوبت ماش و برنج و ماش مقشر و اما در مرق جوجه مرغ بعد نضج واجب شود براى حفظ قوت و يا گوشت مرغ بعد چهاردهم و نخود آب به گوشت كبوتر بعد بيست و يكم و بعد هفت به جاى آب ماء العسل و شويت آب و طبيخ باديان و امثال آن بسيار مفيد باشد و تقويت فم معده به ضمادات مقوى مناسب واجب بود و سفوف مقوى و گل انگبين و اشباه اين‌ها بر بالاى طعام و آب نيكو بود و در اواخر روز بر بالاى طعام كيتى مقوى برس و مهارس عظيم نافع باشد .\r\nو ادرار به ماء الاصول گرم‌تر و اسهال به حب چيپال بعد نضج بسيار مناسب باشد و رفع نوبت‌ها به معجون حافظ الصحت در عسل آب مناسب‌تر از حب الشفا باشد و گاهى غذا نان و عسل مفيد آيد و به تخصيص با معجون مذكور در اوقات سرد مردم پير و سردمزاجان غير جوان .\r\nو صاحب ماده سخت غليظ را هر روز بعد از آنكه استفراغ قوى كرده باشد دو دانگ ترياق فاروق با نيم درم متروديطوس و امثال آن هم بسيار نافع آيد .\r\nو آنجا كه تهيج اندر پشت چشم و روى و آماس اندر پاىها پديد آيد هر روز بر ناشتا قرص گل جالينوس در آب باديان و سكنجبين كم‌ترشى بايد دادن و اندر اواخر تب‌هاى بلغمى نايبه حمام و آب زن كه اندر آن قوت اكليل و بابونه و انجره باشد بسيار مناسب باشد و گفته اند كه يك مثقال بزر انجره كوفته و در عسل سرشته قبل از نوبت خوردن جهت غلبه لرز و طول برد نافع بود ليكن بعد نضج و تنقيه . اما گاهى كه حرارت غلبه مىباشد بدين نوع گرمىها دادن جرأت نبايد كردن و در بستن تب و ساير تدابير دستور همان است كه در غب غير خالص معلوم شد و اكثر ادويه كه در آن مرض آزموده‌ايم اينجا نيز نفع آن مجرب است و سكون در مسكنى كه به گرمى و خشكى مايل باشد مناسب بود و اللّه اعلم .\r\n\r\nحمى غشى خلطى\r\nآن بود كه بيمار در هر نوبت بىهوش و بىقوت و بىطاقت شود .\r\nسبب اين اندر بيشتر وقت‌ها بسيارى و پراكندگى بلغم خام تخمى بود كه بر قوت طبيعت قهر كند و ضعف فم معده نيز اعانت آن كند و اين‌چنان بود كه از ماده تب لختى به جانب دل و حوالى آنكه فم معده است به‌واسطه مجاورت ميل كند و روح از برد آن سرد شود و قوت بدان جهت مقهور گردد و بدى هضم نيز در ضعف ممد باشد و غشى افتد . ليكن چون طبيعت ممد حرارت عفونى بود ، زود تسخين و تلطيف آن ماده مىكند پس اندر غشى مىماند و بعد ظهور حرارت نبض از صغر سن و بطو و تفاوتى كه به سبب غشى داشت لختى قليل بيرون آيد و به سرعت گرايد به تخصيص در انقباض .\r\nو دورهاى اين تب همان دورهاى بلغمى مذكور بود و لون صاحب آن بر يك حال نباشد گاهى رصاصى بود و گاهى زرد و گاهى به كبودى و سياهى زند و گاهى به\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسپيدى و گاهى به سبزى گرايد .\r\nو گاه باشد كه رنگ لب‌هاى او به رنگ لب كسى ماند كه شاه‌توت خورده باشد و لون او و چشم‌هاى او به سبزى و كمودت مايل بود به وقت هيجان علت مجوف پيدا كند همچو چشم مخنوق و سرهاى پهلوها درد و نفخ نباشد .\r\nو بسيار بود كه تهيج اندر چشم و روى پديد آيد و قى ترش اندر اين مرض بسيار افتد .\r\nعلاج اين مرض سخت و دشوار بود زيرا كه اگر غذا بازمىگيرند از جهت غلبگى و خامى خلط تا طبيعت اصلاح آن كند قوت بدان فرانمىرسد و اگر به غذا تقويت مىكند چون هضم بد است مدد خلط بد مىشود و اگر استفراغ سبك مىكنند ماده غلبه و خام دفع نمىشود و به حركت مىآيد و وحشت بيشتر مىكند و ممكن بود كه منافذ روح و نفس را سد كند و اگر دواى قوى ارسال مىكند طبيعت براى ضعف احتمال آن نمىكند و ممكن بود كه از تحريك چنان خطاى عظيم افتد دفعت كه هيچ چاره نباشد غير از آن كه اندك‌اندك غذاى ترياقى منضج به دفعات دهند و دواهايى كه بالخاصيت حفظ قوت و تحليل ماده و تقويت معده نمايد مثل فادزهر حيوانى در شراب سيب و مهارس و كيتى مقوى برس و حافظ الصحت اندر عسل زنجبيل حل كرده و جدوار اندر مقلى حلوا و اشباه اين‌ها بر بالاى غذا و قبل از نوبت به كار داشتن و قبض شكم را گاه‌گاه به شياف‌هاى تيز و حقن‌هاى گرم گشاينده بگشايند و اختصار بر عسل آب كه اندر آن قوت ملطفات باشد و ترك ديگر غذاها اندر اوايل اگر مانعى نباشد بس نيكو بود .\r\nو جالينوس گويد كه تحليل اين ماده و تدبير اين مرض بهتر از دلك نيافتم و آن‌چنان بايد كه نخست ران‌ها و ساق‌هاى پاى او را از بالا به زير فرومىمالند به كرباس خشن . پس از آن از سر بازوها تا سر دست ها بعد از آن پشت و سينه را چنان‌كه سرخ گردد و به همين ترتيب ديگرى عود مىكند تا غايتى كه بيمار نزديك باشد كه از تاب اين بىهوش شود و چنان سازند كه روزگار نوبت را اگر ممكن باشد يك نيمه اندر مالش بود و يك نيمه اندر خواب .\r\nو به وقت تشنگى آبى سكنجبين بزورى و امثال آن ببايد خوردن و اندر ضعف‌ها نان اندر شراب ريحانى مفيد آيد .\r\nو رعايت مسكن و حركت همان است كه در مطلق مواظبه معلوم شد و آن را كه قى كردن آسان بود اميدوار باشد كه اگر قى را به دستور مداومت نمايد خلاص يابد و آنجا كه اندر احشا آماس باشد اميد خلاص نبايد داشتن .\r\nو شيخ اندر قانون آورده كه ممكن بود كه اين تب از صفراى غالب باشد خلط غليظ افتد و آن هنگام از سوزش احشا و قى صفرا و تلخى دهن خالى نباشد و اكثر علامات صفرا ظاهر بود و ليكن اين نادر افتد و اگر افتد علاج آن به علاج غب غير خالص نزديك‌تر بود و السّلام .\r\n\r\nحمى نهارى\r\nآن بود كه نوايب آن مقرر به روز مىگيرد و به شب مىگذارد .\r\n\r\nحمى ليلى\r\nآن بود كه نوايب آن مقرر به شب مىگردد و به روز مىگذارد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nو هر دو عسر البرء باشند و دراز كشند و نهارى از جهت طول و وقوع در حر روز باشد كه به دق منتقل شود و آن را بدتر و عسرتر يافته‌اند .\r\nو اكثر علامات و علاج اين هر دو همان است كه در مواظبهء مطلق همان است گفته شد و اللّه اعلم .\r\n\r\nحمى ظاهر الحر\r\nآن بود كه اندر روى تن سخت سرد باشد و بيرون سخت گرم .\r\nسبب اين بلغمى زجاجى بود كه اندر قعر تن مانده و بخارى از آن عفونت مىريزد و به ظاهر مىرسد و گرم مىسازد و باقى از جهت حرارت عفونى به حركت آمده و ليكن عفونت نپذيرفته و گرم نشده و حس اعضاء باطن سردى آن را درمىيابند و از آن متضرر مىباشند و مدت نوبت آن از چهار ساعت بود تا بيست و چهار ساعت و بسيار باشد كه به نوبت ربع و يا نوبت غب آيد از جهت غلظت و قلت ماده و اين تب دور كشد و پيران از اين مرض كم خلاص يابند .\r\nعلاج اين مرض به علاج غشى خلطى و مواظبه نزديك است و ليكن دلك و گرم كردن ظاهر آنجا جايز نباشد و در وقت نوبت به يك‌بار اندر آب سرد غوطه خوردن اگر مانعى نباشد از فصل و سحنه عمر نيكو بود و دم گرفتن به مقدار امكان و تجويف مفيد آيد و فلفل كوفته در عسل و سير غلبه در طعام به قاتق و جند بيدستر در عسل آب نافع بود و السّلام .\r\n\r\nحمى ظاهر البرد\r\nآن بود كه بيرون تن سرد باشد و اندرون گرم چنانچه مىسوزد .\r\nسبب اين اكثر بلغمى بود كه اندر قعر تن عفونت پذيرد و گرم شود و از جهت غلظت از آن بخار گرم تحليل نيابد كه به ظاهر رسد و گرم كند و مع ذلك حرارت غريزى نيز به دفع آن به باطن ميل كرده باشد و به تخصيص كه در ظاهر نيز بلاغم خام منتشر باشد و ظاهر را سرد مىدارد و عفونت نمىپذيرد و تا گرم شود .\r\nو گاه باشد كه از ماده مرض بخارى غير متعفن به ظاهر صعود كند و اندك گرمى كند و از مخالطه سردى ها زود سرد شود و مدد برد ظاهر گردد و علامات بلغم اندر بلغمى ظاهر بود و مدت اين تب از شطر الغب درازتر باشد .\r\nعلاج اين قريب به علاج مواظب باشد و ليكن به گرمىها اينجا آن جرأت نتوان كردن و دلك متمادى و گرم داشتن تن عظيم نافع بود اينجا .\r\nو باشد كه سبب اين تب صفرايى سخت غليظ باشد كه اندر قعر تن عفونت پذيرد و چيزى از آن تحليل نيابد كه به ظاهر رسد و گرم كند و حرارت كه از بيرون متوجه درون گشته باشد و بيرون سرد مانده و اينجا علامات صفرا ظاهر بود .\r\nعلاج اين قريب به علاج غب غير خالصه باشد و دلك اينجا نيز عظيم نافع آيد و اللّه اعلم .\r\n\r\nتب ربعى\r\nآنچه لازم باشد چون وجود آن نادر است استخراج علامات و علاج آن محول به علامات و معالجات باقى تب‌هاى سوداوى بود .\r\nاما ربع دايره از تعفن خلط طبيعى و غير طبيعى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nهر دو افتد همچو حميات بلغمى از هر خلطى حاصل شدن خاص بود نه ربع بود .\r\nو بيشتر حدوث آن بعد تب‌هاى عفونى مركب و غير مركب باشد جهت تزيد اخلاط غير مستفرغه فاسده فاضله .\r\nو گاه باشد كه بعد از ورم طحال پديد آيد .\r\nو اكثر تب‌هاى ربع كم‌خطر بود جهت طول آسايش و ليكن دراز كشد و ليكن اغلب چون از هفت ماه بگذرد به سال رسد و باشد كه ماده وى سخت خام بود و تا دوازده سال بدارد و آنچه سخت دراز كشد و يا با ورم طحال بود اكثر به استسقا منتقل گردد .\r\nو اسلم ربع آن بود كه از ورم طحال خالى باشد و ربع سليم به جهت كندن و حركت ناقض مواد را از محل مستقر و تحليل كردن حرارت مر آن را از بسيارى مرض هاى سوداوى چون صرع و ماليخوليا و تشنج خلاصى دهد و هر ربعى كه در صيف افتد زودتر از ربع خريفى زايل گردد و همچو مواظبت جهت گشادگى مسام و تحليل يافتن و پخته شدن ماده به اعانت هواى صيف .\r\nعلامت ربع دايره آن است كه نخست اندك سرما و لرز كند پس حرارتى نرم و هموار پديد آيد به نمناكى از بخار تر جهت دخانيت ماده و هر نوبت سرما و لرز زياده مىشود تا وقت انتها جهت آنكه هرچند ماده سرد غليظ به نضج ترقيق مىيابد ، نفوذ او و نفوذ بخاراتى كه از او متصاعد مىگردد ، در اعضا بيشتر مىشود .\r\nو هرگاه تمام نضج يافت نكايت كيفيات و شر او تمام گرمى مىيابد و سرماى اين با درد استخوان باشد چنان كه پندارد كه مىشكند و چنان بلرزاند كه دندان‌ها به هم ديگر زند جهت رسيدن ماده عفن به اغشيه محيط به استخوان‌ها و عسر اندفاع ماده غليظ .\r\nو مدت نوبت ربع خالصه بيست و چهار ساعت باشد و مدت آسايش ميان نوبت‌ها چهل و هشت ساعت بود .\r\nسبب اين آن است كه چون خلط سودا اندك است و غليظ ، دير جمع گردد در محل متعفن و به‌واسطه يبس و برد دير قبول عفونت كند و حفظ حرارت نيز بسيار نتواند و بيشتر اين تب اندر پاييز افتد و نوابتش بيشتر بر اول شب كه محل حركت سوداست گيرد و گساريدن نوبت‌ها ، آن به عرق بود كمتر از عرق غب و بيشتر از عرق نايبه بلغمى .\r\nو نبض مختلف باشد و به صلابت گرايد و بول غليظ و خام و سفيد و سبزفام بود و در انتهاء به سياهى گرايد .\r\nو آنجا كه ماده سودا محرقه بلغمى باشد نبض به نرمى و عظم مايل بود و بول غليظتر باشد و عرق كمتر بود و ادوار آن درازتر باشد .\r\nو آنجا كه صفراوى باشد نبض به سرعت و تواتر گرايد و قشعريره با ناقض باشد و ادوار آن كوتاه‌تر بود و عرق بيشتر كند و تشنگى و التهاب غلبه باشد .\r\nو آنجا كه دموى باشد در علامات قريب به سوداوى طبيعى خالصه وى بود و سحنه و عادت و سن و فصل و تدابير گذشته و بلد بر هريكى گواهى دهد .\r\nو هيچ‌يك از اصناف ربع از آفت سپرز خالى نباشد و فساد آن به جگر و مراره و معده نيز بازدهد و در جمله لون بول در آخر به سياهى گرايد .\r\nعلاج چون زمان اين مرض دراز است و زمان آسايش نوايب بسيار و خلط بس عاصى است تدابير آن برفق بايد كردن و در اول از غذاها معتاد آنچه ضد مرض باشد و به غلظت مايل در نبايد گذشتن و استفراغات قوى نبايد كردن و محركات خلط و چيزهاى گرمى و خشكىفزا را دور بايد داشتن و در پاييز طمع برء آن نبايد كردن خصوصا كه هم اندر آن فصل افتاده باشد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو همچنين بيشتر از هفتاد روز در دفع آن نبايد كوشيدن و اهتمام در نضج ماده در اين تب بيشتر بايد كردن از جهت يبس و غلظت ماده و در تعديل مزاج به چيزهاى مايل به گرمى و بسيار رطوبت بايد كوشيدن .\r\nو اولى آن بود كه در روزهاى نوبت قبل از حدوث مطلقا هيچ غذا و شراب و آب و ترىها نخورد و اگر طاقت نداشته باشد قبل از نوبت به شش هفت ساعت قليلى از غذاهاى سبك معتدل سودا خورد و در روزهاى آسايش غذاى مناسب مقدارى كه خواهد به كار دارد و آب سخت سرد در اين مرض مضر بود و در وقت حرارت كمتر ضرر رساند و لبنيات و چيزهاى خام و بادانگيز همه مضر بود و مدرات و معرقات و هرچه رقيق اخلاط را دفع كند همه مضر باشد و بدين جهت خربزه نفع نكند با وجود ضديت طبع آن با سودا .\r\nو صاحب ذخيره گويد آنجا كه ماده سخت غليظ باشد هر بامداد هفت درم سنگ كلنگبين با ده درم سنگ سكنجبين ساده سرشته دهند و مويز منقى دانه بيرون كرده با مغز پسته و بادام منتقل كند . هرگاه خواهد نخودآب به مرغ فربه جوان و يا زيرباج به مرغ به وقت اشتها به كار دارد و تخليطى نكند و از فعل متعب دور باشد و گويد كه بسيار تب‌هاى ربع بدين تدبير زايل شده است و در اوايل اين مرض اگر به راندن ماده غلبه و نرم داشتن طبع حاجت آيد حقن‌هاى معتدل و نرم در هفته يك نوبت در غير روز نوبت و شياف‌هاى نرم معتدل مثل شكر و بنفشه و مغز خيار چنبر و اشباه آن در هفته يك دو كرت به كار داشتن .\r\nو در آغاز نوبت‌ها اگر قى كردن را ملازمت تواند نمودن عظيم نافع بود .\r\nو هرگاه كه اثر نضج نيكو پديد آيد و مانعى نباشد استفراغ به سودا به مسهلات لايقه واجب بود .\r\nپيش از روز نوبت قدرى سكنجبين عنصلى با گل قند آميخته صباح‌هاى غير نوبت و يا سكنجبين افتيمونى با گل قند سرشته گاهى كه طبع از حرارت خالى باشد عظيم مفيد آيد و نضج و تحليل سودا نيكو كند و پنير تازه بىنمك با عسل خوردن غذاى نافع بود و در روز سيم از هر نوبت و بعد تنقيه دفع نوابت به حب الشفا و امثال آن لازم بود به دستورى كه در غب غير خالصه مذكور شد .\r\nو اكثر آن تدابير كه در نايبه بلغمى و غب غير خالصه مذكور شد نيز نافع آيد به تخصيص كه ماده سودا بلغمى باشد و حب الشفا در اين باب آيتى است .\r\nو باعث برخاستن حضرت آن را ربع برادر ايشان امام الدين جعفر بود كه مدت يك سال داشت و اطباء عراق از علاج آن عاجز شده بودند . از اين دوا در دو نوبت خورد و صحت يافت و پرهيزى نداشت و در پاييز حضرت را ربع پيدا شد و به قدر چهار ماه كشيد و نوابت آن در اواخر روز بود و آخر بر وقت خواب قرار يافت و غذا نخودآب به مرغ فربه بودى و قليه كربنى و پلاو چرب به گوشت بره و شورباى برنج به گوشت گوسفند فربه جوان و امثال اين‌ها و گاهى اندك سركه كبرى كم‌ترشى با طعام واقع شدى و گاهى گلقند با سكنجبين عنصلى صباح ها خوردندى و از خنكىها و ميوه‌هاى سرد و تر و آب خنك و دواهاى گرم و خشك حذر كردندى و تنقيه نيز كم فرمودندى . و چون نوابت كهنه و ضعيف شد قبل از نوبت به دو ساعت مقدار باقلايى مرمكى را با دو دانه فلفل سحق كرده اندر يك قاشق آب گرم مىخورند جهت منع تعفن خلط و دست‌وپاىها و تن را گرم نگاه مىداشت و آن روز طعام و شربت در صباح اندكى مىخورند تا بسيارى خلوى معده اخلاط را اندر حركت نياورد و قوت برجاى ماند كه سن ايشان از شصت و دو\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمتجاوز بود و ديگر تا وقت دوا امساك مىنمودند چند نوبت چنين رعايت كردند و صحت يافتند و اين دوا را در بسيار تب‌هاى خفيف آزموديم و نافع آمد .\r\nو اصل معتمد در تدبير اين مرض آن است كه نخست بنگرند تا ماده مرض از كدام خلط حاصل شد در غذا و شرات و تنقيه مراعات جانب آن كنند چنانچه :\r\nاگر ماده صفراى محرقه باشد در ترطيب مزاج مبالغه عظيم بايد كردن و در خنكى آنچه خلط را از نضج منع كند مبالغه كردن و در استفراغات دفع خلط مره محرقه نمودن و اصلاح جگر به واجبى كردن و گرمىها بىاعتدال مطلقا دور داشتن .\r\nو اگر از بلغم باشد تدابير معتدل كردن و ترشىها و سردىهاى مطلق دور داشتن و شربت‌هاى جالى شيرين مطلقا به كار داشتن و سكنجبين عنصلى و بزورى و امثال آن و غذا و غذاهاى منضج استعمال نمودن و معاجين ترياقى مقوى منضج به كار داشتن و استفراغ كمتر كردن و از آب سخت سرد حذر نمودن .\r\nو اگر غلبه دردى خون باشد از باسليق يا از صافن بايد گرفتن آن‌گاه اغذيه و اشربه معتدل معدل به مقدار لايق به كار داشتن .\r\nو اگر از سوداى طبيعى باشد چيزهاى گرم و تر به كار بايد داشتن و در نضج سوداء محض كوشيدند و هيچ عنف نكردن و در جمله برفق مرض را كهنه بايد ساختن آن‌گاه به رفع آن به دستور كوشيدن .\r\nو آنجا كه آفت سپرز سبب آن شده باشد علاج سپرز را اولا بايد كردن و بسيار را ديدم كه علاج سپرز ايشان كردند و ربع ايشان به آن زايل شده .\r\nجالينوس گويد كه بسيار تب‌هاى ربع را چنان علاج كردم كه بعد از نضج تمام مسهل سودا دادم و از پس آن چند روز شراب افسنتين مىدادم و از بعد آن روز نوبت ترياق بزرگ دادم و سودمند آمد و غذا به دستور مقرر مذكور بود .\r\nو بعضى ترك طبيبان را ديدم كه محل نبض بر ساعد به فتيله داغ به دستور مىكنند و ربع كهنه بدان زايل مىشود و ربعى را اندر خريف در موضعى كه دوشاب مىپزند نشانيدن سه شبانه‌روز خود را گرم نگه داشتن و در آنجا بوى بخار دوشاب شنيدن و بخار و هواى آن را دريافتن بسى نافع آيد و مجرب است با وجودى كه علاج ربع در پاييز صعوبتى دارد و ليكن آنچه سخت كهنه باشد ممكن العلاج بود اندر اين فصل به خلاف آنچه در اين فصل افتد و نو باشد و آنجا كه دوشاب مويزى بپزند و غلبه هواى آن انسب بود .\r\nو در ربع لازمه گويند فصد از عروقى كه سوداى را دفع كند انفع آيد جهت بودن خلط فاسد در عروق و ادرار نيز بعد نضج اينجا بسى نافع آيد به ماء الاصول معتدل و در نايبه چون بيم بود كه به فصد و ادرار رقيق دفع شود و غليظ در خارج عروق بماند و مرض بدتر و درازتر گردد ، اندر اين هر دو به وقت حاجت احتياط بسيار بايد كردن و اللّه اعلم .\r\n\r\nتب خمس و سدس و سبع و تسع\r\nجمله در علامات و دستور علاج قريب‌اند به ربع .\r\nو بقراط گويد كه تسع را مدت درازتر باشد از سبع و سبع را از باقى . و بدترين اين اصناف خمس بود جهت آنكه بسيار باشد كه مقدمه سل بود و گاه باشد كه از ربع آن پديد آيد و پديد آمدن آن جمله هم بعد امراض به تخصيص انتقال حميات بيشتر باشد و چون مقادير نوابت و زمان و فصل آن‌ها و طول و قعر مرض به‌واسطه فرمان‌بردارى خلط و عدم آن است مر نضج\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nرا به اعتبار اختلاط مقرر ، پس منع وجود اين امراض جالينوس را نيز وجهى نداشته باشد .\r\nصاحب ذخيره مىگويد كه اندر خوارزم غلامى داشتم و او را تب تسع پيدا شده بود و مرا در اول چنان مىنمود كه مگر در هر نوبت تخليطى مىكند و مرض نو حادث مىشود . آخر تشخيص كردم و مزاج او گرم بود و او را در روز بعد روز نوبت صباح سكنجبين و شيره تخم خرفه مىدادم و بعد آن بعد چند ساعت كشكاب فقط و روزهاى ديگر گل شكر با سكنجبين ساده دادمى و غذا زيرباج و يا شورباى نخود و شبت و گوشت بره يا مرغ . و دو روز پيش از روز نوبت هر روز نخودآب دادمى با زيرباى مزور به مغز بادام و در وقت تب جز سكنجبين اندك به آب هيچ ندادمى و آن جهت آنكه آب تنها نخورد و قبل از آمدن نوبت آن روز امساك فرمودمى و از اخلاط معجون نجاح جى ساختم و بعد روز نوبت به دو روز مقدار دو درم سنگ از آن دادمى و اين حب دو بار بيش ندادم و بدين طريق علاج صحت يافت و اين تدابير جمله مناسب بود و اللّه اعلم .\r\n\r\nشطر الغب\r\nگاهى مركب بود از غب لازمه و حمى بلغمى لازم جهت تعفن هر دو خلط در عروق و ظهور اعراض هر دو با يكديگر باشد .\r\nو گاهى مركب بود از غب دايره و حمى بلغمى دايره جهت تعفن هر دو خلط در خارج عروق .\r\nو گاهى مركب بود از غب دايره و حمى بلغمى لازمه جهت تعفن صفرا در خارج عروق و تعفن بلغم در عروق و اين قسم را بعضى خالصه نيز گويند . يعنى يك نصف آن غب خالصه است .\r\nو گاه برعكس اين قسم بود جهت تعفن بلغم در خارج عروق و تعفن صفرا در عروق مقدار هر تبى را از هر صنفى از اين حدى مقرر نباشد .\r\nو گاه باشد كه اين تب به مدت نه ماه و بيشتر بدارد .\r\nو گاه باشد كه به مرض حاد يا دق و يا به بيمارى مزمن انتقال كند جهت بدى تدابير و بسيار باشد كه بعد بيست روز علاج پذيرد .\r\nو مخفى نباشد كه چون اين مرض از دو ماده متخالف فى الغايه واقع است طبيعت را در تدبير آن تحيرى عظيم حاصل بود .\r\nو اسلم اصناف شطر الغب آن بود كه از نائبين افتد و افتراقش در نوابت ظاهر و با مهلت باشد .\r\nعلامت اين تب آنچه به دو اخص است و اگر چه آن را نيز لا بد است از قراين ديگر آن است كه يك روز نوبت تب درازتر بود و آهسته و آن نوبت بلغمى باشد و يك روز سبك‌تر و گرم‌تر و آشفته‌تر و آن نوبت صفرايى باشد و در مركب از نائبين سخت ظاهر بود روز سيوم به اول ماند و چهارم به دوم و همچنين طاق به طاق و جفت به جفت مشابه بود و در مواظبه و مركبات ديگر تفاوت و تشابه بدين صريحى نباشد .\r\nو بسيار بود كه اندر يك نوبت دو بار يا سه بار سرما و فراشا يابد جهت اختلاف تعفن مادتين متفاوتين و باز كوشيدن با يكديگر .\r\nو بسيار باشد كه بيمار پندارد كه تب به انتها رسيده و از لرز و سرما و فراشا برآسوده ، پس يك بار يا دوبار ديگر از اين اعراض عود كند به جهت ترقيق و تحريك صفراى بلغم و تغلظ و تسكين بلغم صفرا را و غلبه كردن بلغم و زمان نوبت اين تب دراز باشد و طبع را سخت برنجاند به سبب اين اختلاف احوال .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nو آنجا كه تركيب از لازمه و ناتبه باشد هيچ نگسارد و اعراض نابته به نوبت خويش پديد مىآيد و مىگذارد ليكن اگر نابته بلغمى باشد هيچ نافض پديد نيايد و اگر قشعريره باشد سخت ضعيف بود .\r\nو آنجا كه تركيب از لازمتين باشد اعراض هر دو متداخل بود و احوال مريض هر لحظه به جهت حركت خلطى ديگر بر وجه ديگر باشد و ليكن اصلا نافض پديد نيايد و غلبه هر خلطى را از غلبه اعراض قويه هريكى توان دريافتن و در هيچ‌يك از اين اصناف عرق تمام نباشد .\r\nو مردمى را كه صفرا در بدن ايشان بسيار پديد مىآيد و عفونت مىپذيرد و هرگاه در تدابير رطوبت‌فزا مبالغه كنند ايشان را اين تب بسيار افتد .\r\nو همچنين مردمى را كه اندر تن ايشان تولد رطوبت بسيار كند و در تدابير گرمىفزا مبالغه كنند اين تب بسيار افتد و در غير مركب از نايبتين اشتباه بيشتر واقع شود و احتياط عظيم در تشخيص آن‌ها واجب بود .\r\nعلاج طريق اصوب در علاج جمله اهتمام تام است به استفراغ ليكن قبل از نضج تمام قى بايد كرد و در اوقات لايقه به مقى كه از هر خلط لختى دفع كند و اگر قبل آن هر نوبت به مقى آن خلط استفراغ كند نيكو بود .\r\nو بايد طبع را نرم داشتن به حقن و شياف معتدل و ملينات خفيف كه از هر خلطى لختى رفع كند اما چنان بايد كرد كه غليظ و رقيق هر دو دفع شود و اگر تسكين حرارت احتياج بسيار بود اولا در آن بايد كوشيدن به نوعى كه مانع نضج نشود و بعد نضج بايد اسهال صفرا و بلغم كردن . ليكن اگر غلبه بلغم را باشد آب لبلاب با شربت گل مكرر نيكو آيد و اگر غلبه صفرا را باشد سنا و شيرخشت در منضج بسيار مناسب بود و اگر هر دو خلط غلبه باشد فلوس خيارچمبر اندر آب تمر و يا مقلى ترش و اندك تربد مناسب بود .\r\nو شربت و غذاها كه در مطلق غب غير خالصه مذكور شد اينجا موافق باشد . ليكن در نوبت صفرا شربت و غذاى صفراشكن بايد داد و در نوبت بلغم مقطع و منضج بلغم به كار بايد داشت و ادرار و تعريق بعد از نضج تام و بعد از استفراغ به مهلتى نيكو عظيم نافع آيد و دستورهاى سابق مرعى بايد داشتن .\r\nو جالينوس قبل از نوبت بلغمى به چند ساعت كشكاب با اندك فلفل ساييده فرموده و نافع يافته .\r\nحكايت : و من جوانى را كه در فصل پاييز در رى شطر الغب داشت از نايبتين و اعراض بلغمى بيشتر رنجه مىداشت بعد بيست و پنج روز كه نوابت آن ظاهر و مقرر شده بود و در صباح نوبت بلغمى سه ساعت بيشتر از نوبت شربتى كشكاب جو با نيم مثقال فلفل ساييده دادم و ديگر هيچ ندادم و آن نوبت به خير گذشت و به همين صحت يافت .\r\nو آنجا كه مركب از غير نايبتين باشد چون طبع را مهلت آسايش نيست علاج به احتياط بسيار بايد كردن و در استفراغات رفق تمام مرعى داشتن و هر خلط كه غالب شود طريق نضج و تدبير رفع آن بيشتر كردن و اگر مساوى باشند حد وسط نگاه داشتن و عنايت به رعايت قوت هرچه تمام‌تر بايد نمودن و قرص گل كافورى اواخر اين تب از لازمتين نافع آيد و مخدرات گاهى كه تبى لازم باشد نبايد دادن مگر وقتى كه نيك كهنه شده باشد آن‌گاه حافظ الصحت و امثال آن نافع آيد و اللّه اعلم .\r\n\r\nمركب از غبين نايبين و از سه ربع و از چهار خمس\r\nهر روز هريكى نوبتى بدارد و اگر چه خلط هريك از\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاين مركبات از يك جنس است ليكن چون از هر خلط قسطى چند در آن مواضع مختلفه تعفن مىپذيرد و هر تعفن را وقتى مقرر مخالف وقت ديگرى اتفاق افتاد ، هر يك به نوبت خود آيد و اگر نوبت يكى بر طرف شود و نوبت ديگر بر آن فاصله ظاهر شود .\r\nو تشخيص هريك به علامات آن بايد نمودن و از تدابير سابقه و فصل و كيفيت هوا و سحنه و سن و بول و نبض و ساير اعراض مخصوصه هر خلطى .\r\nعلاج هريكى تدابير معلوم آن از مفردات آن بايد كردن با زيادتى اهتمام و نيز مراعات قوت به واسطهء بودن مريض هر روز اندر تب و بعد از نضج و كهنگى مرض چون به مخدرى رفع نوبت يكى كرده شود به همان دستور هر روز آن دوا بايد دادن و رفع نوبت ديگرى نمودن اگر چه ممكن بود كه به رفع يك نوبت رفع جمله شود جهت قادر شدن طبيعت بر تحليل ماده فاسد .\r\nو اگر ازالهء بعضى مشكل‌تر بود اسهل را دفع بايد كردن و نوابت خلط عسر را گذاشتن تا نضج بيشتر شود و مريض دمى بزند و قوتى به تن او بازآيد و مزاج علاج را قابل‌تر شود و آن هنگام آن ازاله نيز آسان باشد .\r\nو اشتباه ميان مركب از غب خالص و غير خالصه و شطر الغب عظيم بود ليكن در علاج به يكديگر قريب باشد .\r\n\r\nمركب از اربعين\r\nدو روز آيد و يك روز آسايش دهد .\r\n\r\nمركب از خمسين\r\nدو روز آيد و دو روز نيايد و باشد كه به نوبت غب آيند .\r\n\r\nمركب از سه خمس\r\nسه روز آيد و يك روز نيايد و بر اين قياس بود در سدس و غيره اگر تركيب واقع شود و علامات و معالجات اين‌ها قريب به علامات و معلجات ربع باشد .\r\n\r\nمركب از حمى دق و حمى خلط\r\nعلامت آن در بيان حمى و دق و غيره معلوم شد .\r\nعلاج اين تب آن است كه خلط فاسد فاضل را برفق استفراغ كنند بعد نضج و بعده قانون علاج دق مرعى مىدارند و آنجا كه دق با حمى سوداوى افتد كه از خلط بلغم افتاده باشد و كهنه بود ، علاج آن سخت مشكل بود جهت آنكه با وجود يبس غالب تدبير هريكى ضد تدبير ديگرى بايد .\r\nو همچنين چون با حمى بلغمى به سببى قوى اتفاق افتد و در چنين محل‌ها جز توسل به خواص اشياء چاره نباشد .\r\n\r\nمركب از غب لازمه\r\nعلامات و معالجات اين تب قريب به علامات و معالجات مفردات آن باشد و چون طبع را اينجا تحير بيشتر واقع است تدبير به احتياط تر و به اهتمام تر بايد كردن و اللّه اعلم .\r\n\r\nحمى عفونى وبايى\r\nبدان‌كه هرگاه هواى ملكى متعفن شود آن را و با خوانند ، چون آن هوا به استنشاق به دل رسد مزاج روح\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nرا كه در دل است فاسد سازد و رطوباتى كه در دل است جمله آن را متعفن گرداند و حرارتى عفونى از آن در بدن منتشر گردد و حمى پديد آيد و به دوام سبب لازم مىباشد و به جهت اين احوال به زودى هلاك كند .\r\nو چون سبب عام است اين مرض نيز عام گردد و اكثر خلق آن ملك را پديد آيد مگر كسى را كه بدن او پاك باشد از اخلاط بد و مسامات او گشاده نباشد و مزاج او قوى بود و به تدبيرى كه دافع آن فساد باشد مشغول بود .\r\nو بسيار باشد كه فساد آن هوا به دل حيوانات ديگر نيز سرايت كند و حيوانات بسيار هلاك گردد .\r\nعلامت اين تب بعد حدوث و با آن است كه ظاهر تن سخت گرم نباشد و در باطن حرارتى سوزان همى يابد و تاسه و اضطراب عظيم باشد و دم زدن از حال طبيعى بگردد و متواتر و عظيم مىباشد و بعضى را نفس تنگ شود و باشد كه ناخوشبوى گردد و عرق لزج و بدبوى باشد و نبض صغير و متواتر بود و بول رقيق و بدرنگ و بدبوى باشد و گاه بول كه بول اسود گردد .\r\nو باشد كه سپرز بزرگ شود و حالى همچو استسقا پديد آيد و خشكى زبان و عطش بسيار بود و در دل و فم معده دردى باشد و غثيان و با سقوط شهوت طعام گاهى پديد آيد و بسيار قى صفرا كند و گاهى قى سوداوى نيز آيد .\r\nو باشد كه گوشت بن دندان و دهن ريش گردد .\r\nو باشد كه سرفه خشك رنجه دارد و سقوط قوت و غشى و اختلاط عقل گاهى ظاهر شود و خواب كم گردد و حوالى شراسيف تمدد كند و طبع نرم و كفك‌ناك و سوداوى و بدرنگ و بدبوى باشد .\r\nو باشد كه بثرهاى سرخ و اشقر بر تن پديد آيد و باز پنهان مىشود و به آخر دست‌وپاى سست گردد و غشى افتد .\r\nو باشد كه ليثرغس و تشنج و كزاز پديد آيد و از اول تب اين اعراض به قوت پديد آيد .\r\nو بعضى مردم را گاه بود كه همه اين علامات دست دهد .\r\nو بسيار باشد كه بيمار از حرارت خودآگاهى كم داشته و نبض و آب نيز بسيار از موضع طبيعى دور نباشد و مع ذالك زود هلاك گردد .\r\nو اطبا در اين حال حيرانند و اكثر اين محمومين را چون نفس بدبوى شود از اين مرض خلاصى نيابند جهت استحكام عفونت و رطوبات و حوالى آن و اعراض مذكور نيز چون به قوت و غلبه گردد اميد خير نباشد .\r\nعلاج اين تب آن است كه نقل هوا كند اولا ، آن گاه دستورى كه در حفظ الصحت از تدابير هواى وبايى گفته شد از غذا و شربت و دوا مرعى مىدارند و عوض معجون‌هاى گرم كافوريات اندر ترشىها مىخورند و اگر نقل ممكن نباشد بايد كه تا ضعف و اعراض قويه پديد نيامده مبادرت كند به خنك ساختن بدن به استفراغات رطوبت زايده به فصد و مسهل سبك و يا ملين قوى و به استعمال غذاهاى ترش و خنك‌كننده تن و ترياقى مثل مرغ كه آن را به آب‌غوره و يا ليمو و يا ترنج و يا سماق بريان كرده باشد و به زيره و گشنيز خشك آن را آلاييده و به ناردان كوفته آكنده و خشك پلاو و افشله و يا طعامى ديگر كه كم‌رطوبت و ترياقى و ترش باشد و قرص كافور اندر تب‌ها دادن و اندر دوغ كه بىمسكه نافع بود هر روز يك نوبت و گل ارمنى و گل مختوم شربتى اندر ترشىهاى مذكور با گلاب عظيم مفيد آيد و آب سرد به افراط نيكو باشد و به غير افراط نيكو نباشد .\r\nو بر تشنگى و گرسنگى صبر كردن عظيم مضر بود و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاگر اشتها كم باشد اندك‌اندك به زور طعام بايد خوردن چنانچه امتلاء نشود و خلو نيز نيفتد و تدبير مسكن و بوييدن ترياقات به دستورى كه در حفظ از هوا وبايى گفته شد اعظم تدابير بود ليكن گرمىها و بخورات گرم دور بايد داشتند و در تقويت جانب دل بدانچه ممكن گردد تقصير نبايد كردن .\r\nو آنجا كه سرهاى پهلوها و پوست شكم طرنجيده شود و دست‌وپاى سرد گردد و خواب نباشد و اندر دم زدن سينه برمىافرازد و بيهوش مىكند چاره نباشد از آنكه او را چيزى گرم بپوشانند تا حرارت را به ظاهر تن كشد و لختى او را بمالند و الحكم للّه .\r\nو طريق استفراغ آن است كه اگر خون غالب باشد فصد نيكو كنند و از پى آن ترياقى خنك چون كافوريات و اشباه آن بدهند و اگر خلط ديگر غالب باشد استفراغ آن كنند به ملينات قوى و ترياقى و يا مسهلات ترياقى سريع العمل قليل المقدار و اينجا انتظار نضج نبايد كشيدن كه مجال تنگ است و غرض تقليل رطوبات است نه دفع سبب و احتياط عظيم در مسهل بايد كردن كه مبادا چون دل ضعيف است فسادى كند .\r\nو آنجا كه اعراض به ظاهر شد استفراغ نتوان و توسل به ترياقات خنك و معتدل بايد كردن و به زعم من آن است كه در اول حال بعد فصد تام اگر هر صباح و شام شربتى معصور انار ترش يا شربتى عصير غوره كه حب الشفاء بزرگ اندر آن حل كرده باشند خورد و مراعات غذا به مقدار لايق در شب و روز كند بهترين تدبير مىباشد و اللّه اعلم .\r\nعلامات و با آن است كه حيوانات كه زكى الطبع باشند مثل لقلق و پرستوك و امثال اين‌ها بىمحل و مانعى ديگر آشيان خود ترك كند و از آن ملك فرار نمايد و ضفدع و حيواناتى كه از عفونت متولد مىشود بسيار پديد آيند و حيواناتى كه در زيرزمين مىباشند چون موش و غيره همه بر روى زمين آيند بىمحل و سراسيمه و مدهوش باشند و ميل سوراخ‌هاى خود نكند و در هيچ محل دم زدن خوش‌آينده نباشد و روح از تنفس راحتى نيابد بلكه تافر باشد و چون بر بلندى برآيند و اندر هوا نظر كنند چنان نمايد كه دودناك است و غليظ و تيره و بر سر عمارات همچو دود فروخسبيده بىآنكه دودى باشد و شواهد وقوع آن سبقت تغييرات هوا بود در حر و برد متوالى در غير محل و زياده از دستور و عادت فصل و وقت و غبارناكى هوا و غلظت و تيرگى و رطوبت‌هاى بىمحل و ممتد با تعاقب حر و برد و غلبه ظهور شهب و نيازك و سرخىها خصوصا در اوايل خريف و ايلول و تغير احوال فصول از وضع طبيعى خصوصا صيف و بسيارى تيرگى هوا اندر آن فصل و بسيارى زرع نباتات خبيثه و قابليت هوا بلكه وقوع آن بار ديگر قبل از اين شرط بود و اللّه اعلم .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nباب هفتم در بيان حصبه و جدرى و ساير بثرها و ورم‌ها و جذام و سرمازدگى و سموم‌زدگى و كوفتگى و قوبا و قرحه‌ها و سوختگىها و عرق مدنى و ريش بلخى و جراحت‌ها و بيرون رفتن سر استخوان‌ها از محل خويش و شكستگى استخوان‌ها و اسباب و علامات و معالجات اين امراض\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nحصبه\r\nبثرهاى بسيار بود كه اندر ظاهر پوست تن به يك بار پديد آيد با حمى مطبقه و از پوست برداشته‌تر نشود و هيچ آب نگيرد و نخارد و قرحه و خشك ريشه هيچ پيدا نكند و در اول ظهور سرخ آن شبيه بود به نشانه هاى گزيدن كبك .\r\nسبب اين مرض دفع طبيعت بود مر خون صفراوى حاد را كه غليان عفونى يافته باشد و اين مرض از جمله امراض وبايى است كه آن را وافده و وارده گويند . يعنى چون در جايى پديد آيد خلقى بسيار بدان گرفتار شوند به جهت مصاحبت و مقارنت و ملاقات يكدگر و اين مرض بيشتر اندر خريف و بهار و اندر بدى هوا افتد و مردمى را كه چون صفراوىاند در تن ايشان بسيار پديد مىآيد و بيشتر افتد .\r\nو اين مرض در مدت عمر البته هركسى را يك نوبت پديد مىآيد و دو نوبت هم ديده‌ايم و زياده از اين نادر بود .\r\nعلامت اين مرض آن است كه تب آن مطبقه سخت گرم باشد و منش گشتن غالب بود و تا سه بىحد كند و نشان‌هاى مطبقه ظاهر باشد و آنجا كه طبيعت قوى بود اندر سه روز از تب بروز كند و الا در هفته بروز كند و آنچه از هفته درگذرد و هيچ بروز نكرده باشد اكثر با خطر بود .\r\nحكايت : ديدم شخص قوىمزاج را كه دو روز اندك تململى بود و در روز سوم از سر تا پاى حصبه سرخ بيرون كرد و به خير گذشت و پرهيزى نداشت .\r\nحكايت : ديدم چند كس را كه اندر تب گاهى فراشا مىكردند و سخت سرفه داشتند و بعد هفته حصبهء سرخ بروز كرد و به دستور و سلامت يافتند .\r\nو هيچ محصوب از درد پشت و پاىها خالى نباشد .\r\nو در رى از جهت مناسبت هوا و تدابير مثل غالب خوردن انگور شيرين و دوشاب نيم سوخته و خمر و گرمىها و شيرينىهاى ديگر و برنج برى در گرمى روز اين مرض بسيار افتد .\r\nو حصبه آنچه به لون سياه و يا بنفش و يا سبز بود اكثر كشنده باشد به جهت غايت احتراق ماده و آنچه سرخ و اشقر بود اسلم باشد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nحكايت : جوان كشميرى را در رى حصبهء سياه پيدا شد و نزديك به هلاك رسيد . حضرت او را سه عدد انجير خشك با مغز گردو دادند بخورد و صحت يافت .\r\nو به تجربه چنان يافتم كه بول محصوب اكثر سرخ و غليظ باشد چون لحظه بنهند ، بريده شود و همچو بول خر نمايد .\r\nو سلامتى نفس و آواز و قبض شكم اندر اين مرض نشان خير بود جهت دلالت بر سلامتى آلات تنفس و تمامى قوت و ميل ماده به خارج .\r\nو تواتر و سرعت نفس دال بود بر سقوط قوت و يا بر ورم حجابى و ظاهر شدن حصبه و زود پنهان شدن و اختلاف ظهور و خروج و بروز و خفاى آن نيك نباشد جهت دلالت بر عجز طبيعت و ميل ماده به درون و اين در اكثر احوال منذر به وقوع اسهال باشد يا به غشى خصوصا كه لون آن بنفش بود .\r\nو هرگاه تشنگى و كرب عظيم شود و ظاهر تن سرد گردد و رنگ حصبه به سياهى يا به سبزى گرايد هلاك نزديك بود و بىهوشى آن را كه فصد نكرده‌اند اندر اين مرض سخت بد باشد و به سرسام مهلك زود منتقل شود و اسهال قبل از بروز و بعد از بروز ناقص هم نيك نباشد . اما بعد از بروز تام و وفور قوت و بعد يازدهم اكثر آن بود كه بحران شافى باشد و مجرب است و رعاف اندر اين مرض بحرانى نيكو و اكثر با سلامت باشد .\r\nو هرگاه محصوب را اسهال خون افتد حال بد باشد به تخصيص در اواخر ليكن ممكن بود كه اگر قوت بر جاى باشد و اعراض بد ديگر نباشد و امتلاى دموى بوده باشد به خير خلاص يابد به تخصيص در اوايل .\r\nو در آنجا كه خوناب آيد زود هلاك گردد و اگر آن را به چيزهاى قابض علاج كنند آماسى در احشا تولد كند و هلاك سازد .\r\nعلاج حصبه آن است كه فصد كنند از باسليق و اگر نيابند از اكحل و اگر نيابند از قيفال و غيره آنچه يابند خون نيك بردارند و اگر فصد نتوان كرد رگ سر گوش و رگ درون بينى و رگ پيشانى زنند .\r\nو تقليل خون دموىمزاجان را واجب بود به مقدارى كه به حد غشى رسند و صفراوىمزاجان را جايز بود و اگر صفراوى مبادرت به تليين صفرا كند بعده فصد اگر يابد بهتر باشد .\r\nو اولى در فصد روز دوم بود اول بعده سوم بعده چهارم و از اين حد تجاوز نبايد كرد مگر آنكه امتلاى دم سخت ظاهر بود و هنوز اثر بروز حصبه پديد نيامده باشد و الا بعد ظهور حصبه جايز نباشد و بعضى ممتلى الدم را بعد ظهور نيز اندكى استفراغ دم جايز داشته‌اند بلكه واجب و بعد تقليل ماده تسكين حرارت كنند به كشكاب و افراط تجرع آب سخت سرد به دستور حميات دموى و به آسايش و خنك ساختن نفس . اگر بدين‌ها تسكين توان يافت فبها و اگر حرارت مىافروزد و شكم از آب پر شده آن را قى كند و بار ديگر بخورد .\r\nپس اگر در اين تدبير عرقى يا ادرارى ظاهر شد اميدوار بود كه زود نيك خواهد شد و هم بدين نوع تسكين دهند . و اگر حرارت ديگر مىافروزد تسكين به كافوريات آرند و به كشكاب و به غوره و به آب انار و به آب زرشك و امثال آن بايد كرد .\r\nو اگر دانند كه ماده قوى است و هوا ممد و مولد مرض است و البته حصبه برون خواهد آمد جز كشكاب و يخ اندك گاهى و آب عناب و آلو ضم كرده به مساوات و آش جو ساده كه گشنيز سبز اندر آن باشد چيزى ديگر نبايد داد و ترشىها و سردىهاى مفرط چون در نضج و بروز توقف مىافكند و ممكن بود كه از اين حال ماده به اعضاى رئيسه ميل كند ، پس اين جمله را قبل از\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nهفتم و بعد از دوم موقوف بايد داشت و شيرينى اگر چه ممد بروز است ليكن چون ممد ماده است به تخصيص ترنگبين نشايد داد .\r\nو طريق علاجى كه بر محصوبان تجربه كرده‌ايم و بىخطر بوده آن است كه در اوايل فصد و يا تقليل دم فرموده‌ايم و بعد از آن جهت تسكين و تقويت كشكاب ساده سرد كرده و آش جو كه اندر آن عناب و اندكى گشنيز سبز جوشيده باشد داده‌ايم و آن را كه از اين غذا نفرت شده باشد ابرنج اندر آب جوشيده جو پخته داده‌ايم و با آب سرد و به آب عناب جوشيده و اندك يخ و شفتالو تسكين حرارت كرده و گاهى آب آلو جهت تسكين صفرا با آب عناب خلط كرده‌ايم و گاهى كه دهن سخت خشكى كرده هندوانه سرد كردهء شيرين داده‌ايم و اگر شكم نرم بوده منع عمل نموده‌ايم و آلو و هندوانه نداده‌ايم و آن هنگام غذا ماش برنج اندر آب جو پخته فرموده‌ايم خصوصا بعد بروز حصبه و بدين ترتيب و تدبير هيچ محصوبى را خطايى نرسيده و بسيار از حصبه‌هاى بد بدين صحت يافته .\r\nو آنجا كه بروز دير مىشود و ناقص و يا متراجع است و طبيعت را به يارى دادن احتياج است بايد كه تن او را به جامه پوشيده دارند و جرعه جرعه آب سرد مىدهند و اگر قوت داشته باشد كه قدرى آب گرم ساعتى در شيب جامهء او دارند تا بخار آن تن او را نرم و مسام او را گشاده سازد ، صواب بود . و انجير چند در آب عناب جوشيده آب دادن هم ممد بروز بود و اگر قبل از بروز طبع نرم باشد و منع بروز كند و يا بيم حدوث اسهال باشد مزيدن بهى ترش و رب آن و مزيدن ناردان و زرشك موافق بود قبل از غذا .\r\nو بسيار را ديدم كه در يخ و ترشى مبالغه كردند و حصبه به خير گذشت اما گرانى در زبان و يا در گوش پيدا كردند و بر آن ماندند .\r\nو آنجا كه گرانى سر و صداع و يا بىهوشى و غفلت بسيار شود و امتلاى دم باشد و فصد نشده باشد و حصبه نيز هنوز بروز نكرده اگر ممكن بود تقليل دم و نيز غير از آن هيچ تدبيرى مفيد نيايد و اگر امتلاى دم نباشد و يا فصد در اوايل شده باشد ماده را از دماغ باز بايد داشت به حقنه و شياف مناسب و به پاشويه و بويانيدن كافور و لخلخه‌هاى خنك و ماليدن تيزاب بر كف‌هاى پاى يا دست او و بعد بروز آن را كه ضعفى باشد و غذاى قوى تر خواهد جوجهء مرغ يا جوجهء خروس بايد داد پخته يا كباب كرده .\r\nحكايت : پاييزى اندر رى هوا مولد حصبه شد در اطفال و كودكان و چنان بود كه سرفهء سخت و تململى پيدا مىكردند و بعد يك روز تب مطبقه قوى پديد مىآمد و به وقت شب هنگام سرفه و تب بيشتر مىشد و اكثر را آوازى كوفته بود و روز پنجم حصبهء سرخ بر تمام بدن ظاهر مىشد و چنان تجربه شد كه انجير جهت سرفه مىدادند نافع بود و بروز حصبهء را نيز مدد مىكرد و ترشىها مضر بود هم سرفه را و هم تب را و غذاى نافع بعضى را شورباى برنج بود و گوشت گوسفند اندر آن جوشيده و بعضى را حليم گندم گوشت اندر آن جوشيده و بعضى را آش جو ساده و بعضى را يوغان برنج و بعضى را ماش برنج و ديگر چربىها و ترشىها و سردىها و شيرينىها هيچ نمىدادند و بعضى كودكان معتاد ميوه را انار ملسى اندكى مىدادند و بدين نوع تدبير جمله صحت يافتند اكثر در هفت روز و در يازده بحران تام به عرق بود و چون مرض هوايى و ضعيف بوده ، حاجت به تنقيح نمىشد و بيشتر احتياج به تنقيه كودكان سخت مرطوب و مردم رسيده را باشد جهت قوت سبب به تخصيص كه تدابير اكل و اشرب ايشان بد\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبوده باشد و حضرت هيچ محصوب را نمىگذاشتند كه جامهء پاك بپوشند . جهت آنكه گزيدن سپش جهت بروز حصبهء نيكو باشد و اللّه اعلم .\r\n\r\nجدرى\r\nكه آن را آبله گويند ، بثرهاى بسيار بود كه اندر ظاهر تن پديد آيد به تدريج با حمى مطبقه و از پوست برداشته تر شود و عمقى پيدا كند و اكثر آب گيرد و پخته شود و با خاريدن بود و در آخر خشك ريشه بر ظاهر هر بثره پيدا آيد و در اول ظهور نيز بزرگ‌تر از حصبه باشد .\r\nسبب اين مرض دفع طبيعت بود مر فضلات خونى آبناك را كه غليانى يافته باشد و فاسد گشته و اين مرض نيز همچو حصبه از جمله امراض وبايى وارده است و چون طبيعت البته از جهت پاك ساختن خون از فضله رطوبات طمثى و غيره آن را جوشى مىدهد تا فاسد آن را متميز ساخته دفع نمايد و اكثر آن غليان به جدرى مىانجامد به جهت تاثير و حركت حرارت مفسد .\r\nو اين مرض هركس را به تخصيص در كودكى البته پيدا آيد و اگر در خردگى پديد نه آيد در بزرگى البته پيدا كنند و از يك نوبت بيشتر كم پديد آيد در همه مدت عمر و تا دو نوبت چند كس را ديده‌ايم و سه نوبت هم ديده‌اند بر سبيل ندرت .\r\nو حميقا را هفت كرت ديده‌اند كه شخصى برآورده با وجود كه سه كرت دگر حصبه و آبله برآورده بوده است .\r\nو اين مرض و حصبه را مكرر شدن بدان سبب تواند بود كه در يك نوبت اندك پديد آمده باشد و طبيعت كار خود تمام نكرده باشد باز به تحريك سببى تتميم طلبد و يا اسباب خارجيه قويه دگربار اتفاق افتد .\r\nو پيران را هم آبله نباشد مگر به سبب قوى از هواى وبايى و ملاقات مجدوران و امثال آن .\r\nو غالب آن است كه سبب همان باشد كه يك نوبت يا دو نوبت ديگر برآورده باشد .\r\nعلامت اين مرض آن است كه تب آن مطبقه باشد يا نايبه عظيم و درد پشت غالب و ماندگى جهت كثرت مادهء فاسد و امتلاء دو شريان بزرگ كه نزديك مهره ها نهاده است و ترسيدن اندر خواب بسيار و از خواب جستن و لرزيدن پاى در وقتى كه به پشت بازگردد و گرانى سر و سرخى چشم و ديدن اشك بىگريه و خاريدن بينى و گرفتگى آواز اين جمله از خواص آبله بوده باشد كه درد گلو و تنگى نفس و يا سرفه هم پديد و تن گران و سست بود .\r\nو آنجا كه طبيعت قوى باشد و مادر قابل در دوم و سوم آبله بنياد بروز كند .\r\nو بعضى اطفال را ديدم كه در اواخر روز اول پديد آيد و زود صحت يافتند و آنچه در چهارم پديد آيد دير پخته شود و آنچه از هفت روز بگذرد و بروز نكرده باشد با خطر بود و غلبه آن از غلبه ماده بود و حدوث آن بر اعضاى باطنى بد باشد .\r\nو آنچه اندر روزهاى نيك ظاهر بود با سلامت بود و آنچه اندر روزهاى بد پديد آيد بد باشد و گاهى برون آمدن و باز پنهان شدن نيك نباشد و اگر با وجود اين حال لون آن بنفش بود حكم بايد داد كه غشى خواهد افتاد .\r\nو آنچه به ديرى بيرون مىآيد و قوت ضعيف بود و محل آن سبز يا سياه مىشود مهلك بود .\r\nو بهترين آبله آن بود كه اندك و گرد و پراكنده برآيد\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nو بزرگ باشد و زود پخته گردد و به لون سفيد باشد و تب بر اثر ظهور آن انحطاط يابد و طبع قوت گيرد .\r\nو آبلهء سرخ بهتر از زرد باشد و زرد بهتر از ديگر الوان .\r\nسبب سياهى و سبزى و بنفشى آبله چون سوختگى خون بود اكثر با خطر باشد و آبله كه بعضى بزرگ و بعضى خرد باشد و يا پهلو دارد و يا در يكديگر پيوسته باشد و غلبه باد و آبله اندر ميان يكديگر باشد يا دير پخته مىشود و دير بيرون مىآيد و يا بر اثر آن‌ها تب باقى باشد و قوت ضعيف و يا تب بيشتر و اضطراب غالب باشد سخت بد بود .\r\nو آنجا كه نخست بيرون آيد آبله و آن‌گاه تب گيرد خطرناك باشد و خطر اين بيشتر از آن بود كه آبله بيرون آمده هنوز تب سخت باقى باشد .\r\nو آنجا كه آبله پهن باز مىشود و درهم مىپيوندد و تا سه بىحد باشد و شكم باد گيرد هلاك نزديك بود .\r\nو آنجا كه آبله كوچك و بىآب باشد مىطرقد و بيمار سخن بىهوشانه گويد به مرگ نزديك باشد .\r\nو همچنين آنجا كه نفس متواتر شود و آواز بگيرد و تاسه بىحد پديد آيد و رنگ آبله به سبزى يا سياهى گرائيده و بشره سرد مىشود و دليل سبز باشد و غلبگى آبله بر روى و سينه و شكم و كمى آن بر دست و پاى نشان غليظى ماده باشد و پديد آمدن بول الدم به زودى و پس از آن سياه شدن بول به تخصيص كه قوت ضعيف باشد و اسهال خونى يا صفراوى با آن يار شود هيچ اميد سلامت به آن نبايد داشت و اندر حصبه نيز اين حال به هلاك كشد و اكثر اين كسانى كه در آبله هلاك شدند يا به خناق هلاك شدند و اين بيشتر بود و يا به سحج يا به اسهال فقط جهت سقوط قوت و بسيار باشد كه آبله به آخر فلغمونى يا ماشرا گردد و يا دبيله از مادهء آن تولد كند .\r\nعلاج آن قبل از بروز به عينه علاج حصبه چنان‌كه مذكور شد بايد كرد الا در غذا و شراب و فواكه زيرا كه در آبله چون ماده آبناك است غليان يافته هيچ‌چيزى كه خون را آبناك سازد نبايد داد ، بلكه همه‌چيزهاى كه ميل به سردى دارد و خشكى بايد داد مثل پوست جو يا پوست عدس اندر آب انار ترش يا اندر عصير غوره يا آب ريواج و اشباه آن يا اندر جلاب و پلاو عدس و ماش برنج غليظ ساده بىروغن اندر اين ملك رى مىدانند و از ترشى حذر مىفرمايند و به غايت مناسب مىآيد و ما كودكان ميوه‌خوار را قبل از بروز و بعد از بروز انار ملس مىداديم نيكو مىآمد و ترش‌خواران را آش برنج با ناردان گاه‌گاهى مىداديم و مفيد مىبود .\r\nندر ماوراء النهر پلاو خشك با خرما مىدهند و بسيار نافع مىآيد جهت ترى هواى آنجا و در اكثر هواهاى تر قوى اين غذا مناسب بود .\r\nاما در هواهاى گرم خشك از شيرينى به قدر احتياط بايد كرد كه مدد غليان نشود . به‌هرحال آن مقدار كه ترشى اندر حصبه جرات توان كرد در آبله نتوان و آن مقدار كه به شيرينى در آبله جرات توان كرد در حصبه نتوان ، و لمش ظاهر است .\r\nو جميع مجدور آن را فصد عظيم نافع آيد و آن را كه قوت مضعف باشد جوجه‌كباب به دستورى كه مكرر ذكر يافته يا پلاو خشك نيكو آيد خصوصا كه طبع نيز نرم باشد .\r\nو آنجا كه به استعمال ملين حاجت آيد رب هليله با شكر مناسب باشد و اين جمله را در آب انار ترش كرده دادن هم نيكو بود و معصور انار ترش يا نبات هم نافع آيد و تسكين حرارت اولى بود .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو آنجا كه در اول به تسكين و تغليظ خون و ردع و منع ماده از غليان كوشند خورانيدن شراب طلع و شراب ريباس و آب فواكه قابض نيكو بود .\r\nاما بعد ظهور آثار بروز آن اندام‌هايى را كه مضرت آبله اندر آن عظيم است مثل گوش و چشم و بينى و حلق و شش و روده و بند و گشادها از آن حفظ بايد كرد . زيرا كه در چشم و درون گوش بيم نقصان بصر و سمع بود و در بينى راه نفس را بگيرد و در حلق خناق آورد و در شش بيم سل و ضيق النفس باشد و در رودها سحج كند و در بندها چون بزرگ و غائر افتد تباه كند .\r\nو تدبير حفظ چشم آن است كه سماق اندر گلاب تر كنند و بيالايند و اندك كافور اندر آن حل كنند و به چشم اندر مىچكانند در شبانه‌روزى چند نوبت و آب گشنيز تر و آب شحم انار ترش در چكانيدن نافع بود و مازو به گلاب ساييده اندر چشم چكانيدن سخت نافع بود و حضض و صبر و شياف ماميثا و اقاقيا برابر و زعفران قليلى جمله را به آب گشنيز تر ساييده بر پشت چشم طلا كردن نافع آيد .\r\nو هرگاه آبله اندر چشم پديد آمده باشد كافور اندر گلاب حل كرده بايد چكانيد و اگر اين تدبيرها نافع نباشد و چشم سخت سرخ بود آبكامه نبطى كه ترش نباشد بايد چكانيد و بعضى گفته‌اند كه نفط سفيد اندر كشيدن سخت سودمند بود .\r\nاگر بر سياهى چشم آبله بزرگ برآمده باشد سرمه صفاهان و كافور به آب گشنيز تر حل كرده به ساعت اندر كشند و سرمه و گلاب نيز نافع آيد و با كافور انفع آيد ليكن بهتر آن بود كه رفاده بر پشت چشم نهند و تخته از سرب ساخته به اندازهء چشم بر بالاى آن نهند و ببندند تا چشم را فرونشسته دارد بعد از آنكه دارو چكانيده باشند هر روز چند كرت دارو كنند و چنين بندند .\r\nو تدبير حفظ بينى آن است كه هر ساعت سركه تنها يا با گلاب به بينى برمىكشند يا صندل و شياف ماميثا و رب غوره و امثال آنكه سحق كرده باشند بر مىكشند و در مىچكانند و روغن گل يا روغن مورد با اندكى كافور اندر چكانيدن و در اندرون بينى طلا كردن نافع بود .\r\nو تدبير حفظ گوش هم بچكانيدن و فتيله آلاييدن بدين مذكورات نهادن بود .\r\nو تدبير حفظ حلق آن است كه از اول قوابض مذكوره از غذا و شراب به كار دارد و بعده به سماق و رب شاه توت غرغره مىكند و به آب سرد و طبيخ عدس و گل سرخ در گلاب آغشته غرغره بس مفيد آيد .\r\nو تدبير حفظ شش آن است كه گزانگبين بلوطى و تخم آبى پيوسته در دهن مىدارد و رب شاه توت مىخورد و تخم كدو و تخم خيار و بادام مقشر با نبات و كتيرا برابر ساييده و به لعاب اسپغول سرشته حبى از آن پيوسته در دهن داشتن نافع آيد .\r\nو تدبير حفظ بند و گشادها آن است كه صندل و شياف ماميثا و گل ارمنى و گل سرخ اندكى كافور جمله را به گلاب ساييده و سركه بر آن چكانيده بر بندها طلا مىكنند و اگر آبله بزرگ بر بندگاهى برآيد به سوزن زرين بشكافند و رطوبت آن را بيرون كنند آن‌گاه به مرهم اصلاح آن نمايند .\r\nو تدبير حفظ روده‌ها آن است كه چون آبله اندر انحطاط افتد شراب مورد و قرص طباشير و رب آبى و شاه‌توت و امثال آن مىدهند و غذا به دستور مذكور .\r\nو آنجا كه آبله دير بروز كند و به مدد احتياج باشد ترشىها و سردىها را باز بايد داشت و به دستورى كه در حصبه مذكور شد رعايت كردن و عناب خشك\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو انجير خشك و خرما اندكى گاهى تنقل فرمودن زنان و سردمزاجان را نيكو آيد و غذائى كه از اين‌ها پخته باشند بىروغن و گوشت بهتر باشد و اگر ناپخته با غذا خورند هم نافع بود و طبيخ انجير و عناب با اندكى رازيانه خوردن سخت قوى بود و گرم‌مزاجان را با آب آلو بايد داد اگر طبع نرم باشد و اگر عدس مقشر هفت درم دلك مغسول پنج درم و كتيرا سه درم جمله را در نيم من آب بپزند تا به نيمه بازآيد و از آن مىدهند ماده را زود بيرون فرستد .\r\nو آنجا كه خارش رنجه مىدارد به لتهء نرم و يا پر مرغ بايد خاريد و دست‌هاى مريض را در كيسه‌هاى نرم بايد كرد تا به ناخن بثرها را زخم نكند و به چيزها مشغول بايد داشت تا خاريدن را لختى فراموش كند .\r\nو آنجا كه آبله دير پخته گردد و به مدد احتياج باشد ببينند كه هرگاه تمام بيرون آمده باشد و نبض و نفس به حال طبيعى قريب شده و اضطراب و تاسه كم گشته طبيخ بابونه و اكليل الملك و بنفشه و خطمى و سبوس گندم اندر شيب دامان او مىدارند تا به بخار آن آب گيرد و پخته شود . و چندان نمىبايد داشت كه از حرارت آن ضعف پديد آيد بلكه چون طاقت نباشد مكرر به مهلت مىدارند .\r\nو هرگاه از بروز هفته بگذرد و آبله روى به خشكى نهد و دير خشك مىشود . آنچه سخت بزرگ بود به سوزن زرين بشكافند به آهستگى و آب آن را به لته نرم برچيدن و برگ گل خشك يا برگ مورد يا برگ سوسن يا برگ گز كوفته و بيخته نرم بر آن ريختن و اندر سردى هوا چوب گز و پوست پياز و شاخ و بيخ سوسن خشك در خانه بايد سوخت و در زير دامن او هر روز چند نوبت از اين‌ها دود كردن و در گرمى هوا چوب صندل و مورد زرد دود كردن و اگر موضعى ريش گردد گل سرخ و برگ مورد و صبر و كندر و انزروت و دم الاخوين سوده و نرم بيخته بر آن محل بايد پاشيدن و مردار سنگ و سنگ زخم و سفيدآب با بعضى از اين‌ها پاشيدن هم نافع آيد .\r\nو آنجا كه آبله غالب و پرآب باشد و بزرگ چاره نباشد از آنكه بيمار را در ميان پنبه كهنه نرم كرده و دود گز و دود برگ مورد و دود صندل داده خوابانند و احتياط عظيم كنند تا ريش نگردد و اندر ميان ريگ سخت نرم بايد خوابانيد و در گرما و سرما به شرطى كه گرمى و سردى آن را رعايت كنند عظيم نافع آيد و در ميان آرد ارزن و آرد جو هم نيكو بود و ميان سودهء برگ گز و مورد و گل خشك و شاخ و برگ سوسن خشك هم نيكو بود و در ميان گل سرشوى و شب يمانى سوده و بر روى بستر نرم پراكنده سخت مفيد آيد .\r\nو نمك آب بر آبله درست زدن در خشك شدن آن را يارى دهد و نمك اندر طبيخ اين برگ‌ها افكنده اقوى بود هر محلى كه زخم شود و مرهم كافورى سوددار و دود گز را خشك كردن و به صلاح آوردن ريش در جمله اوقات نفع عظيم است .\r\nو هرگاه آبله خشك ريشه پديد آورد و اگر دير مىريزد و در شيب آن رطوبتى نيست روغن نيم گرم بر آن بايد چكانند تا زود بيفتد و اگر در شيب آن ترى باشد و خشك نمىشود به معتادى كه دستور است آن را به بخار آب گرم نرم بايد ساخت آن‌گاه به آهستگى برداشتن و ديدن تا غورى دارد يا نه .\r\nو اگر عمقى دارد و ذرورى از صبر زرد و مرو و زردچوبه و مردارسنگ و سفيدآب ارزيز و قليميا سيم سازند و بر آن پاشند تا آن را برآورد و اگر عمقى ندارد و با پوست برابر است شب يمانى و نمك سوده بر آن پاشند و بگذارند تا دگربار خشك ريشه برآورد و باز به\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nهمين نوع ملاحظه مىكنند تا تمام رطوبت آن زايل شود و به صلاح آيد .\r\nو به زعم من آن است كه در اواخر كه نبض و نفس و قوت به حال اصلى بازآمده باشد اگر جهت دفع رطوبت زايده آبله و زودتر به صلاح آمدن آن مراهم آبله قدرى به دستور بمالند نافع بود .\r\nو آنجا كه اسهال پديد آيد اجزاى غذاى وى را آنچه ممكن بود نيم بريان كرده بايد پخت و سفوف الطين اندر رب قابض بايد دادن قبل از كشكاب و غذا و به زعم من فادزهر حيوانى اندر رب قابض سوده مناسب بود و احتياط از نرم شدن شكم بعد پنجم اندر آبله و حصبه به واجبى بايد كرد كه مضرت اسهال اندر اين هر دو مرض عظيم بود .\r\nو اندر اين ملك خشك ريشه‌هاى آبله را با نبات سوده اگر بخورد اطفال تندرست مىكند و آفت هواى عفن مولد آبله را از ايشان بازمىدارد و اگر آبله بر مىآورند اندك و كم‌مضرت مىباشد .\r\n\r\nحميقا\r\nنوعى است ميان حصبه و جدرى .\r\nاعراض و علامات آن همچو اعراض و علامات اين هاست ، ليكن در جميع وجوه اسلم است از آن‌ها و اندر هواى مولد حصبه اطفال مرطوب و آن‌ها را كه تدابير ترىفزايد دارند افتد و اندر هواى مولد آبله اطفال صفراوى و آن‌ها كه تدابير خشكىفزا دارند افتد .\r\nعلاج آن قريب به علاج حصبه و آبله بود و اندر اين ملك آن را كورآبله گويند يعنى آبله‌اى است كه آب نمىگيرد و خشك ريشه قوى برمىآورد .\r\nو سه نوع ديگر بثره اندر ملك رى ديدم كه علامات و اعراض آن‌ها غير از وضع و هيات قريب به حصبه و آبله است :\r\nيكى را تيفك گويند جهت مشابهت بخار و آن بثرهاى غالب خورد سر تيز همچو خار نرم و از پوست برآمده چنانچه دست كه اگر دست بر تن مالند درشتى آن محسوس مىگردد و لون آن اندكى از لون تن به سرخى گرايد و اندكى مىخارد و هيچ آب نگيرد و هيچ بزرگ‌تر نشود و خشك ريشه نكند و به خود تحليل پذيرد و به آخر دفع شود .\r\nديگرى را خشخاشك گويند هم جهت مشابهت و آن بثرهاى غلبه بود خرد و سفيد همچو دانه خشخاش و اندكى از پوست تن برداشته تر شود و هيچ آب نگيرد و بخارد و خشك ريشه نكند و به خود تحليل پذيرد و به آخر دفع شود .\r\nو ديگرى را مرواريد گويند هم جهت مشابهت و آن بثرهاى غلبه متفرق بود و شبيه به مرواريد پس ريزه و از پوست برآمده تر نمايد و از اول حال همچنان بروز كند و هيچ قدر نخارد و آب نگيرد و صافى تر از آبله رسيده بود و هيچ خشك ريشه پيدا نكند و بزرگ‌تر نشود .\r\nو اين هر سه نوع كم‌خطر باشند و بروز اين نوع اخير گاهى زودتر افتد و گاهى ديرتر . و اما بروز آن دو نوع ديگر در اواخر تب‌ها و اكثر بعد چهاردهم افتد با تب و بحران ناقص و جمله با عرق بروز كنند .\r\nعلاج اين هر سه نوع به دستور علاج حصبه و آبله نيكو آيد و اندر تب جمله چون بروز اين‌ها دير واقع است اشتباه به تب بلغمى و صفراوى مزمن بسيار واقع شود و احتياط عظيم اندر تشخيص بايد كرد و اللّه اعلم .\r\n\r\nساير بثرها\r\nبدان‌كه بثره عبارت است از مطلق ورم‌هاى كوچك\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nكه در پوست ظاهر شود .\r\nو سبب جمله تغيير اخلاط بود از حال طبيعى و اشتغال طبيعت به دفع آن به خارج بدن جهت عجز از تحليل آن و يا مسارعت به رفع و منع آن از داخل .\r\nو هر بثره كه ماده غالب آن خون بود و يا صفرا آن را گرم گويند . و آنچه غير اين باشد آن را سرد خوانند .\r\nو از انواع بثرات كه عموم دارند نسبت با ظاهر بدن آنچه اطبا به غايت يافته‌اند و از جمله اعراض عد كرده و علامات و معالجات آن‌ها را بيان نموده پانزده نوع بيش نيست . سه نوع از آن حصبه و آبله و حميقاست كه مذكور شد و دوازده نوع ديگر جمره است و نمله و شرى و سعفه و حصف و بنات الليل و بطم و جرب و ثولول و مسماريه و نفاخه و نقاطه .\r\nو مرجع اين جمله به دوازده نوع بود بلكه به يازده نوع چنانچه بعد از اين واضح گردد . و ما چهار نوع دگر يافته‌ايم كه اندر كتب مذكور نيست . سه نوع آن است كه با حميقا گفته شد و يك نوع دگر ارمنىدانه است كه اندر فرنگ پيدا شود و از اينجا به روم و عربستان رسيده و در سنه اربع و تسع مئه در آذربايجان پيدا شد و بعد آن در عراق و فارس و غيره منتشر گشت و اكثر مردم در اين ممالك و غيرها برآوردند و برمىآوردند و شرح آن بعد بثرات كرده شود ان شاء اللّه تعالى .\r\n\r\nجمره\r\nدو قسم بود :\r\nيكى موسوم هم به جمره باشد و آن بثره بود هم سخت گرم و سوزان و با درد حوالى و رطوبت كم دارد .\r\nبر هرجا كه پديد آيد پوست را بسوزاند و بخورد و اندكى به گوشت فرورود و خشك ريشه سياه برآورد چنان كه جايگاهى را كه داغ كرده باشند و بدين مناسبت آن را آتش پاره نام نهاده‌اند و اندر رى او را سوختنى گويند .\r\nو گاهى يك بثره بيش پديد نيايد و گاهى متعدد و متفرق برآيد و ابتداى آن با خارش سخت باشد اندر آن محل و بزرگى سطح ظاهر آن اولا مقدار سطح نصف نخودى بود يا اندكى بزرگ‌تر و ليكن حوالى آن ورم كند و محل آن چون خورده شود بزرگ‌تر نمايد و بسيار باشد كه هيچ بثره اولا پديد نيايد . و آن محل نخست بخارد و بسوزد و سخت سرخ شود پس از آن به لون رصاصى گردد يا رمادى و بسيار بود كه از سوزش و عفونت و سميت ماده و درد حوالى آن تب‌هاى صعب گيرد و باشد كه هلاك كند و در سال‌هاى و با و قرب آن اين مرض بسيار افتد و ماده اين بثره صفرا و سوداى احتراقى عفن باشد .\r\nعلاج آن است كه اگر قوت قوى بود و مانعى نباشد و در خون غلبه ظاهر بود فصد كنند تا حد غشى و اگر غلبه نباشد فى الجمله خون كم كنند به فصد يا حجامت به تخصيص بر حوالى آن اگر مانعى نباشد و بعد از آن استفراغ صفرا و سوداى احتراقى كنند به مسهلى كه اندر او ترياقى نيكو بود .\r\nو چون تقليل خون را مانعى باشد بر مسهل اختصار لازم بود و بر محل علت ضمادهاى محلل عنيف معتدل در گرمى و سردى به كار دارند در شبانه‌روزى دو كرت و سه كرت و چهار كرت مثل ضمادى كه از عدس مقشر و برگ لسان الحمل و نان تنك بسيار سبوس ساخته باشند و انار ترش با شحمم و پوست كه اندر سركه پخته باشند و نيكو ساييده و مازوى اندر سركه پخته و نرم ساييده و غذاهاى ترياقى مايل به سردى و ترشى مىدهند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nو گاه بود كه احتياج افتد به آنكه محل علت را به سر تيغ بپاچند و خون فاسد آن را بيرون كنند نافع بود و زلو يعنى شلوك افكندن بسى مفيد آيد و اندر اين ملك رى آن را به چوب روناس كرانده به آهن سرخ كرده داغ مىكند و به مرهم اصلاح مىنمايند و سوزش و ورم آن گاهى عظيم مىشود از داغ و كم كسى را طاقت آن است اما دگر خطرها ندارد و يك دانه بيش بر نمىآيد بعد داغ و كسى را كه طاقت سوزش و درد باشد اولى آن است كه به تيزاب فاروقى مدبر آن را داغ كند و چندان تيزاب گرم كرده بر آن مىزند كه اين محل سوراخ مىشود و به چرك آيد و آنجا كه اين مرض بحرانى افتد اين عمل واجب بود .\r\nو طريق استعمال تيزاب به تقريب معلوم گردد .\r\nو آنجا كه جمره بر لب با قضيب يا خصيه يا مانند آن برآيد و به داروهاى خشك كنند محتاج باشد بگيرند قلقطار و قلقديس از هريكى بيست درم بوره پنج درم و به آب بسايند و طلا كنند و پشك بز با انگبين سرشته طلا كردن نافع بود و مرهم كوزه فقاع طلا كردن عظيم مفيد آيد و بر محل‌هاى مورم از حوالى علت گل ارمنى در سركه حل كرده طلا كردن سخت مفيد آيد و پوست تازهء خرگوش همواره بر محل علت بستن عظيم نافع بود .\r\nو از جمر آن دو قسم ديگر موسوم بود به نار فارسى و آن بثره بود پرآب با خارش و سوزش صعب و درد و ورم حوالى و هيچ غور نكند همچنان‌كه از سوختن آتش پديد مىآيد و بدين مناسبت آن را نار گويند و تخصيص به فارسى غالبا به جهت آن گرده باشند كه اولا اين مرض اندر فارس پديد آمده باشد و اهل فارس از جهت سوزش آن آن را آتشك گفته باشند چنانچه ارمنىدانه را مىگويند .\r\nو اندر حوالى اين بثره بثرهاى خرد از جنس او و از غير جنس او بسيار پديد آيد خصوصا رطوبت و عفونت آن به هرجايى كه رسد خشك ريشه سياه كند و حوالى پوست را لختى بخورد و بسوزد و اندك باز پهن شود و اين بثره نيز اندر سال‌هاى و با و قرب آن بسيار افتد و بر اثر اين نيز تب‌هاى گرم مهلك پديد آيد . ليكن ماده اين بدان گرمى و سوداويت و عفونت نباشد كه اندر قسم اول و بعضى اين هر دو قسم را جمره گويند و بعضى هر دو را نار فارسى و آتشك گويند .\r\nعلاج اين قريب به علاج قسم اول باشد و به شق و داغ اينجا حاجت نيفتد و اگر پوست آن را به ناخن تيزابى لختى ببرند و آب آن را به خرقه برچينند و مرهم كوزهء فقاع و يا مرهم اسفيداج بر آن طلا كنند و بر حوالى آن گل ارمنى به سركه حل كرده مالند عظيم نافع بود و سوخته مغز شفتالو و سفال آب‌خورده بر محل علت طلا كردن هم مفيد بود .\r\nحكايت : غلامى اخوخ را بر زنخ جمره پيدا شده و تمام زنخ و حلق او ورم كرد با درد و سوزش عظيم و تب كرد . حضرت او را از چربىها و گوشت پرهيز فرمودند و غذاهاى ترش مىدادند و به وقت خواب معصور انار ترش شربتى تمام و بر بالاى آن حب الشفاى بزرگ مىدادند و جدوار به آب لسان الحمل سحق كرده در شبانه روزى چندين نوبت بر محل مرض و حوالى آن طلا فرمودند . به همين علاج اعراض بدان طرف شد در سه روز . بعده به مراهم اسفيداج خشك ريشه و جراحت آن را به اصلاح آوردند و اين علاج بسيار به تجربه پيوست و انفع از اين نبود .\r\n\r\nنمله\r\nهم دو قسم بود :\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nيكى موسوم بود به اسم عام كه نمله است و آن بثرهاى خرد بود به يكديگر نزديك و درهم پيوسته مىگردد و پهن باز مىشود و با خارش و اندك ورم محل باشد و ملمس گرم بود و سوزش هر بثره از آن همچو سوزش گزيدن مور خرد باشد و از اين جهت آن را نمله گويند و لون آن به صفرا مايل بود و به هيات گرد باشد و بيخ آن پهن بود و گاهى افتد كه بيخ آن باريك تر از سرش باشد و بسيار بود كه نمله يك بثره افتد و يا بثرات متفرقه .\r\nو بعضى كه از نمله باشد ريش گردد و پوست را اندكى بخورد جهت تيزى و سوختگى مادهء صفراوى آن .\r\nو بعضى باشد كه به تحليل رود بىآنكه ريش گردد از جهت قلت رداءت و رقت ماده و قوت طبيعت .\r\nو گاه باشد كه حرارتى سخت و تب بر اثر اين مرض پديد آيد و اكثر بثراتى كه بر جلد پديد آيد و پهن باز شود متقرح مىگردد و غوص زياده ندارد و از خارش و سوزش خالى نيست آن را از نمله شمرده‌اند .\r\nقسم ديگر موسوم بود به جاورسيه جهت مشابهت آن در خردى و گردى به حب جاورس و لون آن از زردى به سياهى گرايد و قوام آن به صلابت مايل بود نسبت با نمله جهت اختلاط ماده صفراى اين با بلغم و سودا و هم بدين سبب گرمى ملمس و سوزش و خارش اين كمتر بود و تحليلش عسرتر از نمله بود .\r\nعلاج هر دو قسم استفراغ است اولا به دستورى كه در جمره مذكور شد و اندر مسهل جاورسيه تربد با افتيمون جهت تقليل سودا و بلغم لازم بود و غذا اندر نمله ترش و ترياقى بايد و اندر جاورسيه ترياقى چاشنى دار يا ساده و ادويه كه در بثره و ريش تن اطفال مذكور شد جمله نافع بود .\r\nو آنجا كه ريش خورنده پديد آمد ادويه كه در جمره گفته شد به كار بايد داشتن و اقراص اندر او خوردن در خل ممزوج يا در خمر قابض حل كرده طلا كردن مفيد بود و همچنين عصاره فثاء الحمار و ملح و مراره تيس و نطرون در بول گاو حل كرده يا در بول كودكان .\r\nو اگر در ابتداى ظهور بثرات نمله يا جاورسيه بر سر هر دانه به مقدار عرض آن تيزاب فاروقى مدبر نهند و چون خشك شود ديگر زنند و چنان رعايت كنند كه تيزاب از غير سر دانه به اطراف تجاوز نكند عظيم نافع آيد و نگذارد كه ديگر وحشت‌ها پديد آيد و تحليل و منع نيكو كند .\r\nو آنجا كه اين مرض بحرانى افتد اين علاج واجب گردد .\r\nو آنجا كه هنوز ريش نشده باشد طلا كردن صندل و فوفل باهم سحق كرده و به طبيخ برگ بيد شستن مفيد بود و روغن چوب گل و چوب كلنگ بر بثره زدن هم نافع آيد .\r\n\r\nشرى\r\nبثرها بود بسيار و پهن و شبيه به نفخات مجتمعه و متفاوت در كوچكى و بزرگى و كم گرد افتد و با تاسه و كرب و خاريدن صعب بود . و لون آن مايل به سرخى باشد . و اكثر دفعتا پديد آيد و در شب اعراض بدان زياده باشد . و ماده اين مرض با خلط بخارى حاد دموى باشد كه در جلد محتبس و متكاثف گردد و زيادتى حمرت لون و حرارت ملمس آن و سوزش و سرعت ظهور بر آن گواهى دهد .\r\nو باشد كه در چاشتگاه نيز اعراض آن زياده گردد و\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nيا خلط بخارى گرم بود كه از بلغم بورقى حاصل شده باشد و قلت حمرت و حرارت ملمس و سوزش و بطوء ظهور بر آن گواهى دهد و باشد كه ترى همچو عرق از آن مىتراود و اشتداد ليلى اين قسم بيشتر بود .\r\nعلاج آنجا كه علامات خون ظاهر باشد نخست تسكين ماده بايد كرد به طلا كردن آب‌غوره و امثال آن و خوردن دوغ و ترشىها و افشله با يخ و معصور انارين و بخور گشنيز خشك در شيب جامه . و بعد تسكين ، فى الحال فصد يا حجامت كردن و بعد از آن تليين صفرا نمودن و اگر حرارتى غالب باشد قرص كافور و يا طباشير اندر دوغ و ترشىها بايد داد و اگر مدت دراز گردد و نقيع صبر اندر آب كرسنه و آب برگ عنب الثعلب بايد داد .\r\nو آنجا كه علامات بلغم ظاهر بود استفراغ بلغم كنند به هليله كابلى و تربد و امثال آن و كلنگبين و گلقند اندر سكنجبين ساده هر صباح مناسب آيد و غذاهاى بىقاتق بايد داد و گرسنگى كشيدن اندكى مناسب بود و يك درم كبابه سوده با سه درم سنگ شكر سفوف كرده نافع بود و اگر آجر نو در آب نهند و از آن آب بخورد سود دارد و تخم پنجنكشت سه درم كوفته و بيخته در سه اوقيه شير جوشيده آشاميدن نافع بود .\r\nو در هر دو صنف گرمابه و عرق آوردن و مسام گشادن مفيد آيد و حب الشفاء بر بالاى طعام بسيار نافع آيد .\r\nو شيخ گويد كه پودنه و طباشير از هركدام دو درم ، و گل سرخ نيم درم كافور قيراطى جمله را سحق كرده و نخل كرده در آب انار ترش دادن هر دو صنف را نافع بود و مجرب است و همچنين ابهل بر ناشتا اندر شربتى آشاميدن .\r\nو اگر با شرى غثيانى بود به آب گرم و غيره يارى بايد كرد و تا قى تمام كرده شود و بعده طبع را نرم بايد داشت و در جمله احوال طبع را نرم داشتن اولى بود .\r\nحكايت : عورتى بقاياى حيض را در غير محل پاكى به طلا كردن كج و قوابض بر كمرگاه منع كرد و روزه گرفت . او را بعد يك روز اين مرض پيدا شده و روادع به كار داشت از خارج بدتر شد . پس مسهل صفرا و بلغم خورد اندك نافع بود و ليكن مرض باقى بود . و هرگاه سردى و ترشى خوردى زياده‌تر شدى و ماست سخت مضر بودى . و هرگاه طبع نرم بودى بهتر شدى و چون روزه مىداشت از غذاى مقرر و چرب پرهيز نمىكرد .\r\nناگاه پيش از موعد باز حيض او گشود و به همان صحت يافت .\r\n\r\nسعفه\r\nدو قسم بود :\r\nيكى موسوم باشد هم به سعفه و آن بثرهاى باء متفرق بود كه بر سطح تن پديد آيد مايل به جمره و بعد ريش شود و خشك ريشه پيدا كند .\r\nو گاه بود كه بعضى گوشت را بخورد و اندكى غور كند و بعضى پهن باز شود و از خارش و اندك سوزش و درد خالى نباشد و بيشتر بر پوست سر پديد آيد و قرع كه آن را كچلى و كلى گويند نوعى از اين بود .\r\nو گاه باشد كه هيچ ريم نكند و گاه باشد كه شوره برآورد و بسيار باشد كه اندر زمستان از اين نوع جوششى پديد آيد و به زودى بر طرف شود . و بسيار باشد كه پوست را بخورد و مسام آن را ببندد و همچو محل داغ نمايد ، چنانچه بعضى كلان را واقع است و گاه باشد كه اندك ريمى از آن مىتراود به قوام عسل .\r\nقسم ديگر سعفه بود متقرح و آن را شيرينه گويند و درد و سوزش و ريش آن زياده از سعفه باشد و اين بر\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nروى و دگر اندام‌ها بيشتر از آن افتد كه بر سر باشد كه پوست را نيك بخورد و مادهء اين خلطى حاد بود آميخته گشته از صفرا و بلغم شور . و ماده سعفه خشك ، خلط سوداوى باشد كه به رطوبتى حاد آميخته شده باشد .\r\nعلاج آنجا كه ريش پهن باز مىشود و غور مىكند و ريم رقيق و سوزان از آن مىترايد نخست استفراغ صفرا كنند . آن‌گاه قوابض به دستور اندر سركه و روغن گل حل كرده طلا كنند .\r\nو اگر خون غالب باشد اول لختى خون كم كنند به فصد قيفال و شرط اذن و رگ پس گوش و رگى كه بر پوست سر است و رگ پيشانى اگر علت به سر و روى و حوالى آن باشد . و اگر بر اعضاى سبش باشد فصد صافن انسب بود يا باسليق . آن‌گاه مسهل دهند و حجامت حوالى علت هم نيكو بود و علق بر علت افكندن تدبيرى بس صواب بود خصوصا بعد تنقيه .\r\nو اگر ريش پهن باز مىشود و رطوبتى غليظ لزج از آن ظاهر مىگردد نخست استفراغ بلغم بايد كرد آن گاه طلاهاى مناسب .\r\nو آنچه هيچ ريم و رطوبت ندارد و شوره مىكند ، اول استفراغ صفرا و سودا و بلغم مالح بايد كرد به مثل طبيخ هليله كابلى با افتيمون و صبر و سقمونيا . آن‌گاه طلاهاى لايق افكندن و چركى كه بر روى درهاى كهنه است جمع كرده و به آب دهن سرشته مكرر ماليدن مفيد بود .\r\nمحمد زكريا گويد كه در علاج سعفه و ديگر ريش هاى پليد اعتماد بر سركه و نمك بايد كرد و همو گويد كه مطلق سعفه را بهتر از اين دوايى نيست سفال تنور كهنه يك جزو و نمك نيم جزو به هم ساييده به سركه تر كنند و طلا مىكنند .\r\nو حق آن است كه كسى را طاقت سوختن سركه و نمك باشد اگر تيزاب مدبر فاروقى به كار دارند چنانچه دستور ماليدن آن است و از پى آن موم روغنى مىمالد چندان‌كه يك دفعه چرك آن كشيده شود و پس دم زند و چند روز برآسايد و بار ديگر مداومت تيزاب و روغن با مهلت مىنمايد تا ريش به صلاح آيد و بهترين علاجى بود مطلق سعفه را .\r\nحكايت : غلامى اخوخ را سعفه بر اكثر پوست سر بود و موى را اكثر باطل كرده بود بدين علاج مرض رفع شد و از اكثر مواضع موى رفته روى روييد اما متفرق . و اين بس عجيب است .\r\nو مداومت طلا كردن موم روغن نفط و به صابون و آب گرم شستن كسى را كه طاقت تيزاب نباشد علاجى بىبدل استو سعفه اطفال را زود به اصلاح آورد و كف گوشت جوشيده در اين علت ماليدن مكررا نافع آيد و بس مجرب است .\r\nو آنجا كه ريش خبيث‌تر باشد ، تيزاب‌كارى و موم روغن نفط هر دو بايد عظيم نافع آيد و بسيار آزموده است .\r\nو آنجا كه خشكى سعفه غالب بود به حمام و بخارات گرم آن محل را نرم بايد داشت و خراشيدن آن محل و خون آن بردن و مرهمى كه از مردارسنگ و زردچوبه و روغن زيت و سركه سازند طلا كردن هم مناسب باشد . و همچنين مغز تلخ شفتالوى سوخته و ساييده ماليدن و مغز بادام تلخ و مشمش همين حكم دارد و ليكن اگر مردارسنگ و توپال مس سوخته و حنا اندر سركه ضم كنند بهتر بود .\r\nو آنجا كه ريش سخت گرم و عفن باشد گل ارمنى و كافور اندر سركه و گلاب حل كرده طلا بايد كردن و غذاى مصلح خلط به كار داشتن .\r\nو داروهايى كه در ريش اطفال مذكور شد هم جمله\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nسعفه را نافع بود و مردارسنگ و نارپوست و زرآوند طويل و زردچوبه برابر با دوچندان حنا كوفته و بيخته در سركه و روغن گل حل كرده و طلا كردن سعفه اطفال را نافع بود و سام ابرص را خشك كرده و سحق نموده با روغن زيت طلا كردن مفيد بود . و مسحوق آن را اگر در روغن بريان كرده طلا كنند بهتر بود . و سرگين فيل را سوخته با روغن گل طلا كردن مفيد بود . و همچنين زهره خوك را با عسل طلا كردن .\r\nو سعفه موروثى علاج و اصلاح تام نپذيرد و مع ذلك تيزاب‌كارى را اندر آن اثرى نيك بود بر خلاف دستور .\r\nحكايت : در هرات شخصى را ديدم سعفه بر تمام سر پديد آمده بود . به هيچ علاج اصلاح نمىيافت .\r\nاستاد علاء الدين هندى جراح ساكن هرات آن شخص را بيهوش دارو داد و تمام پوست سر او را برداشت و پوست تازهء سگ به جاى آن نهاد و دوخت و در وقت بست و مرهم و طلاها بر محل وصل مىنهاد و ضمادهاى روياننده مىبست و غذاهاى مناسب جراحت مىخوراند مدتى را آن پوست وصل يافت و بروييد . از سلطان حسين بايقرا منشورى در آن باب استد و اين از عجايب است .\r\n\r\nحصف\r\nبثور بسيار بود سوزاننده و سخت كوچك و سرخ .\r\nو سوختن آن همچو سوختن خليدن سر خار باشد و از اين جهت بعضى آن را شوكيه گويند . و اين بثور بر اعضاى بسيار عرق و قليل الغسل و اعضايى كه چرك آن را نيك دور نسازند پديد آيد به تخصيص در هواهاى گرم . و گويا كه مادهء آن امسام عرق است كه لطايف آن ترشح مىكند و آن در جلد محتبس مىماند و گاه باشد كه خشونتى مثل خشك ريشه در پوست پديد آيد و خارش و سوزش اندك خصوصا آنجا كه عرق ريخته باشد و هيچ دانه با آن ظاهر نشود .\r\nعلاج آن را كه اين مرض بسيار مىافتد و خلطى فضلى غالب باشد تنقيه كنند اولا و بعد تقليل اخلاط حاده غسل كنند محل را به آب‌هاى سرد و رفع وسخ به آب‌هاى گرم و شستن تن به آرد باقلا و عدس و درون خربزه ممزوج كرده نافع بود و همچنين به گل سرشوى و لعاب خطمى ممزوج و مجرب است و حنا در آب كاسنى سرشته هم نهادن بسيار مفيد بود . و غذاى سرد و تر خوردن و انار و آلو و امثال آن و اندر مسكن خنك استراحت كردن و تن را خنك داشتن و منع عرق كردن به استعمال دوا و غيره جمله نافع آيد .\r\nو طلا كردن روغن گل با مورد يا مسكهء تازه يا كتيرا خلط كرده سخت نافع آيد .\r\nو آنجا كه فضله كم باشد حاجت به تنقيه نيفتد و اغتسال و طلاها و منع عرق كافى باشد .\r\nو گاه باشد كه مرض قوىتر افتد و در طلاها سركه و روغن داخل بايد ساخت .\r\nو گاه باشد كه متقرح گردد به مرهم اسفيداج و امثال آن علاج بايد كرد و اگر سخت ريش و مفسد شود ، علاج ريش سعفه و امثال آن بايد كرد .\r\n\r\nبنات الليل\r\nبثرهاى غالب كوچك و همرنگ تن باشد كه اكثر به سطح تن پديد آيد با خاريدن و درشتى پوست گاهى كه در شب‌هاى سرد سرما به پوست تن رسد و پوست را درشت سازد و مسام را ببندد تا بخارات هضم غذا و غيره در جلد محتبس گردد . بنابراين به تازى آن را بنات الليل خوانند و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاگر چه از خاريدن آن محل در اول لذت مىيابند ليكن بعد خاريدن درد و سوزش آن تشويش دهد .\r\nعلاج آنجا كه خلط فضله بسيار اندر تن نباشد مسام را گشاده سازند به حمام و تمريخات و شستن تن به آرد باقلا اندر طبيخ چغندر و طلا كردن حنا و آب كرفس در حمام و يا صبر و مر سحق كرده اندر عسل و تن را از سرما حفظ فرمايند و غذا در روز به گاه خورد و بيگاه هيچ نخورد و بر بالاى طعام حب الشفا يا حافظه الصحت به كار دارند و از شربت و ميوه و غذاهاى خنك مسدد حذر كنند .\r\nو آنجا كه خلط بسيار بود اول تنقيه كنند به دستور و آن‌گاه مسام جلد را گشاده سازند به طريق مذكور .\r\nو آنجا كه ماده آن خلط بورقى بود و خارش آن بدين دواها نيك نشود و بعد از تنقيه بلغم به قى و اسهال به طبيخ فثاء الحمار يا طبيخ شحم حنظل و اندك آرد حلبه در گرمابه شويند و هر روز بعد از آن آب كرفس و سركه و روغن گل طلا كنند و غذاهاى مفتح و جالى مىدهند و از علاج جرب و حكه به كار مىدارند .\r\n\r\nبطم\r\nبثرها بود كه در پاى پديد آيد شبيه به بطم در لون و هيأت و بطم را فارسيان بن و تبوشك ( ؟ ) گويند .\r\nماده اين از جنس ماده دوالى بود .\r\nعلاج آن به علاج دوالى و علاج بثرهاى سوداوى نزديك بود و به فصد از عروق پاى تخفيف تمام يابد .\r\n\r\nجرب\r\nكه آن را اهل فارس گر گويند .\r\nدو نوع بود : تر و خشك .\r\nتر آن باشد كه از بثرات آن در حين خاريدن و غيره رطوبتى اندك مىترايد .\r\nخشك به خلاف اين باشد و مرضى مشهور است .\r\nو مادهء گر تر بلغم شور بود كه با خون آميخته شده و اندر جلد محتبس گشته و از اين جهت متقرح بود و مادهء گر خشك صفرائى است به غايت محترق كه مخالط خون شده و بر پوست ريخته و از اين جهت ترى و قرحه نكند و چون حدتى در هر دو ماده واقع است بدان جهت خاريدن در اين مرض عظيم باشد .\r\nو اندر هواهاى عفن و نمناك و دريا كنار اين مرض بسيار افتد و همچنين از بسيار خوردن چيزهاى شور و تيز و شيرين عفص چون دوشاب انگور و خرما و اشباه آن از خوردن مغز جوز تن‌ها يا دوشاب ، گر و جوشش‌هاى بد بسيار پديد آيد .\r\nو در پاييز جرب خشك بيشتر افتد و از اعضا جرب بر ميان انگشتان بيشتر پديد آيد جهت ضعف محل و وجع جگر .\r\nو بسيار باشد كه جرب ريش‌هاى بد شود و جراحى و باشد كه به سعفه و قوبا منتقل شود .\r\nعلاج نخست اسهال صفراى محترقه و يا بلغم مالح بايد كرد و مسهلاتى كه در آن صبر باشد بايد داد و مسهل حب النيل مكررا دادن هم سخت نافع بود و مجرب است .\r\nو بعد تنقيه اصلاح مزاج بايد كرد برفق و تدريح و طريق آن نقل هواست و اصلاح هواى مسكن به ضد طبع ماده و ترك جماع و چيزهايى كه ممد ماده باشد و استعمال غذاها و شربت‌هاى ضد خلط و اكثر چيزهاى كم‌مزه مثل كاهو و اسفناج و كدو و هندوانه و اشباه اين مفيد آيد . و طعام‌هاى كم‌نمك و چربى به گوشت\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمرغ و گاهى با ناردان مناسب بود و گوشت بزغاله نيز مناسب باشد .\r\nو ملازمت حمام سبك عظيم نافع آيد .\r\nو مداومت حب الشفا نافع آيد .\r\nو ملازمت مهارس و معجون زيبق عظيم نافع بود .\r\nو گويند كه نقيع صبر يك درم با يك مثقال در آب كاسنى يك شبانه‌روز تر كنند و بر ناشتا بخورند و سه روز همچنين مىخورند و سه روز آسايش مىكنند و غذا به دستور مىخورند چندان‌كه نه درم يا نه مثقال بدين مرات خورده شود عظيم نافع بود و گر كهنه را نافع آيد و حجامت ساق‌ها گرهاى فاحش را مفيد آيد .\r\nو بعضى عصير شاه ترج با قند دهند و نافع مىآيد و اگر از رگى كه ميان انگشت نر و شهادت است از هر دو دست به يك‌بار فصد كنند عظيم نافع بود و بسيار كس به همين صحت يافتند .\r\nو ديدم كه برگ شلغم را كوفتند و دو سه روز گذاشتند و بعد از آن در حمام بر خود ماليدند هر جاى كه گر بود مدتى به اين‌طور ساختند و بعد از آن به آب گرم شستند صحت يافتند و بعضى مكرر كردند و تمام به صلاح آمدند .\r\nو اگر بدين تدبير زايل نشود بعد از آنكه كهنه شده باشد به ماليدن داروهاى قوى علاج بايد كرد .\r\nو چه بسيار بود كه زود دواها بر آن نمالند و بخارات آن به جگر بازرسد و سودا تنقيه و ورم پديد آيد و اين مجرب است و اين حال دلالت كند بر آنكه اين ماده گرم فضله‌اى است كه از جگر دفع مىشود و بسيار مناسبت تام ميان جگر و دست بيشتر و اولا ميان انگشتان ظاهر شود .\r\nبيان دواهاى ماليدن . بگيرند زيبق . كشته و اشنان و سرگين خشك سفيد سنگى و مردارسنگ و گوگرد و سفيداب ارزيز راستار است و جمله را سحق و نخل كرده در روغن كنجد همچو مرهم ساخته و بر محل علت در حمام طلا كنند و بعد ساعتى به طبيخ چون رخت‌شوى بشويند . و اگر ريش و خشك ريشه بسيار بود با سركه در روغن گل آميخته طلا كنند .\r\nديگرى تخم ريواج بيست درم مغز دانه زردآلوى تلخ مثل آن سيماب كشته هشت درم ، نمك پنج درم جمله را كوفته و بيخته به سركه بسرشته و با جغرات و با آرد كنجد طلا كنند اندر حمام .\r\nديگرى گوگرد و سيماب كشته و زراوند طويل برابر كوفته و بيخته در ماست گاوى سرشته طلا كنند .\r\nديگرى زرنيخ زرد و زراوند و مرو و اشق و عدس و مردارسنگ و كندش و بادام تلخ از هريكى جزوى كوفته و بيخته با روغن زيت با كنجد همچو مرهم سازند و طلا كنند .\r\nديگرى لاى و كف سنبل مكررا طلا كنند پس بشويند .\r\nديگرى گوگرد و سيماب كشته را اندر موم روغن زنند و بدان گر كهنه چرب مىكنند و هر روز در حمام به آب اشنان يا جون با صابون مىشويند .\r\nديگرى شيطرج تازه كوفته با جغرات در حمام مىمالند و اگر سخت مىسوزد زود مىشويند و آب برغست و فج و مقدار ترشاله تنها ماليدن هم نافع آيد .\r\nديگرى نوشادر مسحوق را با روغن گاوى در گرمابه بر گر خشك مىمالند و بعد چند ساعت مىشويند .\r\nديگرى آهك پخته را در جغرات گاوى زنند و شب زير ستاره نهند و صباح از آن زردآب بر گر كهنه بمالند و بگذارند تا خشك شود و چون درهم گشته قيماق جغرات بمالند و چون بطرقد و زردآب از آن رود به آب حمام زنند و به روغن چرب مىدارند تا به صلاح آيد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو گاه باشد كه در ماليدن افراط كنند و از تاب آن حرارت تب شود پس در ماليدن احتياط كنند و مبالغه نكنند .\r\nديگرى هرمى را نرم بسابند و در روغن گرم اندازند و به گر كهنه خواه گر تر و خواه خشك بمالند و بعد سه روز يا هفته به آب حمام زنند تا به صلاح آيد .\r\nبدان‌كه اسباب تولد حكه يعنى خاريدن تن بىبثره از جنس اسباب تولد جرب است ليكن ماده جرب اقوى و اغلظ بود و حكه از سد مسام و جمع آمدن شوخ بر تن بسيار افتد و از ضعف واقعه و بدى هضم افتد چنان‌كه پيران و بعضى بيماران را در اواخر بيمارى و در نقاهت مىافتد .\r\nو حكه گاهى كه مادهء آن به غلظت مايل بود با سبوسه مىباشد و اگر چه حكه از قسم بثرات نيست اما چون مناسبت بسيار است ميان جرب و حكه تدابير آن را با تدابير جرب ذكر كنند و تدبير هر دو در تنقيه و تغذيه به يكديگر نزديك باشد .\r\nو اما در استعمال ادويه از خارج اندر حكه آن مبالغه نشايد كرد كه اندر جرب و به دواهاى حاد احتياج نيفتد .\r\nو آب كرفس اندر سركه و اندر گلاب و روغن گل طلا كردن و طبيخ حلبه يا طبيخ حنظل طلا كردن و تخم خشخاش كوفته اندر سركه و روغن گل طلا كردن و آب انار ترش و غوره و به روغن گل طلا كردن و آرد باقلا و تخم خربزه كوفته با عسير كرفس و بوره طلا كردن و بعد شستن به موم روغن گل چرب داشتن كافى بود .\r\nو استحمام عظيم نافع آيد و به تيزاب فاروقى نرم ساخته شستن و بعد به روغن گل چرب كردن انفع علاج‌ها بود جرب و حكه را .\r\nو آنجا كه ضعف هضم و قوت‌ها نخست علاج ضعف‌ها بايد كرد .\r\nو آنجا كه سبب چرك و كثافت جلد بود به غسل و تدهين اصلاح بايد كرد .\r\nبدان‌كه جرب و حكه بحرانى را زود علاج نبايد كرد كه اندر آن خطر عود مرض و انتقال به مرض آخر باشد .\r\nو هرگاه مزاج به قوت آيد و جرب و حكه روى به بهتر شدن ندارند علاج به تيزاب‌كارى اولى بود . زيرا كه ماده را به يك‌بار قلع مىكند و مجال عود و حركت نمىدهد .\r\nو حكه مادرزادى و حكه پير را علاج و اصلاح تمام كم ميسر گردد و آنچه بسى مجرب است در علاج مطلق جرب و حكه‌هاى كهنه غسل است به آب معدن گوگرد و زاك و آب دريا .\r\n\r\nثولول\r\nآنچه از وى سخت بلند برآمده باشد و لختى كوز شده باشد آن را قرنى گويند و مادهء اثاليل خلطى غليظ سوداوى بود مستحيل از بلغم و يا از خونى كه اندر عروق صغار محتقن شده باشد .\r\nو گاه باشد كه ثولول بسيار در اندك وقتى در عضوى پديد آيد .\r\nو گاه باشد كه يك ثولول بزرگ پديد آيد و سبب آن جمله شود چه از غذايى كه به اعضاى مجاور مىرسد لختى را به مادهء خود مستحيل مىسازد و به تدريج غالب مىشود و باشد كه متفرق برآيد .\r\nعلاج جمله چنان است كه در ثاليل اطفال گفته شد نافع آيد و تخم حنظل با شبت طلا كردن مفيد بود و هر روز به سركه و نمك ماليدن و شستن نيكو بود . و طلا كردن كفك بول كه از زمين شوره برخيزد و طلا كردن\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمنى آدمى بعد از آنكه ثولول را لختى خراشيده باشند و از رده و صلابت آن را لختى دور كرده نافع بود .\r\nو اگر زرنيخ زرد را با مويز دانه بيرون كرده كوفته ضماد كنند و سه شبانه‌روز بگذارند پس بگشايند از بيخ بردارند و اگر چيزى باقى مانده باشد تكرار كنند .\r\nطلاى نوره معمول چند ساعتى هم نافع آيد و شونيز مسحوق به بول سرشته طلا كردن عجيب نافع آيد و زراريح اندر مويز كوفته طلا كردن قوى بود .\r\nاندر اين ملك بطنى ثولول را به آهن تابيده داغ مىكنند و به تخصيص در اوايل عظيم مفيد آيد .\r\nو آنجا كه يك ثولول سبب ديگرها شده باشد به علاج آن سبب علاج ديگرها شود .\r\nو آنجا كه ثاليل غالب پديد آيد و زياده مىشود استفراغ سوداوى بايد كرد و غذاهاى مناسب خوردن و از هرچه سوداانگيز باشد حذر كردن و مداومت پرورس و كيتى نافع آيد و مجرب است .\r\n\r\nمسماريه\r\nبثرها بود ثولول مانند به سفيدى مايل كه طرف سر آن گرد بود و سطبر و طرف بيخ آن باريك و اندر گوشت و پوست نشسته همچو مسمار .\r\nماده اين هم از جنس ماده ثولول بود و همچنان‌كه ثولول غالب مىشود اين غالب نشود و ليكن تعدد يابد .\r\nعلاج آن است كه اگر توانند آن را به دستكارى بيرون آورند و الا آن را مىخراشند و صفحهء كوچك را از سراب خالص بر آن بسته مىدارند تا بالخاصيت آن را تحليل كند و اگر انزروت و نوشادر و زنگار در آب صابون سرشته بر آن بندند عظيم نافع آيد و تيزاب فاروقى زدن عظيم مفيد بود و عسل بلادر هم قوى بود و زاريح همچنين و سيماب كشته و خاكستر بلوط و نمك قلياب را با آب پياز سرشته طلا كردن و يك شبانه‌روز بر آن گذاشتن نافع بود و جاروب كردن چنانچه در دالوك اطفال دانسته شد نيكو بود .\r\nو مخفى نماند كه هر دوايى تيز و قوى كه بر بثرات زنند بايد كه احتياط كنند كه از عرض بثره زياده نشود تا عضو صحيح را نسوزاند و ريش نكند .\r\n\r\nنفاخه\r\nبثرهء بود كه رطوبتى ندارد و مادهء آن بادى بود در شيب پوست و يا ماده بر ظاهر عضو محتبس گشته .\r\n\r\nنفاطه\r\nبثره بود كه رطوبتى در جوف آن باشد و مادهء آن يا مائيتى بود كه از خلط غليانى متميز گشته به يك‌بار به جانب پوست و غيره مندفع شده و در آن محل محتبس گشته باشد كه همچو آبله از سوخته شدن و غيره پيدا مىشود . و يا خون رقيق مائى بود كه اندر شيب پوست جمع شود همچو آبله كه از كوفته شدن عضوى به يك بار پديد مىآيد و حرارتى و خارشى با اين‌ها نباشد .\r\nو استعمال لفظ نفاخه و نفاطه به يك معنى در كلام قوم بسيار است .\r\nعلاج آنجا كه ريحى باشد و زياده مىشود چيزهاى محلل ريح بايد خورد و تفتيح مسام كردن و از مولدات باد حذر نمودن .\r\nو آنجا خلطى باشد و زياده مىشود و تنقيه بايد كرد به دستور و چيزهاى مسكن غليان خون دادن و گوشت و چربىها كم خوردن و در اول ظهور آن عدس\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمقشر مسحوق به سركه تر كرده طلا كردن نافع آيد . و همچنين قوابض مثل پوست انار اندر سركه آغشته كرده يا اندر آب جوشانيده .\r\nو آنچه بزرگ باشد ببايد شكافت و آب آن بيرون كردن و مجففات طلا كردن و حنا بستن و اگر ريشى پيدا كند به مرهم اصلاح كردن .\r\n\r\nارمنىدانه\r\nكه اندر خراسان به آبله فرنگ مشهور بود به جهت كثرت مشابهت اكثر آن به جدرى بد در هيأت نه در جميع اعراض به انواع پديد آيد .\r\nو بعضى را آبله‌هاى بزرگ و غالب درهم پيوسته به يك‌بار پديد آيد و آب گيرد و سخت بزرگ شود و سوزش كند و مىخارد و درد مىكند .\r\nو بعضى را درد در آن‌ها كمتر باشد .\r\nو بعضى را در اوّل حال شبيه به نمله ظاهر شود و هيچ آب نگيرد و همچنين خشك ريشه پيدا كند و بزرگ مىشود و پوست را لختى مىخورد .\r\nو بعضى را اندك آب گيرد و زود ريش گردد و محل آن سوزش و درد و حرارت عظيم كند همچو جمره و گاهى به سعفه خشك الحال بازگردد و گاهى به نملهء بد و بيشتر ظهور آن اولا بر پوست سر بود يا بر مذاكير .\r\nو گاه باشد كه بر اكثر اعضا برآيد به تدريج و آنچه اول برآمده بود هنوز باقى باشد و بعضى را نه ، بلكه يك نوبت برآيد .\r\nو گاه باشد كه بر بعضى اعضا غلبه كند به تخصيص سر و بر بعضى نباشد و يا كمتر بود به تخصيص پاىها .\r\nو گاه باشد كه بثرات اندك و متفرق بود و اعراض آن غلبهء حرارت مزاج است و اعيا و خاريدن و درد مفاصل به مرتبه كه حركت مشكل تواند كرد و در شب‌ها درد مفاصل بيشتر رنجه دارد .\r\nو آن را كه دانه كمتر برآيد وجع مفاصل بيشتر بود .\r\nو گاه باشد كه وجع ثاقب بود چنان‌كه بيمار خواهد كه خود را هلاك كند .\r\nو گاه باشد كه زمن سازد .\r\nمن ديدم كه زنى را پاىها مدتى بيكار شد همچو مفلوج .\r\nو گاه باشد كه با وجود درد مفاصل ، دست‌وپاىها ورم كند و تهييج اندر پشت چشم و روى پديد آيد و اشتهاى طعام كم شود و هضم ضعيف گردد .\r\nو گاه باشد كه از اوّل دانه غالب برآيد و تا آخر وجع نباشد .\r\nو بحران تام آن چنانچه بعضى دريافته‌اند چون تخليطى بود در هفده ماه بود و قبل از آن چون علاج نيكو كنند تخفيفى نيكو يابد و بعد چند روز بار ديگر دانه و يا درد و ورم عود كند .\r\nو بعضى را كه مزاج قوى بود و اخلاط بد در تن او كمتر باشد دانه كمتر پديد آيد و اعراض آن كمتر رنجه دارد .\r\nو بسيار بود كه قبل از ظهور بثره حرارتى و تبى و سستى مدتى پديد آيد و به علاج و استفراغات گاهى كمتر مىشود و باز پيدا مىآيد ، پس ناگاه بثره ظاهر شود و با خود حرارتى و اعيانى و درد مفاصلى پيدا شود و بعد مدتى از ايام بثره ظاهر شود .\r\nديدم زنى را كه مدتى گلوى او درد مىكرد ناگاه آبله فرنگ برآورد .\r\nو بسيار باشد كه اول بثره ظاهر شود و آن‌گاه از اين اعراض بعضى يا همه پديد آيد و مرض از جمله امراض مسرى بود ، و ليكن بسيار سريع السرايه نباشد و\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nاز مجامعت با آتشك‌دار زودتر از مصاحبت پديد آيد و از رسيدن بخار تن او به تن در حمام و يا رسيدن عرق و آلايش بدن از فوطه و لباس او زودتر از ملاقات و ادراك نفس او پديد آيد .\r\nو ماده اين مرض خلطى بود عفن مركب از اخلاط فاسده ليكن بلغميت و سوداويت احتراقى بر آن غالب بود . و اين خلط عفن هر خلط را كه در بدن بيشتر و غالب‌تر يابد آن را عفن سازد و به جنس خود مستحيل سازد .\r\nو گاهى فساد ماده به حدى رسيد كه ريش آن عضو را بخورد و تباه كند .\r\nو بسيار باشد كه بثرات آن به اعراض پديد آيد و بثرات بر طرف شود و درد و ورم و بدى هضم باقى باشد تا مدت بحران تام و يا آن حرارت نيز گاهى ظاهر مىشود .\r\nو كسى كه اندر اين مرض تخليطات كند و در علاج تقصيرى نمايد دو سال و سه سال و چهار سال و بيشتر اندر اين مرض بماند ليكن بىدانه و يا كم‌دانه چنين بود . و اما بسيار دانه از مدت بحران تام مذكور درنگذرد و به علاج صحت يابد .\r\nو بعضى را كه اخلاط بد بسيار در بدن باشد و بثره بسيار پيدا كند و علاج نيك نيابد زود هلاك گردد .\r\nعلاج نخست تنقيه بايد كرد به دستور و غذاهاى ترياقى كم‌ترشى به كار داشتن و تسكين حرارت به كافوريات و غيره نمودن . و گاهى كه ترشى و سردى خوردن در درد و اعراض ديگر افزايد بايد دانستن كه خلط بلغم عفن بورقى و اشباه آن است و از سردى و ترشى حذر كردن .\r\nو اگر به خلاف اين بود بايد دانست كه خلط صفراى محترقه است و ترشىهاى ترياقى به كار بايد داشت .\r\nو آنجا كه بثرات يك‌يك پديد آيد به تيزاب مدبر رفع هريك نمودن عظيم نافع آيد و مداومت خوردن و بوييدن ترياقات بعد تنقيهء مناسب هر خلطى واجب بود و حذر از شيرينىها و گرمىهاى حادكننده و بر جوشانيدهء خلط باشند لازم بود .\r\nو همچنين از هرچه بادانگيز بود و خمر در اين مرض عظيم مضر بود و در هر ماه چند نوبت ملينات قوى مثل فلوس خيارچنبر اندر مغلى مناسب و يا شير خشت اندر معصور انار و نقوع سنا حل كرده بايد داد و هليلجات نيز مناسب بود . و هر سه ماه حجامت بر ساقين عظيم نافع بود . و تيزاب مدبر نرم بر محل درد از مفاصل ماليدن مفيد بود . و بعد تيزاب روغن مورد كه مرمكى اندر آن حل كرده باشند ماليدن نفع تمام بخشد دردها را . و روغن مغز تلخ شفتالو و زردآلو ماليدن بسى نافع آيد . و بخور برگ مورد و گز و صندل و انگژد هر هفته چند نوبت در شيب و دامان مريض كه بسيار دانه بود كردن بسى مفيد آيد .\r\nو محل علت را به طبيخ اشترخار و گل سرخ و مورد و گز كه اندك سركه اندر آن باشد هر روز شستن به تخصيص در گرما مفيد بود . و جدوار به گلاب ساييده بر محل زخم‌ها و درد طلا كردن نافع بود .\r\nو چون از مباشرت افتاده باشد هر شب جدوار ساييده به آب در احليل بايد چكانيد و بر پر مرغ فروفرستادن و بر خصىها ماليدن و داء المرزمار دوا و فاشراشت گياهى است كه به گيلانى والك مىگويند و تخم او را و الكه دانه و به آب ساييده مىمالند بر دانه‌ها و در هفته يك نوبت يك مثقال و دو مثقال به عسل معجون كرده مىخورانند و قى و اسهال چند واقع مىشود و عظيم مفيد مىآيد و بسيار را بدين نوع علاج كنند .\r\nو مداومت خوردن جدوار صباح‌ها در گلاب ساييده\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nو همچنين فادزهر حيوانى و گل مختوم و گل ارمنى در شربت آبى و يا در لعابى مناسب و حب الشفا در معصور انار حل كرده و حافظه الصحت و ترياق كامل و اشباه اين‌ها بيخ اين علت را بركنند .\r\nو اكثر آن بود كه پيش از هفده ماه اصلاح نيكو كنند .\r\nو لبنيات اكثر آبله‌داران را مضر بود الا دوغ آب گاوى تازه در گرما بعضى گرم‌مزاجان را و سير و گندنا و پياز اندر طعام بسى نافع آيد جمله را و اكثر آنچه در جدرى نافع بود اينجا نيز نافع آيد .\r\nچربىها و گوشت نازك اينجا بسيار مضرت نكند و گوشت كبوتر بچه و امثال آن بسى مفيد آيد و گوشت خارپشت و راسو دواى اين مرض بود .\r\nو بالجمله بدين تدابير تعديل و مراعات مزاج كنند تا وقت بحران تام . و آن هنگام مرهمى كه آن را داروى آبله فرنگ گويند بمالند تا صحت كامل حاصل شود و آن اقوا علاج‌هاى اين مرض است . و اگر علت غالب بود و بدين مدت مذكور مهلت ندهد و علاج‌هاى سابق بسيار مؤثر نيفتد يا ميسر نشود و چاره جز آن نباشد كه داروى آبله بمالند تا تخفيفى يابد و دانه‌ها خشك گردد و بريزد و درد كمتر شود و آن‌گاه علاج‌هاى ديگرى كنند .\r\nو چون دگر علت طغيان يابد باز داروى مقرر را تكرار عمل كنند بعد از يك ماه و دو ماه تا آنكه به مدت بحران رسد و صحت تمام يابد .\r\nو طريق استعمال آن دوا آن است كه بر تمام مفاصل از آن بمالند و بعد از آن مريض را به رخوت غلبه نيكو بپوشانند يك شبانه روز چنانچه عرق بسيار كند و در آن اثنا به جاى آب و غذا و شربت جهت دفع حرارت و تقويت ، شربت صندل و گلاب و تخم ريحان با نبات يا عرق بيد و اسپغول دهند و در ضعف مزاج اندك گوشتابه هم جايز بود و بعد عرق به غذا تقويت كنند و روز سوم ملين شير خشت و سنا با فلوس خيارچنبر به دستور مذكور دهند و نيك عمل كنند .\r\nو اميد صحت كامل آن‌گاه بود كه بعد اسهال كه دستور ملين است خون بگشايند و يا ريمى خون‌آلوده چند مجلس واقع شود و آن را به وقت افراط به فادزهر حيوانى در دوغ ساييده و يا جدوار در شربت بهى ساييده و خورانيدن تدارك كنند و تا به چنين استفراغى نشود هنوز نقاى تام حاصل نگردد و به تكرار عمل تمامه باز احتياج افتد .\r\nو بعد مدت مديد مريض از شهود و ايام و علامت ديگر كه بعد دارو از صحت تام خبر دهد آن است كه درون دهن تمام بر جوشد چنانچه زبان ورم كند و سخن نتواند گفتن و چيزى نتواند خوردن .\r\nو گاه باشد كه به قى ملين را دفع كند و آن نيك نباشد .\r\nاما گاه بود كه رعاف افتد بعد قى بىآفتى در دماغ و اين نيز به غايت اميدوار باشد .\r\nو آنجا كه دهن سخت برجوشد لخلخه سازند از عصير عنب الثعلب و گشنيز تر و سركه و شربت صندل و گلاب و مىبويد و بدان دهن مىشويد و غرغره و مضمضه مىكند و به جرعات و شورباى مناسب به دو مىخورانند .\r\nو بعد نقا از دارو و مسهل اگر ريشى بد باقى بود به صلاح مىآيد از دواها كه در نمله به دو نار فارسى مذكور شد طلا كنند .\r\nو من بعض مردم بلغمىمزاج را در هر ماه دو سه نوبت مسهل چيپال مىدادم بسى نافع بود و بعضى بعد مسهل مداومت معجون سيماب فرمودم صحت يافتند .\r\nو بعضى اطبا را ديديم كه بعد روغن آبله ماليدند سه\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nشبانه‌روز و عرق مىفرمايند و در آن اثنا غذاى لطيف و پرقوت از مرق‌ها مىدهند يك نوبت در روزى و يك نوبت در شب مذكور و بعد از آن ملين مىدهند و اين خالى از خطرى نيست و مدت اين مرض چون دراز است به رفق و مدارا تنقيه به دفعات و پرهيز با مراعات قوت واجب بود و السّلام .\r\n\r\nورم‌ها\r\nبدان‌كه هر تفرق اتصالى كه در عضوى پديد آيد پس اگر به سبب جمع و احتباس خلطى يا مادتى يا بخارى يا مائيتى اندر خلل و يا تجويف آن عضو بود تا حجم آن عضو بيشتر از دستور و مقتضاى اصلى و طبيعى گردد ، يعنى بزرگ‌تر و برآمده‌تر شود آن را ورم خوانند و به فارسى آماس گويند . و از اينجا واضح گردد كه بثره مطلقا آماسى باشد خرد و آماس مطلقا بثره بود بزرگ .\r\nو اجناس آماس از شش قسم بيرون نيست زيرا كه ماده آن يا خون است يا صفرا يا بلغم يا سودا يا مائى است يا ريح است .\r\nو آنچه مادهء آن مركب افتد منسوب به جزء غالب بود .\r\nو سبب جمع و حبس ماده ورم در اعضا يا سابق بود چون امتلاء و فساد و خلط و دفع طبيعت بدان محل و ضعيفى و زبونى عضو و قابليت او مر قبول خلط فاسد را و يا لاحق و بادى بود چون رسيدن زخم و آسيب و الم و كوفت و جاذلى ( ؟ ) ماسك خارجى به عضوى .\r\nو اكثر اطبا بر آن رفته‌اند كه ورم در اعضا به غايت نرم چون جرم دماغ و در اعضاى كه به غايت صلب‌اند چو استخوان نمىباشد و شيخ مانع و مدعى اين هر دو است و اصح قول شيخ است .\r\nو هر آماسى كه مادهء غالب آن گرم باشد آن را گرم گويند و آنچه مادهء غالب آن سرد باشد آن را سرد خوانند چنانچه در بثرات مذكور شد . و به ديگر طبائع نسبت نكنند به جهت فاعليت اين دو كيفيت و عدم فاعليت دگرها .\r\n\r\nانواع آماس\r\nكه عمومى دارند نسبت با ظاهر بدن و اطبا آن‌ها را همه از جمله امراض عد كرده‌اند و علامات و معالجات آن‌ها را بيان نموده هفده نوع بود ، چون فلغمونى و خراج و دمل و طاعون و خيارك و جمره و ماشرا و سلعه و غدد و اوذيما و خنازير و سرطان و سقيروس و كهير و نفخه و تهييج و استسقا .\r\nو مرجع جمله فى الحقيقت به يازده نوع بود چنانچه واضح گردد .\r\n\r\nفلغمونى\r\nبدان‌كه فلغمونى در لغت يونان گرم و ملتهب را گويند و اصطلاح اطبا بر آن جارى شده كه فلغمونى ورم دموى را نامند جهت وجود التهاب و حرارت در جمله اورام دموى و اگر چه در اورام صفراوى نيز يافت مىشود .\r\nو بعضى فلغمونى ورم دموى را گويند كه در اعضاى ظاهرى افتد و خون آن فاسد نباشد و سر آن برآمده نبود و اينجا مراد آن است .\r\nو آنچه در اعضاى باطنى افتد هريكى به اسمى علىحده موسوم بود چون سرسام و برسام و ذات الجنب\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nو ذات الصدر و رمد و ذات الريه و خناق و اشباه اين‌ها و به تحقيق هريك به محل خود كرده بشود ان شاء اللّه تعالى .\r\nو ماده فلغمونى هرگاه خونى غليظ بود آماس اندر گوشت و پوست هر دو باشد و به غور و تمدد بود و درد و ضربان بسيار كند جهت ملاقات شرايين .\r\nو هرگاه خون رقيق بود ورم اندر پوست باشد و ضربان نكند جهت آنكه شرايين اندر پوست نباشد و ملمس جمله گرم باشد و لون آن به سرخى تيره گرايد و باشد كه به سبزى مايل شود و چون انگشت بر آن لختى فشارند سرخى آن زايل نشود .\r\nو گاه باشد كه با آن تبى سخت گرم پديد آيد و بسيار بود كه مادهء آن بد شود و عضو را تباه كند .\r\nو آنچه ماده آن نيك بود زود پخته گردد و سر كند و ريش آن به زودى به صلاح آيد و باشد كه تحليل پذيرد و ريم نكند .\r\nو هر ورم كه پخته شود ، درد و ضربان وى تسكين يابد و محل آن از خاريدن خالى نباشد و چون مادهء دم اندر فلغمونى بىاختلاط خلط ديگر كم مىباشد ممكن بود كه صفرايى كه با آن آميخته بود زود تحليل پذيرد و باقى صلب گردد .\r\nو باشد كه رطوبتى رقيق با خون آميخته باشد و آماس همچو تهييجى نمايد و به رنگ سرخ و به ملمس گرم بود و هيچ صلب نباشد .\r\nعلاج آنجا كه سبب آن لاحق بود و امتلاى در تن باشد نخست فصد نيكو بايد كرد . آن‌گاه به تحليل ماده و اخراج آن از عضو مشغول بايد شد به ضمادها و كمادها و طلاهاى محلل مناسب و به دستكارى از افكندن علق و شكافتن و ريش كردن و حجامت كردن يا بستن عضو مؤف و گرم داشتن آن و اشباه اين‌ها آنچه راى طبيب صلاح بيند و تخفيف غذا و منع امتلاء لازم بود .\r\nو اگر امتلايى نباشد جز به اصلاح ورم مشغول نبايد بود و اكثر اين نوع ورم به تحليل زايل شود و طلا كردن صندل سرخ و زعفران برابر به آب گشنيز تر ساييده درد اين ورم را فروبنشاند و همچنين پشم پاره به روغن نيم گرم آلاييده نهادن هر ساعت .\r\nو آنجا كه سبب آن سابق بود هم در ابتدا فصد بايد كرد و هم استفراغ خلط غالب بعد الفصد و هم تحليل به طلا و ضماد و از امتلاى سخت برحذر بودن ، پس ملاحظه كردن اگر ماده از عضوى شريف به عضوى خبيث مندفع گشته چنانچه از دماغ به پس گوش‌ها و از جگر بر كش ران‌ها و از دل به بغل‌ها كه مفارع ايشان‌اند و امثال اين‌ها به هيچ حال دواى سرد و رادع استعمال نكنند كه بيم رجوع ماده بود بدان اعضاى شريفه و وحشت آن بيشتر باشد ، چه بدين حركت فساد آن خلط زياده شده است .\r\nو طريق علاج اين هنگام به استعمال مرخيات بود مثل روغن در آب گرم طلا كردن و ملعبات محلل و اشباه آن‌ها تا جذب ماده از عضو شريف به اهتمام واقع شود . و آن‌گاه آن ماده را تحليل دهند يا اخراج كنند به وجهى كه مصلحت آن باشد . و اكثر آن باشد كه ماده كه بر اين اعضا ريخته شود و پخته گردد و سر كند و زود شكافتن آن‌ها در اول پختگى صلاح باشد .\r\nو اگر چنانچه اولا دفع طبيعت به عضو شريف اتفاق افتاده باشد و يا در عضوى كه گوشت كم دارد و به حجاب نزديك است و يا رگ يا شريان و عصب بسيار داند يا مفصلى باشد آنجا از مرخيات و محللات جاذب هيچ به كار نشايد داشت ؛ زيرا كه ماده بدان‌جا بسيار ميل كند و ضرر آن بسيار شود و حجاب و بندگاه و عضو شريف را بيم آفت بود و درد و ضربان در اعضاى شريانى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nو عصبانى عظيم مؤلم باشد .\r\nو طريق علاج استعمال روادع بود اولا ، تا ميل ماده بسيار را باز دارد و بعد قرار ماده به عضو ريخته رادع را با محلل منضج و مرخى بايد آميختن تا از سبب ملاقات رادع آنچه ريخته شده غليظ و مستحكم نگردد و خام نماند و در اواخر همه منضج محلل محض به كار بايد داشت تا ماده زود پخته شود و مندفع گردد .\r\nو اگر دانند كه جاى پختن ماده نيست و به دستكارى اصلاح مىپذيرد اولى آن بود و بعد پخته شدن اگر پوست قوى بود و سر نمىكند هم ببايد شكافت تا ماده فاسد جاى نگيرد و محل آن گشاده بشود و كسى كه به اين‌ها نخواهد كه بشكافد به تيزاب فاروقى شكافد يا به داروهاى تيز و به تيزاب بهتر و اسرع شود .\r\nجالينوس گويد هرگاه آماس بزرگ و با ضربان صعب بود اميد تحليل يافتن آن نبايد داشت و زود آن را بايد پزانيدن و يا دستكارى نمودن ؛ زيرا كه از مهلت آن بيم باشد كه صلب شود و رنگ آن سبز يا سياه شود و عضو را تباه كند . و ورمى كه رنگ آن متغير شده باشد جز دستكارى دوايى نباشد و ديوچه افكندن عظيم نافع آيد و ورمى كه بر گوشت غليظ افتد ما دام كه نيك پخته نشود نبايد شكافت . زيرا كه مدت سيلان ريم و زرداب دراز گردد .\r\nبيان رادع مناسب . شياف ماميثا ، فوفل ، اقاقيا ، صندل سرخ همه را برابر بسايند و به آب گشنيز تر بسرشند و طلا مىكنند .\r\nبيان رادع ديگر كه تسكين وجع كند . عصاره گشنيز تر و آب كدوى تازه در روغن گل موم سفيد از اين‌ها قيروطى سازند و طلا مىكنند و همچنين عصارهء گشنيز و عصاره عنب الثعلب و عصارهء لسان الحمل ، آن جمله مخلوط و تنها با روغن گل روادع مناسب باشند و تسكين وجع و ضربان كند .\r\nبيان محللات . مناسب آرد جو ، بابونه ، اكليل الملكف حلبه ، بزر كتان ، خطمى خبازى خوش‌نظر ، دانه عنب الثعلب ساييده اين‌ها را تكميد كردن و بيخته اين‌ها را ضماد كردن و طبيخ اين‌ها را نطول كردن و عصارهء اكثر اين‌ها را و لعاب تخم‌ها را طلا كردن و به جمله وجوه تحليل نيكو كند .\r\nو پوست بيخ درخت بشكال در ظرفى كنند و آب غلبه اندر آن ريزند و در تنور گرم يا تون حمام نهند يك شب ، آن‌گاه بردارند و لعابى كه از آن حاصل شده بر پيشانى بر پنبه كهنه كرده طلا كنند محللى بس قوى بود و بسيار ورم‌هاى صلب را بدين تحليل نموده‌ايم تا غايتى كه بر ورم پى دست ستوران طلا كنند و تحليل و اصلاح آن كرده و تيزاب فاروقى حاد مدبر محللى قوى بود و كسى كه طاقت سوختن حاد آن نداشته باشد نرم آن را مكرر طلا كنند .\r\nبيان دواى سوراخ‌كننده . عسل بلادر و زفت تر هر دو را هم سنگ اندر مفرخه كنند و بر سر آتش نهند تا آميخته شود و آن‌گاه از آن‌قدرى بر محل كه صلاح باشد نهند و نيم‌روز بگذارند سوراخ شود .\r\nديگرى آهك آب نارسيده با پيه بسرشند و برنهند .\r\nديگرى زبل كبوتر به لعاب استخوان تمر هندى كه كوفته و جوشانيده باشند بسرشند و قدرى نوشادر ضم كرده برنهند .\r\nديگرى تيزاب فاروقى فقط اندك‌اندك گرم كرده مىنهند .\r\nديگرى زنگار با حنا بسرشند و برنهند .\r\nو بايد كه هر دوا كه استعمال مىكنند از خارج اندر\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nگرما سرد شده نهند و اندر سرما نيم گرم كرده نهند .\r\nو اولى اندر اين مرض آن بود كه هر روز حب الشفا اندر معصور انار ترش خورند و بر ناشتا تا تسكين اخلاط و منع تعفن كند .\r\n\r\nخراج\r\nورمى بود بزرگ با سطبرى محل و الم و ضربان و حرارت ملمس كه به آخر حال پخته شود و ريم كند .\r\nو ماده آن خونى باشد فاسد و مفسد .\r\nو آنچه از خون سخت گرم تولد كند ميانگاه برآمده تر بود و مخروطشكل همچو دمل بزرگ و به ملمس سخت گرم و به لون سرخ بود و ضربان و الم آن عظيم باشد و زودتر پخته شود و سر كند .\r\nو آنچه از خون غليظتر و كم‌حرارت‌تر تولد كند پهن بود شبيه به فلغمونى و به رنگ تيره‌تر از اول باشد و بدان حرارت و ضربان و الم نباشد و ديرتر پخته شود و چون سر كند زخم آن گشاده‌تر بود و اكثر آن باشد كه چند جاى سر كند و به آخر جمله با يكى آيد .\r\nو هر خراجى كه بر اعضاى بسيار حس افتد الم و آفت آن بيشتر باشد .\r\nو هر خراج كه سر به اندرون دارد كه بدرون گشاده خواهد شد با خطر بود و ضربان و الم جمله در ابتداى پخته شدن بيشتر شود و چون تمام پخته شد الم و ضربان نباشد و خاريدن لختى پديد آيد از ابتداى پخته شدن .\r\nعلامت خراج باطنى كه در باطن افتد آن است كه در احشا به قرب ورم المى و تمددى يابند و نبض صلب باشد و تب گيرد و تبى بىترتيب و در اوايل تب‌ها فراشا مىباشد و مدت تب‌ها و فراشا در اول مرض درازتر بود و هر روز كوتاه‌تر مىشود و گرانى در محل الم بيشتر مىگردد و الم كمتر مىشود . و هرگاه الم تمام بر طرف شود و گرانى غالب بود و فراشا و تب ساكن گردد نشان پخته شدن ماده بود .\r\nو هرگاه محل خراج سوختن و خليدن گيرد و نيك بلرزاند و تب و درد معاودت كند و ضعفى پديد آيد و محل فرونشسته شود ، نشان آن باشد كه خراج سر كرده است و بعد گشادن اعراض جمله تسكين يابد و بر هر محلى كه ريم گذرد سوزش در آن محل دريابد و باشد كه به بول يا به قى و يا به اجابت ريم پديد آيد .\r\nو هرگاه ريم بسيار به يك‌بار از خراج برود قوت ضعيف گردد و باشد كه غشى و خفقان تولد كند و باشد كه هلاك كند خواه ورم اندرون سر كند و خواه به بيرون ؛ جهت آنكه ماده كه اندر خراج متمكن بوده روح و قوا جمله متوجه اصلاح آن بوده‌اند . و آن همچو مركبى و متعلقى و انيسى شده مر روح و قوا را .\r\nپس هرگاه جمله آن به يك‌بار بيرون رود ، تحليل عظيم در روح و قوا واقع شود به متابعت آن .\r\nو خراجى كه اندر سينه گشاده و ريم آن در فضاى سينه ريخته شود ، حال همچو حال خداوند خناق پديد آيد و باشد كه هلاك كند و از خراجات باطنى آنچه در اعضاى شريف باشد و ريم آن اندر تجويفى گشاده شود كه فضله آن عضو از آن تجويف پرداخته شود ، چنانچه خراج معده را سر اندر داخل معده گشايد و خراج دماغ را سر اندر منفذ بينى ، اميد خلاصى توان داشت .\r\nو خراج اندر مفاصل كم افتد جهت آنكه آنجا خلطى مخاطى است . مگر آنكه بحرانى افتد خصوصا اندر ذات الريه كه خلط آن بسيار به مفاصل دفع شود .\r\nو هر خراجى كه پديد آيد و بازگردد نيكو نباشد .\r\nو هر خراج كه بر محل‌هاى گوشت‌دار افتد بهتر\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nباشد ، جهت سرعت قبول نضج و اندمال .\r\nو هر خراج بحرانى كه محل آن گشاده‌تر شود اولى بود جهت تمام آمدن ماده و مرض مقدم .\r\nو هر خراجى كه كم‌صلابت بود بهتر باشد و زودتر پخته شود .\r\nو پختگى ورم را به لمس و انگشت فروفشاردن بتوان دريافتن ، چنانچه هرگاه از كل حالى كه در تزايد داشت فرود آمد و محل آن نرم‌تر شد در زير پوست در حين غمزه اصبع بر آن چيزى نرم‌تر از پوست حركت مىكند ، يقين گردد كه چرك است .\r\nو بدان‌كه ريم سفيد هموار كه ناخوش بوى نباشد دليل قوت طبيعت و غلبهء او بر علت بود . زيرا كه رنگ اندام‌هاى اصلى سپيد است و بلا شك نضج مستلزم استواى قوام و قابليت خلط و عدم تعفن است . پس ما دام كه طبيعت قوى نباشد مادهء علت را همرنگ اندام اى اصلى نتواند ساخت و تا بر مرض غالب نبايد تصرف اندر جمله اجزاى مادهء آن نتواند كرد و از اين تعفن كه سبب بدى بويى است منع نتواند نمود .\r\nعلاج نخست تنقيه بايد كرد به دستور ، آن‌گاه رعايت قوت كردن به غذاهاى نيكو كه مفسد مادهء علت نباشد و پزانيدن خراج مشغول بودن . و چنان رعايت كردن كه دوايى كه بر محل علت مىنهند عرض آن كمتر از عرض خراج بود تا خراج باز پهن نشود و جاى بسيار را ريخته و خراب نكند .\r\nو ميانگاه و محل برآمده خراج را سعى بايد كرد تا زودتر پخته شود و در ابتدا روادع با منضج ضم كرده استعمال بايد نمود تا جذب و ميل مواد خام ماندن و دير پخته شدن حاصل شود و بعد از آن منضج بىرادع به كار بايد داشت .\r\nبيان طلاهاى مناسب منضج . پياز نرگس اندر ماء العسل و اندك روغن سوسن بجوشانند و همچو مرهمى ساخته به كار دارند پزاننده نيكو بود .\r\nو همچنين عصارهء بيخ نى با انگبين سرشته و زفت رومى با شوخ خانه مگس انگبين كه آن را نيز موم گويند سرشته و مرهمى كه از زنگار و ريتيانج و زفت و موم و روغن زيت سازند پزاننده و سوراخ‌كننده بود .\r\nو همچنين مرهمى كه از پياز و كرنب پخته و مغز پنبه‌دانه و خمير ترش و خردل و زبل كبوتر سازند .\r\nو همچنين مرهم و يا خليون كه اندر لعاب خردل حل كرده با صابون و انجير سرشته باشند و همچنين نمك قليات و نوشادر به لعاب خردل سرشته و همچنين زرايح سوده و با سرگين بط يا باز سرشته و با روغن كرچك و موم مرهم ساخته و دواهاى اقوى فلغمومى مذكور شد اگر احتياج افتد از آن‌ها به كار دارند .\r\nو هرگاه سوراخ شود چرك و جراحت آن را به مرهم هاى مناسب اصلاح كنند .\r\nو اگر مريض بعد تنقيه مداومت حب الشفا يا حافظ الصحت نمايد تا ريختن خلط به محل علت و تعفن آن را منع كند و قوت را نگاه دارد و الم را كم سازد و صاحب را از آن آگاهى كمتر باشد بهتر بود ، بلكه واجب باشد .\r\nو هرگاه بيند كه خراج عظيم افتاده و قوت طبيعت به تمام پخته شدن آن وفا نمىكند و يا بيم آن بود كه به تمام پزانيدن آن آفتى اندر آن عضو تولد كند بايد كه تمام ناپخته آن را بشكافند و مادهء آن را بيرون كنند به تدريج و احتياط نمايند تا آلت جرح به عضو شريف كه قابل جراحت نباشد نرسد .\r\nو آنجا كه ريم تمام رسيده باشد و پوست قوى باشد و به ضرورت شكافند بايد كه ريم آن را به دفعات بيرون كنند و نگذارند كه به يك دفعه بيرون آيد كه بيم\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nهلاك بود چنانچه سبقت بيان يافت .\r\nو گاه باشد كه مادهء غالب پخته باشد در محلل علت و جاى آن و صلاح پزانيدن آن جمله نباشد اگر چنانچه لختى به سر تيغ آن را بپاچند چنانچه در حجامت مىكنند يا لختى ماده آن دفع گردد بىجذب آن‌گاه محللات از مراهم برافكندن مناسب بود و علق افكندن بر حوالى علت عظيم نافع آيد .\r\nو آنجا كه محل علت از رنگ مقرر بگردد جز علق افكندن و دستكارى چاره نباشد و طريق دستكارى و صلاح آن به جراحان استاد متعلق بود .\r\nو آنجا كه خراج اندر باطن باشد هم نخست تنقيه بايد كرد به دستور و غذاهاى لطيف دادن به دستور و تسكين حرارت به چيزهاى معتدل و لعاب‌ها نمودن و از چيزهاى سرد كه ماده را خام كند دور بودن . همچنين مخدرات و ترشىها مطلقا دور داشتن مگر كه حرارت غالب بود كه اندك ترشى و خنكى توان داد . بعده تدبير پختن ماده كردن به خوردن منضجات و غذاهاى لطيف مناسب مثل كشكاب و شورباهاى نرم كه دارچينى و اسفناج و پياز اندر آن كرده باشند و نخوداب كه كرنب و پياز اندر آن پخته باشند به غايت مناسب بود .\r\nو همچنين اماج رقيق از آرد جو يا اسفناج و زردچوبه و دنبهء تازه با روغن بادام پخته و حسوى كه از آرد جو يا نشاسته جو و روغن بادام و صمغ عربى سوده سازند بعد پختگى ورم نافع بود .\r\nو خمر رقيق سپيد اندك‌اندك جهت پخته ساختن ماده ، خوردن مفيد بود .\r\nاگر هر بامداد دو دانگ صبر و دانگى زعفران سوده اندر آب نيم گرم بدهند زود پخته شود و سر كند و بايد كه غذا و شربت اندكى دهند و مرق‌ها در آخر مرض و حين نضج تجويز كنند .\r\nو هرگاه ورم سر كرد بگيرد اسپغول را پنج درم سنگ ، گل ارمنى ده درم ، تخم خبازى و تخم خطمى از هريكى چهار درم در صمغ و كتيرا و نشاسته و تخم خربزه از هريكى سه درم سنگ جمله را ساييده و غير از اسپغول شربتى سه درم اندر آب فاتر و اندك روغن گل حل كرده ، هر روز صباح و سه درم شامگاه مىدهند . و ترياق فاروق و متروديطوس گويند كه مفيد بود هر روز يك نوبت دادن .\r\nو اگر در وى در محل علت پيدا شود و بگيرند تخم خبازى و تخم مرو و كتيرا از هريك برابر كوفته و بيخته به روغن گل يا بادام چرب كرده سه درم صباح‌ها و سه درم شام مىدهند اندر سه اوقيه شير تا درد بنشاند .\r\nو آنجا كه ورم اندر اسافل بوده باشد لعاب حلبه و لعاب تخم كتان و كتيرا و صمغ عربى و زردهء تخم‌مرغ و روغن گل حقنه كنند و از علاج قروح معده و امعا و مثانه به كار مىدارند .\r\nو مخفى نماند كه خراج به حقيقت از اصنان فلغمونى و مراعاتى كه در تدبير آنجا به حسب اختلاف و اسباب سابقه و باديه و غيرها مذكور شد جمله را به دستور هاى اينجا نيز مرعى بايد داشت . و اينجا اهتمام در پزانيدن بيشتر بايد كرد و آنجا اهتمام در تحليل .\r\nحكايت : غلامى اخوخ را تب گرفت . حضرت را بر ناشتا حب الشفاى بزرگ در معصور انار دادند و او بىهوش شد و آن‌چنان بود همه روز چون نيم‌شب شد عرق كرد و خراجى بر ساق پاى او ظاهر شد و در آن حين اندك به خود آمده بود از درد آن مىناليد تا عصر . حضرت عصر به تيزاب گرم كرده به سر چوب بر ميانگاه آن خراج مىنهادند قطره قطره و آن هر لحظه بزرگتر مىشد چنانچه در ساعت نجومى مقدار نصف انارى برآمد مخروطى و همچنان تكرار تيزاب مىكردند\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nساعتى سوراخ شد و مقدار يك كاسه خون غليظ و چرك‌گونه به هم آميخته از آن بيرون مىآمد و تب و درد و وحشت‌هاى او همه بعد از آن روى به تسكين نهاد و صباح خوش بود و آن جراحت را به مرهم اصلاح فرمودند .\r\n\r\nدمل\r\nورمى بود مشهور .\r\nو ماده آن ماده خراج باشد .\r\nو سبب سابق آن بيشتر بدى هضم و حركت و استحمام بر امتلاء بود و به تخصيص مردم فربه را بسيار پديد آيد و منذر به خراج بود .\r\nو بدترين دمل‌ها آن بود كه غور آن بسيار باشد .\r\nعلاج چون به حقيقت دمل از اصناف خراج است تدبير آن خفيفى بود از تدبير خراج ظاهرى و جهت هر دملى به تدبير تنقيه حاجت نباشد بلكه در اوايل و غلبگى او تنقيه كافى بود و بسيار باشد كه احتياج به تنقيه نيفتد ، جهت كم پديد آمدن دمل .\r\nو عدم امتلاء و استحمام بعد سرد كردن دمل عظيم نافع بود . و بعضى مجربان گفته‌اند اين مرضى است كه از حمام پديد مىآيد و از حمام خوش مىشود و جراحت دمل آن‌گاه خوش شود كه چيزى كه همچو ريشه و پيله در درون آن است درست بيرون آيد و آن هنگام دگر به دارو نهادن احتياج نيفتد و خاريدن محل دمل در اواخر كه چرك نباشد نشان روييدن و زود به صلاح آمدن باشد .\r\nبسيار بود كه تخم تمر هندى نرم كوفته و اندر آب همچو مرهم پخته نى مگرم مكررا بر دمل نهند و آن را بپزاند و زود به صلاح آورد و كافى باشد . و همچنين خمير ترش شده و روغن كرچك به هم سرشته نيم گرم را مكررا طلا كردن و خمير و دوشاب به هم سرشته مكررا نهادن و لعاب تخم مورد و لعاب تخم كتان نيم گرم را مكررا افكندن و گندم كه روزه‌دار خاييده باشد ضماد كردن مكررا و پياز پخته در شيب آتش بستن مكررا عظيم نافع بود .\r\nو در اول تا سه روز روادع آرد جو اندر آب عنب الثعلب يا آب گشنيز تر طلا كردن اولى بود .\r\nاگر دمل سخت گرم نباشد و دير پخته مىشود ، از رگى كه بدان پيوسته باشد لختى خون بيرون بايد كرد . آن‌گاه حجامت بر دمل‌كردن تا مادهء آن تمام دفع شود .\r\nو كسانى را كه دمل بسيار پيدا مىشود رياضت بعد از هضم طعام كردن سود دارد و از طعام‌هاى غليظ و گوشت و شيرينىها پرهيز لازم بود .\r\nو گويند يك هفته هر روز مقدارى طبيخ بيخ روناس آشاميدن منع آن بكند .\r\nو كسى را كه دمل در حركت سفر و غيره پيدا شود بايد كه البته آن را نيكو حفظ كند كه بر جاى ساييده نشود كه وحشت آن عظيم گردد و بيم ناسور بود و كاغذ بر سريش بر آن چسبانيدن كه گرد بر گرد آن كاغذ چسبيده باشد نه بر سر آن ، عظيم مفيد بود .\r\nو هر دمل كه به چرك آيد رطوبت از آن چنان پاك مىبايد كرد و احتياط نمودن كه به محلى دگر نرسد كه بسيار باشد كه از بوى آن دگرى برآيد بر آن حوالى كه آن رطوبت گذشته و مجرب است .\r\nو بدان‌كه بعضى دمل را كه ريشه در آن باشد آن را دبيله گويند و بعضى دبيله بزرگ را گويند كه چند دهن باز كرده باشد اگر چه آخر آن جمله يكى گردد . و بعضى دبيله را بر اورام دموى كه اندك صلابت پيدا كند\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاطلاق كنند و بعضى بر هر ورمى كه پخته گردد و سر كند اطلاق نمايند .\r\n\r\nطاعون\r\nآماسى بود گرم و به غايت سوزان و با حرارت و ماده آن مستحيل گشته و همچو زهر شده باشد و عضو را تباه كند و رنگ آن و حوالى آن بد شود و باشد كه اندك خونى يا صديدى از آن ترشح كند و سميت ماده آن از راه شريان‌ها به دل باز دهد و خفقان و غشى آورد و آنچه در گوشت پس گوش و در بغل و در پستان افتد زود هلاك كند ، از جهت قرب آن‌ها به دماغ و دل .\r\nو آنچه رنگ آن تير و بسياهى مايل باشد هم كشنده بود و آنچه در اعضاى ديگر افتد يا لون آن سرخ بود يا به زردى گرايد امكان خلاصى از آن باشد .\r\nو طاعون اندر سال‌هاى و با و اندر هواهاى بد و در ملك و شهرهايى كه هواى آن زود عفن مىشود بسيار افتد و مشهور است و اين مرض سريع السرايت بود به غايت .\r\nو بسيار كس را ديدم كه در اول حال كه برآورده بودند به دوغ خوردن و ترياقات از اين خلاص يافته بودند .\r\nو بعضى را ديدم كه به شق و داغ و خوردن ترياقات خلاص يافته بودند .\r\nو مجال نضج كم كسى را دست دهد و به تحليل گاهى بگذارد و به تجربه يافته‌اند كه متعدد برآمدن آن بهتر از مفرد بود و آنچه رفع شود و بر محل‌هاى ديگر پديد آيد بهتر بود .\r\nعلاج نخست نقل هوا كنند اگر ممكن باشد و الا تقويت دل به خورانيدن كافوريات و غيره‌ها از ترياقات خنك چنانچه در حفظ از هواى وبايى و در تب وبايى مذكور شد بايد نمود و دستور تدابير كه در آن مباحث گفته شد مرعى داشتن .\r\nو خوردن جدوار با كافور اندر ترشى بهترين تدبيرى بود و طلاى جدوار در آب گشنيز و سركه اندك ساييده بهترين طلا بود . و قبل از بروز اندر و با از اين طلا بوييدن و چشيدن و بر بغل و كش ران و پس گوش و غيره ماليدن متصل منع برآمدن طاعون محل‌ها كند .\r\nو گويند طاعون را بريده با گوش كوفته و به روغن بريان كرده خوردن منع برآمدن و ضرر آن كند مطلقا و مجرب است .\r\nو حق آن است كه اين مرض را هيچ تدبيرى چنان نبود كه مريض را زود فصد كنند . بعده بر بالاى طعام ترش ترياقى حب الشفاى بزرگ اندر معصور انار حل كرده دهند و چون بگيرند او را و محل مرض را به تيزاب فاروقى مدبر به سيماب و جدوار سوراخ كنند به دستورى كه در خراج گفته شده و بر دل و دماغ او طلاهاى خنك ترياقى عطر مىنهند و باقى تدابير سخره بيش نيست .\r\nو اما طبيب را بگيرد چنين مرض گشتن جايز نيست و در هواى وبايى مكث كردن غير جهل نيست الحذر الحذر .\r\n\r\nخيارك\r\nو اين ورمى بود درازشكل به هيأت بادرنگ كوچك كه اندر بيغوله ران افتد و اندر بغل نيز گاهى افتد و نزد عوام نيز به همين اسم مشهور بود .\r\nو اما اطبا اين را به ورم همين مواضع بازخوانند و از اورام رخو شمرند .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو اين ورم در اول با درد سخت و صلابت باشد و از اعراض طاعون با آن هيچ نبود و لون وى در اوايل از لون تن دور نباشد و بسيار تحليل گذرد .\r\nسبب اين ورم يا دفع طبيعت بود از عضوى شريف چنانچه معلوم شد و يا المى بود در عضوى فروسوى آنكه از موادى كه روى به دان عضو آورده باشد و گذر آن‌ها بر اين محل باشد لختى به جهت نرمى و ضعف و فراخى محل اندر اين مقام بماند و اين قسم عرض بود و اكثر آن باشد كه به خود تحليل پذيرد و بعد تسكين الم عضوى مسبوق كه سبب بوده .\r\nعلاج طريق ملاحظه و تدابير همان است كه در فلغمونى و غيره معلوم شد و طلاى جدوار در آب عنب الثعلب ساييده در اوايل عظيم نافع بود .\r\nو ديدم كه اندر اين ملك در ابتداى ظهور آن سنگى سخت گرم لحظه بر آن مىنهند دو سه نوبت صباح و سه نوبت شام ، چنان‌كه نزديك به آن است كه داغ شود و به همين ورم آن باز مىنشينند و مرتفع مىگردد .\r\n\r\nحمره\r\nكه اكثر جاىها آن را باد سرخ گويند آماسى بود هموار و سخت و سرخ غير بثره و با سوزش و حرارت ملمس و پهن باز مىشود و اكثر با تب باشد و بر سرخى آن چون انگشت نهند لختى سفيد گردد و باز سرخ شود به زودى .\r\nو اندر سرخى آن اندك سرخى زعفران آميخته بود و چون حمره در پوست واقع است درد و ترنجيدگى آن همچو فلغمونى نباشد و ضربان نكند و باشد كه تفاوت كند .\r\nو اكثر در اواخر ريش گردد و ظهور آن اندر روى بسيار واقع شود و آغاز آن از سر بينى بيشتر افتد و باشد كه به سبب كثرت حرارت پوست روى را بسوزد .\r\nو ماده حمره صفرائى بود كه لختى خون را تيز و گرم كرده باشد و بحران آن در چهل روز بود .\r\nو گاه بود كه حمره و فلغمونى با يكديگر تركيب يابند و آن را فلغمونى حمره گويند و تركيب اعراض هر دو شاهد آن بود .\r\nو حمره كه از شكستن استخوان ملاقى پوست افتد سخت بد باشد و بسيار بود كه حمره از عضوى به عضوى قرب آن مىرود و سير مىكند .\r\nعلاج نخست استفراغ صفرا كنند و بعد از آن اگر در خون زيادتى باشد فصد يا حجامت كنند به تخصيص .\r\nاگر اندك غورى از ماده اندر توىهاى پوست دريابند و ممكن بود بعد فصد ديگر به استفراغ صفرا حاجت افتد و بعد تنقيه طلاهاى سرد قابض پيوسته به كار دارند .\r\nو بعضى حمرهاى خالص به ريختن آب سرد مفرط بر آن چندان‌كه رنگ بگرداند صحت يابد .\r\nو اندر اين فعل خطر عود آن به عضو شريف باشد ليكن اگر در محلى و بر وجهى افتد كه از آن خطر بعيد باشد جايز بود .\r\nو هرگاه بيم باشد كه به جهت غلبه تبريد و تسكين ماده حار حمره عضو را سياه و تباه كند ، چاره نباشد از آنكه داروهاى نرم و تحليل‌كننده به كار دارند و روادع را ترك كنند و در جمله احوال از غذاهاى غليظ و گرم و گرمىها حذر لازم بود .\r\nو تسكين حرارت به شربت‌هاى ترش و ترياقى واجب باشد و مداومت معصور انار ترش با حب الشفاء هر روز صباح در اين باب آيتى است .\r\nو اندر اين ملك رى خون خر و عصاره خويد ممزوج طلا مىكنند و آب گشنيز تر و صندل سرخ ممزوج\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبسيار نافع است .\r\nو حمره سوزاننده و ريش را صندل سرخ در عصاره لسان الحمل و عنب الثعلب طلا مىكنند مفيد مىآيد .\r\nحكايت : شخصى را حمره پيدا شد بر ساق پاى راست . حضرت فرمودند كه فصد كرد و استفراغ صفرا به چهار شربت و آش برنج با اندك گشنيز تر پخته بىچربى و بىقاتق مىخورد و تيزاب فاروقى بر ورم طلا مىكرد هفته صحت يافت .\r\nو بر بعضى بىتنقيه اين طلاى تيزاب آزموديم و نافع بود و آنجا كه حمره بسيار پهن باز مىشود اين طلاى ديگر نافع بود .\r\nبيان آن : بگيرند خبث الرصاص نه درم ، پشم سوخته دوازده درم ، فحم بارنا جوى تر مثل آن ، موم پانزده درم ، پيه كهنه بز به آب شسته مثل آن روغن مورد پنج اوقيه قيروطى ساخته به كار مىدارند .\r\n\r\nماشرا\r\nصنفى بود از حمره خالص .\r\nو ماده آن صفراوى بود كه آن را حمرا خوانند و اين اندر روى و بينى و حوالى چشم و پيشانى افتد و شيخ اندر كبد نيز گفته است كه ماشرا واقع مىشود و در عرف اطبا اين ورم به روى مخصوص است .\r\nعلاج آن قريب به علاج حمره بود و آنچه كه مزمن شود به سر تيغ آنچيدن آن و لختى كم‌كردن ماده را .\r\nآن‌گاه طلاهاى نرم كردن نيكو بود و قيروطى كه از روغن بيد انجير و موم سفيد و مردارسنگ و زنگار در اندكى سركه سوده سازند طلا كردن بسى مفيد بود و در اول حال سنگ سلطان مهره به آب ساييده طلا كردن و همچنين سفال آب خورده مسحوق طلا كردن نافع آيد و مجرب است و توسل به ادعيه آزموده جويد مطلق حمره را نافع آيد باذن اللّه تعالى .\r\n\r\nسلعه\r\nورمى بود از پوست برداشته متولد از بلغمى غليظ كه ماده آن اندر زير پوست جمع شده بود همچو گوشتى گشته و يا چيزى غليظ مثل عسلى شده باشد يا غليظ تر از آن و باشد كه مادهء آن خشك شود و همچو ارزن چيزى مجتمع نمايد و جمله را چيزى همچو كيسه به گرد آن آمده بود ، چون انگشت بر آن نهند اندر شيب پوست به هر طرف ميل دهندش چنان شود و مقدار آن از نخودى بود تا برنجى تا بطيخى .\r\nو بسيار بود كه در بعضى اعصاب فزون همچو سلعه پديد آيد و سلعه نباشد و فرق ميان آن بدان نكردن كه آن را در جانب طول عصب بجنباند حركت نكند و سبب آن اكثر ضربى و آسيبى بود .\r\nعلاج بهترين تدبير سلعه را آن بود كه پوست را بشكافند چنان‌كه كيسه آن پاره نشود و سلعه را با كيسه درست بيرون آورند و هيچ باقى نگذارند كه اگر قليلى از آن باقى بماند باز جمع شود و به حال اول شود باقى آن را نتوان گرفتن و اگر ريشه بماند جهت ممانعت شريانى يا عرقى به سيخ سرخ كرده نيكو بايد سوزانيدن و دستور شكافتن و گرفتن و بيرون كردن آن را مرهم كرده بعضى جراحان استاد دانند .\r\nو آنجا كه اعصاب و غيرها از گرفتن تمامى كيسه به يك دفعه مانع آيند آنچه توان گرفتن بگيرند و باقى را روغن گاو بر آن طلا كنند تا بپوسد و بيرون آيد .\r\nو اگر كسى را قوت شكافتن نباشد و يا دفع آن به\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nدارو خواهد و ماده سلعه‌تر بود ، اشق به سركه حل كرده بر آن ضماد مىكنند على الاتصال چندان‌كه تحليل يابد و مداومت طلاهاى مرهم باسليقون و مرهم شافى عظيم نافع آيد .\r\nو اگر صفحه قوى از سرب بسازند به اندازه سلعه و همواره بر آن بسته مىدارند بالخاصيّت آن را مدتى تحليل نمايد و آن روى صفحه كه بر سلعه است به مقدار برآمدگى سلعه خمى اندر آن بايد كردن تا نيكو آن را فروبگيرد و مقل را و مردار سنگ به سركه سرشته همواره بر آن ضماد كردن هم مفيد بود .\r\nو اشق و شوخ خانه انگبين و لادن جمله برابر به سركه سرشته همواره بر آن ضماد كردن هم مفيد بود .\r\nو اگر پوست بشكافند و داروهاى مذكور و آنچه در خراج گفته شده از محللات نيكو طلا كنند زودتر دفع آن بشود و اگر شكافتن پوست نخواهند به داروهاى سوراخ‌كننده كه در جراحات مذكور شد به كار دارند .\r\nو تيزاب را اندر اين علت فايده عظيم است و بهتر از اشق بود چنانچه هر روز پيوسته بر تمامى ظاهر آن بايد ماليدن تيزاب مدبر نيز تا پوست به تمامه بسوزد و آن گاه پيه شمع بر آن طلا كردن تا آن پوست از روى آن تمام برخيزد و آن‌گاه مرهم‌ها و روغن‌ها بر آن ماليدن و نهادن چندان‌كه بپوسد و آهسته آهسته از آن كم مىشود تا تمام آن بيرون آيد آن‌گاه آن را مرهم كردن تا گوشت برآورد و اگر در اوقات مرهم كارى دردى و ورمى در حوالى آن ظاهر شود گرد آن را چرب كنند و در وقتى كه آن ظاهر شد اگر آن را به آسانى توان گرفتن و خطايى و مانعى نباشد اولى آن بود كه آن را بگيرند به احتياط و اگر به يك بار نتوان كشيد آهسته آهسته هر روز بايد كشيدن به تخصيص . بعد پوسيدن اطراف آن تا آن‌گاه بيرون آيد .\r\nو بسيار ديدم كه استادى در مدت چله و بيست روز كمتر و بيشتر مىگرفت و پوسيدن جرم آن هم به مدتى شود و اسلم بود .\r\nحكايت : شخصى را ديدم استادى بود كه سه روز تيزاب مىزد ، بعده سم الفار قليلى بر مرهمى مىپاشيد نرم سوده طلا مىفرمود و ورمى و دردى كه از آن حادث مىشد آن را به طلا كردن پيه شمع اصلاح مىكرد و به چرب داشتن حوالى آن . بعده طلاى كنبچه سوده با وشا و ماش و به آب حل كرده بر پنبه به مقدار عظم آن آلائيده مىفرمودى چندان‌كه آن سلعه را حوالى آن خورده مىشد و مىپوسيد و به آهستگى جدا مىشد . بعد اگر از ريشه آن چيزى باقى مىماند آن را هم رفع مىكرد به طلا يا به تيزاب يا سوراخ كردن آن ريشه . بعد به مرهم روياننده ، گوشت را مىرويانيد و پرهيز از چيزهايى كه مولد بلغم غليظ باشد و يا غليظ كننده ماده واجب بود در اثناء اين علاج‌ها تنقيه برفق و مكرر به حب چيپال و حب النيل و اشباه آن لازم بود و مداومت مهارس و كيتى رس دارو و زرنيخ و بلادريات و امثال آن‌ها كسى را كه سلعه بسيار مىافتد اعظم تدابير باشد .\r\nو مداومت قى در غلبگى مرض بسى مفيد بود و كسى را كه چند تا باشد هريكى را جدا جدا به مدتى مديد بايد شكافتن و گرفتن و تيزاب‌كارى نيز همچنين و اولى آن بود كه يك‌يك را خوش سازند ديگرى را بشكافند .\r\n\r\nغدد\r\nآن را اندر ميان گوشت‌ها بسيار بينند و به حقيقت از اصناف سلعه بود ليكن آن را غلافى نباشد چنانچه\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nسلعه را هست و از پوست دور تر جاى گيرد و دشبد از اين نوع بود و در ابتدا كه پديد آيد نرم باشد چنانچه اگر انگشت نيك بمالند اجزاء آن از بيخ متلاشى شود .\r\nعلاج آن علاج سلعه بود و جمله را در اول حال سخت ماليدن و ريزه ساختن و بعد از آن سرب بر بستن به غايت مفيد آيد و ضمادى كه از خاكستر راسو و موم روغن سوسن كه كهنه شده باشد سازند همواره به كار داشتن بسى نافع بود و در جمله كوچك شدن علت اميدوار بود .\r\n\r\nاوديما\r\nورمى بود سفيد و مسترخى و هيچ تمدد و حرارت و صلابت ندارد و درد كم كند و شبيه بود به تهبج و فرق ميان آن و تهبج آن بود كه چنانچه انگشت اندر تهبج مىنشيند بىمانعى اندر اين ننشيند و اين را ورم رخو نيز گويند و ماده اين بلغمى بود ساذج فزونى كه اندر گوشت و پوست مجتمع گشته و اين علت بيشتر به تحليل گذرد .\r\nعلاج نخست استفراغ بلغم بايد كردن و از شربت و طعام‌ها كه مولد بلغم باشد حذر كردن و او را دواهاى محلل مجفف ضماد بايد كردن به تخصيص كه عضو را به كرباسى خشن و قبل از آن بسيار ماليده باشند و اگر اسفنجى دو تو را به سركه ممزوج به آب تر كنند و مىنهند بعد دلك نيكو سخت نافع آيد و به تدريج مزج آب را كم مىسازند تا چون مرض به انتها رسد سركه محض طلا كنند و آب بوره و آب خاكستر چوب بلوط و رز به اسفنج به كار داشتن نافع آيد .\r\nو عصير برگ سوسن طلا كردن مفيد بود و همچنين عصير برگ مورد با سركه و شب يمانى سوده آنجا كه اسفنج نباشد كرباس دوتوى به جاى آن بود و طلا كردن آب آهك در اين باب قوى بود و تيزاب فاروقى نرم عظيم مفيد آيد و طلا كردن سوده سفال آب خورده به گلاب مناسب باشد و مداومت حافظ الصحت لازم بود .\r\nو آنجا كه اين ورم اندر اعضاى عصبانى افتد و دردى با آن باشد ، ضمادى كه از بوره و سعد و گل ارمنى و زيره و پشك گوسفند و خاكستر برگ كرنب و آرد جو جمله كوفته و به سركه سرشته ساخته باشند مفيد بود .\r\nبعد از آنكه به طلا كردن موم روغن زيتى و خمير نيم گرم آميخته درد را تسكين داده باشند و در اواخر طلا دهن الراحه سخت سودمند بود و تيزاب تسكين درد نيز كند و در اغلب احوال كافى بود .\r\nو گرده كه از آرد جو و پشك گوسفند و آبشم به آب خمير كرده بپزند ضماد كردن پيوسته بسى مفيد بود .\r\n\r\nخنازير\r\nآماسى بود كوچك هم رنگين و صلب‌تر از سلعه و بر جايگاه خويش استوار يعنى همچو سلعه حركت نكند و با گوشت لختى آميخته باشد .\r\nو خنازير گاهى متعدد پديد آيد و گاهى يكى پديد آيد و بعد از آن به قرب آن متعدد گردد .\r\nو بعضى باشد كه احيانا سخت بزرگ شود و بيشتر در گردن و زير بغل پديد آيد و بعضى را همچو قلاده در گرد گردن پديد آيد .\r\nو بعضى از خنازير با درد بود علاج آن اسهل باشد .\r\nو بعضى بىدرد افتد و علاج آن اصعب بود .\r\nو آنچه مردم رسيده را افتد علاج دشوارتر از آن بود كه كودكان را افتد و لمّش ظاهر است .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nو ماده خنازير بلغمى بود غليظ و از سوداويتى خالى نباشد و اين ورم اكثر همچنان صلب بماند به علاج نيكو يا تحليل پذيرد يا ريش گردد .\r\nعلاج ملازمت تنقيه بايد كردن به تدريج و دفعات و از طعام‌هاى غليظ و ترشىها و بر امتلاء معده خفتن و از خشم و ضجرت و آواز بلند كردن حذر نمودن و بالين را بلند داشتن و تكرار تنقيه به حبّ چيپال يا قيروطى مسهل يا حبّ چربى مناسب بود و مداومت خوردن مقويّات كه در سلعه مذكور شد اتم تدابير بود .\r\nو كبريات مفيد آيد و ظرفى كه از بيخ كبر تراشيده آب و طعام اندر آن خوردن مفيد بود و سنگى كه از خوك بگيرند و آن را سنگ مده گويند سحق كرده بر خنازير مكررا طلا كردن نافع بود بالخاصيت .\r\nحكايت : شخصى بود كه دست بر هر خنازير كه ماليدى آن ورم بعد از آن بىعلاج تحليل يافتى به تدريج . حضرت از اين شخص تفحص كردند كه سبب اين چيست ؟ گفت : مرا اين خاصيت ميراثى است و هم كسبى . و طريق كسب اين آن است كه روز چهارشنبه بدين نيت روزه گيرند و در گوشه خالى و سخن نگويند و بعد خطى در گرد خود بكشند و بخورى خوش‌بو بكنند و خوك بچه را بدين نيت گلو بگيرند و چندان نگاه دارند كه بميرد و خنك شود بعد بگذارند و تا نماز شام همان‌جا باشند و هيچ سخنى نگويند تا افطار كنند .\r\nاين خاصيت در آن دست پديد آيد به اذن اللّه تعالى و اگر مكرر كنند بهتر است و مجرب است .\r\nو تسميه خنازير بدين معالجات به غايت مناسب است و دور نيست كه جهه تسميه همين باشد و يا آن كه در خوك نيز اين علت بسيار يافته باشند .\r\nو در اوايل چيزهاى نرم‌كننده طلا بايد كردن مثل پيه مرغ خانگى و پيه بط و پيه تازه خوك و اشباه آن .\r\nبعده دواهاى محلل نرم به كار دارند از قيروطها و غيره كه مذكور شد در جراحات و اورام صلبه و طبيخ بيخ بشكال طلا كردن مفيد بود اما بايد كه خيلى نگذارند و زود بگشايند و مرهم دياخليون و مرهم الرسل گويند كه به غايت نافع است طلا كردن و اگر مراهم را بر پوست تازه خوك كرده طلا كند بهتر اثر كند . و قيروطها اگر از پيه خوك سازند بهتر باشد .\r\nو گاهى كه خنازير از طلاها نرم گردد لختى آن را شكافتن و به مرهم زنگارى آن را پاك ساختن و بعد به مراهم‌هاى روياننده به صلاح آوردن مناسب بود ، به شرطى كه طرف اسلم آن را شكافند تا مضرت آن به عضوى شريف نرسد .\r\nحكايت : شخصى خنازير را بريد و شاخى از عصب المراجع با آن ببريد و او از صاحب علت بر طرف شد و اگر سر عصب نيز بريده نشود يمكن چون برهنه گردد و هواى سرد دريابد فعل آن باطل شود و اگر چنانچه در همه اطراف آن خطر بود نبايد شكافتن .\r\nكندى گويد كه ميان قرون بز كه آن را ميثاق قرون الماغر گويند بگيرند و بسوزانند و يك هفته هر بامداد دو درم از سودهء آن بدهند اين علت را ببرد .\r\nشيخ گويد كه مار مرده را اندر ديگ سفالين به گل حكمت گرفته آتش دهند تا خاكستر شود ، آن‌گاه آن را با عسل و سركه ممزوج به مناصفه سرشته لطوخ مىكنند بسى نافع آيد .\r\nو بعضى از خنازير كه با آن از ماده سرطان لختى باشد داروهاى گرمى كه در علاج آن به كار مىدارند با روغن گل سرشته به كار بايد داشتن و گويند كه به روغن شفتالو بينى را پيوسته چرب داشتن و اندر چكانيدن اين علت را نافع بود .\r\nو چون اندر خنازير حرارتى دريابند آب گشنيز تر اندر\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nداروهاى مستعمل از آن اضافه كنند و مداومت طلاهاى تيزاب نيم نرم اندر اين مرض نافع بود به تخصيص كه دواهاى مناسب اندر آن حل كرده باشند و هرگاه پوستى زايل كند چندان روغن‌كارى كنند كه ديگرباره پوست محكم شود و اگر به طريقى كه در سلعه گفته شد پوست آن را به تيزاب بردارند آن‌گاه به طلاى روغن و پيه و مراهم آن را بپوشانند و پاك سازند اولى بود و جرم تيزاب كه در اول مىگيرند به عسل سرشته طلا كردن و مداومت نمودن بسى نافع آيد و مجرب است .\r\nو اگر زنبق محلول در تيزاب با آن بود بهتر باشد و اگر جمله را در سركه حل كرده طلا كنند نيكو بود و اگر مردار سنگ در تيزاب حل كرده با عسل سرشته طلا كردن مكررا هم نافع بود .\r\n\r\nسرطان\r\nورمى بود صلب با درد و ضربان و سوزش و التهاب و لون آن تيره كمد بود و بر حوالى آن رگ‌هاى ممتلى تيره‌رنگ و به سبزى مايل پديد آيد شبيه به پاىهاى خرچنگ و بنابراين اين را سرطان خوانند .\r\nدر اول كه سرطان پديد آيد مقدار باقلاى كوچك صلب و گرد و بدرنگ و با حرارت و به زودى بزرگ شود و اكثر ابتداء پديد آيد و اندر اندام‌هاى نرم چون پستان و عصبانى چون رحم بيشتر افتد و بنابراين زنان را اين علت بسيار افتد و مردان را اندر حوالى حلق و حنجره و قضيب افتد و اندر روده نيز جمله را افتد .\r\nو ماده سرطان سوداوى احتراقى بود ليكن آنچه از صفراى خالص سوخته افتد درد و سوزش و وحشت آن بيشتر باشد . و گاه بود كه ريش گردد و از جهت حدّت ماده و آنچه از سوختن صفراى خالص نباشد اعراض آن هم بدان بدى نباشد و ريش نشود و ليكن گاه باشد كه صلب بشود و بماند .\r\nعلاج اين مرض را در اول بد توان شناختن و ليكن علاج زود پذيرد و در اواخر كه قرار يافته باشد نيكو شناخته شود و ليكن علاج زود نپذيرد .\r\nو صواب آن است كه آنجا كه اين علت سخت متمكن شده باشد و ريش نمىشود و وحشت‌هاى آن تسكين گرفته بود هيچ با آن متعرض نشوند كه بيم آن بود كه ادويه آن را به حركت درآورد و تشويش زياده شود . و ليكن آنجا استعانت به محللاتى كه بالخاصيت آن را دفع كند مناسب بود . از ادويه و تعليق ادويه حجريه و حيوانيه و غيرها و مداومت خوردن دواها از امثال مقوياتى كه در علاج خنازير و غيره گفته شده يمكن كه فايده دهد اما تحريك مرض كند ترك اولى بود .\r\nو آنجا كه علت نو باشد در منع تزايد تدبير آن بايد كردن كه آنچه پديد آمده همچنان بماند و بزرگ‌تر و ريش نشود و اعراض بدش ساكن گردد و اگر نيك قابل رفع بود زود تحليل پذيرد و دفع شود .\r\nو اصل كلى اينجا ملازمت مسهلات افتيمونى است در هفته يك نوبت و از بعد آن استعمال اغذيه و اشربه ضد ماده مرض به تخصيص كه از اجزاى سرطان نهرى داخل سازد و مداومت مهارس و كيتى و معجون سيماب و بلادريات و يا زرنيخات به كار داشتن و ضمادها و طلاها كه در خنازير و امثال آن نافع است و از دواها كه اندر اين علت از خارج استعمال مىكند و محللات گرم و تيز هيچ نشايد داخل ساختن ، زيرا كه بيم بود كه لطايف ماده را تحليل دهد و كثايف مستقر سازد .\r\nو بعضى معدنيات را اندر اين باب نافع يافته‌اند بطوخ كردن چون توتيا و حكاك سنگ آسيا و آنچه از سرب\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nبه وقت صلايه جدا مىشود و طين ارمنى و گل مختوم و اسفيداج و اسرب و قليميا هريك اندر روغن گل سرشته نطوخ كردن يا اندر آب كاهو و يا خوش‌نظر و يا گشنيز تر و هرگاه سرطان ريش گردد پيوسته خرقه كتان به آب عنب الثعلب تر كرده مىبايد نهادن .\r\nو از اين احجار مذكوره سوده بر آن ريش پاشيدن و اندر قيروطى سرشته طلا كردن و جهت درد و ضربان و حرارت آن سرطان تازه نهرى را با قليميا كوفته ضماد كردن نافع بود .\r\nو خاكستر سرطان نهرى را با قليميا برابر اندر قيروطى كه آن را چنان از بيخ بردارند كه چيزى از گوشت نيز با آن برداشته شود و خون بسيار از آن محل برود تا ماده آن تمام پاك شود و بعد به مرهم آن را اصلاح كند و به زعم من آن است كه بيخ اين علت را جز به تيزاب فاروقى تيز كه سرب نيز اندر آن حل كرده باشند نتوان كندن و دستور العملش فى الجمله همان است كه در علاج خنازير معلوم شد .\r\nو سرطانى كه در احشا افتد جز مدارا با آن چاره نباشد كه از علاج آن بيم هلاكت بود و محض تعديل مزاج وحشت‌هاى آن را به تدريج ساكن سازد و كفاف بود .\r\n\r\nسقيروس\r\nورمى بود صلب و بدرنگ همچو سرطان ليكن درد و حرارت و ضربان هيچ نباشد و رگ‌ها بر حوالى اين ظاهر نشود و انتفاخش كمتر از سرطان بود و اكثر اندر احشاء و مواضع خالى افتد و از ورمى حار كه به مبردات لزج آن را بسيار فشرده و ثابت ساخته باشند هم افتد .\r\nو ماده سقيروس يا سوداى محض باشد و آن را خالص گويند و يا بلغمى بود غليظ و يا مخلوط از هر دو و آنچه خالص بود لون آن سپيد باشد .\r\nو گاه باشد كه موى چند بر آن برآيد شبيه به حيوانى كه پر ضعيف نو برآورده و آن را ازغب گويند و اين صنف بىعلاج بود . و باقى را لون بدان تيرگى نباشد .\r\nو بعضى باشد كه به رنگ تن بود و آن از عضوى به عضوى انتقال كند و از اندك حسّى خالى نباشد و اين را قونوس گويند و باشد كه اين نيز انتقال كند و سخت صلب بود .\r\nو قونوس ممكن العلاج بود به دستور سرطان .\r\nو بستن صفحه سرب در جمله سقيروس و سرطان بىنفع نباشد .\r\n\r\nكهير\r\nورمى بود متعدد و غلبه كه به يك بار اندر ظاهر جلد پديد آيد با خارش بىدردى و سوزشى و قرحه و به صلابه مايل بود .\r\nو باشد كه بر اكثر اعضاء پيدا شود همچو شرى .\r\nو بزرگى هريكى مقدار نصف باقلى بود و باشد كه بزرگ‌تر شود به مقدار نصف جوزى و به نرمى مايل بود .\r\nو باشد كه چند تا درهم پيوندد و همچو كف دستى شود و لون آن از لون تن اندكى به سرخى آيد .\r\nو آنچه كمتر ظاهر شود اكثر در يك روز تحليل پذيرد و هم به قوت طبيعت و غلبه آن گاهى تا هفته بدارد .\r\nو بعضى را چنان بخارد كه غشى كند و بعضى عظيم مضطرب باشد با تلواسه .\r\nو ماده آن اكثر بخارى بود و موى متغير شده از حركت ماده حار و يا از گزيدن حيوانى سمّى و يا از\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nفساد گرم معده و يا از وحشت رحم و معده و غيرها .\r\nو گاهى كه فساد معده بود ماده بخارى بيشتر باشد تبى هم بر اثر آن پديد آيد و بسيار باشد كه بر وداع تسكين بطلبند قبل از تنقيه و نضج و سبب تب شود .\r\nعلاج آنجا كه غلبه و بزرگى افتد و سرخى آن زياده بود و مريض مرطوب بود و گزيدن حيوانى سبب نباشد خون كم كنند به حجامت يا به فصد اكحل . آن گاه در شيب دامان او گشنيز خشك دود كنند چنانچه به همه تن او برسد و ترياقات خنك مىخورانند و از غذاهاى غليظ پرهيز مىفرمايند .\r\nو آنجا كه به سبب لسع باشد دفع سبب كنند به ترياقات از داخل و خارج .\r\nو آنجا كه سبب بخار گرم باشد ترياقات خنك كه دافع فساد گرم باشد مىدهند و تقويت معده و احشا مىنمايند .\r\nو تليين طبيعت و قى در جمله اصناف واجب بود و به غايت نافع آيد و اندر اين ملك رى صاحب اين علت را جامه سرخ مىپوشانند و آزموده‌اند كه مفيد است .\r\n\r\nنفخه\r\nورمى بود شبيه به آنكه باد در چيزى دميده باشند و چون دست بر آن زنند آواز دهد خصوصا كه در عضوى ميان تهى افتاده باشد مثل معده و روده و يا بين پرده و استخوان و ميان عضل‌ها و بندگاه زانو و امثال اين‌ها .\r\nو ماده آن بادى غليظ كه اندر ميان اعضا محتبس گشته بود و باشد كه اجزاء عضوى حساس را از هم باز كنند و دردى صعب تولد كند و بسيار بود كه در بندگاهى اين ورم پديد آيد و گمان خلطى افتد و بشكافند و هيچ بيرون نيايد مگر بادى .\r\nعلاج تحليل باد بود به استعمال محللات ريح از خارج و پرهيز از چيزهاى بادانگيز و خوردن چيزهاى بادشكن . و گاه باشد كه محجمه آتش برنهند باد را از محلش بكند و تحليل دهد و هر دوا كه از خارج استعمال نمايند هم گرم كرده بايد و دهن الراحه ماليدن نيم گرم يا اندر آفتاب بسى نافع آيد و همچنين روغن زيره و روغن سداب .\r\nو آنجا كه آماس اندر عضل‌ها باشد به تخصيص كه از صدمه و آسيبى افتاده باشد هيچ داروهاى گرم و تيز به كار نبايد داشتن .\r\nو آنجا كه دردى باشد داروهاى درد نشاننده با محلل بايد آميختن چنانچه منفتجتج ( ؟ ) را با زيت خلط كنند و به پشم زوفا طلا كنند .\r\nو آنجا كه حرارتى در محل علت باشد روغن گل در طلاها داخل سازند و بعد تسكين درد و حرارت ، محللات صرف به كار دارند و آهك اندر خمر حل كرده طلا كردن و همچنين آهك با شوخ گرمابه در آب جوشانيده چندان‌كه غليظ گردد طلا كردن بادى را كه در حوالى اوتار و عضل‌ها باشد نافع آيد اگر دردى نباشد .\r\n\r\nتهبج\r\nورمى باشد كه در آخر بيمارىها بسيار اندر پشت چشم و در روى و اطراف پديد آيد و گاهى بىسبقت مرضى هم پديد آيد و در عضوى غير مقرر .\r\nو ماده آن بادى بود با بخارى آميخته و در خلل ظاهر عضو جاى كرده به تدريج .\r\nعلاج آنچه در اواخر تب‌ها افتد عرضى در حميات علاج آن گفته شد و آنچه در غير تب پديد آيد اگر سبب آن سوء المزاج كبدى باشد اصلاح جگر بايد كردن و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nبيان آن در سوء القنيه ياد كرده شود .\r\nو اگر سبب آن بخار بواسير و يا آفت عضو ديگر باشد هم اصلاح آن بايد كردن به دستورى كه در محلش مبين است .\r\nو اگر بىظهور سببى از اين اسباب مذكوره افتاده باشد به طبيخ اشترخار و به آب خاكستر رز و به تيزاب نرم آن را شستن و طلا كردن نافع آيد . و طلاى سركه و گلاب و روغن گل به آب مورد جمله ضم كرده و ضماد برگ خيار و برگ مورد بر جميع تهبجات را نافع آيد .\r\nو تهبج پشت پاى پيران را غاليه كشيدن مفيد بود و مجرب است .\r\nو اين مرض بىتبعيت مرض ديگر كم افتد و بىقصور جگر .\r\n\r\nاستسقاء\r\nاز امراض مخصوصه است و به محل خود مبين گردد ان شاء اللّه تعالى .\r\n\r\nجذام\r\nعلتى بود كه چون آثار آن نيك ظاهر شود مريض را از ميان مردم بيرون كنند همچنان‌كه مبروص را به واسطه سرعت سرايت آن .\r\nو ماده اين علت سودايى بود غلبه و فاسد در بدن منتشر گشته و در قرب جلد متراكم شده .\r\nو به حقيقت جذام ، سرطانى بود عام و سرطان ، جذامى بود اندر يك عضو كيف ما اتفق .\r\nو سبب غالب اندر اين علت سوء المزاج گرم و خشك است اندر جگر يا اندر تمام بدن كه بدان جهت خون و غيره سوخته و سوداى غلبه پديد آيد .\r\nو يا سوداى سرد خشك اندر جگر يا اندر تمام بدن كه خون متغير گردد و مستحيل به سوداء شود .\r\nو يا مصاحبت مجذومان كه بخارات فاسده تن او چون به وسيله هوا به روح و اخلاط رسد خلطها را مستحيل به جواهر اخلاط فاسده خود گرداند .\r\nو يا ميراث كه تباهى مزاج نطفه مجذوم مقتضى آن است .\r\nو يا فساد هوا و توليد آن .\r\nو كسى را كه علوق آن در حالت حيض اتفاق افتاده باشد هم اين مرض بود .\r\nو بسيار خوردن غذاهاى فاسد و مولد سودا به تخصيص در گرمى و خشكى هواى در اين علت اعانت نمايد .\r\nو هنديان تجربه كرده‌اند كه بسيار خوردن نخود بريان و ماش و عدس و لوبيا و امثال آن اين علت آورد و همچنين سده‌هاى سپرز و مسام به جهت انتشار سودا و اختناق حار غريزى و تغليظ دم و همچنين سوء هضم و كثرت تخمه .\r\nو اين علت را داء الاسد نيز گويند به جهت آنكه شير را غلبه افتد .\r\nعلامت اين علت آن است كه نخست لون تن و چشم سرخ شود و از سرخى به سياهى گرايد و آواز سطبر گردد و نفس تنگى كند و بيشتر آواز تمام گرفته شود و عطسه بسيار دهد و منفذ بينى گرفته شود و بوى دهان گنده شود و بينى فرونشيند و ناهموار گردد و موى باريك و اندك مىشود و بيشتر موى ابرو و صورت او بريزد . و باشد كه پوست نيز از جاى مو افتادن گيرد . و از سر و روى و سينه او عرق بسيار خلاف معهود مىرود و بوى عرق و بوى نفس او ناخوش باشد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nو اخلاق مردم سوداوى بر او غلبه كند و خواب‌هاى هولناك و شوريده بيند و اندام‌هاى او اندر خواب گران شود و خون و مغز مفاصل بفسرد و عفن گردد و بر اندام‌هاى او همچو غددها پديد آيد و ناخن‌هاى او مىتركد و مىشكافد و كوژ و بد هيأت مىشود و رنگ او تيره و زشت‌نما مىگردد و لب‌هاى او سياه و سطبر شود و نهاد و چشم‌هاى او گرد و اسود شود و گشاده بماند . و چهرهء او به منظر بسى كريه آيد و مهيب نمايد همچو چهره شير و دور نيست كه داء الاسد بدين اعتبارش خوانند .\r\nو نبض مجذوب در جمله اوقات ضعيف و بطى باشد و گاهى به تواتر مايل گردد .\r\nو هرگاه ماده جذام سوداوى و صفراوى باشد و يا سودايى سوخته ، اندام‌هاى او ريش گردد و بينى خورده شود ، پس بيفتد و اطراف نيز افتادن گيرد و صديد كنده از وى همين پالايد و اين نوع متمكن شود از غير متفرح و آنچه موروثى بود و خلفى و يا بحرانى علاج‌پذير نباشد و آنچه هنوز كهنه نشده و ماده آن سخت گنده و غلبه نباشد ممكن العلاج بود .\r\nعلاج چون اين علت از مزمنات است در رفع او مدارا بايد نمودن . و چون مزاج تمامى بدن و اخلاط وى روى به فساد دارد ، در تبديل مزاج و اصلاح بايد كوشيدن . و نخست بايد ديدن اگر خون فاسد غلبه باشد فصد كردن از باسليق هر دو دست يا از اسليم يا از صافن و فصد و داجين عظيم نافع آيد .\r\nحكايت : ابو الحسن طبيب گويد به جرجان مردى را در ابتداى جذام ديدم ؛ آواز گرفته بود و بينى فرو نشسته و پست شده و رنگ متغير گشته . او را از وداجين فصد فرمودم خون بيرون آمد به رنگ سوسن تازه آسمان‌گون و همچو ريگ چيزها اندر آن بود . چندان خون بيرون كردم كه غشى كرد و هفتاد و دو ساعت اندر غشى بماند . چون به هوش بازآمد از بينى او چند خون قطره زردرنگ عفن بيرون آمد . و شربت و غذاهاى مناسب خورد . و بعد از آن مدتى از من غايب شد ، چون بازآمد آواز وى گشاده بود و بينى برآمده به حال صحت و خوش شده .\r\nو اگر در خون غلبه نباشد فصد نكند كه مضر است و ليكن از رگ‌هاى باريك كه از گشادن آن به احشاء مضرتى نرسد چون رگ بينى و پيشانى و اشباه آن لختى خون بايد گاهى گرفتن بعد فصد .\r\nگاهى به هفته مسهل سودا بايد دادن بعد فصد ضعيف به يك روز و ليكن چيزها كه يبس‌كننده باشد و درشت دور بايد داشتن و افتيمونات با حجر لاجوردى و يا حجر ارمنى و ماء الجبن مناسب بود . و غذاى ايشان از جنس اسفيدياجات به گوشت مرغ فربه و بره تازه شير مست و گندم آب چرب و پالوده قندى به روغن بادام شيرين بايد و شربت ايشان از جنس كشكاب با شكر و شراب صندل و عرق لسان الثور مناسب آيد . و اگر هر صباح مقدار شربت از بول خود برآشامد سودمند بود .\r\nو گويند خون نفاس را خشك كنند و به اندك مشك ساييده هر صباح يك درم اندر بول خوك آشاميدن سخت سودمند بود .\r\nو گوشت افعى در اين مرض عظيم نافع آيد .\r\nو طريق استعمال آن است كه افعى پرقوت را بگيرند و سر و دم به يك بار بيفكنند و شكم بشكافند و درون او را نيكو پاك كنند و پوست دور سازند و بشويند به اندك نمك و قدرى شبت در آب بريزند و از آن گوشت و شورباء هر روز مىخورند و اگر نتواند آن را نيكو مهرا سازد به دست بمالند و بپالايند تا از استخوان پاك شود و آن شورباء بياشامند .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو اگر شورباء خواهد كه خوش‌تر آيد كبوتر بچه در آن بيندازند و نان پاكيزه با شورباء آن نيكو بود .\r\nو آن‌گاه منفعت اين شورباء ظاهر شود كه بيمار بياماسد و چند روز عقل او زايل شود و پوست افكندن گيرد و اگر اين علامات پديد نيايد تكرار بايد كردن .\r\nو اگر مار سياه كه آن را اسود سالخ گويند بكشند و در خاك پنهان كنند تا كرم افتد ، آن‌گاه آن را با كرمان بيرون آورند و خشك سازند و سه روز هر صباح يك درم از سوده آن بخورانند نافع آيد .\r\nو اگر اين مار سياه يا افعى را اندر خل الخمر يا شيطرج تازه كوفته و بيخ لوف كوفته بسيار بجوشانند تا نيك حل شود ، آن‌گاه آن را بپالايند و موى سر و موى مريض بسترند و از اين طبيخ طلا مىكنند پوست شده را بيفكند و پوست درست برآورد .\r\nو لطوخ كردن آن بر اعضاء ماده علت را تحليل نيكو دهد و روغن زيت كه مار پرقوت اندر آن پخته باشند طلا كردن بر اعضا و مداومت نمودن عظيم نافع آيد و گره‌هاى مفاصل را تحليل نيكو دهد . و از اين طبيخ ها و روغن‌ها به بينى كشيدن و چكانيدن مفيد آيد . و مداومت خوردن زرنيخ و رس و كوراجولى برى اندر اين مرض سخت نافع آيد .\r\nو اهل هند را طريق علاج اين مرض خورانيدن زرنيخ و سموم و روغن مار ماليدن بود و زعم من آن است كه صاحب اين علت را بعد تنقيه و كم خوردن غذاهاى مناسب ترياقى به كار بردن و مداومت زرنيخ با رس تند كردن . و اگر تيزاب مدبر مسموم بر اعضاى او هروقت پيوسته همى ماليدن چنانچه پوستى در هفته از آن جدا شود و آن محل را به روغن مار يا روغن‌هاى محلل ترياقى چرب مىدارند اين علت هرچند قوت داشته باشد و ليكن ريش نشده باشد به صلاح آيد .\r\nو پيوسته لخلخ‌هاى ترياقى محلل مثل خليات در گلاب و آب لسان الحمل و گشنيز تر بوييدن و عاقرقرحا و زنجبيل اندر آن افكنده غرغره كردن بسى نافع آيد .\r\nو عرق آوردن اندر گرمابه و شستن تن به داروهاى تحليل‌كننده مثل آبى كه اندر آن تخم بزرك و حلبه و بوره و اشنان و چغندر جوشيده باشد و يا صابون و حلبه و عاقرقرحا و مويزج جوشيده باشد و يا خردل و بوره و گل ارمنى جوشيده باشد و يا آهك و صبر و حلبه و مر جوشيده باشد و يا زرنيخ و زنجبيل و حلبه جوشيده باشد و اشباه اين عظيم نافع آيد و بعد از اين تدهين به روغن مار و يا عقرب و يا ذراريح بسيار نافع بود .\r\nو قى كردن به خوردن اندك تيزاب نرم كرده مدبر در ماهى يك نوبت بيخ اين علت را بكند . و ترياق فاروقى بعد تنقيه هر روز شربتى خوردن اندر اين مرض بسى مفيد بود . و خمرى كه افعى و يا سالخ اندر آن مرده باشد عظيم نافع آيد .\r\nو دلك و حركت و آواز بلند كردن و چيزهايى كه حرارت غريزى برافروزد جمله نافع بود . و انديشه و غم هرچه حرارت غريزى را فروميراند و حرارت غريب بجنباند جمله مضر باشد و از هرچه خشكى فزايد حذر لازم بود و هرچه بر طبع حيات بود و ترى فزايد و نفخى و حدتى ندارد خوردن جمله موافق آيد و اللّه اعلم .\r\n\r\nسرمازدگى\r\nچند نوع بود يكى آنكه ظاهر جلد سرما يافته باشد و ورم كرده ، لون آن اندكى به سرخى مايل گشته و گاهى كه گرم مىشود اندك مىخارد و باشد كه اعضاء نازك چون سر بينى و سر گوش و گونه روى گاهى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپوستى تنگ باز گذارند .\r\nديگرى آنكه تمام عضو را سرما يافته باشد و درد برداشته و منتفح و متورم گشته و لون آن نيك سرخ شده و ليكن جوهر عضو تباه نشده باشد .\r\nديگرى آنكه عضو را سرما تباه كرده باشد .\r\nو علامت آن تغير لون عضو بود به سبزى و سياهى و ضرر شدن آن .\r\nو سبب آن فسرده شدن خون و روح بود در عروق آن عضو و فاسد شدن مزاج عضو بدان جهت .\r\nعلاج نوع اول آن است كه محل سرما خورده را اندر طبيخ گرم شلغم يا كرنب يا شبت يا بابونه يا انجير مىنهند و بر بخار آن مىدارند و بعد از آن به روغن هاى گرم چرب مىكنند به تخصيص دهن مسمن گرم كه بالخاصيت رفع سرمازدگى مىكند و دهن بلادر كه چهار وزن آن روغن كنجد با آن آميخته باشند و اندر طبيخ گرم كاه نيم پوسيده نهادن بسيار و بعد از آن حنا و مازو و دوده حمام جمله پخته و به طبيخ كاه كهنه سرشته نيم گرم بستن نافع آيد و مجرب است .\r\nو علاج نوع دوم آن است كه عضو را اندر آن آب برف و يخ نهند يا اندر ميان برف نهند تا سرما از وى بيرون آيد و به هيچ وجه بر آفتاب و آتش گرم نشايد كه درد و وحشت آن زياده گردد . و بعد ماليدن و جنبانيدن و به روغن فرفيون چرب داشتن مفيد آيد و قطران ماليدن سود دارد . و علاج‌هاى مقدم هم مناسب باشد .\r\nو زنجبيل سوده و اندر آب پخته همچو مرهم طلا كردن نافع آيد . و اگر ورم و اثر سرما خيلى باشد و رنگ پوست تيره شود پوست آن را به سر تيغ لختى ببايد انجيدن اندر آب گرم نهادن تا خون بسيار برود و خود بازايستد پس گل ارمنى اندر آب و سركه حل كرده طلا كردن .\r\nو غذاى سرما خورده غذاى مسافران در سرما بود .\r\nعلاج نوع سيم جز بريدن عضو فاسد و اصلاح زخم نباشد و السّلام .\r\n\r\nسموم‌زدگى\r\nآنجا كه از غلبه سميّت و حرارت باد مزاج اعضا سموم يافته فاسد نشده باشد .\r\nعلاج آن است كه آب سرد بسيار بر آن محل‌ها مىريزند و اگر نيابند تر مىكنند و به بادبزن‌ها خنك مىدارند و با لته تر افكنده باد مىزنند و روغن گل و روغن بيد و گلاب و عصارهاى خنك مىمالند و در بينى او مىچكانند و كافور مىبويانند و غرغره و مضمضه به آب سرد مىفرمايند . آن‌گاه در آب سرد اگر يافت شود درآيد و دو سه ساعت مكث كند و بعد از آن چون وحشت‌هاى سموم لختى تسكين يابد غذا خوردن و پياز خام در شير انجيده خوردن نافع بود .\r\nو اگر تشنگى غلبه باشد اندك‌اندك آب سرد مى مزد چه اگر به يك بار شربتى تمام بخورد هلاك شود .\r\nهمچو كسى كه چوب بسيار خورده و بعد تسكين تمام آب را مختار است و ماهى شور پخته خوردن و با شير پخته گاهى كه تبى نباشد مناسب بود و پلاو خشك هم نيكو بود و اگر حمى يومى باشد دوغ موافق بود و شوربائى كه در آن روغن گل باشد مفيد بود و حذر از محللات واجب بود و السّلام .\r\n\r\nكوفتگى\r\nچند نوع بود :\r\nيكى آنكه از ضرب چوب و امثال آن افتد .\r\nديگرى از نشستن بر ستور و امثال آن افتد .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nديگرى آنكه از سقطه و يا از صدمه افتد .\r\nعلاج نوع اول آن است كه پوست از گوسفند باز كنند و همچنان گرم و تر بر محل كوفته شده پوشانند و بگذارند تا بر او خشك شود و چون بردارند آماس و درد زايل شده و اگر اندك نمك سوده با سفال نو كوفته و بيخته و با خاكستر چوب كبر بر آن محل اولا بريزند ، آن‌گاه پوست در كشند انفع بود . و طلاى مردار سنگ و اسفيداج اندر موم روغن گل و يا جوز ساييده بسى نافع آيد . و دود گز هم بسى مفيد بود به تخصيص كه در سرما پنبه را دود داده و رفاده بر آن بندند پيوسته .\r\nو در خنكى هوا عضو كوفته را نيكو حفظ كنند و در گرما بسيار گرم ندارند .\r\nو تا كوفت تسكين نيابد آب نبايد دادن هرچند كه از تشنگى اضطراب كند كه بسيار كس را ديدم كه خوردند آب و در ساعت مردند و اگر عطش عظيم بود و چاره نباشد غرغره و مضمضه فرمايد به آب سرد و اندك چشيدن هم جايز بود و اندك جلاب و ماء العسل و شير سرد كرده بهتر آيد و يك مثقال ريوند و يك مثقال زنجبيل يا يك درم از هريكى يا كمتر اندر جلاب دادن بسى نافع آيد و روغن كرچك و نمك سوده و زردچوبه پخته ، به هم ضم كرده ماليدن بسى مفيد بود .\r\nو اگر از ضرب آسيبى به محل رسيده باشد در حال فصد بايد كردن از جانب مخالف . و اگر مانعى باشد محجمه آتش بر جانب مخالف بر نهادن و ماده را بدان جانب مايل ساختن بىاستفراغ و بعد تسكين كوفت نمودن و در آزردگى و الم بسيار هم فصد نيكو بود .\r\nو اگر طبع خشك باشد به حقن‌هاى نرم با شياف يا به آب فواكه شكم بايد فروآوردن .\r\nو آنجا كه زخمى غاير شده باشد به مرهم اصلاح بايد كردن .\r\nعلاج نوع سوم نيز همين طريق نيكو بود و اندر ميان موهيه‌تر بسيار نشانيدن و خوابانيدن پيوسته عظيم نافع آيد و مجرب است .\r\nعلاج نوع دوم آسايش جستن است و قيروطى روغن گل ماليدن و يا بنفشه بادام و دلك فرمودن .\r\nو غذاى جمله از جنس غذاى لطيف مسافران بايد و اندك .\r\nجمله را حركات متعب مضر باشد و همچنين آب سرد و ترشىها خوردن و هواى سرد دريافتن و اندر اواخر كوفت‌ها استحمام مناسب بود بىمبالغه .\r\n\r\nقوباء\r\nكه در خراسان آن را بويون گويند و بعضى گزنده هم گويند در حقيقت نوعى بود از سعفه خشك .\r\nو آنچه مادهء آن خلط تر باشد با خون آميخته خلنده و سوزان و با حكه بود و به وقت خاريدن رطوبتى اندك از آن ترشح كند و باشد كه پهن باز مىشود و اندك غورى مىكند .\r\nو آنچه ماده آن سوداوى بود مستحيل از بلغم احتراقى سخت خشك باشد و غورش بيشتر بود و سوزش و خلندگى وى كمتر باشد .\r\nو گاه باشد كه پوستى همچو خشك ريشه بر روى آن پديد آيد يك توى و دو توى سفيدرنگ و قوباى پهن باز نمىشود و غور بسيار ندارد و بهتر علاج پذيرد و اين علت اندر خريف بيشتر افتد و غلبه قوباء منذر بود به جذام .\r\nعلاج آن قريب به علاج سعفه بود . و نفع تيزاب فاروقى ماليدن آزموده است و همچنين مداومت ماليدن موم روغن نفط و روغن زبل خر و روغن چوب كليك و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nماليدن صمغ آلو و گشنيز اندر ترشى ترنج حل كرده قوباى كهنه را نافع آيد . و طلاى روغن زراريح هم مفيد بود و خشك ريشه آن را رفع كند و گوشت تازه پديد آيد و مازوى كوفته و اندر بول گاو و سركه پخته همچو مرهم طلا كردن نافع آيد . و سريشم چهار جزو ، كندر جزو ، مازو سه جزو در يك سكره بول گوساله نوزاده پخته طلا كردن عظيم مفيد بود و اللّه اعلم .\r\n\r\nقرحه‌ها\r\nبدان‌كه هر تفرق اتصالى كه اندر گوشت افتد و ريم مىدهد آن را به تازى قرحه نامند و در پارسى ريش گويند و سجح را نيز بعضى ريش خوانند .\r\nو سبب ريم آن است كه هرچه از غذا بدانجا رود به‌واسطه فساد و ضعف مزاج آن عضو مستحيل گردد و تباه شود و با وجود اين فضله ديگر اندام‌ها كه به دو متصل‌اند از جهت ضعف آن محل در آنجا جمع آيند و فاسد و مدد فساد شوند .\r\nو آنچه رقيق بود از ريم آن را به تازى صديد گويند .\r\nو آنچه معتدل القوام و سفيد و هموار بود آن را قيح نامند و مده نيز گويند و اين نيكو باشد .\r\nو آنچه غليظتر باشد آن را وسخ خوانند . و اين وسخ بعضى سفيد باشد و بعضى سياه زند و بعضى همچو دردى شراب بود .\r\nو ماده هريك از صديد و قيح و وسخ مناسب حال او بود در رقت و غلظ و اعتدال و صلاح و فساد و قرحه يا متولد از جراحات بود يا از دبيلات منفجره يا از بثور فاسده آماس و غيره .\r\nو اصناف قرحه بعضى با غور بود و بعضى بىغور از قروح غاير .\r\nآنچه گوشت دور آن صلب شده باشد و لب‌هاى قرحه سطبر گشته آن را ناصور گويند و غور آن شبيه بود به نايره .\r\nو آنچه گرداگرد آن صلب نشده باشد آن را كهف و مخيا گويند و بعضى كهف آن را نامند كه غور آن در گوشت باشد و بيخ آن گشاده بود و مخيا آن را گويند كه غور آن در زير پوست گشاده‌تر شده باشد و در گوشت بسيار نرفته باشد .\r\nو ناصور بعضى راست فرورفته بود و بعضى كج و نهايت ناصور آنچه به عصب رسد سخت دردناك بود و دست بدان بد توان بردن .\r\nو باشد كه از فعل آن عضو الم سخت ورمى يابد و رطوبتى رقيق مايل به صفرت از آن پالايد .\r\nو آنچه نهايت آن به عظم يا رباط رسيد بدان دردناكى نباشد و رطوبتى كه از منتهى به رباط آيد غليظتر از آن باشد كه از منتهى به عظم آيد و به سفيدى مايل بود و از منتهى به عظم به زردى .\r\nو آنچه نهايت آن به رگ‌ها رسد از آن خون صافى پالايد .\r\nو آنچه نهايت آن به شرايين برسد از آن خونى اشقر و گرم و درخشان برآيد .\r\nو باشد كه از منتهى به وريد و شريان او را همچو دردى خمر پالايد .\r\nو آنچه نهايت آن به گوشت رسد از آن رطوبت غليظ و لزج و كدر و خام پالايد .\r\nو گاه باشد كه ناصور را يك دهن باشد و گاهى بيشتر بود .\r\nو اخبث ناصورها آن بود كه حس آن كمتر باشد .\r\nو از قروح غير غايره بعضى آن بود كه ماده و محل آن عفن باشد و پهن باز مىشود و ليكن گوشت درست\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nرا نمىخورد و اين صنف را ساعيه و متعفنه گويند و اين‌چنين قرحه بىتب كم باشد .\r\nو بعضى آن بود كه ماده آن حاد بد باشد و غير عفن و پهن باز مىشود و گوشت درست را مىخورد و اين صنف را متأكله و آكله گويند .\r\nو بعضى آن بود كه عفن نباشد و پهن باز مىشود و گوشت درست را نمىخورد و اين صنف را نيز ساعيه خوانند .\r\nو بعضى ديگر فرود اين‌ها بود و از جمله اين‌ها بعضى زود اندمال پذيرد و بعضى دير .\r\nو بعضى را باشد كه سوراخ بسيار پديد آيد و آن را كفگيرك خوانند در اين ملك .\r\nو بعضى را كرم در افتاده باشد .\r\nو بعضى با صديد بود .\r\nو بعضى با وسخ .\r\nو بعضى با رطوبتى سوزاننده در حوالى آن و آن كشنده باشد همچو بعضى از متعفن .\r\nو بعضى را موى حوالى ريزيدن گيرد و آن سخت بد باشد .\r\nو بالجمله آنچه از رنگ تن دور تر بود بدتر باشد و از فساد مزاج جگر و خون خبر دهد .\r\nو اگر چه فى الجمله علاج بعضى از قروح به تبعيت معلوم شد سابقا لختى از تدابير هريكى به اصالت اين جا مبين گردد تا در علاج هريكى اعتقادى تمام باشد .\r\nعلاج ناصور آنچه تازه بود به آب دريا مىبايد شستن يا به آب صابون كه در آن زرنيخ و نوشادر آميخته بود و يا به آبى كه اشخار و آهك و كلس البيض در آن جوشيده باشد يا به تيزاب مدبر نرم كرده و اين اولى بود . آن‌گاه داروهاى روياننده نهادن مثل صبر و زنگار و مردار سنگ و كلس البيض جمله سوده و به عسل سرشته يا به آب برگ نوچك و زرده تخم‌مرغ سرشته .\r\nو روغن و هرچه در آن روغن باشد تا ممكن بود دور بايد داشتن كه بسيار بود كه زخم‌هاى غير ناصور را روغن گاوى به افراط ناصور سازد و خاكستر برگ سفيد درخت و يا استخوان محرق خوك به عسل خام و زرده تخم‌مرغ سرشته طلا كردن اعلى بود و بىعسل بر آن ذرور كردن هم نافع آيد به تخصيص در اواخر كه چرك كم باشد .\r\nو آنچه از ناصور كهنه باشد علاج بد قبول كند خصوصا اگر محرق بود و با غوران عطفى دارد ؛ يعنى گذر آن راست نباشد و چارهء آن دستكارى بود يعنى جوانب آن را به آهن بتراشند و پاك كنند از گوشت تباه و ناقابل ، اگر عضو قابل باشد و يا به آتش داغ كنند و يا به داروى سوزاننده بسوزانند پس جمله را به مرهم اصلاح نمايند . و نزد من بهتر آن بود كه به تيزاب حاد آن را بسوزانند پس مرهم اگر احتياج باشد اصلاح كند .\r\nبيان داروى سوزاننده : نوشادر و زرنيخ و گوگرد و زنگار و سيماب گشته جمله برابر و همسنگ اين‌ها سونش آهن و نصف سونش شخار و نصف ديگر آهك ، جمله را بياميزند و مصعد سازند چنانچه رسم است يا همه را در شيشه كنند و در گل حكمت گيرند و در آتش نهند مدتى ، پس بيرون آورند و سحق و نخل كرده بر ناصور كنند . و چون پليد آن سوخته شود به كلبتين بردارند ، آن‌گاه روغن گاوى تازه بر آن نيم گرم مىكنند تا درد و سوزش آن ساكن شود پس علاج قرحه كنند چه ما دام كه درد قرحه ساكن نشود به هيچ تدبير درست نگردد .\r\nو مخفى نماناد كه هر علاج كه اندر آن المى و تعبى عظيم باشد نخست مخدرى قوى مقوى بايد دادن و بعد گرفتن بدان شروع كردن و الا بيم حدوث امراض ديگر\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبود . و بسيار باشد كه طاقت نياورند و هلاك شوند .\r\nو عضو ناصورى را قبل از اندمال تا ممكن باشد از حركت و تعب حفظ كلى بايد كردن و بعد از اندمال مدتى رعايت نمودن كه چون گوشت نازك است گاه باشد كه به اندك حركتى چون عطسه و امثال آن شكافته گردد .\r\nعلاج كهف و مخباء نخست بايد ديدن تا ممر آمدن ريم فروسوى است ؛ چنانچه ريم به ميل طبيعى فرومىپالايد و يا سر به بالا دارد و ريم خزينه مىكند ؛ اگر بر وجه اول بود فبها و نعمه آن را به داروهاى زداينده و خشك‌كننده مثل عسل و زرده تخم‌مرغ و خمر و شبت و قنطوريون كوفته و پخته و آرد كرسنه و سوده و پوسيده درخت بيد و لحيه التيس و بيخ سوسن آسمان‌گون سوده و اشباه اين‌ها هريك جدا جدا اصلاح كنند .\r\nشيخ گويند از مرهم الرسل عظيم منفعت يافتم و اگر بر وجه دوم باشد از طرف فروسوى آن اگر ممكن باشد سوراخ بايد كردن و اگر نتوان قرحه را بر طورى كه مناسب باشد بايد شكافتن تا كهف و مخباء نماند و به مرهم جراحت را به اصلاح آوردن و اين بهترين وجوه بود اگر مانعى نباشد .\r\nو اگر آن ميسر نشود يا نتوان بالشه بايد ساختن به مقدار بزرگى بيخ و محل قرحه چنان‌كه ميانگاه آن خالى بود بر اين شكل و بعد از آنكه دارو در قرحه آغشته باشند و با مرهم فروفرستاده اين بالشه را بر بالاى قرحه بايد نهادن چنانچه دهن آن با دهن بالشه يكى باشد و ممر ريم بسته نشود و بر بالاى آن ابزارى بستن و به مقدارى بركشيدن كه كوفتى و المى بر قرحه نرسد و چنان در بالشه ملاحظه بايد كردن كه اگر كهف و مخباء سخت گشاده باشد دهن بالشه را گشاده‌تر بايد ساختن تا اول كنارهاى خزين‌هاى ريم رسته شود و آن گاه آهسته آهسته بالشه را تنگ ساختن و پيش آوردن تا روى آن نيكو افتد و ديگر جاى كيسه نشود .\r\nو اگر غوره و كيسه كهف و مخبا را كنجى باشد و يا در يك طرف بود ، بالشه را بر هيأت آن ترتيب بايد دادن و بعد از استعمال دواء در قرحه اگر بر زير آن طلاها و ضمادها كه مزاج عضو را به اعتدال آورد و با گرمى و سردى و تيزى دواء برابر كند به كار دارند و ضرور باشد و توان اولى بود .\r\nو بسيار باشد كه از كهوف و مخباى به يك بار رطوبتى بسيار بپالايد و زود خشك شود و به صلاح آيد .\r\nو بدان‌كه ميوه پرآب و آب صرف خوردن بسيار به قروح و زخم‌ها مضر باشد . و در هواى گرم چيزهاى خنك ترياقى و مانع عفونت در دواهاى زخم ادخالى لازم بود مثل كافور و گل ارمنى و اشباه اين‌ها . و در هواى سرد چيزهاى كه مضرت باد و هواى سرد بازدارد مثل پنبه دود گز داده و اشباه آن .\r\nو هرگاه كه دهن قرحه و زخم‌هاى غاير تنگ افتد و نتوان شكافتن و چرك بد بيرون مىآيد انبوبه باريك از بر موم ساخته در دهن قرحه بايد نهادن بعد از آن كه در قرحه دارو كرده باشند و يا بكنند تا دهن آن را گشاده سازد و هرچند گشاده مىشود انبوبه را بزرگ تر مىسازند چندان‌كه گشادگى دهن قرحه به مقدار مطلوب باز شود .\r\nعلاج متعفن و بد تنقيه است و مراعات غذا و شراب و دواء و تسكين حرارت و استعمال ترياقيات از داخل و خارج و علق افكندن و دستكارى چنان‌كه مرارا معلوم شده و بعد از آن اصلاح زخم كردن به مراهم و تيزاب كارى در بعضى بسيار نافع بود .\r\nو آنچه حوالى آن موى ريزانيدن گيرد علاج آن نيز\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبر همين نهج بود .\r\nو آنچه گوشه شود و عفونت آن به استخوان رسد چاره نباشد جز آنكه اجزاى متعفن را از ظاهر استخوان بتراشند اگر توان تراشيد و اگر استخوان را سخت خراب كرده باشد آن را بايد بريدن و آن عضو را دور افكند و جراحان استاد دستور آن را نيكو دانند و احتياج به تطويل نباشد .\r\nعلاج متأكل قريب به علاج نار فارسى و حمره باشد .\r\nو گاه بود كه عضو را تمام از اين جدا بايد كردن و افكند تا آفت به عضو ديگر و اشرف نرسد .\r\nو علاج ساعيه غير متعفن و غير متأكل و قروحى كه از آن فرود آيند جمله از پيش معلوم شده .\r\nعلاج عسر الاندمال اگر سبب غلبه خون بود نخست فصد بايد كردن و علق افكندن ؛ پس به مرهم روياننده و گندم خاييده بستن اصلاح كردن و يا به دواهاى خشك و قوابض .\r\nو اگر به سبب كمى خون باشد در تعديل مزاج بايد كوشيدن و تكميد آب گرم و دلك معتدل حوالى آن موضع را نيكو بود و به تدابير خون را بدانجا بايد كشيدن و مايل ساختن .\r\nو اگر سبب سوء المزاج صاحب بود در تبديل مزاج بايد كوشيدن .\r\nو اگر سبب آماس عضوى بود مثل سپرز و جگر نخست علاج آماس آن‌ها بايد كردن ، آن‌گاه علاج قرحه .\r\nو اگر سبب بدى ماده باشد كه بدانجا متوجه است استفراغات مناسب بايد كردن ، آن‌گاه علاج ريش‌هاى سهل به كار داشتن .\r\nو اگر سبب گوشت بد و يا صلب بود بر لب قرحه و يا در شيب آن به دستكارى اصلاح بايد نمودن و بعضى از علاج ناصور نافع آيد و روغن به كار نبايد داشتن كه بيم ناصور شدن باشد و از تعب و حركت فرمودن عضو تا ممكن باشد برحذر بايد بودن و آن محل را به چيزى بسته بايد داشتن به دستور تا ممد روييدن باشد .\r\nو مخفى نماند كه قرحهء پيران و زنان آبستن و مستسقى دير مندمل شود به جهت قلت تولد خون در پيران به تخصيص خون نيك و ميل خون در آبستن به حمل و آبناكى خون مستسقى .\r\nو اندر هواى سرد و خنك نيز قرحه دير مندمل شود و سبب ظاهر است و السّلام .\r\nعلاج كفگيرك پوست تازه خرگوش را بر آن بستن مكررا و مدتى بر آن گذاشتن نافع آيد و مجرب است .\r\nحكايت : و ملايى را در هرات اين مرض در ميان كتفين پيدا شد و از الم آن به رنج بود و سه ماه جراحان هرات طلاها و ضمادها كه مناسب قروح است به كار مىداشتند و نافع نبود . و آخر الامر زالو انداختند تا ماده هاى خبيث آن را پاك كرد . آن‌گاه به مراهم و زرورهاى قابض مناسب اصلاح كردند .\r\nو گاه باشد كه بر محل گوشت‌ناك افتد به تيزاب كارى يا تراشيدن به صلاح آيد و السّلام .\r\nعلاج كرم قرحه چون تولد كرم بسبب تعفن قرحه است چندان مهلت بايد دادن كه تا اجزاى عفن را بخورد و بعده داروهاى قرحه كردن كه كرم را بكند ، آن گاه ريش را به صلاح آوردن .\r\nبيان داروهاى كشنده : كرم عصاره برگ شفتالو ، عصاره پودنه جويبارى ، عصاره پياز ، عصاره خردل ، طبيخ افسنتين ، طبيخ قنطوريون ، طبيخ فراسيون ، فلفل اسود سوده ، سقمونيا در خمر حل كرده تيزاب فاروقى نرم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nكرده ، زهره حيوانات ، روغن بادام تلخ ، عصاره شيطرج ، روغن عقرب ، روغن ذراريح ؛ اين ادويه تنها و يا بعضى به هم آميخته در قرحه ريزند كرم را بكشد و عضو را تقويت نمايد .\r\nعلاج ريش‌هاى صديدى نخست داروهاى قابض و خشك‌كننده به كار بايد داشتن مثل حجريات و توتيا و اسفيداج و گلنار و دم الاخوين و شب و نارپوست و شقايق و ايرسا و ورق لحيه التيس و اشباه اين‌ها . و بعد قوابض ، داروهاى روياننده گوشت نهادن از مرهم .\r\nو اگر قرحه را به طبيخ‌هاى قابض و آب بحر و امثال آن بشويند و بعد از آن ذرورهاى مجفف از مذكورات به كار دارند پس مرهم نهند بهتر باشد . و آنجا كه آماسى در آن محل باشد ما دام كه رفع آماس نكند اين معالجه هيچ‌يك نشايد كردن .\r\nعلاج قروح وسخه نخست داروهاى زداينده وسخ به كار بايد داشتن مثل ملح و خل و قطران و زنگار و عسل و شيطرج و فراسيون و نفط و تيزاب نرم فاروقى و اشباه اين‌ها . و بعد از پاكى اوساخ دواى مصلح روياننده به كار داشتن از مراهم و اللّه اعلم .\r\n\r\nسوختگىها\r\nدو نوع بود :\r\nاول آنكه از آتش افتد يا به چيزى سخت گرم شده .\r\nدوم آنكه از چيزهاى حاد و حر تف افتد چون بوره و تيزاب و اشباه آن .\r\nعلاج اندر نوع اول دو رعايت بايد كردن :\r\nيكى آنكه بگذارند كه بردمد و آب گيرد و ريش گردد و به طلاهاى داروهاى سردكننده كه لاذع نباشد مثل آجر نو سفيد و سفال نو آب‌نرسيده و صندل و فوفل جمله را سوده و هم سنگ به گلاب يا آب عنب الثعلب سرشته و با روغن گل و سفيده خايه مرغ به هم آميخته . و يا گل ارمنى به سركه و روغن گل سرشته و يا گل سرشوى به سركه و روغن گل سرشته و يا زيتون كوفته نرم و آرد جو اندر آب كاسنى سرشته و حنا و گل سرشوى به آب خاكستر يا به آب سماق يا عصاره عنب الثعلب سرشته .\r\nديگرى آنكه اگر بردمد و ريش گردد اصلاح زخم كنند و در اين باب مرهم آهك بسى نافع است .\r\nبيان آن : بگيرند آهك آب نارسيده و هفت نوبت با آب بشويند و خشك سازند و با روغن گل يا روغن زيت يا روغن كرچك همچو مرهم سازند بىموم و طلا مىكنند . و اگر اندر موم روغنى كنند هم نيكو بود . و اگر لختى سفيداب و سفيده خايه مرغ با آن بسرشند مناسب بود .\r\nو اندر اين ملك ديدم آهك آب نديده در روغن كرچك مىزنند و آن‌گاه به آب سرد هفت نوبت مىشويند و تمامى هر شستنى بدان بود كه آب نيكو رنگ زردى گيرند و بعد از اين به كار مىدارند .\r\nاما نوع ثانى :\r\nآنكه از نوره كارى افتد و ريش نشود ، طلاى روغن گل و گل سرشوى و آرد جو كافى بود . و به آب سرد شستن مفيد بود .\r\nو آنچه از تيزاب افتد و ريش نشود ، طلاى آب سرد و روغن كافى بود .\r\nو آنچه از جمله سخت ريش شود ، به مرهم‌هاى خنك اصلاح كنند مثل قيروطى از روغن گل كه اندر آن\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nاسفيداج رخامى و مردارسنگ و كافور باشد يا اسفيداج ارزيز و لته كتان كوفته و كافور و يا آب لسان الحمل و پرسياوشان و طباشير و گل ارمنى و لعاب اسپغول .\r\nو در جمله چون سوختگى غلبه باشد و از تاب آن حرارتى پديد آيد تسكين آن به شربت‌هاى خنك و غذاهاى مناسب لازم بود و السّلام .\r\n\r\nعرق مدنى\r\nكه در فرس آن را رشته گويند ؛ چنان باشد كه اول بثره پديد آيد و منتفح گردد و آبله شود ، آن‌گاه سوراخ گردد و از ميان آن چيزى همچو رگى باريك سر بيرون كند و لا يزال دراز مىشود و محل آن درد مىكند و اندك رطوبتى با آن مىترايد و لون آن چركن بود مايل به سفيدى به سياهى و يا سرخى .\r\nو گاه باشد كه اندر زير پوست حركتى اندك از آن فهم شود همچو حركت كرم خرد .\r\nو اكثر بر ساق پاى پديد آيد و بر دست برخى نيز خيلى افتد و كودكان را اكثر بر پهلوى پديد آيد .\r\nو باشد كه يك شخص را چند جاى بر اعضا متفرق پديد آيد باشد كه تا چهل عدد و پنجاه عدد برآيد و جمله علاج‌پذير بود .\r\nو هرگاه رشته گسسته گردد ، درد آن محل زياده شود .\r\nو باشد كه ورم كند .\r\nو ما دام كه ديگر سر باز بيرون نكند ، درد آن كم نشود و آماس آن به ننشيند .\r\nو ماده آن يا خون سوداوى گرم و پليد بود و يا بلغمى سوخته تيز شده .\r\nو تولد آن از بعضى آب‌ها و از بعضى بقول كه اين خاصيت در آن‌ها باشد امرى مجرب است ؛ چنان‌كه اندر مدينه الاسلام و هرمز و لار و خوزستان و نواحى مصر و شيرغان و بعضى از نواحى درياى هند و غيره بسيار پديد آيد و در ديگر ممالك نباشد الا نادر .\r\nو بعضى را ديدم كه آن آب‌ها خورده بدين ممالك آمدند و بعد مدتى به رشته برآوردند .\r\nو مردم شيرغان چنان تجربه كرده‌اند كه از خوردن آب‌هاى ايستاده كه در آن برگ درختان بسيار افتاده و پوسيده باشد اين مرض پديد آيد .\r\nعلاج ترك اسباب بود و تنقيه به فصد باسليق و صافن و مسهل سوداى بلغم فاسد غليظ و برافكندن علق بر آن موضع و استعمال اغذيه ضد ماده و استحمامات متواتر به اعتدال و مداومت دواهاى مقوى چنان‌كه بارها بدان اشاره شده ؛ و خوردن صبر به دستورى كه در علاج جرب گفته شد مفيد آيد . و طلاى صبر بر محل علت پيوسته هم نافع بود .\r\nو احتياط بليغ بايد كردن تا آن رشته گسسته نشود ؛\r\nو طريق آن است كه ميلى كوتاه نازك از رصاص بسازند و عرق را بر آن اندك‌اندك مىپيچند و بسته نگاه مىدارند . و هرچند دراز مىشود مىپيچند تا چندانى كه اصل تمام بيرون آيد به خودى خود بىزورى و اگر بر چوبى ثقيل و باريك پيچند هم شايد . و بعد از بيرون آمدن رشته ريش را به دستور اصلاح بايد نمودن و اكثر خود به صلاح آيد همچو دمل بعد بيرون آمدن رشته . و اگر رشته گسسته شود و درد عظيم گردد عضو را همواره در آب سرد يا در آب دريا بايد نهادن و در آن اثنا جواذب منضج معتدل كه در دمل گفته شد طلا كردن تا سررشته باز به زودى پديد آيد . و نطول و طلاى ملعبات و لطوخ روغن بادام و روغن كدو و\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nدلك عضو به نمك و مسح آن به نمك آب جمله در برون آمدن رشته به تخصيص كه نگسسته باشد امداد نمايند .\r\nو ادويه گرم دور بايد داشتن كه بيم انتقال به آكله بود .\r\nو با اين مرض مدارا بايد كردن .\r\nو در اول ظهور بثره آن طلاى صبر و صندل و كافور و مرو و بزر قطونا نافع بود و منع آبله زدن آن بكند و به تيزاب در اول ظهور رفع اولى بود .\r\n\r\nريش بلخى\r\nريشى باشد كه سطح گوشت اندكى فرونشيند و پهن باز مىشود و اكثر با تب و خفقان بود . و باشد كه غشى آورد . و گاهى با حرارت افتد بىتب .\r\nو اندر بلخ و حوالى آن چون بسيار افتد بدان‌جا نسبت كنند . و اندر بعضى جاىها آن را پشه‌گزيدگى گويند و اندر بغداد نيز اين ريش بسيار افتد و بدين سبب بعضى آن را قرض بغداد گويند و بيشتر غرباى آنجا را افتد .\r\nو ماده آن خونى حاد فاسد و رقيق بود .\r\nو تولد اين نيز به خصوصيات آب‌وهوا متعلق باشد و اگر اين ريش را علاج نكنند تا سال كشد .\r\nعلاج نخست تنقيه خون و صفرا بايد كردن و هر بامداد نقوع هفت ميوه و يا ميوه‌ها و شربت‌هاى ترش و ترياقى و كافوريات به كار بايد داشتن . و غذاهاى ترياقى سردى و ترىفزا خوردن و بر دل طلاهاى خنك و عطر نهادن و قرحه را به مرهم مناسب اصلاح كردن و مرهم كه از جدوار و موم روغن گل و آب لسان الحمل سازند بسى نافع آيد .\r\nو ديوچه افكندن و بعضى از علاج‌هاى طواعين مناسب بود و هواى خنك و تر موافق آيد . و طلاى مگس كشته اندر قيروطى روغن گل حل كرده هم مفيد بود و به بول گرم شستن بسى نافع بود .\r\n\r\nجراحت‌ها\r\nيعنى زخم‌ها كه از خارج افتد و يا از ضربى و عضى و لسعى .\r\nده نوع بود :\r\nيكى آنكه شكافى باشد راست همچو زخم شمشير .\r\nدوم آنكه گرد بود همچو زخم تير و نيزه .\r\nسوم آنكه كنج‌ها و پهلوها دارد .\r\nچهارم آنكه لختى گوشت از آن رفته باشد .\r\nپنجم آنكه غور آن دور بود و ظاهر نباشد .\r\nششم آنكه غور آن ظاهر باشد .\r\nهفتم آنكه گوشت كوفته شده باشد و خون اندر جراحت آن جمع آمده .\r\nهشتم آنكه آماسى كرده باشد .\r\nنهم آنكه از ظاهر به باطن افتاده باشد .\r\nدهم آنكه به استخوان رسيده باشد .\r\nو از جمله اين‌ها :\r\nبعضى كوچك بود چون زخم خار و سوزن و اشباه آن .\r\nو بعضى متوسط بود چون زخم پيكان و قريب بدان .\r\nو بعضى بزرگ باشد چون زخم نيزه و شمشير و چماق و سنگ و اشباه آن .\r\nو بعضى بر اندام‌هاى پرخطر باشد چون عصب و\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nعضله و دماغ و حوالى دل و خصيه و نيش آينه زانو و اشباه اين‌ها .\r\nو بعضى مبطن افتاده باشد چنان‌كه بر رگى يا پرده در درون افتاده باشد .\r\nو بعضى را جارحه اندر ماده مانده باشد بيمناك و بعضى را بىبيم .\r\nو بعضى را از دندان و يا ناخنى سمى افتاده باشد و بعضى از غير سمى .\r\nو بعضى را خون بسيار از آن رود و بعضى خون به اندرون رود .\r\nو بعضى زود روييدن قبول كند چون جراحات كه بر گوشت و پوست افتد و بعضى زود روييدن قبول نكند چون جراحات كه بر رگ‌ها و عصب‌ها و شريان‌ها و استخوان‌ها افتد .\r\nبدان‌كه هر جراحت كه بر عصب و كنار عضله و وتر آن افتد بر تبع آن رنگ روى بگردد و نبض و قوت ساقط شود و غشى و تشنج و اختلاط عقل پديد آيد .\r\nو هركه را بر شكم جراحت رسد تهوع با فواق پديد آيد يا اسهال هلاك شود .\r\nو هركه را اندر سر زخمى و كوفتى بد افتد و سخن پريشان گفتن گيرد و يا بيهوشى او ممتد گردد خلاصى نيابد به تخصيص كه سر آماس كند .\r\nعلاج آنچه بر گوشت بود و شكاف آن هموار و غور آن كم و تازه باشد و چيزى در آن نمانده باشد و پوست و گوشت بيرون رفته باشد و سميتى نباشد ، در ساعت خشك بند بايد كردن اگر چه بزرگ بود . و طريق خشك بند چنان است كه لب‌هاى جراحت را فراهم آورند و رفاده بزرگ بر آن نهند و به لته محكم ببندند و ملاحظه كنند كه تا هيچ‌چيزى قليل و كثير در ميان آن نرود كه اگر موى باشد كه نگذارد كه درست گردد . و چون زخم را بستند دو روز يا سه روز بسته بايد داشت كه اگر زود دست زنند و بسته نشده باشد كار به دورى كشد و بعد مدت مذكور چون بگشايند و هنوز نيك بسته نشده باشد باز ببندند و همان مقدار مدت رها كنند .\r\nو بستن آن بسيار محكم نبايد كه از الم آن آماسى و رنجى به عضو رسد و چنان نرم ببايد بست كه دهن زخم بازماند و به هم نيايد .\r\nو اگر بيم آماس كردن عضو باشد از جهت الم ضرب ، هيچ طعامى و شرابى كه خون فزاى باشد نبايد خوردن .\r\nو انار ترش و شيرين را درست در شراب قابض چندان بپزند كه مهرا شود و نرم بسايند و بر خرقه مىكنند و بر گرد جراحت مىنهند چنانچه به دهن جراحت نرسد .\r\nو گاه باشد كه امتلايى باشد و يا كوفت بسيار بود و بدين تدابير منع آماس نشود و به فصد و جذب خون به جانب مخالف و تليين طبع احتياج افتد و بعد از آن اين تدابير انفع آيد .\r\nو اگر در اول حال خونى از آن مىترايد و به بستن فقط بازنمىايستد ، سنگ زخم يا تراشه آبنوس سوده نرم با سفيداب يا پشم شوخكن سوزانيده و امثال اين‌ها بر دهن زخم بايد نهادن ، آنگاه بستن .\r\nو آنچه با غور بود و سر آن تنگ باشد نبايد گذاشتن كه سر او بسته شود تا ريم در قعر آن گرد نيايد . و تدبير آن چنان است كه مرهم به دستور به فتيله اندر جراحت مىكنند و پنبه چرب بر دهن جراحت مىنهند . و اگر به زياده از اين احتياج باشد و خواهند كه لختى گشاده تر شود ، انبوبه از بر موم چنانچه در كهف گفته شد بايد به كار داشتن .\r\nو هرگاه از غور گوشت برويد و بالا آيد و از خزينه كردن ايمن گردد ، انبوبه را بردارند و به مرهم اصلاح\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nكنند . و اگر غور را خم‌ها و بيخ‌ها و كنج‌ها باشد و يا كيسه پيدا كند ، به دستورى كه در كهف و مخباء گفته شد عمل بايد كردن .\r\nو آنچه با غور بود و زاويه‌ها تا به ظاهر عضو دارد و يا لختى پوست و گوشت از آن رفته باشد ، لب‌هاى زخم را بدانچه ممكن بود چند جاى فراهم بايد گرفتن و به دوختن و داروهاى رادع و خشك‌كننده و روياننده كه در علاج ريش‌ها و غيره معلوم شد به كار بايد داشتن .\r\nو چون ريش گردد به مراهم اصلاح كنند و مرهم كتان مشهور بسى نافع آيد و مرهم شافى كه از عمل مصف است در جمله زخم‌ها و ريش‌ها و قرح‌ها عظيم مفيد باشد .\r\nبيان آن : بگيرند سفيداب رخام پنج درم ، توتياى مغسول مشوى و مردار سنگ از هريك سه درم ، انزروت هواجويه و وشا و بارجه و كف دريا و خون سياوشان از هريك دو درم ، جمله را نيكو سحق و نخل كنند ، پس پنجاه درم دهن خروع را قدرى پوست پياز و اقطاع كوچك از چوب گز درافكنند و بجوشانند نرم نرم يك ساعت ، پس آن‌ها را برآورند و قدرى موم خوب در آن روغن اندازند تا به قوام موم روغن آيد . پس از سر آتش بردارند و آن جمله ادويه را در آن ريزند و به چوب گز تر برهم زنند تا نيك مخلوط گردد پس به وقت حاجت به كار دارند .\r\nمرهم كوزه فقاع از مخترعات اهل رى هم به غايت نافع بود .\r\nبيان آن : بگيرند توتياى مغسول و مردار سنگ و سفال كوزه فقاع سوده از هريك جزوى ، حنا برابر مجموع ، به روغن گاو بسرشند و به كار دارند .\r\nو آنچه جراحت آن كوفته شده باشد و خون اندر اجزاى گوشت مرده زود بايد به داروهاى محلل نرم از آنچه در اورام و غيره گفته شد ، آن را به تحليل دادن و اگر آماسى باشد همچنين به محللات ، چنان‌كه بارها مذكور شده اصلاح كردن .\r\nو آنچه از ظاهر به باطن افتاده باشد چنانچه پوست شكم و مراق كه عضلات شكم است . و نزد بعضى آنچه پايين پوست شكم و پرده صفاق است از عروق و شرايين و عضلات و صفاق كه پرده‌اى است قوى بر روى حجاب باريطون گسترده جمله شكافته شده باشد و روده بيرون آمده باشد ، در ساعت روده به جاى خويش بازبايد نهادن و جراحت را دوختن و دارو به كار بردن به دستور .\r\nو اگر جراحت كوچك باشد و روده باد گرفته بود به جهت دريافتن هواى سرد و باز به جاى نمىرود ، اسفنجى يا لته دو تو به آب گرم تر كنند و بفشارند تا آب آن برود و گرمى بماند و بر آن مىنهند و تكميد به زيره به آب گرم و سركه ضم كرده تر ساخته و طلاى شراب قابض گرم كرده جمله ورم آن را تحليل دهند و بعد تحليل ورم ، روده را باز جاى نهند و بدوزند زخم را .\r\nو اگر بدين تدابير نيز به جاى نرود جراحت را بزرگ‌تر سازند و روده را باز جاى نهند و بدوزند و احتياط كنند كه خون و هواى سرد به اندرون شكم نرود .\r\nو طريق دوختن شكم چنان است كه پرده صفاق را با مراق به هم چسبيده نگاه دارند و سوزن نخست بر لب جراحت مراق زنند و از اندرون گذرانند چنانچه بر صفاق نيايد . پس هر دو لب صفاق را به هم گيرند و سوزن را بازگردانند چنانچه از اين طرف كه خلائيده بوده‌اند سر سوزن به همين طرف شود و به هر دو لب صفاق بگذرانند . پس سوزن را بگردانند چنانچه دنبال سوزن سوى خويش دارند و از درون لب ديگر مراق بزنند و به بيرون آورند و در بيرون هر دو سر ريسمان را به هم بندند و همچنين مىدوزند تا تمام زخم دوخته\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nشود . و صفاق چون عصبانى است و بد ملحتم مىشود ، بدين طريق بهتر بود .\r\nو اگر جراحت سخت بزرگ‌تر باشد ديگرى به دستور مذكور نگاه دارد و اندك خياط باز مىگذارد تا مىدوزد بايد كه زخم‌هاى سوزن در دورى و نزديكى معتدل باشد چنانچه بسيار از همديگر گشاده نباشد تا التحام زود و نيك ميسر شود . و بسيار نزديك هم نباشد كه پرده و پوست طاقت نياورد و زخم‌هاى سوزن مزاحم يكديگر شوند تا گسسته شود كه دوختن مشكل گردد .\r\nو ريسمان نيز بايد كه در رقت و غلظ معتدل باشد و در دوختن بسيار سخت نكشد كه زور يابد و محل گسسته شود و بسيار نرم نگذارند كه لب‌هاى زخم از هم جدا مانده و بد درآيد و محل آن بد ملتحم شود .\r\nحكايت : ديدم شخصى را كه خفه كرده بودند چنانچه بيهوش شده بود و اما نمرده بود . بعد از آن كاردى چند بر شكم و اطراف او زده . چون به خود آمد زخم شكم او عظيم بود و روده بيرون آمده بود در مجارى معده در طرف راست . پس جراح جمله به جاى برد و پوست شكم او را دوخت و پرده‌ها را اندوخت .\r\nپوست روييد و بر دهانه و همچو فتقى در آن محل پيدا شده بود و به لته او را مىبست و سال‌ها چنان بود .\r\nو بعد دوختن داروهاى روياننده بايد نهادن و بستن به رفاده سه تو بر شكل سنبوسه چنانچه جراحت مثلا خطى مستقيم باشد و رفاده يكى از اين طرف خط برد و يكى از آن طرف و يكى بر وسط خط تا لب‌هاى جراحت را نيك فراهم گيرد و اگر چهار سو باشد كه بر چهار جانب زخم فراگيرد و جمله اطراف آن را محكم دارد ، بهتر باشد .\r\nو مجروح را بر شكلى بايد خوابانيده داشتن كه گرانى روده‌ها بر محل جراحت نشود . چنانچه جراحت بر طرف شكم واقع باشد آن جانب را بلند بايد ساختن و بعد بستن جراحت پاره نمدى مرغزى به روغن زيت چرب كرده گرم مىكنند و بر بغل و ناف او مىنهند و حقن هاى نرم از لعاب‌ها و روغن‌ها به كار مىدارند و قبض را منع مىكنند .\r\nو اگر جراحت اندكى به روده رسيده باشد حقنه به خمر سياه قابض گرم كرده نافع آيد و رودهاى گوشت ناك التحام و اصلاح پذيرد .\r\nو از زخمى كه به روده صايم رسيده باشد خلاصى مشكل است .\r\nو آنچه از جراحت بر وسط شكم افتد سخت بد باشد جهت وقوع اطراف عصبانى عضل‌هاى شكم به قرب آن موضع و عدم عضله در آن محل .\r\nو آنجا كه زخم بر شكم افتاده باشد و پيهى كه به روده‌ها پيوسته است و آن را ثرب گويند ، بيرون آمده باشد آن را باز جاى نتوان نهادن زيرا كه اندك هوا كه بدان رسد فى الحال بفسرد و طبيعت آن بگردد و چون باز جاى نهند متعفن شود . بنابراين اطبا جز بريدن و دور افكند آن ، آن‌گاه محل جراحت را به دستور مذكور اصلاح كردن چاره نديده‌اند .\r\nحكايت : و من ديدم زنى را كه شوهرش كاردى بر شكم او زد و پيه اندكى بيرون آمد و مدتى بماند . و جراح آن را باز به جاى نهاد و دوخت ، زخم او مرهم كرد و خوش شد .\r\nو دور نيست كه اگر به مرّ مكى و اندك كافور و اشباه آن ، ثرب را بيالايند و باز جاى نهند ، خراب نشود .\r\nو آنجا كه شكافى به روده افتد ، آن را به كله مور بايد بستن يا به سيم باريك طلا دوختن ؛ زيرا كه جز اين ها به هرچه وصل كنند پوسيده شود پيشتر از التحام روده . و بعضى جراحان كه اين دو نيابند به پى برتابى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nسگ هم دوزند و آن كمتر از اين دو و بيشتر از ريسمان و ابريشم موم داده ماند .\r\nو طريق وصل به كله مور چنان بود كه هر دو لب جراحت روده را به هم گيرند و دهن مور بزرگ را بر آن نهند تا نيك بگيرد هر دو طرف را و در آن حين گردن مور را دفعه جدا سازند تا كله او بماند آن را گرفته و همچنين چنان‌كه بايد مىنهند .\r\nحكايت : و من ديدم شخصى را كه در جنگ تيرى در شكم خورد و تير در شكم او شكست و جراحان نتوانستند بيرون كردن و بعد چهل روز تقريبا پاره‌هاى چوب تير با براز از وى بيرون آمد و بعد از آن پيكان هم با براز بيرون آمد و آن شخص زيست بىآنكه روده آن را بدوزند و اين عظيم عجيب است .\r\nو مريض مىبايد كه بعد وصل مذكور ، مطلقا از تعب و آواز بلند كردن و حركت قوى و پر خوردن و بادانگيز خوردن و آب بسيار خوردن و چيزهاى قابض و تيز خوردن حذر كند به غايت . و هر روز شربتى از موميايى آزموده در آنچه مناسب باشد مىخورد . و اگر از زخم خونى به درون شكم رفته باشد در اول حال چيزى كه مانع بسته شدن خون بود در باطن مثل گل مختوم و بلبوس اندر سركه پخته و قنطوريون كبير يك درم هر صباح به كار مىدارد . و از چيزهايى كه مجمد خون باشد از موميايى و فادزهر و مائىها و سردىها و ترشىها قابض حذر كند . و بعد دوختن روده اصلاح پوست كنند . و اكثر آن باشد كه پوست شكم برويد و ديگر پرده‌ها نرويد و روده از آن‌ها بيرون آيد در عقب پوست و همچو فتقى پديد آيد .\r\nو آنچه بر عصب و اوتار و عضله افتد چون الم آن صعب بود و آفت آن زود به دماغ رسد نخست تسكين درد و كوفت بايد كردن به طلاى روغن‌هاى مناسب گرم كرده و ضماد آرد كرسنه و آرد نخود و آرد باقلا و آرد ترمس تلخ و پوست جو اندر سكنجبين كم‌ترشى سرشته و گرم كرده و تا درد تمام تسكين نگيرد علاج خاص جراحت نشايد كردن ؛ زيرا كه آماس كند و تب و تشنج حادث گردد و عصب بپوسد و اندر آن خطر عظيم باشد .\r\nو در حين تسكين دادن درد ، تدبير منع ورم بايد كردن و همچنين تدبير منع عفونت عصب و وتر چه از آماس ، تب و تشنج و اختلاط عقل پديد آيد و از پوسيدن عصب و وتر حركت عضو بر طرف شود .\r\nو طريق تدبير آن بود كه طبيعت را نرم دارند و عضو را از ادراك هواى سرد حفظ كنند و از غذاهاى غليظ و بادناك و از امتلاء حذر فرمايند و هيچ‌چيز كه طبعى غالب و كيفيتى زايد داشته باشد خصوصا سردى بالفعل به محل مؤف نرسانند و سر جراحت را گشاده دارند تا زرداب و ريم پالوده شود و غور نكند و هر روز چند نوبت مىگشايند و باز پاك كرده مىبندند .\r\nو آنچه از مسكنات وجع مذكور شد اكثر منع آماس نيز كنند و فصد مناسب بود . و آنجا كه آماس پديد آيد غذا را كم سازند و تدابير كه در خطاى فصد گفته شده به كار مىدارند و بالجمله ضماد خراطين تازه كوفته گرم كرده مفيد بود و همچنين طلاى روغن زيت گرم كرده هر روز چند نوبت و همچنين انار درست در سركه پخته و با روغن زيت گرم نيم سوده .\r\nبيان ضمادى كه جالينوس اندر اين باب فرموده است : قلقديس يك درم و ربعى ، زاج نه درم و نصف و ربع درهمى ، توبال نحاس دو اوقيه دو درهم و نصف درهمى ، قشار كندر يك اوقيه و نصفى ، مازو يك اوقيه ، موم هفت اوقيه ، زيت نه اوقيه ، سركه خمرى دو رطل بغدادى و ربعى ؛ جمله ادويه كوفتنى را ده روز اندر\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nسركه خيسانند و موم و آنچه گداختنى است اندر روغن بگدازند و همه باهم بياميزند و به وقت حاجت گرم كرده بر عصب ضماد مىكنند و پشمى به روغن زيت و سركه آلاييده نيم گرم بر گرداگرد زخم مىنهند هر نوبت كه ضماد كردند .\r\nو آنجا كه عصب از زخم و ضرب پيچيده شود و يا صلب گردد مقل اليهود ده درم در آب حل كنند و ده درم بيخ خطمى كوفته و بيخته با آن بياميزند و نيم گرم ضماد كنند و تخم مرو اندر سحنه سرشته ضماد كردن نافع آيد و همچنين دياخليون باهم وزن آن سرگين بز سرشته و طلا كردن لعاب بيخ بشكال و ضماد جرم‌هاى آن اندر لعاب آن كوفته عظيم نافع بود .\r\nو بدان‌كه هر جراحت كه بر عصب از دراز افتد بهتر از آن باشد كه از پهنا جهت آنكه از پهنا اكثر ليف‌هاى آن را آفت رسد و فساد آن عظيم افتد و باشد كه يقين گردد كه بخواهد پوسيدن و اندر آن بيم هلاكت باشد و چاره نماند جز آنكه عضو را از پهنا تمام ببرند و دور افكنند .\r\nو بدان‌كه جوهر عصب چون رطوبتى فسرده است و به ادنى رطوبتى و حرارتى زايد كه بدان رسد عفن گردد از بهر آنكه بدان پخته شود و از ادنى سرمايى كه دريابد مضرت عظيم به مزاج رسد . و همچنين است حال وتر و عضلات نيز ، فلهذا دواهايى كه بر جراحت و كوفت عصب و وتر به كار مىدارند ، هيچ‌چيزى كه سرد باشد بالفعل و يا سخت گرم كرده باشد نشايد و آنچه در آن كيفيتى غالب و حدتى باشد هم دور بايد داشتن و همه دواهاى معتدل و به اعتدال آورده استعمال بايد نمودن به تخصيص بر عصب و وتر برهنه .\r\nو اولى خود آن بود كه تا ممكن باشد عصب مؤف را به گوشت خودش بپوشانند ، آن‌گاه دارو بر او نهند تا زودتر و بهتر به صلاح آيد و از فعل ادويه كوفته نشود .\r\nو از جمله ادويه كه به عصب مجروح و مؤف بسيار نافع است علك البطم و ريتيانج و لين يتوعات غير حار و حلتيت و سكبينج و خاكستر كوره سباكى كه مس و سرب سوخته اندر آن باشد و لذاق الذهب و انزروت و بر موم و شوخ ديوار گرمابه و فرفيون و آنچه سابقا مذكور شد آزموده است و مرهم باسليقون و مرهم آهك شسته به آب دريا هم به غايت نافع است در اواخر .\r\nو بسيار ديده‌اند كه مردم سپاهى اذبك چون قطع عصبى از اين‌ها دريافتند اگر چه بر حيوانات ديگر باشد فى الحال پوست مار را كه در تابستان مىافكند بسيار سحق مىكنند و آن محل را پر مىسازند و مىبندند آن عصب مقطوع باز مىرويد و به صلاح مىآيد .\r\nو آنچه از جراحات در اندرون افتاده باشد و از بيرون در محلى وحشت آن را درمىيابند ، بر آن محل يا حوالى آن ضمادها و طلاهاى مناسب نيم گرم كرده از مسكنات وجع و موانع آماس و موانع نزف به كار بايد داشتن و غذاى كم و سبك و مقوى احشايى قبض خوردن و موميايى و اشباه آن در شربتى مناسب آشاميدن .\r\nو اگر خونى در درون گشاده باشد چيزهايى كه بسته شدن خون را در درون منع كند به كار بايد داشتن و حقن‌هاى محلل و مقوى كردن و تسكين و آسايش جستن و از حركات عنيف و عطسه و سرفه و آواز بلند متحذر بودن .\r\nحكايت : شخصى روزى زورى كرده بود و پرده را در درون او كوفتى عظيم رسيده بود چنانچه دردى سخت مىكرد ميان پستان و نهايت سپرز او از شكم و اندكى ورمى بر پوست نزديك و دندانه‌هاى پهلوى چپ وى ظاهر بود و وجع در اندرون بسيار بود و نفس هم دشوار مىتوانست كشيدن . او را اول فصد كامل از\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاكحل فرموديم پس از آن بدين تدابير مذكوره از حقنه و غيره مدتى عمل مىنمود و ضماد محلل مىنهاد و بعد نضج همراه بول خون بگشود و چندين روز چنين بود و صحت يافت .\r\nو آنجا كه جراحت در درون محقق باشد از سجح و غيره و از بيرون اثرى ظاهر نباشد ، علاج آن هم به حقن‌هاى مناسب كنند و به خوردن مصلحات و جدوار و فادزهر حيوانى و موميايى را اصلاح در اورام و جراحات باطن اثرى تمام است .\r\nو آنچه خار و سوزن و امثال آن در آن مانده باشد ، آهسته آهسته آن را ببايد شكافتن و بيرون آوردن و اگر سخت در غور باشد و از شكافتن جراحتى بزرگ مىافتد ، دواهايى كه به خاصيت جذب مىكند آن‌ها را بر آن محل بايد بستن مثل اشق در انگبين سرشته و زراوند مدحرج اندر انگبين سوده و بيخ نى تازه كوفته تنها و يا با عسل آميخته و برگ خشخاش سياه و برگ درخت انجير با پوست جو كوفته و باهم نيكو سرشته و بزر البنج با قلقديس سوده و تر كرده و پياز نرگس كوفته و ضفدع سبز مسلوخ و سنگ مقناطيس درست جهت سوزن و جگر سام ابرص و سرطان تازه كوفته و انفخه حيوانات و سر جانورى كه آن را غطا گويند با بعضى از اين دواها آميخته قوى است و كلهء هماى كوفته و نشارهء عاج جهت جذب استخوان هم نافع آيد .\r\nو بسيار باشد كه آن محل جراحت بعد يك روز پخته شود و چون سر آن را گشاده دارند و بفشارند آنچه در او مانده باشد بيرون آيد با اندك ريمى و به ديگر علاجى احتياج نيفتد . اما بعد از آن زخم را از رسيدن آب نگاه بايد داشتن .\r\nو آنجا كه پيكان و تير و امثال آن به عضوى اندر مانده باشد ملاحظه بايد كردن اگر در عضوى شريف مانده است مثل دماغ و شش و جگر و مثانه و امعا و اشباه آن و علامات بد ظاهر نباشد به احتياط تمام بايد كشيدن و جراحت به دستورى كه معلوم شد علاج كردن و مع ذلك بسيار بود كه پيكان را كشيدن اضرّ باشد از گذاشتن ، به سبب اينكه نيك پيدا نباشد و پيكانى ناهموار بود و در عضو غور كرده باشد و جاى گرفته و بسيار وحشتى نمىرساند . و چندين حيوان كوهى و دشتى را ديده‌اند كه پيكان در اعضاى ايشان رسته بوده و كهنه شده و از آن مضرتى نداشته‌اند مطلقا .\r\nو بعضى سپاهيان را هم ديدم پيكان در تن ايشان بود رسته شده و دغدغه نداشته‌اند و ليكن سوزن را تا ممكن بود نبايد گذاشتن كه آن به حركت صاحب حركت مىكند و از عضوى به عضوى مىرود و ممكن است كه ناگاه به عضو شريف رسد و مهلك بود .\r\nو بسيار باشد كه درمانده را از مدخلش نتوان برآوردن از محل ديگر كه بدان نزديك بود و كم آفت باشد ، بايد شكافتن و پيكان و غيره را بايد بيرون آوردن .\r\nو اگر در نزديك باشد و در كشيدن آن كوفت بسيار مىرسد از دواهاى قوى مذكور چون مقناطيس و ضفدع و اشباه آن بستن تا به آهستگى جذب آن بكند . و اگر در استخوان محكم شده باشد و در كشيدن دشوار بود استخوان حوالى آن را به مثقب ببايد سفتن تا آسان برآيد به شرطى كه محلى نباشد كه عصبى يا زخمى يا وترى يا غشايى يا عضوى شريف را بدان فعل ضررى نرسد و نخست مثقب كردن را از گوشت و ديگر موانع خلاص بايد كردن ، آن‌گاه سوراخ كردن و اگر به مدد دوا با نهادن و آهسته آهسته جنبانيدن و مدارا امكان بيرون آوردن باشد ، دستكارى ديگر نبايد كردن و اگر چه از آن به رنج باشد و تغيير اين احوال براى جراحان مجرب منوط است .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nو آنچه از زخم حيوانى سمى باشد اول به زالو افكندن و محجمه نهادن و اشباه آن خون مسموم آن را جذب بايد كردن ، آن‌گاه به مرهم‌هاى ترياقى آن را به صلاح آوردن و جدوار در مرهم پخته عظيم نافع آيد .\r\nو آنچه خون بسيار از آن رود اول تميز بايد كردن كه خون از شريان است يا از عروق . اگر از شريان است اهتمام تمام بايد نمودن در حفظ قوت و احداث خون صالح به دل تا چندان مهلت بايد كه زخم را اصلاح كند و گوشت تازه كه به خمير گرفته باشد اندر اين باب قوى است و بر بالاى آن فادزهر حيوانى در دوغ ساييده بسى مناسب و جامع النفع است و در بحث خطاهاى فصد لختى از تدبير نزف الدم مذكور شد .\r\nاما قانون كلى اندر اين باب آن است كه اولا ميل خون را از جانب جراحت كم سازند و اين به چند نوع ميسر گردد :\r\nيكى آنكه عضو مجروح را افراشته‌تر دارند .\r\nديگرى آنكه اطراف جراحت را بدانچه ممكن باشد ببندند تا ممر تنگ گردد .\r\nديگرى آنكه چيزهاى مخدر و فسرده‌كننده مثل يخ و برف و قوابض سرد كرده بر حوالى جراحت نهند تا موادى كه مايلند بفسراند و از حركت بازدارد .\r\nديگرى آنكه بر اعضاى ديگر مناسب آن با مقابل محجمه آتش برنهند و با سدى محكم كنند تا مواد بدان جا ميل كند .\r\nديگرى آنكه صاحب را اندر هواى سرد نشانيدن و چيزهاى خنك و قابض و منجمد خون به دو خورانند و آسايش و قرار فرمايند . و چون اين مطلوب لختى حاصل شود آن‌گاه جراحت را اصلاح كنند و آن‌چنان بود كه اگر به بستن زخم و قوابض و لازوق‌ها و چيزهاى خنك و محكم‌كننده و مغربات بر آن نهادن خون باز مىايستد فبها و نعم .\r\nو اگر بدين‌ها هم نمىايستد سرهاى رگ و سرهاى شريان‌ها ببايد پيدا كردن و به ريسمان كتان يا قز بستن و يا داغ كردن و بعد از آن زخم را رويانيدن تا دهن آن‌ها را محكم سازد و به آهن داغ ژرف بايد كردن تا خشك ريشه غليظ پيدا كند و تا افتادن آن گوشت بر گرد آن روييده باشد و مجال آن نشود كه از افتادن خشك ريشه باز خون روانه شود .\r\nبيان حوابس از مغربات و روياننده‌ها و خشك‌كننده ها : جص مغسول ، علك البطم مطبوخ ، نشاسته گندمى گرد آسيا ، صمغ عربى ، كندر ، ريتانج ، كتيراى محرق ، عصاره زبل خر ، مويز بىدانه كوفته ، شبت سوخته ، كاغذ سوخته ، مهبل و آرد پوسيده درخت بيد ، سفال نوسوده ، نسج عنكبوت ، ضفدع كشته ، صبر ، دم الاخوين ، انزروت دوشاء ، سپيده خايه مرغ ، سوخته پشم خرگوش ، پشم شوخكن زير دنبه سنگ زخم سفيداج ، ارزيز و زجاجى زعفران الحديد ، قلقطار ، استخوان سوخته ، صدف سوخته اسفنج اندر خمر يا زفت آغشته آن‌گاه سوختن جو بريان كرده مازوى اندر روغن سوخته و اللّه اعلم .\r\n\r\nبيرون رفتن سر استخوان‌ها از محل خودش\r\nآنچه از موضع مقرر بيرون رود و از وضع طبيعى بسيار دور باشد ، آن را خلع گويند .\r\nو آنچه از وضع طبيعى سخت دور نباشد ، آن را وثى خوانند و زوال المفصل نيز نامند .\r\nو اين هر دو قسم را از هم‌ديگر به قصور افعال طبيعى و به لمس و به بصر باز توان شناختن ، چه در خلع مفصل هيچ حركت نكند و برآمدن يك جانب مفصل و فرورفتن جانب ديگر بسيار بود .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nو اندر وثى تفاوت بدين بسيارى نباشد و اندك حركت توان كردن . و علامت خاصه‌تر به وى آن است كه محلى كه بلند مىبوده ، فرورفتگى پيدا مىكند و برعكس و حركت از جانب موافق عكس سخت دشوار بود . و كسانى را كه اعصاب و رباطات ايشان ضعيف و يا نرم بود و يا ژرفى مغاك‌هاى سر استخوان‌ها كم باشد و يا رطوبات مزلق در مفاصل ايشان بسيار مىريزد و يا بادى غليظ قوى در آن محل‌ها در مىآيد ، اين حال ايشان را غلبه دست دهد ؛ ليكن آسان‌تر به جاى باز توان بردن . و كسى كه اين عمل داند او را رداد گويند .\r\nو از مفصل‌ها بعضى را قابليت اين حال بيشتر بود چون بندگاه زانو .\r\nو بعضى را كمتر باشد چون بندگاه انگشتان و مرفق و مهره‌هاى پشت و گردن و بندگاه سرين .\r\nو بعضى را متوسط باشد چون بندگاه دوش و بخولگاه و چانه زيرين و بند انگشت مهين دست .\r\nدستور علاج آن است كه :\r\nآنچه در باز جاى افكندن آن الم كم رسد و نو باشد به آسانى باز جاى مىرود و آن را زود به جاى افكنند و چندان از حركت آن عضو را باز دارند كه كوفت آن تمام بيرون رود و به علاج ديگر محتاج نباشد .\r\nو آنچه از رد آن الم آن بسيار باشد و يا آن كهنه شده باشد و بد فرمان برد ، نخست مفصل را نرم و قابل بايد ساختن و به استحمام و تدهين و تمريخ و طلاهاى ملعب نرم كنند و غذاهاى مرطّب لزج مقوى دادن و از آب سرد خوردن و رساندن منع كردن و محل را گرم و نرم داشتن . و چون صلاح باز جاى افكندن باشد مخدرى مقوى مثل حب الشفاء بزرگ و حافظ الصحت خورانيدن و در محل يابنده الم افيون اندر روغن گل خطمى و امثال آن حل كرده ماليدن ، آن‌گاه به جاى بردن .\r\nو اگر از درد و كوفت بيرون رفتن حرارتى و تبى پيدا شود ، اولا علاج تب و حرارت و تسكين الم بايد كردن چنانچه در مباحث سابقه معلوم شد ؛ آن‌گاه رد آن .\r\nو اگر آماسى در آن محل باشد نخست تسكين آماس به دستورى كه سبقت ذكر يافته در جراحات و غيرها بايد كردن ، آن‌گاه به جاى باز بردن مگر وقتى كه جزما دانند كه به اندك كلفتى به جاى مىتوان باز بردن .\r\nآن هنگام رد را مقدم دارند كه چون كهنه گردد صعب شود .\r\nو اگر جراحتى به آن اتفاق افتاده باشد به هر وجه ، اولا به جاى بايد بردن ، آن‌گاه علاج جراحت كردن .\r\nو آنجا كه كنار مفصل و دندان‌هاى سر استخوان قصورى كرده باشد سخت بد باشد و بد به جاى نشيند .\r\nو علامت به جاى بازآمدن عضو آن است كه بر نهاد طبيعى آيد و نافرمانى آن كم شود . و باشد كه در حين به جاى باز بردن آوازى كند و رد آن را به لمس نيز دريابند . و هرگاه معلوم گردد كه البته نيكو به جاى افتاد آن را بايد بستن به اعتدال و از حركت مدتى بازداشتن تا ديگر بيرون نرود و محكم گردد و طلا و ضمادى بايد به كار داشتن كه منع آماس و تسكين درد و تقويت و احكام عضو كند .\r\nاما جهت خلع ، طلاى از مغاث و طين ارمنى و آب برگ مورد سازند و يا از برگ مورد خشك مسحوق اندر تخم‌مرغ سرشته و ضمادى كردن از آرد ماش در عصاره برگ مورد سرشته . و به جهت وثى جندبيدستر و مازو و گلنار و يا اقاقيا و امثال آن‌ها اضافه كردن لازم بود . و طلا را بر روى عصابه پهن و دراز از كرباس ناشسته بايد كردن و سه چهار نوبت به گرد عضو برآوردن محكم و پاره‌هاى بوريا اندر توىهاى آخرين آن نهادن تا عضو را استوارتر نگاه دارد و بعضى عضوها را كه قوىتر\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاند ، تخته پارهاى تنگ و هموار بايد نهادن تا بهتر نگاه دارد . و اگر در اول حال از رگى كه بدان عضو متصل است فصد كنند و بعد از آن يك مثقال گل ارمنى در جلاب بدهند و طبع را نرم دارند به ملين‌هاى معتدل و حقن‌هاى و از چيزهاى نفاخ و تيز دور دارند ، از آماس عضو ايمن گردند و حب الشفاء و حافظ الصحت مداومت نمودن هم در اين باب نافع آيد .\r\nو آنجا كه بعد از به جاى آمدن بندگاه ، گرهى و سختى اندر آن محل بماند آن را به داروهاى نرم‌كننده كه در علاج ساير آماس‌ها گفته شد اصلاح كنند .\r\nاما طريق رد بندگاه سر ساعد و انگشتان مطلقا آن است كه طرف سر دست تا سر انگشت را بگيرند به يك دست و به دست ديگر طرف بالاى آن مفصل را و به آهستگى بكشند ، چنانچه شكل آن راست گردد پس به دست هموار دارند و به جاى قرار دهند . آن‌گاه ببندند .\r\nو طريق رد بندگاه دوش آن است كه رداد به يك دست بازوى او بگيرد و انگشت ميانين از ديگر دست اندر بغل او كند و مهره استخوان بازو را بدان بردارد و قوت كند زود به جاى افتد . و در اول خود اگر فى الحال آن دست ديگر اندر بغل خود بكند و مهره را بردارد و قوت كند زود به جاى افتد . و آنجا كه كهنه شده باشد بعد از تدابير معلومه سابقه ، او را راست بر پشت باز بايد خوابانيدن گردهه سخت از لته اندر بغل دست مؤف او نهادن و در پهلوى او نشسته به پاشنه بر آن گردهه قوت نمودن و دست او را به خويشتن كشيدن تا بدين هر دو حركت باز جاى برود . و در هر جانبى از دست كه مؤف باشد پاشنه پاى آن جانب را بايد نهادن و از آن جانب نشستن و سر مريض را ديگرى نگاه دارد تا در آن حين ميل نكند . و آنجا كه رداد نباشد مشابه اين فعل تصانيف بايد كردن مثل آنكه گردهه بر سر عمودى بلند از قد مريض نهند و آن را در بيخ بغل نهند و آن سر دست او را گرفته او را از آن درآويزند و بعد از رد آن بايد كه كردهه نرم از پنبه يا از پشم اندر بغل نهند و بازوى او را بر پهلو بازنهند و بربندند ، چنان‌كه عصابه به ديگر بغل او بگذرانند و بر بالاى بازوى مؤف بگردانند چند نوبت و بر مفصل طلاها و ضمادهاى قابض مصلح به كار دارند و هفته تا بيشتر بسته دارند .\r\nو طريق رد بندگاه مرافق آن است كه ببينند اگر وثى افتاده به يك دست ساعد را بكشند و به ديگر دست بر بندگاه مىدارند و به آهستگى مىمالند چندان‌كه هموار شود ، آن‌گاه ببندند به دستور .\r\nو اگر خلع افتاده بينند اگر به طرف بيرون كه جانب وحشتى است ميل كرده آن را بعد رعايت معلوم نيكو بكشند به مدد ديگرى و از قفا دست محكم بر آن زنند تا به جاى خود باز رود ، آن‌گاه ببندند . و اگر به طرف درون كه جانب انسى است رفته بعد از رعايت مذكور آن را به زور دست رد بايد ساختن يعنى ساعد را بر بازو و از طرف درون كه به وضع طبيعى باز بايد نهادن تا به جاى نيكو باز رود ، آن‌گاه بستن . و اندر رد اين موضع تعجيل بايد كردن كه زود آماس گرم پديد آورد ، منع رد كند .\r\nو طريق رد بندگاه فك آن است كه رداد اندر پس پشت مريض نشينند و بلندى كف‌هاى دست را بر سر هر دو بندگاه چانه او نهد و بمالند لختى و آن‌گاه آهسته آهسته بفشارد و آنجا را كه شيب شقيقه است و در حين جنبيدن به وقت طعام خوردن آن محل محسوس است و نهادن دست را چنان بايد كه سر انگشتان او از صدغين مريض به طرف سر بالا رفته باشد و آن هنگام در اين فشاردن هر دو استخوان چانه را از محل بندگاه به طرف شقيقه برآورد و به پيش مايل سازد و به قفا باز برد و همچنين چندان‌كه به محل اصلى خود رود و در\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nآن حين آوازى كند و چانه به حال اصلى رود .\r\nو علامت خاصه خلع فك آن است كه دهن گشاده ماند و نزديك صدغ‌ها برآمده باشد و اگر يك جانب نيز بيرون رفته باشد علامت همين بود و تدبير همين و بعد به جاى آمدن به ديگر تدبيرى احتياج نيفتد مگر كه از ضربى افتاده باشد .\r\nو مصروعان را اين حال بسيار افتد و چون زود تدبير كنند سهل گذرد .\r\nو گاه باشد كه به دست خود به جاى افكنند و اما چون به رفع اين مبادرت نكنند صلب شود و مشكل به جاى افتد و آماس گيرد و تبى لازم و صداعى عظيم تولد كند به سبب كشيده شدن عضل‌ها و خوردن دشوار شود . و باشد كه اسهال و قى صفرا پيدا شود و زود هم هلاك كند و بوييدن جندبيدستر و ماليدن بر آن محل مفيد بود .\r\nاما طريق رد مهره سينه آن است كه چون بيرون جستن اين مهره بىكسرى نمىباشد نخست دو نفر را بفرمايند تا هر دو بازو و هر دو سر دوش او را به قوت بر بالا مىكشند تدريجى و ممر مهره را كه بيرون شده به جاى مىبرد به رفق تا راست بايستد ، پس دارو جهت كسر به رفاده برنهند و ببندند و احتياط مىكنند تا شكستگى درست گردد و مهره به جاى خود محكم شود . و اگر مهره زورى يافته باشد و به درون در نشسته و از آن جهت تنگى نفس با سرفه خشك يا سرفه خون پديد آمده باشد چاره آن بود كه به محجمه آتش درون رفتن آن را بيرون كشند پس ضماد شكستگى برنهند و اين عمل بعد فصد اولى بود تا خون بدان‌جا بسيار ميل نكند .\r\nو طريق رد ترقوه كه آن را چنبر گردن گويند آن است كه آنچه برآمده باشد آن را به دست باز به جاى برند و رفادها بسيار برنهند و ببندند .\r\nو بسيار باشد كه رداد كم‌تجربه اندر مردمى كه لاغر باشند گمان برد كه عضله از جاى رفته جهت آنكه سر كتف را تيز بايد و جايگاه ترقوه را كه از جا بيرون آمده مغاكى بيند .\r\nو علامت خلع ترقوه آن است كه بيمار دست بر سر و بر دوشش نتواند زدن و چون به مجرد دست بردن مذكور به جاى باز نشود و كوفتى داشته باشد بايد كه بر كرسى نشيند و بازوى او را بگيرند و به قوت به بالا بر مىدارد و با اين حركت آن دوش و بيخ بازو را به بيرون مىكشد و ديگرى گردن ديگر و دوش او را نگاه مىدارد ، رداد به دست به جاى مىبرد و در ترقوه شكسته نيز همين نوع مدد لازم بود تا شكسته به محل خود قرار يابد و بيرون رفته بهدجاى بازآيد و جمله را به دست توان دريافتن و بيرون ترقوه هميشه به جانب سر باشد .\r\nو طريق رد بندگاه ران آن است كه ببيند اگر فروسوى آمده يعنى مسترخى گشته همچنان‌كه در سر بندگاه بازو واقع است و علامت آن آن است كه پاى راست نتواند كردن نه از پيش زانو و نه از محل خلع ، او را بكشند و از سوى راست و چپ بجنبانند تا سر استخوان برابر جاى خويش آيد پس به جاى باز برند و نگاه مىدارند و ضماد برنهند و ببندند ، آن‌گاه نوار نرم بگيرند و يك سر نوار را همچو ركابى سازند و پاى او را در آن ركاب كنند و بر ساق و زانوى او ببندند و يك سر ديگر آن را برآورند و بر دوش او بگردانند و بر ميان او استوار سازند كه پاى نتواند كشيدن و چندين بر اين نهج دارند كه سر مهره اندر حقنه سرين قرار يابد .\r\nو اگر به طرف اندرون بدررفته باشد علامت آن ، آن است كه آن پاى درازتر از ديگر پاى باشد و ران به شكم باز نتواند نهادن و از جهت ميل سر مهره استخوان ران\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nبه طرف كش ران آن محل برآمده نمايد . بايد كه بيمار را دو تو دارند چنانچه در حين ركوع مىباشد و شخصى به قوت از اين جانب كه بيغوله ران است او را نگاه دارد و رداد سر ران او را نزديك زانو به دو دست بگيرد و بكشد و به جانب انسى نيكو بجنباند تا مهره به جانب وحشى بازآيد پس بن ران را به بالا بردارد كه جاى او آنجاست و چون برابر جاى خويش رسيد به جاى باز رود و در اين اوقات اگر شخصى ميانگاه رداد را گرفته در اين حركت او را مدد كند صواب بود .\r\nو اگر به طرف بيرون بدررفته باشد و علامت آن ، آن است كه آن پاى او كوتاه‌تر از پاى ديگر باشد و در اربيه او عمقى پديد آيد و مقابل آن محل منتفخ نمايد و زانو بدان ماند كه در قعر افتاده است . آن را هم بدين طريق به جاى بايد بردن ، ليكن كشيدن ران و جنبانيدن بر خلاف آن بايد ؛ يعنى به جانب وحشى ران بايد تا مهره به جانب انسى بازآيد .\r\nو اگر به طرف پيش بدررفته باشد و علامت آن ، آن است كه آن پاى او درازتر از پاى ديگر باشد و پاى دراز تواندكردن و بندگاه بن زانو به درد بسيار دوتو تواند كردن و ليكن ران را به شكم باز نتواند نهادن و بيغوله آن ران آماسيده نمايد جهت حال مذكور و باشد كه بولش بازگيرد به همين سبب و چون خواهد كه به راه رود به تكليف بسيار پاشنه‌اش به زمين رسد .\r\nبايد كه رداد نوارى بيخ ران معلول او بندند و محكم و بر دوش گيرد از برابر و شخصى ديگر هم معاونت كند و آن نوار را به يك بار بكشند چنانچه مريض را از جاى خود بربايند تا بدان آويخته شود و مهره به جاى خويش بازنشيند .\r\nو اگر به طرف پس بدررفته باشد و علامت آن ، آن است كه آن پاى كوتاه‌تر از پاى ديگر باشد و پاى راست كردن و به هم آوردن نتواند و نرمى اندر اين ران او پديد آيد و سر ران به سوى مقعد مايل شود و منتفخ نمايد . آن را هم بر اين وجه مذكور به جاى بايد بردن و به‌هرحال در رد اين عضو تعجيل بايد كردن كه زود رطوبات بدان‌جا ريخته شود و عفونت و تباهى عضو پديد آيد . و در جمله بعد از قرار يافتن مهره در محل خويش ضماد و يا طلا به دستور به كار بايد داشتن و بستن و احتياط كردن چنانچه واضح شد مرارا .\r\nو طريق رد بندگاه زانو آن است كه مريض را بر كرسى نشانند و يك كس بن ران او را نگاه دارد و يكى دست در بغل‌هاى او كند از قفاء و يكى استخوان ساق او بگيرد و بكشد و آن دو شخص او را نگاه مىدارند و سوى خود به بالا برمىكشند و رداد دست بر بندگاه مىدارد تا سر استخوان برابر جاى خويش آيد و خود به جاى افتد ، آن‌گاه ببندند و ضماد برنهند و اين استخوان جز به طرف پيش بيرون نرود .\r\nو طريق رد ابنيه زانو آن است كه سر پاى او را راست فروكشد و آن را به دست بجنباند و به جاى خود باز برند و بر آن جانب كه لغزيده بود رفادها برنهند و ببندند محكم تا ميل نكند و ضماد برنهند و بر بالاى بند و تخته دو ته نهند و چنان ببندند كه پاى دوتو نتواند كردن و چون باز كنند بند را ، زانو به آهستگى دوتو كنند .\r\nو طريق رد بندگاه شتالنگ هم به كشيدن بود چنانچه در زانو گفته شد . ليكن چون تمام از جاى بيرون آمده باشد دشوار به جاى باز مىشود بايد كه چوبى بر زمين محكم كند و بيمار را به قفا بازخواباند ، چنان‌كه اين چوب اندر ميان هر دو ران او باشد و كرباس چند بر دور اين چوب پيچند كه هرگاه پاى بيمار مىكشند بن ران او از اين چوب خسته نشود ، پس قدم او بگيرند و بكشند به قوتى تمام و يك مرد پاى او فروكشيده نگاه\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nمىدارد تا خوب بدين‌گونه كشيده شود ، بندگاه به جاى باز شود و بعد از آن به دستورى ضماد بزنند و ببندند و بند چنان بايد كه به كف پاى فرود آورند و برگردانند و بر بالاى شتالنگ بند كنند . و در كشيدن پى پاشنه را نگاه دارند تا دردمند نشود . و بيمار را تا چهل روز از رفتن بازدارند و بعد از آن مدت‌ها آهسته آهسته به حركت درآيد . و اگر بعد چهل روز معلوم گردد كه نيك به جاى نرفته ، باز بكشند به دستور ليكن مدتى سرپاى او را در آب گرم و روغن‌هاى نرم و لعاب‌هاى نيم گرم نهند ، آن‌گاه به جاى برند تا الم كمتر باشد و در جمله همين نوع مرعى دارند و مخدرات خوردن و طلا كردن اينجا بيشتر واجب آيد كه وجع و الم اين صعب بود .\r\nاين است فى الجمله طريق ردّادى و چون وقوع خلع و وثى اين اعضا ميسر است بدين‌ها تصريح شد و هركه اين مقدار نيكو دانست استخراج باقى بر او آسان بود .\r\n\r\nشكستگى استخوان‌ها\r\nببايد دانست كه استخوان‌ها بعضى از دراز شكسته شود و بعضى از پهنا .\r\nو آنچه از دراز شكسته شود گاه بود كه درزى باشد بر يك روى استخوان و آن را صدع گويند و گاه بود كه در زير هر دو روى عظم گذشته باشد .\r\nو آنچه از پهنا شكسته شود ، گاه بود كه تمام كرد شكن شود و آن را دوروى گويند و گاه بود كه درزى بر عرض افتاده باشد از يك روى .\r\nو گاه بود كه بعضى با درازى لختى از پهنا هم شكسته شود .\r\nو باشد كه بعضى چاىها لختى از دراز شكسته شود همچو قلم .\r\nو گاه بود كه شكستگى شاخ شاخ شود .\r\nو گاه بود كه استخوان ريزه گردد .\r\nو گاه باشد كه نيك خرد گردد و از آن آواز خشخاش مىآيد .\r\nو هرگاه استخوان تمام پاره و ريزه شود جايگاه شكستگى از برابر يكدگر برهم افتد .\r\nو باشد كه بعضى پاره‌ها در غشاى كه بر استخوان پوشيده است و در گوشتى كه بر حوالى اوست بخلد و بدان سبب درد و آماس پديد آيد .\r\nو اكثر شكست‌هاى ناهموار از قرحه خالى نباشد .\r\nو هر عضوى و جدائى كه استخوان آن تمام شكسته شده دوتو گردد .\r\nو صعب‌ترين شكستگى آن بود كه استخوان گرد شكسته شود ، از بهر آنكه مشكل‌تر و ديرتر بسته گردد .\r\nو هر استخوان كه محكم‌تر بود ، شكستگى آن ديرتر درست گردد .\r\nو از استخوان‌هاى شكسته جز استخوان اطفال باز نرويد به جهت قرب ايشان به مبدأ و ترى و نرمى اعضا .\r\nو استخوان جوانان و پيران اگر چه باز نرويد اما بسته گردد و بدان جهت كه لحامى همچو غضروف بر حوالى آن جايگاه پديد آيد و آن را فراهم گيرد و محكم كند و آن لحام را اطبا دشبد گويند .\r\nو از همه استخوان‌هاى تن مردم استخوان بازو دشوارتر بسته گردد ، پس استخوان ساعد ، پس ترقوه كه شكستگى آن از اندرون بود .\r\nو استخوان ران و ساق زودتر و آسان‌تر بسته گردد .\r\nو استخوان مردم صفراوى و خشك‌مزاج ديرتر بسته گردد جهت قلت لزوجت در خون ايشان .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nو استخوان‌هاى كم‌مغز هم دير بسته گردد ، چنانچه به تجربه يافته‌اند كه اكثر غضروف بينى اندر ده روز بسته گردد و استخوان پهلو اندر بيست روز و استخوان ساعد از سى تا چهل روز و استخوان راست ران اندر پنجاه روز و بعضى تا سه ماه و چهار ماه هم رسد . و استخوان لثه و لحى در سه هفته بسته گردد و چنبر گردن در يك ماه و استخوان بازو تا چهل روز و استخوان ساق همچون استخوان ران بود .\r\nو هر شكستگى كه بر بندگاهى درست شود حركت آن عضو بدان سبب دشوار گردد جهت پديد آمدن بندى و گرهى بر استخوان و صلب شدن بندگاه و مدت‌ها بايد كه آن نرم شود .\r\nو آنچه بر بندگاه استخوان‌هاى كوچك درست شود صلب‌تر گردد و همچنين هرچه در بندگاهى افتد كه مجاورت استخوان‌ها به يكديگر نزديك‌تر باشد و كشادگى و پهنى كمتر چون بندگاه شتالنگ .\r\nعلامت بسته شدن استخوان آن است كه رنگ خون بر ظاهر پوست پديد آيد از بهر آنكه چون شكسته درست شود ، طبيعت از آن ماده كه آنجا آماده كرده بود براى اصلاح و تغذيه مستغنى شود و به ظاهر دفع كند .\r\nو كسى كه طريق شكسته بستن داند او را مجبر گويند .\r\n\r\nدستور العلاج هر شكستگى\r\nكه در او زخمى و قصور عصبى و عضله نبود و خلعى و وثى به آن نباشد ، آن را به طريقى كه در ردادى گفته شد بايد كشيد به احتياط و سر استخوان و دندان‌هاى او را برابر يكدگر آوردن و به دست هموار داشتن و به نظام خود باز بردن ، آن‌گاه ضماد و رفاده و غيره برنهادن و بستن .\r\nو در جمله ردادى و مجبرى كشيدن به مقدار ضرورت بايد كه اگر زياد كشند و زورى بىقاعده كنند يمكن كه مورث وجع مهلك يا آماس و تب و استراخاى عصب شود . و اگر كم كشند استخوان‌ها به محل خود مقابل نشوند و به نظام خود باز نتواند رفتن و هموار نگردند و مقصود حاصل نشود .\r\nو در جبر شكستگى تعجيل بايد كرد و پيش از آن كه محل آن صلب شود و مانع آن بستن شود و يا آماسى پديد آيد و طبيعت عضو فاسد گردد و تدارك نپذيرد .\r\nو بايد كه بند را زود زود بگشايند كه بسيار هوا دريافتن نگذارد كه دشبد محكم گردد و در بستن سخت محكم نبندند كه بسيار بود كه عضو را محكم بندند و دير گشايند ، عضو بميرد و پوسيده شود و آن هنگام جز بريدن و به دور فكندن چاره نباشد .\r\nو بايد كه گاه گاه اندك حركتى فرمايند آن مقدار كه احتمال كند تا طبيعت عضو كسلان و مرده نشود و در حركت مبالغه نكنند كه مانع بسته شدن بود .\r\nو از هر چيزى كه خون را لطيف كند و يا ماده دشبد را تحليل مىدهد مثل طعام‌ها و ضمادهاى گرم و رقيق و حمام و آب گرم و تعب‌ها و جماع و خشم و هواى گرم و دواهاى گرم و امثال اين‌ها پرهيز بايد كرد .\r\nو آسايش و آرامش و هواهاى خوش و طعام‌هاى مغذى و غليظ چو هريسه و كله‌پاچه و تربد چرب و حليم جو و گندم و برنجينيه و شكنبه و بريان بزغاله و اشباه آن اختيار كردن .\r\nو گفته‌اند كه سكنجبين كه اندر آن خربق يا غاريقون كرده باشند اندك‌اندك مزيدن ماده صالح را به عضو مؤف كشد و بر بسته شدن يارى دهد . و خوردن\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nفادزهر حيوانى و موميايى در اين ابواب سخت نافع بود و مجرب است .\r\nو هرگاه كه بسته شدن استخوان‌ها از مدتى كه آن را بايد بگذرد و بسته نشده باشد و محكم نگشته ، ببايد دانستن كه آنجا ماده‌اى است كه از آن دشبد تولد نكند . پس آن موضع را به رفق تمام به ناخن ببايد خاريد و كف دست بر آن ماليدن چندان‌كه آن موضع را گرم كند و ماده بد تحليل پذيرد و خون متين بدان‌جا ميل نمايد و بعد از آن دشبد محكم برويد .\r\nو بسيار باشد كه رنگ استخوان بگردد و پوست‌ها از آن برمىخيزد و بدان سبب حاجت آيد كه بند را بگشايند و هرگاه اين حال بود تخته نشايد بستن و به رفاده اكتفا بايد نمود .\r\nو بسيار باشد كه شكسته را راست كرده باشد و بسته ، ناگاه دردى عظيم تولد كند ؛ آن را بايد گشادن و تسكين درد كردن ، پس دگر بار بستن .\r\nو گاه باشد كه استخوان راست كرده را از همديگر پريشان بايد كردن و بىنظام گذاشتن تا بيمار از رنج و الم آن خلاص شود و هلاك نگردد .\r\nو هر شكستگى كه از درازا بود آن را محكم‌تر بايد بست چنانچه شكاف وى فراهم فشارده شود .\r\nو آنجا كه سر استخوان شاخ شاخ شده باشد و آن را شظايا گويند ، به قوت تمام و به آلت‌ها و به ريسمان ها آن را نيك ببايد كشيد تا شظايا برابر يكديگر شود و هريك به جاى خويش به اندام بازنشيند و در اين حين به دست نيك ببايد ماليدن و راست و اسطبر داشتن ، آن‌گاه عضو را از كشيدن به آهستگى بازگذاشتن و بستن .\r\nو اگر پاره استخوان از اصل جدا شده باشد و غشا و عضله را مىخلد و درد زياده مىشود ، آن موضع را بايد شگافت و آن را بيرون گرفتن و اگر نتوان گرفتن ، زوايد آن را ببايد بريد و چون شكاف جراحت را فراخ بايد ساختن ، مصلحت عضل‌ها و عصب‌ها و شرايين آن را نگاه بايد داشتن .\r\nو آنجا كه دانند كه آفتى تولد مىكند مهمل بايد گذاشت .\r\nو آنجا كه استخوان نيك ريزه شده باشد جمله را اگر ممكن بود بيرون بايد آوردن .\r\nو آنجا كه همچو خشخاش آواز مىدهد ليكن از اندام خود بيرون نرفته اميدوار بود كه چون ببندند بر حوالى آن‌ها دشبد بسته گردد و جمله را فروگيرد .\r\nو آنجا كه با شكستگى جراحتى و قصورى عصبى با خلعى و يا وثى افتاده باشد ، طريق جراحى و ردادى و مجبرى جمله مرعى بايد داشتن چنانچه مبين گشته . و تاخير جبر و رد جهت جراحت نشايد كردن ، زيرا كه تا وقت درست شدن جراحت موضع صلب گردد و راست نتوان كردن مگر به كشيدن صعب و از آن دردى عظيم تولد كند و باشد كه خطرى بزرگ‌تر افتد .\r\nو گاهى كه چنان تقصيرى شده باشد و بيم خطرى عظيم از راست كردن عضو ببيند اولى آن است كه بگذارند تا همچنان كوژ برويد زيرا كه كوژى يك عضو بهتر از خطر آن بود .\r\nو همين ملاحظه بايد كردن آنجا كه كوژ رسته را خواهند كه باز بشكند و راست ببندد .\r\nو طريق منع آماس به فصد و ادويه و اشربه و تليين طبع و غيره و طريق رد خون و منع از جراحات و علاج اعصاب و كوفتگى اعضا جمله همان است كه در مباحث كوفت‌ها و جراحت‌ها و ردادى گفته شد . و استخراج اليق و امتزاج آن‌ها بر عاقل مخفى نخواهد بود همچنين اوقات استعمال آن‌ها .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nبدان‌كه طريق بريدن شظيه آن است كه نمدى نرم سوراخ كنند به اندازه شظيه و بر آن محل خليدن بر شظيه نهند و سر شظيه را بدان سوراخ بيرون آورند به مقدارى كه ممكن بود . و بايد پس پوستى هم بر آن شكل بر زير نمد نهند و شظيه را هم بدين پوست بيرون آورند و دست بر پوست و نمد فشارند به طرف اصل شظيه چندان‌كه منشار بر آن اصل نشيند و آن را از اصل بردارند و منشار به غايت نازك و تيز مىبايد .\r\nو طريق بستن به رفاده و تخته و غيره آن است كه چون عضو را كشيدند و به دست هموار و به نظام اصلى باز داشتند ، اول رفاده‌هاى كتان نرم و پاكيزه بر تمام محل شكسته نهند و به عصابه پيچند ، پس‌بندى مضبوط بر آن بندند و همچنين تا چهار روز همچنين او را در گوشه مىدارند و بعد از آن چهار تخته نرم و هموار و نرم از چهار طرف آن بر بالاى رفاده نهند ، اگر آن عضو را اطراف اربعه باشد و به عصابه پيچند و بندهاى عصابه‌ها را چنان بندند كه لختى بر جايگاه دست افتد از دو طرف و باقى بر جايگاه كبر تا آن را فرا گيرد .\r\nو جايگاه شكستگى را سخت‌تر از حوالى بايد بست .\r\nو شكستگى بزرگ را به سه عصابه بايد بست :\r\nيكى بر رفاده‌ها تا آن را تنگ فروگيرد و جايگاه را سخت‌تر .\r\nو دوم بر تخته تا محكم نگاه دارد و فضول را از جايگاه شكستگى بازدارد .\r\nو ديگرى بر مجموع جهت استحكام جمله .\r\nو بند عصابه نخستين را از فروسوى به طرف بالا بايد پيچيد و بند عصابه دوم را برعكس و بند عصابه سوم را به هر دو نوع چنانچه جمله را فرارسد .\r\nو پهناى عصابه درخور شكستگى هر عضو بايد چنانچه عرض عصابه سينه و پهلو به قرب يك شبر بايد و عرض عصابه ساق و ساعد از سه انگشت بود تا چهار انگشت و از انگشتان كمتر و بر اين قياس در باقى و اين به راى مجبر متعلق بود .\r\nو هرچند عضو شكسته بزرگ‌تر بود ، تخته ديرتر بايد نهاد ؛ زيرا كه زود بستن كوفت كند و غذا بد رسد مگر آنجا كه ترسند كه عضو كوژ شود و آفت آن بزرگ تر بود و اگر همه روز نخستين باشد كه تخته بر بايد نهادن و تحقيق آن به مجبر ماهر متعلق بود .\r\nو بعد بستن هم دير دير بايد گشادن و رفاده و تخته بند هم بيشتر بايد .\r\nو بقراط مىگويد كه بسته را روزى مىبايد گشاد و روزى نه ، تا به بيمار ضجر نشود و خارش رنجه ندارد .\r\nو هربار كه بگشايند بر همان گونه كه بسته بودند باز بايد بست و شكل بندد و نهاد رفاده‌ها و تخته‌ها نشايد گردانند تا آنچه بسته مىگردد تباه نشود و عضو از شكل خويش نگردد نشود و پيچيده نشود و درد نخيزد .\r\nچون هفته بگذرد در هر چهار روز يك بار بايد گشاد يا در هر پنج روز ، از بهر آنكه پس از هفته از آماس و خارش ايمن شوند و بند را نيز اندك‌اندك سست‌تر كنند تا غذا بدان محل بهتر راه يابد .\r\nو اندر دور كردن تخته شتاب نبايد كرد و اگر چه كمان افتد كه بسته شده ، جهت آنكه ممكن بود كه هنوز دشبد محكم نشده باشد و عضو پيچد و كوژ بماند .\r\nو بسيار بود كه ده روز يا بيست روز تخته بسته بايد دارند و ليكن همواره احتياط مىكنند تا اگر لون پوست و حال گوشت متغير شود به تدارك آن مبادرت نمايند .\r\nو بعضى مجبران هرگاه كه بند بگشايند به آب نيك\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nفاتر نطول كنند تا ماده دشبد بدان‌جا بيشتر آيد و بعضى روغن و آب گرم را پيش از آنكه ببندند نطول كنند تا عصب‌ها را نرم كند و الم كشيدن كمتر شود .\r\nو ليكن در وقت بستن تجويز نكنند زيرا كه نگذارد كه دشبد محكم شود .\r\nو آنجا كه ضماد يا طلا بر آن خشك شده باشد و درد خواسته و خواهند كه بگشايند ، اندكى روغن طلا كردن جايز بود به تخصيص كسانى را كه مزاج تر بود .\r\nو آنجا كه با شكستگى جراحتى رسيده باشد ، رفاده و تخته از جايگاه جراحت دور بايد داشت و اين چنان بود كه جايگاه جراحت را برهنه گذارند و بر حوالى آن رفاده‌ها و تخته‌ها برنهند و ببندند بر شكل موافقت و جراحت را برهنه مرهم مىنهند و رفاده . گرد جراحت را به چيزهايى كه منع آماس مىكند تر مىدارند . و آن جا كه محل كوفتگى را در غير جراحت بيم آماس باشد هم رفاده آن محل به موانع آماس بايد آلاييد .\r\nو بعضى مجبران رفاده بر حوالى جراحت نهند و تخته را بستن چنانچه مرهم بدان فروشود و ريم و چرك از وى بيرون آيد و بر بالاى جراحت بندند چنانچه به جراحت نرسد و لته بر روى آن پيچند تا مگس و هواى گرم و سرد به جراحت نرسد .\r\nو بعضى در منع آماس و رفع خارش قيروطى فرموده اند ماليدن ليكن آنجا كه جراحت باشد استعمال قيروطى و روغن نشايد كه بيم تعفن بود .\r\nو در جمله احوال زخم و شكستگى را از سرماى مفرط و گرماى مفرط نگاه بايد داشت و از عطسه و سرفه و بلند كردن آواز حذر بايد نمودن . و اگر تعفنى ناگاه در گوشت آن محل پديد آيد در اصلاح آن بايد مبادرت نمودن چنانچه در جراحت و غيره دانسته شد ؛ ليكن آنجا به احتياطتر بايد نمودن در طلا و ضماد ترياقات و مصلحات عظيم داخل بايد ساختن .\r\nو چون خواهند كه بندگاه دشبد صلب را نرم سازند گاهى كه تغيير آن اراده كنند به راست داشتن عضو كوژ يا باز شكستن و نو بستن ، بگيرد خرما و دنبه از هر يكى جزوى ، روغن شيره نيم جزو به هم سرشته نيم گرم ضماد مىكند .\r\nديگرى تخم بيد ، انجير پاك كرده و نيم كوفته با هم‌وزن آن روغن گاو و چهار يك وزن او انگبين سرشته و بعضى سكبينج با جاوشير يا جدوار يا جندبيدستر هم اضافه كنند و حلپه در سركه پخته و طبيخ بيخ بشكال طلاى قوى باشد و بعضى اين تراكيب را به سركه مقوى كنند و به اشق داخل كرده بهتر آيد .\r\nدر اورام صلبه محللات بسيار مذكور گشته ، اگر احتياج افتد از آن‌ها نيز به كار دارند .\r\nو چون استرخايى اندر مفاصل از كشيدن بىقاعده افتاده باشد به ضمادهاى قابض تدارك بايد كرد و ابهل و جوز سرو و زعفران و دارچينى و اقاقيا اندر طبيخ وج سرشته ضمادى آزموده است .\r\nو گاه باشد كه در كسر و جبر ، المى به معده يا جگر رسد . تدارك آن‌ها به مقويات و مصلحات لازم بود از آنچه در علاج درد و ضعف معده و جگر به محلش مبين خواهد شدن .\r\nو ضمادى كه در الم يافتن معده از اين احوال مجرب است اين است : سيب پخته و پاك كرده پنجاه درم ، گل سرخ ده درم ، اقاقيا و مصطكى و برگ مورد از هريكى پنج درم ، زعفران و جوز سرو از هريكى يك درم ، همه كوفته و به آب لسان الحمل سرشته .\r\nو ضمادى كه در الم يافتن جگر مجرب است اين است : صندل سرخ و سفيد و گل سرخ و بنفشه خشك از هريكى پنج درم ، آرد جو سه درم ، زعفران يك درم ،\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكافور نيم درم ، جمله كوفته و به گلاب و روغن گل سرشته .\r\nديگرى مغاث و گل ارمنى و برگ مورد جمله كوفته و به گلاب و روغن گل سرشته .\r\nو بدان‌كه گاهى كه مريض را از كوفت و تعب و زجر كسر و جبر حرارتى و تبى پديد آمده باشد ، آن جا مراعات الم و كسر بيشتر بايد كردن ، چه آن حرارت عرضى بود و اگر به مراعات آن خنكىها داده شود كوفت و الم را زياده سازد و يمكن كه چون زخمى هم باشد ، آن زخم خراب شود به تخصيص از آب سرد خوردن و غذاى لطيف هم به دشبند بد باشد .\r\nو آنجا كه مرض ديگر چون رعشه و اختلاط عقل و سدر و سكته و اشتباه آن از تباه شدن استخوان‌هاى سر افتاده باشد چاره جز آن نباشد كه پوست سر را بشكافند و آن استخوان‌هاى تباه شده را آنچه توانند و بىخطر باشد بيرون آورند تا آن اعراض بر طرف شود و اگر خطرى ممكن بود در بيرون آوردن مبالغه نكنند و بسيار كسان را استخوان سر بيرون كرده‌اند چنانچه پرده را انقصانى نرسيده و رعايت آن جراحت كرده‌اند و گوشت بر آن موضع رسته است و درست شده صحت يافتند .\r\nو به‌هرحال چون دشبد قوى بر استخوان سر نمىرويد ، شكسته آن را اگر چه تباه نيز نشده باشد ، بيرون كردن لازم بود كه از جمع آمدن صديد در مغز ايمن گردد و در استخراج آن‌ها نيز احتياط بايد كرد تا آفتى به غشا و دماغ نرسد و از هواى آن حفظ آن واجب‌تر بود .\r\nو در جراحى هم احتياط بايد كرد كه رفاده و ضماد و غيره بر آن باز نشود و در اول حال كه مىشكافد پوست سر را اصلى بايد شكافتن چنان كه شكاف شكستگى بود گاهى كه شكاف كسر يكى و راستا بود .\r\nحكايت : گويند كه شخصى جراح استاد بود كه استخوان تباه شده سر را ببريدى و استخوان سر سگ را و يا جانوران ديگر به جاى آن وصل كردى جهت حمايت مغز و پوست را بر بالاى آن بدوختى و مراعات كردى تا بروييدى و محكم شدى و اين از عجايب است .\r\nاما آنجا كه اين امراض مذكوره از جهت آفت غشايى بود كه در اندرون قحف است يا از آفت غشاى دماغ اصلاح آن را مجال نباشد و اگر بر استخوان سر درزى كه آن را صدع گويند پديد آيد و آن همچو موى باريك پيدا بود ، آن را بايد تراشيدن چندان‌كه اثر آن نماند ، مبادا كه سبب تباهى شود و محل آن را هم به دستور مذكور شكاف بايد كرد و بعد از حيل ، آن پوست را باز دوختن و اصلاح كردن . و اگر صدع بدان روى ديگر رسيده باشد اندر تراشيدن افراط نبايد كرد .\r\nو آنجا كه از شكستن پهلو ضيق نفس و سرفه خشك و خليدن و درد درون و نفث خون پديد آيد به جهت رسيدن آفت آن به حجاب و غشاى درونى ، آن را به دست راست بايد داشتن و بستن به دستور .\r\nو باشد كه به درون فرونشسته باشد و آن را به لمس همواره دريافتن و آن را نيز به دستكارى راست بايد كرد . و بعضى به محجمه آتش آن را برآورند بعد هفته ، اما اولى آن بود كه كرباس خام را به سريش و سپيده خايه مرغ و مقل ارزق سوده آلاييده و بر روى پوست آن محل چسپانند و سه روز همچنان بگذارند تا بر آنجا نيكو خشك شود و پره پهلو را باز كشد و برآورد و اگر به خود بازنيايد آن را باز از روى آن به يك بار درست بركشيدن تا پره پهلو هموار شود و اگر نشد مكرر كنند و بعد از آن چند روز آن را بسته دارند و اگر حاجت به تقويتى و رعايتى باشد ،\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nضمادى يا طلاى مقوى به كار دارند .\r\nاين است فى الجمله بيان طريق كسر و جبر .\r\nو هركه اين دستورها را نيكو بداند او را علاج آن آسان باشد .\r\nو چون جبر از قسم دستكارى پرخطر است از استاد ماهرى البته مىبايد ديدن و آموختن ، بنابراين تفصيل در هر كسرى نكرديم چنانچه در رد واقع است و بر قانون كلى اختصار نموديم تا اگر استاد حاضر نباشد و ضرورتى افتد فى الجمله ملاحظه توان كردن و اللّه اعلم بالصواب .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nواژه‌نامه\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nآ\r\nآبكامه : نان خورشى و نوعى از گوارشن بوده است به طعم ترش و آن را از نان خشك گندم يا جو كه در آب خيسانده و مدتى براى خمير در آفتاب نهاده‌اند حاصل كنند\r\nآبى : به\r\nآتشك : سوزاك\r\nآجام : ج اجمه به معنى نيستان و نيزار\r\nآردينه : آنچه از آرد كنند ، آشى كه از آرد پزند\r\nآكله : خورنده ، هر قرحه كه گوشت را خورد ، خوره ، خوره‌باد\r\nآمله : آملج ، نام درختى هندى كه ثمر آن را نيز آمله گويند ، طعم آن ترش\r\n\r\nالف\r\nابخره : ج بخار ، بخارها\r\nابط : زبل بغل\r\nابطى : بغل\r\nابلوج : معرب از فارسى آبلوچ ، قند سفيد يا شكر سفيد يا قند سوده يا قند نرم سفيد يا قند مطلق و يا شكر مطلق\r\nاتم : تمام‌تر ، كامل‌تر\r\nاثمر : پرميوه‌تر ، سودمندتر\r\nاجاصيه : آش آلو ، آلوبا\r\nاحتقان : درد شكم گرفتن از بند آمون بول ، شاشبند شدن ، حقنه كردن ، تنقيه كردن ، با داروى ريختنى با حقنه مداوا كردن\r\nاحتلام : خواب ديدن ، انزال در خواب ، جنب شدن در خواب ، مطلق انزال\r\nاحلاف : جمع حلف ، هم‌عهدان ، سوگند دادن\r\nاحليل : سوراخ قضيب ، مخرج بول از شرم مرد\r\nاحول : كژ چشم ، دوبين ، كسى كه يك چيز را دو ببيند ، لوچ\r\nاختلاج العصاء : برجستن اندام ، جنبيدن و پريدن اندامى بىاراده\r\nاختلاج : پريدن رگ‌ها و چشم يا قسمتى ديگر از بدن ، تشنج\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nادكن : تيره‌گون ، دودگون ، خاكستررنگ ، مايل به سياهى ، نيلگون\r\nادهان : ج دهن : روغن\r\nارتعاد : لرزيدن ، ارتعاش\r\nارجوحه : طنابى دولا بر بالايى آويخته باشد كه بر آن نشينند و در هوا آيند و روند ، تاب ، گهواره\r\nارخا : سست كردن\r\nارزق : مقلوب ازرق ، نيلگون\r\nارزيز : نوعى از معدنيات باشد سپيدرنگ\r\nارق : بىخوابى ، نهر و جوى\r\nارق : رقيق‌تر\r\nازدراد : لقمه فروبردن\r\nاسپست : علفى است كه به تركى يونجه خوانند\r\nاستحالت : از حالى به حالى گرديدن ، از حال بگرديدن\r\nاستحصاف : استوار گرديدن ، مستحكم شدن ، تنگ و خشك شدن ، تنگ شدن سوراخ\r\nاستره : آلتى است كه بدان سر تراشند و به عربى موسى گويند چون موى سر را بدان بسترند يعنى پاك و محو سازند به اين اسم موسوم است .\r\nاستيلا : دست يافتن ، غالب آمدن ، بر تريف چيره شدن .\r\nاسطقسات : ج اسطقس ، عناصر اربعه\r\nاسلم : عرق اسلم ، باسليق ابطى است يعنى رگ با سلامت‌تر و باسليق ابطى را با سلامت‌تر از بهر آن گفته‌اند كه اندر زير آن شريان نيست و اندر زير باسليق ماديان شريان است و نيش رگ‌زن به خطا به شريان نيايد .\r\nاسن : متغير شدن آب ، برگرديدن آب از مزه و رنگ\r\nاشقر : رنگى ميان سرخى و زردى\r\nاشنان : * ج شنّ : به معنى مشك كهنه ، * ج شن : سنگ ريزه خردتر از ريگ و درشت‌تر از ماسه\r\nاشنان : ج شن ، به معنى مشك كهنه\r\nاشواق : ج شوق ، آرزومندىها\r\nاصهب : ميگون\r\nاعانه : اعانت ، كمك\r\nاعياء : مانده كردن ، به تعب و رنج انداختن حركت ، مانده شدن از بسيارى رفتن يا حركت\r\nاغانى : ج اغنيه ، سازهايى كه بدون نفخ و دم نواخته مىشود مثل چنگ و رباب\r\nاغبر : آنچه به رنگ خاكى باشد ، گردآلوده\r\nافاقه : بهبود يافتن ، صحت يافتن\r\nافواه : ج فوه ، به معنى دندان\r\nاقتم : سياه‌فام يا خاكسترگون\r\nالبان : ج لبن ، آنچه از شير مىسازند الثغ : آنكه در زبانش شكستگى باشد يعنى حرف س را ث يا ر يا غ يا حرفى را به جاى حرف ديگر تلفظ كند ، نيكو برداشته ناشدن زبان به جهت گرانى\r\nاليق : لايق‌تر ، سزاوارتر\r\nاماج : نوعى از آش آرد است ، اوماج نيز گويند .\r\nامشاج : ج مشج ، آب مرد آميخته با آب زن و خون آن\r\nانبويه : هرآنچه بوى افشاند ، بوىدهنده\r\nانبيق : يكى از قسمت‌هاى سه‌گانه قرع و انبيق ، ظرفى است براى تقطير مايعات و گرفتن عصاره و عرق\r\nانتفاخ : بر آماسيدن چيزى ، باد گرفتن ، آماسيدن ، بردميده شدن\r\nانحدار : به نشيب فرود آمدن ، پايين آمدن ، فرود آمدن ، سرازير شدن\r\nاندرزا : گاو زهره را گويند و آن سنگى است كه در ميان زهره گاو يا شيردان او متكون مىشود\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاندمال : به شدن و نيكو گرديدن ريش\r\nانذار : آگاه ساختن و ترسانيدن ، بيم كردن\r\nانسى : طرف درون عضو ، جانب چپ از هر چيز\r\nانطفا : فرونشستگى ، خاموش شدن آتش\r\nانفحه : چيزى است زردرنگ كه از شكم بره و بزغاله شيرخواره برآيد\r\nانگژد : مطلق صمغ‌ها را گويند عموما و صمغى باشد به غايت بدبوى و آن را به عربى حلتيت خوانند و آن را انگژد به سبب آن گويند كه صمغ درخت انگدان باشد و اصل آن انگدان ژد باشد چه ژد به لغت فرس به معنى صمغ است ، انغوزه\r\nانيق : خوب و عجيب و نيكو\r\nاوتار : ج وتر\r\nآورده : ج وريد\r\nاوعيه : ج وعاء : ظروف و آوندها\r\nاوفق : وافق‌تر ، مناسب‌تر ، شايسته‌تر\r\nاهوال : ج هول ، به معنى ترس ، بيمناك\r\nاير : آلت تناسل\r\nايسر : آسان‌تر ، جانب چپ\r\n\r\nب\r\nبادشنام : به معنى بادشفام است . بادشفام و بادژنام سرخى مفرط كه از غلبه خون بر رخ و ساير اندام‌ها ظاهر شود و سرخ باد نيز گويند .\r\nباسط : فراخ‌كننده ، گستراننده\r\nبثر : آبله ريزه برآوردن روى كسى\r\nبثره : آبله كوچك و دانه خرد كه بر عضو برآيد\r\nبج : شلتوك ، ارز ، برنج * بز * چوزه مرغ * نوعى پرنده دريايى به لغت اندلس نام قطلب است درختى كه ميوه آن سرخ‌رنگ است .\r\nبحارين : ج بحران\r\nبخولگاه : به نظر مىرسد محل اتصال ساق پا و كف پا باشد\r\nبدخ : گردن‌كشى كردن ، بزرگ‌مرتبه گرد ژدن\r\nبذل : دهش ، انعام و احسان\r\nبراز : فضله ، مدفوع\r\nبرص : بيمارى است كه بر پوست بدن پديد آيد و جاجا سپيد گردد سپيدتر از رنگ پوست\r\nبرغست : تره بهارى باشد كه آن را بپزند و آدمى و چارپايان خورند\r\nبزرقطونا : اسفرزه\r\nبطايح : ج بطيحه ، زمين‌ها كه در آن آب جمع شده باشد و به فارسى مرداب گويند\r\nبطم : بنه ، نام درخت سقز ، ثمر درخت سقز\r\nبطوء : آهستگى ، كندى\r\nبطى : آهسته و سست و كند ، درنگ‌كننده و آهسته\r\nبطيخى : نسبتى است به بطيخ كه خربزه باشد\r\nبغرا : خوك نر ، گراز\r\nبكسمات : بقسمات ، نوعى از نان روغنى باشد كه روى آن را مربع مربع بريده بپزند و بيشتر مسافران به جهت توشه راه بردارند ، نان سوخارى\r\nبلادت : كندذهنى ، كودنى ، سستى خاطر\r\nبلاهت : بىعقلى ، نادانى\r\nبلل : به شدن ، دورى يافتن از بيمارى\r\nبنصر : انگشتى كه ميان وسطى و خنضر است ، انگشت ميانه انگشت كوچك و وسطى ، انگشت چهارم از جانب شصت\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nبوسليك : نام مقامى از جمله دوازده مقام موسيقى\r\nبهق : علتى است و آن پيسى ظاهر پوست باشد غير برص ، مأخوذ از بهك فارسى كه به سبب برودت مزاج و غلبه بلغم بر خون يا آميزش صفراى سياه با خون عارض گردد .\r\n\r\nپ\r\nپيسر : پيسرك كه پرنده‌اى است سياه به قدر گنجشك و در سقف عمارات آشيانه كند و شايد لفظ مذكور محرف پرستوك باشد .\r\nپيسه : سياه و سفيد به هم آميخته كه به تازى ابلق گويند\r\n\r\nت\r\nتاوه : تابه ، مبدل تابه\r\nتبن : كاه\r\nتثاؤب : خميازه كردن\r\nتجويف : نزد اطبا فضايى كه در باطن باشد\r\nتخطيط : مخطط بافتن\r\nتخليط : درآميختن\r\nتخمه : ناگوارد ، به معنى بدهضمى طعام كه از ابتلاى معده پيدا شود\r\nترتيل : هويدا كردن\r\nترعرع : بر باليدن كودك ، باليدن كودك و نشو و نمو كردن ، جوان شدن كودك\r\nترمس : گياهى است ترش‌مزه كه در آش‌ها كنند ؛ بار درختى كه دانه آن پهلودار باشد ، خرنوب ، باقلاى مصرى و باقلاى شامى\r\nترهل : نرم گوشت شدن و نرم شدن عضو ، سست شدن ، رخاوت\r\nتريد : تريت است كه ريزه كردن نان باشد در شير و دوغ و غيره\r\nتزحر : پيچاك كردن شكم و دم برآوردن ، به بيمارى زحير مبتلا شدن ، روان شدن شكم\r\nتسيير : راندن ، در اصطلاح منجمان تسيير اخراج بعد است از درجه دليل تا آن درجه كه مدار حكم بدوست و در بيشترى از تسبيرات كه رانند مدت هر درجه‌اى را سالى شمرند و گاهى ده يا صد هزار سال و گاهى يك روز يا كمتر\r\nتشبث : چنگ در زدن ، دست در زدن به چيزى\r\nتشتت : پراكنده شدن ، پريشانى\r\nتشقق : شكافته شدن\r\nتعارض : يكديگر را پيش آمدن ، خلاف يكديگر آمدن\r\nتعضض : احتمالا از ريشه عض به‌معناى بدخويى\r\nتعليق : درآويختن\r\nتعويذ : آنچه از عزايم و آيات قرآنى و جز آن نوشته جهت حصول مقصد و دفع بلاها با خود دارند ، مجازا به معنى آنچه از ادعيه اعداد اسماى الهى نوشته در گلو و بازو بندند جهت پناه دادن از بلايات .\r\nتغاير : تغاير الاشياء ، اختلافات آن‌ها ، غير همديگر شدن\r\nتغلى : بره يك ساله\r\nتفاريق : ج تفريق ، جدا نمودن ، پراكنده\r\nتفه : اندك ، طعامى كه مزه حلاوت و ترشى و تلخى نداشته باشد ، بىمزه\r\nتقاوم : ايستاده شدن ، بعض قوم براى بعضى\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nتقشف : تيرگى و خشونت جلد ( پوست )\r\nتقطير البول : بيرون آمدن بول اندك‌اندك بارها به اراده و آن حالتى بين عسر و استرسال\r\nتلبس : پوشيدگى و پوشيدگى لباس\r\nتمريخ : روغن با دارو ماليدن ، چرب كردن\r\nتمطى : خميازه ، كشواكش ، يازيدن و خراميدن\r\nتململ : بىآرام شدن در بستر ، بىآرامى كردن و برگرديدن از جانبى به جانبى از بمارى و اندوه\r\nتنقيه : پاكى و صافى و پاك كردن\r\nتوزى : قبا و جامه تابستان بسيار نازك را گويند و آن از كتان بافته‌اند ، جامه منسوب به شهر توز كه شهرى است از ملك فارس\r\nتوطن : جاى گرفتن ، وطن گرفتن ، اقامت در جايى كه گويى وطن است .\r\nتيس : نر از آهو و بز\r\nتيوعات : ج يتوع : هر تره كه وقت شير از وى برآيد .\r\n\r\nث\r\nثار : كينه\r\nثرب : ( معرب چربى و چربو ) چادر پيه و آن پيه رقيقى است كه معده و امعا را فراگرفته\r\nثفل : تفاله ، ته‌نشين آب و دواء و جز آن\r\nثقل : سنگينى ، گرانى\r\nثور : انگيخته شدن گرد و دود و مانند آن ، انگيخته شدن خشم و فتنه ، ظاهر شدن خون ، برآمدن آب و روان گرديدن آن\r\n\r\nج\r\nجبلت : آفرينش ، خلقت\r\nجبلهنگ : جبلهنج ، در اختيارات بديعى چنان آمده :\r\nجبلاهنگ و جبلهنگ نيز گويند . به پارسى جبراهنگ گويند و آن تخم زردخار است و بيخ وى تربد زرد است و گويند تخم دند سياه است و فعل وى مانند فعل خربق بود .\r\nجدرى : نوعى از آبله\r\nجرى : به وقوع آمدن كار ، روى دادن كار ، به وقوع پيوستن قضا\r\nجشاء : آروغ ، باد گلو ، بادى كه از سيرى و نفخ شكم از گلو برآيد ، آروغى كه از ترش شدن معده و تخمه شدن شخص برآيد\r\nجعودت : پشك شدن موى ، پيچيدگى موى\r\nجغرات : به لغت سمرقندى ماست را گويند و معرب آن سقرات است\r\nجمود : جامد شدن ، يخ بستن\r\nجوز ماثل : تاتوره\r\nجيف : ج جيفه ، به معنى مردار بوگرفته\r\n\r\nح\r\nحامض : ترش\r\nحبل : آبستن شدن ، آبستنى\r\nحجر اليهود : سنگ يهودا ، زيتون بنى اسرائيل ، سنگى است به شكل بلوط و مايل به سفيدى با خطوط متوازيه و در آب نرم شود و طعمى ندارد\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nحربى : مردى است كه در صنعت كيميا بحث كرده و گويند به عمل اكسير تام دست يافته است\r\nحصرميه : آش غوره ، غوره با\r\nحضض : دارويى است تلخ ، بر دو نوع است عربى و هندى\r\nحقن : حقنه كردن ، اماله كردن\r\nحكه : خارش ، هر بيمارى كه خارش دارد چون جرب و مانند آن\r\nحلو : شيرينى ، عسل\r\nحليت : حلالى\r\nحماض : ترشك ، گياهى است كه گل سرخ دارد و به فارسى ترشه گويند\r\nحمى : تب\r\nحميات : ج حمى ، تب\r\nحنك : كام ، سقف برين دهان كام\r\n\r\nخ\r\nخان : خانه ، بيت\r\nخبازى : گياهى است شبيه به خطمى و آن را خطمى كوچك نيز گويند\r\nخبث الحديد : آنچه از آهن كه از كوره آهنگرى بيرون افتد ، افكنده آهن\r\nخراج : ريش ، ورم‌هاى بزرگ\r\nخراطى : پيه كه از بيخ گياه لخ برآيد\r\nخراطين : معرب خراتين باشد و آن كرمى است كه در گل نرم تكون پيدا كند ، كرم خاكى\r\nخره : گل و لاى چسبنده ته حوض و جوى ، گل سياه و تر ، لجن\r\nخشكار : آرد سبوس‌دار ، آردى باشد كه نخاله آن را جدا نكرده باشند\r\nخصيتين : دو خايه ، بيضتين\r\nخصيه : تخم ، بيضه\r\nخضاب : وسمه ، حنا و گلگونه\r\nخضرت : سبزى\r\nخلنده : در اندرون شونده ، مجروح‌كننده ، سوراخ كننده\r\nخموص : باريك و لاغر شدن از گرسنگى\r\nخندروس : ذرت ، در لغت عربى سلت را خندروس گويند و معنى ان جو گندم بود ، يعنى جوى كه به گندم مشابهت دارد\r\nخنضر : انگشت خرد ، انگشت پنجم\r\n\r\nد\r\nداب : كروفر ، دارات ، شأن و شوكت و خودنمايى\r\nدبيله : سختى\r\nدبيله : قرحه بزرگ را گويند كه او را غور بزرگ باشد و ريم كند بسيار ، كفگيرك\r\nدريابار : ( دريا + بار ، پسوند مكان ) درياى بزرگ\r\nدسومت : چربى ، چرب بودن\r\nدشبد : استخوان شكسته ، استخوان بدشكل\r\nدشخوارى : دشوارى ، سختى و صعوبت\r\nدشيش : حشيش ، پست گندم ، كوبيده گندم ، بلغور\r\nدعت : سخت راندن چيزى را * راحت و تن‌آسانى\r\nدقه : باريك شدن\r\nدل‌شورا : در لهجه اهل خراسان تهوع ، شوريدن دل\r\nدند : واژه هندى به‌معناى ساقه هر چيزى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nدوال برآوردن : كنايه از كشتن و كندن پوست\r\nدوال : چرم\r\nدوالى : علتى و مرضى است ، مرضى كه در آن وريدهاى ساق و قدم فراخ گردد ، واريس ، به مرضى كه بيشتر پيكان و پياده‌روان و كسانى كه بيشتر به پاى ايستند افتد\r\n\r\nذ\r\nذبول : پژمرده شدن ، كاهيدن ، لاغر شدن ، ضعيف ، شكستگى ، نزارى\r\nذراع : از آرنج تا انگشتان\r\nذرور : معرب از داروى فارسى ، سوده‌هاى خشك ادويه كه براى قطع رطوبات بر ريش و خستگى پراكنند و يا در چشم پاشند\r\nذنب الفار : دم موش ، بارتنگ ، بارهنگ\r\nذوبان : معجمه ، قسمى از اقسام بحران است\r\n\r\nر\r\nرادع : مانع ، چيزى كه ماده علت را بازگرداند\r\nراوند : ريوند\r\nربوت : پشته و بلندى و كوهچه\r\nربيع : بهار\r\nرجاء : حبل كاذب و آن از حبس شدن باد و زياد شدن آب در شكم زن حاصل شود ، رجاء در نزد پزشكان حالتى است كه زنان را عارض شود مانند آبستنى است از حيث عوارض از قبيل احتباس طمث و ديگرگون رنگ و بىاشتهايى و جمع شدن دهانه رحم و اين حالت را آبستنى دروغين نامند زيرا مبتلايان به اين حالت اميدوارند كه به راستى آبستن باشند\r\nرخى : سست‌كننده\r\nرداد : آنكه استخوان دررفته به جاى خود اندازد ، مجبر ، شكسته‌بند\r\nرده : نيك سخت استوار خلقت ستيهنده و لجوج\r\nردى : بد و بىقدر ، قبيح و بد ، مقابل حبيه\r\nرعاف : خون بينى ، خونى كه از دماغ به راه بينى برآيد ، خونى كه از بينى خارج گردد\r\nرعده : لرزه ، جنبش ، رعشه\r\nرغوه : كف هر چيز خواه شير باشد يا جز آن\r\nرفاده : رگ‌بند ، پارچه‌اى كه بدان جراحت يا رگ را بندند ، مرهم\r\nرفق : استوار كردن كارى\r\nرفق : برتافتگى آرنج ، آب سهل حوصول و نزديك\r\nرفق : نرمى نمودن ، نيكوكردارى و نيكويى ، سود و نفع\r\nركو : قطعه‌اى از پارچه كهنه و لته\r\nرمادى : خاكسترى ، خاكسترگون ، خاكستررنگ\r\nرمص : خم چشم كه در گوشه چشم گرد آيد و خشك شود ، چرك سفيد و خشك شده كه در گوشه چشم گرد آيد ، جارى شدن چرك از چشم\r\nرمض : سوزش چشم\r\nروادع : به معنى پيراهن آغشته به زعفران و يا به بوى خوش نيز آمده است\r\nروباص : عمل پالودن و خالص كردن فلز\r\nرومالى : دستمال ، دستمالى كه دور سر بندند\r\nرهاق : در شرف بلوغ واقع شدن ، به سن بلوغ رسيدن ، در آستانه بلوغ قرار گرفتن\r\nريش بلخى : قرحه كه از بثره‌ها باشد به هن پيوسته\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nباشد و صديد از وى همى پالايد .\r\n\r\nز\r\nزئبر : پرزه جامه\r\nزاك : زاگ ، زاج .\r\nزباد : عرق و چركى است كه آن را از ميان پاى جانورى گيرند و آن جانور به گربه مانند باشد ليكن سر او از سر گربه كوچك‌تر و آن عرق به غايت خوشبوى باشد و از جمله عطريات مشهور است ، سبزيجات را كه نپخته مىخورند ، گياهى است ، گويند دارويى است خوشبوى\r\nزبل : ج زبيل ، سرگين\r\nزبير : گل سياه و بدبوى\r\nزبيق : ريش بركنده شده\r\nزرو : بر وزن و معنى زلو باشد چه در فارسى راى بىنقطه به لام تبديل مىيابد .\r\nزلق الامعاء : بيمارى است معده يا روده‌ها را ، ملاست معده ، درنگ نكردن طعام در امعا و آن نقصان يا بطلان هضم معدى باشد .\r\nزلق : لغزان .\r\nزنجار : زنگار ، زنگ آهن\r\nزنخ : چانه و ذقن\r\nزهار : شرمگاه\r\nزيبق : جيوه\r\nزيت : زيتون\r\nزيق : اول چيزى كه در صبح شخص مىخورد و مىآشامد ، ناشتا ، ناشتايى\r\n\r\nس\r\nساذج : تعريب ساده ، برگى است دوايى مانند برگ كردگان و آن بر روى آب پيدا مىشود\r\nساروج : آهك خاكستر آميخته\r\nسالخ : مار نر سياه\r\nسباع : ددان و درندگان\r\nسبط : فروهشته گرديدن موى ، استرسال موى و آن ضد جعد است .\r\nسپرز : طحال\r\nسجح : نرم و تابان و دراز به اعتدال و كم گوشت گرديدن رخسار\r\nسحاب : ابر\r\nسحج : خراشيدن و پوست بازكردن\r\nسحق : سودن و ساييدن\r\nسحنه : شكل و روى و صورت مردم\r\nسخونت : گرم بودن ، گرم گرديدن\r\nسره : ناف\r\nسطبر : كلفت و غليظ ، هنگفت و كثيف\r\nسفرجل : آبى و ميوه بهى ، ميوه بهى كه به و آبى نيز گويند .\r\nسفل : فرودى و پستى\r\nسفوفات : ج سفوف ، پودر نرم\r\nسقز : دوشاب ، اسم عربى دوشاب خرماست و در قانون الادب و تحفه حكيم مومن به صاد آمده است .\r\nسقلاب : ولايتى است از تركستان به منتهاى بلاد شمالى قريب روم ، مردم آنجا سرخ‌رنگ باشند .\r\nسقمونيا : به لغت يونانى دوايى است كه محموده گويند\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nو آن عصاره‌اى باشد به غايت تلخ و مسهل صفرا بود\r\nسكنبيج : صمغ گياهى است مسخن و ملطف و جالى\r\nسلس البول : نوعى از بيمارى مثانه كه ضبط كميز نتواند در وى ، مرضى كه بول بىاراده خارج گردد\r\nسندروس : سرو كوهى ، صمغ زردى كه از درختى مخصوص در آفريقا جارى شود و نيز به نوعى از معدنيات اطلاق گردد .\r\nسواقى : ج ساقيه ، به معنى جوى خرد ، رگ‌هاى خردتر از جداول .\r\nسوس : درختى است كه بيخ آن شيرين . شاخ آن تلخ مىباشد ، به فارسى آن را درخت مهلك گويند .\r\nسويسق : تلخان و آن را از هفت چيز كنند : گندم ، جو ، نبق ، سيب ، كدو ، حب الرمان ، سنجد\r\nسويق : پست كه به هندى ستو گويند .\r\nسهر : بيدار ماندن ، مرضى كه صاحبش را بيدارى و بىخوابى مفرط باشد\r\n\r\nش\r\nشاهق : عميق\r\nشب : نوعى از زاج باشد و آن را زاج بلور خوانند و گويند كه آن از كوه فروچكد و مانند يخ بفسرد و بهترين نوع وى آن است كه از جانب يمن آورند و گويند كه اين معنى ، عربى است ، زاج ، نوشادر\r\nشبر : وجب\r\nشبرم : در عربى شبرم ضبط شده است . گياهى است شيردار و آن بيشتر در صحرا و كناره‌هاى جوىها رويد و رنگ ساق آن به سرخى مايل است . گويند اگر گاو آن را بخورد بميرد و گوسفند را مضرت نرساند و آن را به شيرازى گاو نبطونك گويند . درختى است خاردار كه و با را دفع مىسازد\r\nشبق : سخت آزمند شدن به آرميدن با زن\r\nشتاء : زمستان\r\nشتالنگ : استخوانى را گويند كه در ميان پا و ساق واقع است و آن را بجول نيز خوانند و به عربى كعب گويند\r\nشخار : قليا باشد كه صابون‌پزان به كار برند\r\nشخن : خراش ، خليدن و فرورفتن چيزى باشد ، خراشيدن ، خراشيدگى\r\nشراسيف : ج شرسوف ، سرهاى استخوان‌هاى پهلو كه سوى شكم باشند و استخوان‌هاى نرم كه در پهلو باشند\r\nشرحه : قطعه‌اى از گوشت مانند شريحه و شريح يا قطعه‌اى از گوشت فربه به درازا بريده\r\nشظيه : پاره‌اى از هر چيز ، استخوان ساق ، استخوان باريك و خردى چسبيده به ذراع\r\nشق : شكاف ، درز\r\nشقرت : سرخى و زردى ، سرخى سپيدى آميخته\r\nشقيقه : درد نيم‌سر و نيم‌روى ، سردردى كه يك‌پاره سر را فراگيرد ، صداعى باشد كه در يكى از دو شق رأس در درزى كه كشيده است در طول تا آخر سر واقع مىشود و عام و شامل همه نيست\r\nشلوك : زلو\r\nشوخگن : پليد و چركين\r\nشهوق : بلندى ، آواز حبس گريه در گلو و سينه ، رد نفس\r\nشيخوخيت : پيرى\r\nشيرج : معرب شيره فارسى ، روغن كنجد\r\nشيرغان : دهى است از بخش حومه شهرستان قوچان\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nشيطرج : دارويى است هندى و بسيار تند و تيز\r\n\r\nص\r\nصبغ : رنگ\r\nصدغ : ما بين چشم و گوش ( آن را شيقيقه نيز گويند )\r\nصديد : زرداب\r\nصفايح : طلق يا چيز ديگرى كه ورقه ورقه باشد\r\nصلايه كردن : بماليدن در هاون و جز آن\r\nصلع : بىموى پيش سر گرديدن ، كل شدن\r\nصنان : گند بغل ، بوى بغل\r\nصيف : تابستان\r\n\r\nض\r\nضب : سوسمار\r\nضباب : ج ضب : سوسمار ، شكوفه خرما كه گل نكرده باشد ، خون آوردن لب ، سيلان خون از لثه ، روان شدن خون\r\nضفدع : غوك ، وزغ ، قورباغه\r\nضيق : تنگ شدن ، تنگى در دل و سينه\r\n\r\nط\r\nطارى شدن : آمدن از جايى كه ندانند\r\nطحلب : سبزى كه بر روى آب ايستاده جمع شود\r\nطغار : تغار ، تشت گلين\r\nطمث : برداشتن دوشيزگى\r\n\r\nع\r\nعبير : نوعى از خوش‌بوهاى خشك كه بر جامه پاشند ، نام خوشبويى كه از صندل و گلاب و مشك سازند\r\nعجايز : پيره‌زنان\r\nعرق مدنى : نام بيمارى است كه به فارسى آن را رشته نامند ، كه بر بدن آدمى دانه‌اى توليد و سپس به صورت تاولى گردد\r\nعصابه : آنچه بدان بسته شود ، سربند و دستار سر\r\nعصيره : عصاره\r\nعفص : بار درخت بلوط ، پيچيدگى بينى و گرفتگى آن ، تندمزه\r\nعكه : نام مرغى است معروف و آن كلاغ است و ابلق و سياه و سفيد مىباشد\r\nعلق : خون بسيار سرخ ، خون بسته ، زالو\r\nعلوق : بسته شدن خون زن در رحم با نطفه مرد در ابتداى ايام حمل\r\nعنف : درشتى و سختى\r\nعورت : در تداول فارسى زن و زوجه مرد\r\n\r\nغ\r\nغايط : براز ، مدفوع\r\nغب : تب\r\nغبيرا : در تداول فارسىزبانان نام ميوه‌اى كه در آن را سنجد گويند\r\nغثيان : شوريدن دل ، يعنى تقاضاى طبيعت بر قى بىحركت ، قى\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nغسالى : همچون آبى كه گوشت تازه در وى شسته باشند\r\nغص : گزيدن ، به دندان گرفتن\r\nغمام : ابر ، اسفنج ، زكام\r\nغمامه : به معنى رسوب طافى ، رسوبى كه بالاى قاروره باشد ، مقابل رسوب راسب و متعلق\r\nغمض چشم : چشم فروخوابانيدن ، ناديده گرفتن\r\nغموض : ج غمض ، آسان‌گيرى و تساهل\r\nغور : رنج و آزار سخت ، سهت گرم شدن روز\r\n\r\nف\r\nفاتر : سست ، ناتوان ، نيم‌گرم\r\nفالج : سست و فروهشته شدن نصف بدن مجازا ، سست و بيكار شدن عضوى از بدن\r\nفتور : مستى و ضعف\r\nفج : ميوه خام ، خربزه شامى كه هندوانه نامندش ، ناپخته\r\nفزع : ترسيدن\r\nفستقى : رنگى است سبز به زردى مايل مشابه به رنگ مغز پسته و اين معرب پسته‌اى است ، سبز روشن\r\nفقاع ( كوزه فقاع ) : گياهى است كه هرگاه خشك گردد ، سخت و شبيه قرون شود\r\nفلغمونى : آماس خونى\r\nفلونيا : معجونى است كه از تخم شاهدانه و شيرابه خشخاش مىساختند و به‌عنوان مسكر و مسكن به كار مىرفته است\r\nفله : شير اول حيوان نوزاييده كه چون بر آتش نهند منجمد شود و مايه پنير گردد ، آغوز\r\n\r\nق\r\nقاتق : ماست ، دوغ ، ترشى كه بر آش‌ها كنند\r\nقاروره : شيشه كوچك مدور كه به صورت مثانه سازند و در آن بول پر كنند\r\nقانى : سخت سرخ ، سرخ سير\r\nقتمه : بوى بد\r\nقتمه : پليدى آلوده شدن ، خاكستر گون شدن\r\nقثاء : خيار تره كه خيار دراز باشد ، اسم عربى خيارزه\r\nقحف : واقع است در طاق و طرفين جمجمه و آن را دو سطح و چهار كنار و چهار زاويه است .\r\nقرحه : ريش ، تفرق اتصالى مه ريم كند\r\nقرع : انبان فراخ شكم كه در آن طعام مىنهند ، به فارسى كدو و به تركى قباق نامند\r\nقشورى : منسوب به قشر ، پوست اشجار و اثمار و بذور\r\nقصير : كوتاه\r\nقضيب : شاخ درخت ، تازيانه ، تيغ بران\r\nقلاع : قرحه‌اى است كه در دهان و بر زبان پديد آيد و رفته‌رفته گسترش يابد . اين بيمارى در كودكان بسيار افتد .\r\nقليميا : خلطى و دردى كه بعد از گداختن طلا و نقره در خلاص مىماند و سوخته فلزات ديگر را نيز گويند\r\nقمز : لبن الخيل است كه به تركى كمتر نامند چون ترش شود متغير و بدطعم گردد و سكر آورد .\r\nقندوز : قندز ، نام جانورى شبيه به روباه و بعضى گويند جانورى است شبيه به سگ و در تركستان بسيار زياد است و بعضى ديگر گويند سگ آبى است\r\nقنفذ : خارپشت ، جوجه تيغى\r\nقوبا : خشونت و درشتى كه در ظاهر پوست بدن به هم\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nرسد با خارش بسيار\r\nقيروطى : موم روغن ، بعضى گويند كه مرهمى باشد كه آن را از گل سرخ و اكليل الملك و زعفران و كافور و موم سازند\r\n\r\nك\r\nكحلى : سرمه‌اىرنگ\r\nكراث : درختى بزرگ كه در كوه‌هاى طايف رويد ، نوعى از تره و گندنا\r\nكراثى : گندناگون ، هر چيز كه به رنگ گندنا باشد\r\nكراويه : كراويا كه زيره رومى باشد و آن را نانخواه نيز گويند\r\nكرسنه : چركى را گويند كه بر روى جراحت بسته و سخت باشد\r\nكروش : مرواريد\r\nكسلانى : ضعف و سستى\r\nكسمه : نان كليچه را هم گويند\r\nكلالت : مانده شدن ، كند شدن شمشير و زبان و بينايى چشم\r\nكلس : آهك\r\nكلف : كك و مك\r\nكلمبه : نوعى نان شيرينى در تداول مردم خراسان\r\nكليك : تخم گل سرخ\r\nكمونى : يك قسم معجونى كه جزء اعظم آن زيره كرمانى پرورده است\r\nكميز : بول ، ادرار ، مايعى كه در مثانه انسان و ديگر حيوانات فراهم مىآيد\r\nكنب : گياهى است كه از آن ريسمان تابند و كاغذ هم سازند ، كنف\r\nكنده : هر چوب سطبر و بزرگ\r\nكيپا : نوعى از طعام كه روده باريك گوسفند را پاك كرده در جوف آن گوشت قيمه و دال نخود و برنج و مصالح پر كرده در روغن بپزند ، كله‌پاچه و شكنبه پخته\r\n\r\nگ\r\nگرده : كليه\r\nگرده : عضو مخصوص ، ميان دو كتف كه سنگينى كوله بر روى آن افتد ، ميان دو شانه ، پايين گردن از پشت\r\n\r\nل\r\nلازوق : مرهمى كه تا به شدن جراحت چسبان باشد\r\nلت : ظرفى ، نوعى ماهى ، برگ خرما\r\nلخلخه : معجونى باشد خوشبوى\r\nلذع : سوزانيدن ، سوختن ، نزد پزشكان كيفيتى است بسيار نافذ و لطيف\r\nلسع : گزش گزيدن\r\nلطوخ : آنچه بدان چيزى آلوده گردد ، دارو كه به چيزى مالند\r\nلعق : ليسيدن\r\nلقلق : معرب از فارسى لكلك\r\nلقوه : بيمار كجى دهان و روى از علت ، علتى كه اندر عضله‌هاى روى افتد و چشم و ابرو و پوست و پيشانى و لب‌ها كوژ گردد و از نهاد طبيعى بگردد\r\nلوغان : آشاميدنى\r\nلوف : پيلگوش ، گياهى است كه در مصر بسيار رويد\r\nلهات : ج لها ، كام كه گوشت پاره‌اى آويخته در اتصال\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاعلاى دهان\r\nليثرغس : نسيان و فراموشى ، سرسام سرد را گويند\r\nلين : نرم ، مقابل غليظ و درشت\r\n\r\nم\r\nماسكه : نگاهدارنده ، بازدارنده ، قوه‌اى كه غذا را در مدت طبع و هضم هاضم نگهدارى كند\r\nماشوره : چيزهاى درهم را گويند ، ماسوره\r\nمالح : آب شور\r\nماميثا : به لغت سريانى نام رستنى باشد به غايت بىمزه و در آب به هم مىرسد و در قابضات به كار دارند و عصاره آن را شياف ماميثا گويند\r\nمباقل : ج مبقله و مبقل ، مزرعه‌هاى تره چنان‌كه كشت‌زار پياز و سير و بادنجان و شلجم ، پاليزها\r\nمبلول : تر كرده ، تر ، سرد ، نمناك ، نمدار و نمناك ، مرطوب\r\nمترهل : نزد اطباء آنكه گوشتش سست و نرم شده باشد ، سست و نرم\r\nمتكاسل : سست و كاهل و تنبل\r\nمتلذذ : آنكه خوشمزه يابد چيزى را\r\nمتموج : به شدت موج‌دار\r\nمثقب : آنچه بدان در چيزى سوراخ كنند ، اين صيغه اسم آلت است از ثقب به‌معناى سوراخ كردن\r\nمثقوب : سوراخ شده ، سفته\r\nمجامعت : ماخوذ از تازى به‌معناى همخوابگى\r\nمحاذى : برابر شونده ، مقابل و روياروى مواجه ، روبه‌رو\r\nمدحرج : مدور ، گرد ، غلطان\r\nمذمت : نكوهش‌كردن ، نكوهيدن ، بدگويى\r\nمراره : تلخ شدن ، زحمت كشيدن ، زهره\r\nمراق : پوست شكم\r\nمرضعه : زنى كه كودك غير خود را شير دهد ، زن شيرده ، دايه\r\nمرغز : نام نژادى از بز\r\nمرغزى : منسوب به مرغز ، كرك بز\r\nمرق : پشم بوى بد گرفته ، فراوان كردن مرق و شورباى ديگ را ، گنده و تباه شدن ، آب كه از گوشت خارج گردد .\r\nمرق : شوربا و مرقه اخص است از آن\r\nمروحه : ج بادكش ، بادبيزن ، وسيله و ابزارى صفحه مانند كه هنگام شدت يافتن گرما آن را به حركت در آورند ، متحرك شدن\r\nمزدقان : نام شهرى است در قهستان ، نام شهرى است در كوهستان ، خره نزديك ساوه\r\nمزعفر : پالوده ، زعفرانى\r\nمزلق : لغزانده ، نيك آلوده شده به روغن\r\nمذبول : خشك شده ، فسرده شده ، درهم كشيده شده\r\nمساء : بعد از ظهر\r\nمستكره : كريه و ناپسند\r\nمستنشق : استنشاق‌كننده\r\nمستوى : برابر ، هموار\r\nمسكه : چربى كه از ماست گيرند ، كره روغنى باشد كه از سر دوغى گيرند خواه از گاو خواه از گوسفند\r\nمسلخ : آنجا كه جامه در گرمابه بركنند ، رختكن ، سربينه\r\nمسلى : تسلىدهنده ، نام دردى است كه صاحبش چنان پندارد كه كسى سوزن كلان در بدنش مط خلاند\r\nمسنج : خلطدار\r\nمشمش : زردآلو\r\nمص : مكيدن ، مك ، به خود كشيدن ، خالص هر چيزى\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمضجع : جاى بر پهلو خوابيدن و خوابگاه\r\nمضطجع : بر پهلو خفته ، آنكه بر پهلو مىخوابد ، به روى افتاده\r\nمضغ : خاييدن ، جويدن\r\nمطرق : چوبى كه بدان پشم زنند ، چكش\r\nمطرقى : منسوب به مطرق\r\nمطوس : نيك و زيبا از هر چيزى\r\nمعوى : منسوب به امعا يعنى روده‌اى\r\nمفرق : جداكننده\r\nمفزع : ترسيده شده ، هراسناك ، ترسو\r\nمكيف : داراى تجويف\r\nملاست : نرمى صافى و هموارى\r\nملتصق : برچسبيده ، ملتزق ، چسبيده\r\nملتوى : پيچيده و پيچ در پيچ شونده ، تافته و دوتا شده و خميده و كج\r\nملج : گونه‌اى از نارون\r\nملصق : چسبيده شده\r\nمناصفه : به دو نيم كردن چيزى را ، به دو بخش كردگى\r\nمنخفض : به نشيب افتاده و پست‌شونده ، كوتاه\r\nمنخول : بيخته شده ، الك شده\r\nمندمل : جراحتى كه گوشتش فراهم آمده به شده باشد ، به شدن زخم\r\nمنش گشتن : خوى و طبيعت گشتن ، طبيعت برگشته ، مريض و معلول\r\nمنشار : اره\r\nمنفوخ : دميده شده ، باد كرده ، آماسيده\r\nمنقصه : نقض ، كاستى ، عيب\r\nمهرا : نعت مفعولى از مصدر تهرئه به معنى نيك پختن گوشت و جزء آن ، نيك پخته شده و مضمحل شده\r\nميبه : معرب از مى به [ مى + به 
  ] فارسى ، دارويى كه از به و شراب يا دوشاب ترتيب دهند\r\nميده : آرد گندم دوباره بيخته را گويند ، نرم ساييده\r\nميعه : ماده خوشبوى صمغ و سقزى كه از يكى از اشجار طايفه آبنوس اخذ مىشود .\r\n\r\nن\r\nناب : دندان نيشتر ، دندان جلو بزرگ ، دندان گزنده\r\nناتف : نوعى از حلوا ، حلواى پشمينه ، شكرينه\r\nناربا : آش انار\r\nناسور : ريش روان كه اكثر بر حوالى ماق چشم و حوالى مقعد بن دندان پيدا گردد\r\nناصع : خالص و صافى هر چيزى\r\nنافض : تب لرزه ، تب سرد\r\nناقهان : ج ناقه ، از بيمارى به شده ، آن باشد كه از بيمارى بيرون آمده باشد و هنوز تندرست نگشته و آن حال را نقاهت گويند\r\nنتن : بوى ناخوش ، بدبوى\r\nنتو : آماسيدن ، ورم كردن\r\nنج : مصحف نج است ( رجوع به بج شود )\r\nنحاس : مس ، مس فروش و مسگر\r\nنخالى : منصوب به نخاله كه سبوس باشد ، سبوسه‌اى\r\nنخل : بيختن ، خالص كردن ، الك كردن\r\nنداوت : ترى ، نمناكى\r\nنزار : تكيده ، بىگوشت\r\nنزه : مكان نزه ، جاى دور از آب و علف و قعر آب و از مگسان ، خرم ، باصفا\r\nنزيه : جاى زيبا و داراى رنگ‌هاى نيكو ، جاى پاك و پاكيزه و دور از كشت و آب‌هاى راكد و بدى هوا ، مكان\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nنزيه : جاى خوش آب‌وهوا\r\nنسق : روش ، قاعده ، دستور ، رسم\r\nنشف : جذب كردن و در خود كشيدن\r\nنضج : پختگى و رسيدگى گوشت و خرما و جز آن ، هضم ، گواردن\r\nنطرون : بوره ارمنى كه در صنعت صابون‌پزى به كار دارند\r\nنطول : آب جوشانيده به داروها كه بر عضو ريزند\r\nنعانع : به نظر مىرسد جمع نعنع يا نعناع باشد\r\nنقا : ريگ توده\r\nنقوع : آنچه از قسم ادويه و ميوه در آب تر كنند ، داروها كه در آب خيسانند\r\nنقيع : دارو كه در آب آغارند ( خيسانند )\r\nنكايه : بازكردن پوست ريش را ، مجروح كردن و كشتن دشمن را\r\nنكس : بازگشتن بيمارى ، سرنگون شدن\r\nنمله : بسيار موذى\r\nنوم : خواب\r\nنهج : تاسه و دمه از ماندگى و ربو ، ضيق النفس ، تتابع نفس ، به‌شماره افتادن نفس كسى\r\nنهوض : برخاستن ، بلند شدن از جاى خوش\r\nنيش آيينه زانو : كشكك زانو\r\nنيشابورك : گوشه‌اى است در دستگاه شور ، نام نوايى است از موسيقى و نام شعبه‌اى از نوا كه به نواشابور مشهور است ، مقامى باشد از موسيقى\r\n\r\nو\r\nوثى : معيوب شدن دست بىآنكه استخوان بشكند\r\nوحشى : جانب بيرونى از بعضى اندام\r\nوردى : گل سرخ\r\nورس : اسپرك كه گياهى است شبيه سمسم و منبت آن بلاد يمن است\r\nوسخ : ريم و چرك\r\nوسمه : برگ نيل ، حناى مجنون\r\nوعاء : آوند ، باردان ، ج اوعيه\r\n\r\nه\r\nهرم : گياهى است شور ، نوعى از حمض است كه شور مزه است و بيش از انواع ديگر بر زمين گسترده و پهن گردد\r\nهريس : طعامى است از گوشت و حبوبات\r\nهريسه : از اغذيه مشهور و بهترين حبوبات و لحومى كه از آن ترتيب يابد گندم و گوشت مرغ است .\r\nهزال : بيهودگى ، لاغر ، نزار ، نحيف ، قلت گوشت و پيه\r\nهيض : شكستن استخوان از پس جبر ، دردى بر دردى ، گرفتار كردن بيمارى كسى را پىدرپى ، بازگردان كردن بيمارى\r\nهيضه : بازگردان كردن غم و اندوه يا خوگر شدن بدان ، بازگشتن بيمارى بعد بيمارى ، ناگوار افتادن طعام ، اسهال ، بيرون شدن مواد فاسد ناگواريده با قى يا اسهال با سختى و عنف\r\n\r\nى\r\nيافوخ : محل التقاى استخوان مؤخر سر و يافوخ نگويند مگر وقتى كه صلب و سخت باشد\r\nيبس : خشك گرديدن ، خشكى\r\nيقايق : ج يقق : پنبه سفيد ، سفيدى\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nواژه‌ياب\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nا\r\nآب زن 237\r\nآبزن 144\r\nآب فاتر 93\r\nآبله 130 ، 181\r\nآبنوس 151 ، 329\r\nآتشك 101\r\nآجام 150\r\nآذربايجان 288\r\nآرد 133\r\nآردينه 86\r\nآزاددرخت 174\r\nآش 86\r\nآش ناربا 231\r\nآش ناردان 111\r\nآقز 110\r\nآكله 323\r\nآلو 124\r\nآلوبالو 121\r\nآلوى مقشر 127\r\nآماس 42\r\nآهك 295\r\nآهك 173 ، 230\r\nابطى 158\r\nابن هبل 173\r\nابو الحسن طبيب 318\r\nابهل 151 ، 187\r\nاجاصيه 145\r\nاخلاط 38\r\nاخلاط اربعه 38 ، 41\r\nاخوخ 289\r\nاذبك 333\r\nاذخر 151 ، 177\r\nاذوق 128\r\nارجوحه 115\r\nارجه 131\r\nارزقى 116\r\nارزيز 286\r\nارزيز 178 ، 189\r\nاركان 38\r\nارمنىدانه 100\r\nارواح 38 ، 54\r\nازگيل 186\r\nاسارون 151\r\nاسب 87\r\nاسپغول 167 ، 178\r\nاستادى 311\r\nاستحالت 41\r\nاستخوان 46\r\nاستخوان بنا 47\r\nاستخوان پاى 48\r\nاستخوان پس سر 47\r\nاستخوان پيشانى 47\r\nاستخوان چنبر گردن 48\r\nاستخوان شانه 48\r\nاستخوان قحف 47\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاستخوان وترى 47\r\nاستخوان‌ها فك بالايين 47\r\nاستخوان‌ها فك زيرين 48\r\nاستخوان‌هاى تهىگاه 48\r\nاستخوان‌هاى دست 48\r\nاستخوان‌هاى سينه 48\r\nاسترآباد 90\r\nاسترخاء 205\r\nاستسقاء 317\r\nاسرب 315\r\nاسفراين 249\r\nاسفناج 248\r\nاسفيداج 133 ، 178\r\nاسن الماء 151\r\nاسود سالخ 319\r\nاسيلم 158\r\nاشتالنگ 48\r\nاشجار خبيثه 151\r\nاشق 334\r\nاشقر 182\r\nاشنان 228\r\nاشنه 151\r\nاصفاهان 266\r\nاطريفلات ورس 179\r\nاعضا 38\r\nاعضاء 41\r\nاعضاى مفرده 38\r\nافتيمون 180\r\nافسون 263\r\nافشله 142 ، 152\r\nافعال بدنيه 38\r\nافعى 90\r\nافعى 178 ، 318\r\nافيون 336\r\nاقاقيا 160 ، 285\r\nاقطاع 330\r\nاكحل 157\r\nاكليل 268\r\nاكليلى و لامى و سهمى و قشرى ، 47\r\nالثع 164\r\nاماج 135\r\nام الصبيان 113\r\nام الصبيان 112\r\nامام الدين 272\r\nامرود 96\r\nانار 86 ، 94\r\nانبوبه 329\r\nانجره 178 ، 237\r\nانجير 96 ، 133\r\nانزروت 118 ، 129\r\nانگژد 151\r\nانگژه 151\r\nانگشت انگبين 115\r\nانگور 86\r\nانيسون 125\r\nاوتار 48\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nاودن 128\r\nاوديما 312\r\nاورس 131\r\nاوقيه قيروطى 310\r\nاير الحمار 190\r\nايرسا 179 ، 326\r\n\r\nب\r\nباب الكبد 41\r\nبابونه 117 ، 131\r\nبادام 228\r\nبادامچه كوهى 118\r\nبادرنگ 96 ، 111 ، 237\r\nبادروج 113 ، 117\r\nباد شمالى 240\r\nبادنجان 96 ، 183\r\nباديان 228\r\nبارتنگ 126\r\nبارجه 128 ، 330\r\nباريطون 330\r\nبازو 48\r\nباسليق 157\r\nباقلا 94\r\nباقلى 177\r\nبان 172\r\nبخور 151\r\nبدخويى 115\r\nبذر 151\r\nبراز 38 ، 78 ، 118\r\nبرد 89\r\nبرش 181\r\nبرص 94\r\nبرفك 119\r\nبرنج 85 ، 115 ، 134\r\nبرنجينه 86\r\nبرودت 39\r\nبره 125\r\nبزر البنج 334\r\nبزرك 319\r\nبزغالهء كوهى 125\r\nبط 187\r\nبطايح 151\r\nبطم 119\r\nبغرا 96\r\nبقراصيا 231\r\nبقراط 88 ، 175 ، 208 ، 244\r\nبلادر 86 ، 172 ، 303\r\nبلبوس 332\r\nبلغم 41\r\nبلوط 131 ، 172\r\nبلوطى 285\r\nبنج 178\r\nبنفش 280\r\nبنفشه 122\r\nبنفشه بادام 109\r\nبنه 131\r\nبواسير 193 ، 206\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبورانى 111\r\nبوره 161 ، 312\r\nبول 42 ، 71\r\nبويون 321\r\nبه حب السعال 265\r\nبهق 94 ، 182 ، 205\r\nبىاشخار 177\r\nبيخ كبر 132 ، 313\r\nبىخوابى 115\r\nبيد 135 ، 263\r\nبيضه مرغ 114\r\nبينى 42 ، 48\r\n\r\nت\r\nتاك انگور 174\r\nتبديل المزاج 41\r\nتب ربعى 270\r\nتب نوبه 136\r\nتبوشك 294\r\nتثاؤب 145 ، 200\r\nتحذيرى 86\r\nتخم بهى 121\r\nتخم جرجير الماء 180\r\nتخم‌مرغ 94\r\nتر 39\r\nترب 179\r\nترشى 44 ، 86\r\nترعرع 106\r\nترك 273\r\nترمس 332\r\nترناسو 262\r\nترنج 103 ، 277\r\nترنجبين 120\r\nتشقق 177\r\nتشنج 205\r\nتشنج و كزاز 114\r\nتعويذات 110\r\nتكحه 181\r\nتلواسه 197\r\nتمددى 142\r\nتمطى 200\r\nتنبول 173 ، 189\r\nتنگى نفس 122\r\nتوبال نحاس 332\r\nتوپال مس 292\r\nتوت سياه 176\r\nتهبج 316\r\nتيزاب 113\r\nتيزاب 180\r\nتيزاب فاروقى 289\r\nتيزاب فاروقى 133 ، 154\r\nتيس 290\r\n\r\nث\r\nثاء مثلث فوقانى 164\r\nثاليل 133\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nثقل 42\r\nثولول 132\r\n\r\nپ\r\nپارسى ريش 322\r\nپاشنه 48\r\nپاشويه 232\r\nپالوده 318\r\nپاييز 90\r\nپرستوك 151 ، 278\r\nپستان 42 ، 110\r\nپسته 131 ، 172\r\nپشك 312\r\nپشك گوسفند 113\r\nپشم خرگوش 160\r\nپشه 151\r\nپلاو 103\r\nپلك چشم 48\r\nپنجنكشت 291\r\nپنير 86\r\nپنير 125\r\nپودنه 291\r\nپودنهء 124\r\nپوست 54\r\nپوست قوزه پنبه 120\r\nپى 49\r\nپياز 118 ، 122 ، 286\r\nپيرورس 173\r\nپيه 40 ، 52\r\nپيه 133\r\nپيه خرس 176\r\nپيه مرغ 119\r\n\r\nج\r\nجالى 294\r\nجالينوس 160 ، 208 ، 244\r\nجاورس 125\r\nجاورسيه 290\r\nجبال رستمداد 89\r\nجبلهنگ 154\r\nجدرى 279\r\nجدوار 172 ، 173\r\nجذام 94 ، 182 ، 279 ، 317\r\nجراحان 325\r\nجرجان 318\r\nجرجير 187\r\nجعودت 40\r\nجگر كباب 154\r\nجلاب 179\r\nجلنار 254\r\nجماع 87\r\nجندبيدستر 112 ، 115\r\nجنون 108\r\nجو 86 ، 228\r\nجوانى 106\r\nجوانيا 173\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nجوز 86 ، 187\r\nجوز السرو 187\r\nجوزبوا 86 ، 172\r\nجوز تر 116\r\nجوع البقر 201\r\nجوگى 104\r\n\r\nح\r\nحافظ الصحت 113\r\nحامض 44\r\nحاوى 202\r\nحب الرشاد 168\r\nحب السعال 122\r\nحب الشفا 113\r\nحب النيل 294\r\nحب النيل 311\r\nحبل الذراع 158\r\nحبه سفيد 122\r\nحجامت 88\r\nحجر ارمنى 318\r\nحجر اليهود 131\r\nحجر لاجوردى 318\r\nحديث 94\r\nحر 89\r\nحرارت 39\r\nحرقه البول 130\r\nحرير 118\r\nحسن الوزن 64\r\nحصبه 279\r\nحصرميه 145\r\nحضرت 88 ، 123 ، 263\r\nحضض 117\r\nحفظ صحت 104\r\nحكايت 249\r\nحكه 296\r\nحلبه 294 ، 319\r\nحلپه 344\r\nحلتيت 172 ، 333\r\nحلق 110\r\nحليم 259\r\nحماضيه 145\r\nحماما 189\r\nحمره 309\r\nحمى 222\r\nحمى الربوا 245\r\nحمى خلطى 241\r\nحمى دق 192 ، 234\r\nحمى ظاهر البرد 270\r\nحمى ظاهر الحر 270\r\nحمى عفونى 241\r\nحمى لثقه 265\r\nحمى ليلى 269\r\nحمى مواظبه 266\r\nحمى نهارى 269\r\nحمى يوم 223\r\nحمى يوم استحصافى 231\r\nحمى يوم استفراغى 226\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nحمى يوم تخمى 229\r\nحمى يوم تعبى 225\r\nحمى يوم جوعى 227\r\nحمى يوم حرى 231\r\nحمى يوم سدّى 227\r\nحمى يوم سهرى 225\r\nحمى يوم شربى 233\r\nحمى يوم عطشى 227\r\nحمى يوم غذايى 232\r\nحمى يوم غشى 226\r\nحمى يوم غضبى 224\r\nحمى يوم غمى 223\r\nحمى يوم فرحى 225\r\nحمى يوم فزعى 224\r\nحمى يوم فكرى 224\r\nحمى يوم قشفى 230\r\nحمى يوم نومى و راحتى 225\r\nحمى يوم وجعى 226\r\nحمى يوم ورمى 230\r\nحمى يوم همى 224\r\nحنا 111 ، 132\r\nحنجره 48\r\nحنظل 116 ، 294\r\nحى العالم 236\r\nحيض 42\r\n\r\nخ\r\nخار 131\r\nخار اشترى 114\r\nخارپشت 178\r\nخاكستر 161\r\nخانه عنكبوت 160\r\nخايهء قندز 129\r\nخبازى 131\r\nخبث الحديد 172\r\nخبث الرصاص 310\r\nخراسان 89 ، 321\r\nخراطين 190\r\nخربزه 86 ، 189\r\nخربق 154\r\nخرچنگ 115 ، 314\r\nخرخر 122\r\nخردل 172 ، 176\r\nخرفه 111\r\nخرقوله 125\r\nخرگوش 125\r\nخرما 172\r\nخرنوب 132\r\nخروس 247\r\nخسك 131\r\nخشخاش 115 ، 122\r\nخشخاشك 287\r\nخشك 39\r\nخطمى 131 ، 232\r\nخفاش 178\r\nخل الخمر 319\r\nخليات 319\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nخليون 305\r\nخمر 172 ، 306\r\nخنازير 312\r\nخناق 205 ، 284\r\nخندروس 168\r\nخوارزم 274\r\nخورش 95\r\nخوره 205\r\nخوزستان 327\r\nخوك 313\r\nخولنجان 131\r\nخون 41\r\nخون سياوشان 160\r\nخون موش 133\r\nخيار 95 ، 111\r\nخيارك 308\r\n\r\nچ\r\nچرك 42 ، 119\r\nچغندر 135 ، 143 ، 174 ، 250\r\nچنار 174\r\nچنگال 96\r\nچوگان 87\r\nچهارمغز 172\r\nچيپال 172\r\nچيپال 168 ، 186\r\n\r\nد\r\nداء الاسد 317\r\nداء الثعلب 175\r\nداء الفيل 205\r\nداخس 188\r\nدار المرز 241\r\nدارچينى 137\r\nدارفلفل 172\r\nدار لمرزه 163\r\nداروك 132\r\nدالوك 132\r\nدباغت 103\r\nدبيله 205\r\nدخانى 121\r\nدراج 233\r\nدرمنه تركى 132\r\nدشبد 340\r\nدشت قيچاق 173\r\nدلك 99\r\nدماغ 43\r\nدم الاخوين 286\r\nدم الاخوين 160\r\nدمبه 86\r\nدنبه 109\r\nدواء الرمد 117\r\nدوالى 205\r\nدود 117 ، 122\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nدوده 116\r\nدوشاب 121 ، 136 ، 172 ، 294\r\nدوغ 86\r\nدهن 41\r\nدهن الراحه 312\r\nدهن خروع 118\r\nدهن مكرم 190\r\nدياخليون 313 ، 333\r\nديوچه 148 ، 161 ، 178\r\n\r\nذ\r\nذات الريه 197\r\nذايقه 168\r\nذبول 235\r\nذراريح 176 ، 183\r\nذكريا 202 ، 257\r\nذورقى 48\r\n\r\nر\r\nرادع 303\r\nرازيانه 286\r\nراسو 312\r\nران 48\r\nراوند 144\r\nرب 120 ، 176\r\nرباط 49\r\nربالسوس 121\r\nرحم 47\r\nردى الوزن 64\r\nرز سبز 177\r\nرس 86\r\nرسول اللّه 84\r\nرطوبت 39\r\nرعاف 162\r\nرعشه 197\r\nرگ 52\r\nرمد 100 ، 116\r\nرميتانج 187\r\nروادع 303\r\nروغن 86\r\nروغن بابونه 119\r\nروغن بنفشه 113\r\nروغن زبل الحمار 134\r\nروغن شبت 119\r\nروغن گاو 118\r\nرهاق 106\r\nرى 122 ، 124\r\nريتانج 335\r\nريتيانج 305 ، 333\r\nريش بلخى 279\r\nريگ مثانه 131\r\nريواج 224\r\nريواس 94\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nز\r\nزاج 172 ، 173\r\nزاك 129 ، 230\r\nزانو 48\r\nزباد 118\r\nزبان 110\r\nزبان گنجشك 130\r\nزبل 120\r\nزبل كبوتر 131\r\nزبل مرغ 120\r\nزجاجى 44\r\nزحير 127 ، 128\r\nزرآوند 293\r\nزراريح 322\r\nزراوند 151\r\nزردآلو 124\r\nزردچوبه 133\r\nزرده 161\r\nزرشك 111\r\nزرنيخ 86\r\nزرنيخ 173 ، 177 ، 183\r\nزرو 161\r\nزعفران 114 ، 237\r\nزفت 187\r\nزكام 121\r\nزكريا 246\r\nزكى الطبع 278\r\nزلو 120 ، 161\r\nزنبق 130\r\nزنجارى 45\r\nزنجبيل 172 ، 237\r\nزنگار 305\r\nزوفا 316\r\nزهره 42\r\nزيبق 295\r\nزيت 116\r\nزيت دهال 172\r\nزيتون 326\r\nزيرباج 272\r\nزيره 112\r\nزيره 117\r\n\r\nس\r\nساذج 189\r\nساروج 150\r\nساعد 48\r\nساعيه 323\r\nساق 48\r\nسام ابرص 293\r\nساوه 127\r\nسبز 280\r\nسپرز 41\r\nسپند 111\r\nسپيدهء تخم 118\r\nسج 120\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nسجح 322\r\nسحج 284\r\nسحنه 39 ، 214\r\nسرب 315\r\nسرد 39\r\nسرسام 197 ، 281\r\nسر عكه 131\r\nسرفه 111 ، 121\r\nسركه 86 ، 111 ، 292\r\nسرگين خر 133\r\nسرگين فيل 293\r\nسرمازدگى 279\r\nسرمه 110 ، 116\r\nسريانى 204\r\nسريش 129\r\nسريش كفشگران 129\r\nسريشم 179\r\nسطان حسين بايقرا 293\r\nسعد 151 ، 312\r\nسفال 180\r\nسفوف الطين 287\r\nسقلاب 218\r\nسقمونيا 257\r\nسقيروس 315\r\nسكبينج 333\r\nسكته 98\r\nسكره 322\r\nسكنجبين 136 ، 228\r\nسل 100 ، 285\r\nسلطان حسين بايقرا 126\r\nسلطانى 249\r\nسلعه 310\r\nسماق 116 ، 277\r\nسم الفار 311\r\nسمك 182\r\nسموم‌زدگى 279\r\nسنباده 189\r\nسنگ پشت 174\r\nسنگ زخم 286\r\nسنگ سلطان مهره 310\r\nسنگ سليمانى 180\r\nسوء القنيه 201\r\nسوختگى 279\r\nسودا 41\r\nسوده چينى 189\r\nسوسمار 185\r\nسوسن 228\r\nسونوخس 241\r\nسويق 94\r\nسويق 254\r\nسياه تخمه 172 ، 173 ، 262\r\nسيب 96 ، 123\r\nسيماب 295\r\nسيماب 186\r\n\r\nش\r\nشاتره 131\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nشاخ 131\r\nشاخ گاو كوهى 132\r\nشاه‌ترج 295\r\nشاهتره 172\r\nشاهد 240\r\nشاهدانه 115\r\nشاهسفرم 177\r\nشب‌پره 178\r\nشبت 259\r\nشبرم 154 ، 176\r\nشب يمانى 187\r\nشپش 185\r\nشتالنگ 339\r\nشحم حنظل 172\r\nشرائين 41\r\nشراب شاه‌توت 120\r\nشراسيف 203\r\nشرايين 42\r\nشرحه 52\r\nشرى 290\r\nشريان 53\r\nشش 45\r\nشش‌پاى 185\r\nشطر الغب 274\r\nشظايا 342\r\nشظيه 343\r\nشفتالو 96 ، 112 ، 127 ، 177\r\nشكر 121\r\nشكر 272\r\nشكستگى 279\r\nشكم 41\r\nشكمبهء 262\r\nشلغم 186 ، 187 ، 295\r\nشوخكن 335\r\nشوربا 95 ، 123 ، 179 ، 228 ، 306\r\nشورباء 318\r\nشوره 181\r\nشونيز 297\r\nشياف تنقيه 120\r\nشيخ 209\r\nشيخوخيت 106\r\nشير 42 ، 94\r\nشير 317\r\nشيرج 174\r\nشيرخشت 154 ، 230\r\nشيرغان 327\r\n\r\nص\r\nصابون 125\r\nصاحب ذخيره 254 ، 272\r\nصافن 158 ، 292\r\nصبر 160\r\nصبر زرد 286\r\nصبيه 124\r\nصداع 197\r\nصدغين 47 ، 108\r\nصدف 180\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nصديدى 326\r\nصرع 108\r\nصفاهان 285\r\nصفرا 41\r\nصفراى محترق 45\r\nصفراى محى 45\r\nصمغ بنوشك 119\r\nصمغ عربى 121\r\nصنان 184\r\nصندل 224\r\nصندل سرخ 303\r\n\r\nض\r\nضب 185\r\nضفدع 178 ، 278 ، 334\r\nضيق النفس 285\r\nضيق النفس 190\r\n\r\nط\r\nطاعون 205 ، 308\r\nطباشير 114\r\nطباشير 257\r\nطبيب 308\r\nطبيخ حلبه 180\r\nطبيعت 38\r\nطحلب 263\r\nطرياق الطين 168\r\nطلا 172\r\nطمث 162 ، 193\r\nطين نجاح 254\r\nطيهوج 233\r\n\r\nع\r\nعاقرقرحا 319\r\nعبد اللّه انصارى 166\r\nعجز 48\r\nعدس 135\r\nعراق 266 ، 272\r\nعرق 38 ، 80\r\nعرق النسا 158\r\nعرق‌شكن 184\r\nعرق مدنى 279\r\nعروق 41 ، 52\r\nعسل 94 ، 118\r\nعشق‌پيچان 174\r\nعصب 49\r\nعصب المراجع 313\r\nعصعص 48\r\nعطريات 147\r\nعطسه 111\r\nعطسهء متواتر 113\r\nعظام سمسانيه 47\r\nعظم لامى 47\r\nعفص 44\r\nعقرب 108\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nعقيق 110\r\nعكه 132\r\nعلاء الدين هندى 293\r\nعلك البطم 181 ، 333\r\nعناب 122 ، 248\r\nعنب 180\r\nعنب الثعلب 113 ، 236\r\nعنب الثعلب 116\r\nعنبر 172\r\n\r\nغ\r\nغايط 98\r\nغب خالصه 255\r\nغدد 311\r\nغد سرطانى 205\r\nغراب 103\r\nغشاء 51\r\nغشى خلطى 268\r\nغضاريف شراسيف 48\r\nغضب 40\r\nغضروف 48\r\nغلام 240\r\nغوره 94 ، 135 ، 148 ، 224\r\nغير خالص 258\r\n\r\nف\r\nفادزهر 84 ، 124\r\nفارس 288\r\nفالج 94\r\nفتق 110 ، 129\r\nفثاء الحمار 290 ، 294\r\nفحم بارنا جوى 310\r\nفراسيون 173 ، 325\r\nفرفيون 320\r\nفستق 131\r\nفصد 88\r\nفطير 86\r\nفقاع 133\r\nفلفل 270\r\nفلفل گرد 172\r\nفلوس 182\r\nفلونيا 168\r\nفم معده 46\r\nفندق 116 ، 131 ، 172 ، 176\r\nفواق 123\r\nفوت 103\r\nفودنه 127\r\nفوفل 119\r\n\r\nق\r\nقائن 89\r\nقاتق 179\r\nقاروره 38\r\nقافله 172\r\nقانون 269\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nقثاء الحمار 143\r\nقراصيا 112\r\nقراصيا 148 ، 247\r\nقراقروت 120\r\nقرحه 279\r\nقرحينه 48\r\nقرعيه 145\r\nقرنفل 123 ، 124 ، 125 ، 172 ، 177\r\nقروت 86\r\nقروحى 142\r\nقروط 262\r\nقز 335\r\nقسط 172\r\nقشفى 142\r\nقشلاق 90\r\nقصبه شش 48\r\nقطران 168\r\nقطونا 255 ، 328\r\nقلاع 119\r\nقلاع سياه 120\r\nقلت الكتف 48\r\nقلقديس 289\r\nقلقديس 332 ، 334\r\nقلقطار 160 ، 289 ، 335\r\nقليميا 286\r\nقليميا 315\r\nقليه 85\r\nقم 241\r\nقمز 172 ، 179\r\nقنب 262\r\nقنبيل 189\r\nقند 114\r\nقندوز 129\r\nقنطوريون 324\r\nقنفذ 174\r\nقوا 38 ، 55\r\nقوبا 279\r\nقوباء 205\r\nقونوس 315\r\nقهستان 89\r\nقى 123\r\nقيروطى 187\r\nقيفال 157\r\nقيموليا 178\r\n\r\nك\r\nكابوس 98\r\nكاسنى 91 ، 120\r\nكافور 116\r\nكام 110\r\nكاهو 115\r\nكبد 41\r\nكبودى چشم 116\r\nكتان 303\r\nكتيرا 121\r\nكحل 116\r\nكحلى 116\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nكدو 96 ، 112 ، 113\r\nكراثى 45\r\nكرچك 118\r\nكردستان 89\r\nكرسنه 332\r\nكشتى 87\r\nكشكاب جو 134\r\nكشكابى 41\r\nكشك جو 114\r\nكشميرى 281\r\nكعب 48\r\nكلف 94\r\nكنب 131\r\nكوفتگى 279\r\nكهولت 106\r\nكهير 315\r\nكيپا 96\r\nكيلوس 41\r\nكارد 126\r\nكاشان بريانى 266\r\nكاغذ 335\r\nكالاچيترا 183\r\nكاهك 183\r\nكبوتر 183\r\nكتان 121\r\nكربنى 272\r\nكرچك 132\r\nكرفس 125 ، 228\r\nكرم معده 132\r\nكرنب 179\r\nكرنب پخته 187\r\nكزاز 205\r\nكف دريا 180\r\nكفك‌ناك 148\r\nكفگيرك 325\r\nكلاغ پيسه 131\r\nكلبى 172\r\nكلس البيض 180\r\nكلس تيزاب 181\r\nكلس نقره 181\r\nكلف 181\r\nكلمبه 182\r\nكلنگبين 272\r\nكلهء هماى كوفته 334\r\nكليچه 182 ، 266\r\nكمونى 230\r\nكنجد 172\r\nكندر 129 ، 160\r\nكندى 313\r\nكنه 178\r\nكوكو 262\r\nكهربا 254\r\nكهف 322\r\nكيتى 173\r\nكيتى رس 311\r\nكيتى ورس 183\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nگ\r\nگاورس 86\r\nگاوى 109\r\nگچ 150 ، 230\r\nگرده 42\r\nگرم 39\r\nگرمابه 156\r\nگرم‌سيران 87\r\nگز 116\r\nگز انگبين 122\r\nگزانگبين 265\r\nگزنده 321\r\nگشنيز 113 ، 118\r\nگشنيز 236\r\nگلاب 111\r\nگل ارمنى 124\r\nگل سرخ 124\r\nگل سرشوى 177 ، 326\r\nگلنار 129 ، 160\r\nگندريش 185\r\nگندم 86 ، 131\r\nگندنا 179\r\nگندناى 151\r\nگوسفندى 109\r\nگوش 42 ، 47 ، 48 ، 118\r\nگوشت 51\r\nگوشت بره 95\r\nگوشت مار 172\r\nگوگرد 176 ، 295\r\nگون 324\r\nگيلانى 94\r\nگيلانى 252\r\n\r\nل\r\nلادن 151 ، 172 ، 311\r\nلاذوق 160\r\nلار 327\r\nلبلاب 174\r\nلبنيات 272\r\nلثه 119\r\nلحم 52\r\nلحيه التيس 324 ، 326\r\nلذاق الذهب 333\r\nلرستان 89\r\nلسان الثور 318\r\nلسان الحمل 125 ، 319\r\nلسع 316\r\nلطوخ 313\r\nلعل 172\r\nلقلق 151 ، 278\r\nلقوه 205\r\nلوبيا 154 ، 317\r\nلولو 239\r\nلون 39\r\nليز 129\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nليمو 254\r\n\r\nم\r\nماء الاصول 265\r\nماء الجبن 318\r\nماء العسل 122\r\nماء اللحم 227\r\nمابض 158\r\nماده سرطان 313\r\nماذريون 154 ، 176\r\nمار 103\r\nمازو 129 ، 178 ، 320\r\nمازوى 131\r\nماساريقا 41\r\nماست 86\r\nماسوره 113\r\nماش 122 ، 266\r\nماشرا 310\r\nمالح 44\r\nماميثا 285\r\nماوراء النهر 284\r\nماوراء النهر 89\r\nماهى 94\r\nماهى 320\r\nماهيچه 96\r\nمباقل 150\r\nمتأكله 323\r\nمتروديطوس 268\r\nمتعفنه 323\r\nمثانه 42 ، 130\r\nمجبر 341\r\nمجففات 133\r\nمحجمه 113 ، 161 ، 335\r\nمحرقه بلغمى 264\r\nمحرقه صفراوى 250\r\nمحصوب 280\r\nمحللات 303\r\nمحموده 133\r\nمخاط 44\r\nمخ بيض 172\r\nمختار 173\r\nمختوم 167\r\nمخدرى 197\r\nمخيا 322\r\nمدرات 272\r\nمدينه الاسلام 327\r\nمرت صفرا 45\r\nمردارسنگ 292\r\nمرزنجوش 231\r\nمرضعه 117\r\nمرغ 111\r\nمرمكى 119\r\nمرمكى 272\r\nمرو 151 ، 286\r\nمرواريد 116 ، 287\r\nمرهم الرسل 313 ، 324\r\nمريخ 219\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمزاج 38\r\nمزاج معتدل حقيقى 39\r\nمزلق 129\r\nمسكر 87\r\nمسكه 124\r\nمسنج 44\r\nمشايخ 107\r\nمشط 48\r\nمشك 116\r\nمشك 172\r\nمشمش 95 ، 292\r\nمصر 327\r\nمصطكى 115 ، 344\r\nمطبقه 247\r\nمعده 41\r\nمعرقات 272\r\nمعصور رمانين 230\r\nمغاث 345\r\nمغز خرگوش 119\r\nمغض 128\r\nمفتح 294\r\nمفرحات 147 ، 179\r\nمقعد 45\r\nمقل اليهود 333\r\nمقناطيس 334\r\nمگس 305\r\nملا 325\r\nملا كوزه 92\r\nملكات نفسانى 39\r\nملمس 39\r\nملين 120\r\nمنى 42\r\nمور 290\r\nمورد 132 ، 172\r\nموش 278\r\nموم 132 ، 312\r\nموميايى 129\r\nموهيه 134\r\nموى 39\r\nمويز 121 ، 297\r\nمويز 272\r\nمويزج 319\r\nمهارس 173\r\nمهبل 335\r\nمهرهاى كمرگاه 48\r\nمهره‌هاى پشت 48\r\nمهره‌هاى سرين 48\r\nمهره‌هاى گردن 48\r\nميثاق قرون الماغر 313\r\nميوه 86\r\n\r\nن\r\nناتف 186\r\nناخن 42\r\nناربا 120 ، 257\r\nنارجيل 122\r\nنارجيل 131\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nناردانه 111\r\nنار فارسى 289\r\nنار فارسى 205\r\nناصور 322\r\nناف 129\r\nناقهان 107\r\nنانخواه 129 ، 172\r\nنبات 121\r\nنبض 38\r\nنتوسره 110\r\nنخود 118\r\nنخوداب 114\r\nنرگس 305\r\nنشاسته 239\r\nنضج 41\r\nنطرون 290\r\nنطنز 266\r\nنعناع 124 ، 229\r\nنفاخ 117\r\nنفاس 162 ، 318\r\nنفخه 316\r\nنفس 38\r\nنقرس 94\r\nنقره 172\r\nنقيع 295\r\nنكس 212\r\nنمش 180\r\nنمك 111\r\nنمله 205\r\nنوره 177\r\nنوشادر 189 ، 295\r\nنيلوفر 224\r\n\r\nه\r\nهدهد 178\r\nهرات 89 ، 249\r\nهرمز 327\r\nهريسه 94 ، 112\r\nهزال 92\r\nهليله 119\r\nهليله 172\r\nهليله زرد 120\r\nهمدان 92\r\nهند 87\r\nهندوانه 112\r\nهيضه 94\r\n\r\nو\r\nو با 100\r\nوب نفشه 237\r\nوتر 51\r\nوج 151\r\nورمى 142\r\nوريد 52\r\nوسخه 326\r\nوسمه 178\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nوشا 330\r\nوضح 182\r\nون 130\r\n\r\nى\r\nيافوخ 120\r\nيبوست 39\r\nيونان 102\r\nييلاق 90\r\nياقوت 172\r\nيوغان 282\r\n\r\n\r\n","description":"","footnote":"","page_name":" 384 ","page_number":384}
  ]