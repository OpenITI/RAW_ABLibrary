[
  {"content":"\r\n\r\nجعفر شهرى\r\nطهران قديم\r\n( جلد چهارم )\r\nانتشارات معين\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشهرى باف ، جعفر ، 1293 - 1378\r\nطهران قديم ( ج 4 ) : نوشتهء جعفر شهرى . - تهران : معين ، 1371 .\r\nدوره 964 - 5613 - 66 - x\r\nisbn جلد 4 isbn 964 - 5643 - 62 - 7\r\nفهرستنويسى براساس اطلاعات فيپا .\r\n1 . تهران - اوضاع اجتماعى - قرن 13 ق . 2 . تهران - آداب و رسوم - قرن 13 ق .\r\n3 . تهران - تاريخ - قرن 13 ق . الف . عنوان . ب . عنوان : طهران قديم .\r\n9 ش 0865 / 2079 dsr\r\n12 / 955\r\nكتابخانه ملى ايران\r\n2182 - 77 م\r\nروبروى دانشگاه تهران ، فخر رازى ، فاتحى داريان ، پلاك 29\r\nصندوق پستى 775 - 13145 / تلفن 6405992\r\nwww . moin - publisher . com\r\ninfo @ - publisher . com\r\nشهرى ، جعفر\r\nطهران قديم ( جلد چهارم )\r\nچاپ چهارم : 1383\r\nخط : استاد محمد احصائى\r\nچاپ : مهارت\r\nشمارگان : 2000 نسخه\r\nحق چاپ محفوظ است\r\nتلفن مركز پخش : 6414230 - 6961495 ( پوياى معين )\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد چهارم 
  ]\r\n\r\nفهرست\r\nماه‌هاى شوال - ذى القعده - ذى الحجه 9\r\nاسامى و القاب ماه‌هاى قمرى 12\r\nاحكام گرفتن ماه و خورشيد در ماهها 13\r\nمحرم‌نامه 15\r\nاثرات خواب در شبهاى ماه 16\r\nايام نحس سال 17\r\nاحكام ناخن گرفتن و سر تراشيدن 18\r\nتحريك رغبت زنان با شناخت . . . 19\r\nو نيز بدترين ايام مجامعت 20\r\nبهترين ايام جماع نقل از . . . 21\r\nاحكام جراحى از قول منجمين 23\r\nاحكام خون گرفتن 23\r\nتعليم و تربيت 24\r\nانسانهائى كه مسخ شده‌اند ؟ ! 25\r\nسخنان حيوانات 26\r\nمكروهات و دستورات 28\r\nدستور - ادب - اخلاق 28\r\nماه‌هاى شمسى 34\r\nصحنه‌اى از پس پردهء سياست ؟ ! 35\r\nاشكال و اسامى ماه‌هاى عربى 36\r\nگردش سالها و اثرات 44\r\nاحكام سالها 45\r\nماه‌هاى فارسى 48\r\nحروف ابجد 49\r\nفروردين - نوروز باستانى 51\r\nاحكام نوروز - يا نوروزنامه 51\r\nعيد نوروز 54\r\nكارهاى عيد 54\r\nخانه‌تكانى 55\r\nسبزه سبز كردن 58\r\nزبان سبزه‌ها 59\r\nكسبهء قبل از عيد 61\r\nشب چهارشنبه‌سورى 64\r\nآداب شب چهارشنبه‌سورى 64\r\nديگر آداب شب چهارشنبه‌سورى - آب دباغخانه 69\r\nحمام جهودها 71\r\nقلياب سركه 72\r\nتوپ مرواريد ؟ 72\r\nغول بيابان 75\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nآتش‌افروز 76\r\nبزك شب چهارشنبه‌سورى 77\r\nبته 78\r\nآتش‌بازى باروتى 82\r\nظهور آتش‌بازى 83\r\nبته‌سوزانى 84\r\nشرايط بته‌افروزى 84\r\nعقايد در بته‌افروزى 85\r\nكوزه و گوشت‌كوب 86\r\nآجيل شب چهارشنبه‌سورى 89\r\nفال‌گوش 90\r\nقاشق‌زنى 91\r\nمعاشقات قاشق‌زنى 92\r\nشب علفه يا عرفه 92\r\nماهى دودى 93\r\nعلف‌پلو 93\r\nشب سال نو - رشته‌پلو 94\r\nنور و چراغ 95\r\nعقيده در چراغهاى شب عيد 95\r\nهفت‌سين 96\r\nآداب پاى سفرهء هفت‌سين 100\r\nقصه‌ها و افسانه‌هاى نوروز 101\r\nعمو نوروز 102\r\nخواص خوراكىهاى هفت‌سين 103\r\nتشريفات عيد 106\r\nساعات اول سال نو 109\r\nديگر شرايط سال نو 110\r\nواقعه قبرستان ! 110\r\nحاجى فيروز 111\r\nداستان سياه مبتدى 114\r\nتفريحات تا سيزده 115\r\nبازىهاى نوروزى 115\r\nجفتك چاركش 115\r\nالك‌دولك 116\r\nبازى چلتوب 117\r\nبازى بغچه گردانك 119\r\nبازى كشتى بالابوم 120\r\nبغچه‌گردانى ؟ 120\r\nبغچه‌اندازى 122\r\nانگشترپران‌ها 122\r\nرخت عوض‌كن‌ها 123\r\nسكّه قلب‌كن‌ها و كف‌روها 123\r\nدنبالهء سيزده‌بدر 124\r\nمحل‌هاى سيزده‌بدر 130\r\nسبزه گره‌زدن 139\r\nجادوجنبل‌هاى روز سيزده 140\r\nگل انداختن صورت 141\r\nكسبه‌ى دوره‌گرد ايام نوروز و . . . 143\r\nعلوم غريبه 162\r\nفال‌بينى و رمالى 162\r\nماجراى هاروت و ماروت 164\r\nو اما ماجراى پيدايش علم رمل ؟ 165\r\nشناخته‌شدن دانيال نبى به پيغمبرى توسط رمل 172\r\nبهره و بازيافتىاى از اين بهتر نميشود ! 174\r\nوقتى كه اقبال رو بكنه ؟ 176\r\nكتاب‌بينى ؟ 178\r\nاينك احوال و طبايع بروج 181\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nجن‌گيرى 186\r\nآئينه‌بين 192\r\nتسخير جن و رياضت‌كشى ! 198\r\nمناظرى كه براى رياضت‌كش رو مينمود ! 201\r\nدعا و كلمات حصار 202\r\nجن پينه‌دوز ! 205\r\nحيله‌هاى رمال‌ها و جن‌گيرها 206\r\nمعلوم كردن دزد ؟ ! 207\r\nدزدگيرى دوم ! 208\r\nلقمه گلوگير 209\r\nقليان‌گردانى 210\r\nجن‌گيرهائى كه جن‌گيرهاى مزاحم را مىگرفتند 210\r\nتقويم و نجوم 218\r\nاختيارات نجومى 219\r\nاختيارات منظوم 221\r\nتعبير خواب 225\r\nسنن و عقايد 229\r\nجهيدن اعضا 229\r\nعروسى با دختر شاه پريان ! 230\r\nاحكام امور مختلف 233\r\nمعالجات امراض از دانش عوام و . . . 248\r\nتعاليم والدين به اطفال 254\r\nنظر و عقيده دربارهء سياست 259\r\nگذران اوقات شبانه‌روز 277\r\nشروع به كار و دست كشيدن از آن 279\r\nبدهيد كه دير آمده‌ام 280\r\nصبحانه 281\r\nدهنم باز نميشود 282\r\nتكاليف بيرون آمدن از خانه 283\r\nقاعده پوشيدن لباس 284\r\nبيرون خانه 285\r\nقيافهء گداها 287\r\nقانون گدائى 292\r\nنقيب ؟ 294\r\nشهر لا مذهب‌ها ؟ 297\r\nكار زنها 299\r\nانواع جارو ، و صورت اطاق و اثاث 302\r\nفرش اطاق 303\r\nطاقچه 304\r\nرف 304\r\nسر بخارى 305\r\nدولابچه و صورت يك اطاق متوسط 305\r\nجاروكشى 306\r\nحمام روزانه 306\r\nلنگ حمام 309\r\nسلطان حقى ؟ ! 309\r\nبعد از ناهار 310\r\nوسمه‌جوش 311\r\nابروكشى 312\r\nسرخاب سفيداب 312\r\nفر 313\r\nارزش مو و مد آن 313\r\nشانه 314\r\nدنبالهء گيس و موى زنان 315\r\nخواص و اثرات رنگ مو 320\r\nقيافه‌شناسى 320\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nديگر ظواهر مورد پسند 322\r\nسيماى ظاهرى و مشخصات باطنى تهرانى 322\r\nفرم لباس مردان 323\r\nلباس زنان 329\r\nچارقد و چاقچور و حنا 330\r\nطلا و جواهر 336\r\nعطرها 337\r\nكسب و تجارت 339\r\nتعداد مشاغل 339\r\nچوب خط 341\r\nعلل نسيه‌كارى 342\r\nچرب كشى ؟ 343\r\nناخنك 344\r\nپيغام نسيه 344\r\nناهار كسبه 346\r\nتنقلات 347\r\nصورت دادوستد - قسم‌ها 347\r\nقسم‌هاى دوستانه 348\r\nخوش‌وبش‌ها و تعارفات به كسبه 349\r\nملاحظات ناموسى - دشنامها ! 350\r\nمراجعت به منزل 350\r\nدنبالهء گذران تهرانىها 352\r\nقصه‌هاى پاى كرسى 361\r\nقصه‌ى آزاد كردن مرده‌اى كه چوبش ميزدند 361\r\nقصهء حسن و حسين 367\r\nقصه‌ى ريش سوخته و پسر حاجى 373\r\nقصه‌هاى مادرها و مادربزرگ‌ها براى بچه‌ها 377\r\nقصه‌ى سنگ صبور 378\r\nقصه‌ى ماه‌پيشونى 385\r\nقصه‌ى خاله سوسكه 392\r\nقصه‌ى دوييدم و دوييدم براى بچه‌ها 395\r\nقصه‌ى - آى قصه 395\r\nبعد از اذان 396\r\nماجراى نان و گوشت كوبيده ! 397\r\nتوپى 398\r\nروابط عمومى تهرانيها 399\r\nشرايط عيادت و ملاقات 404\r\nمهمانى رفتن 406\r\nتعارفات صاحبخانه و مهمان 408\r\nصورت گفتگو در مهمانىها 413\r\nاوقات به عيادت و به مهمانى رفتن 416\r\nخرج دادن 424\r\nسورچران‌ها 428\r\nمرده‌خورها 432\r\nو اما برگزارى مجالس ختم 433\r\nدنبالهء مرده‌خورها 433\r\nسربارها 434\r\nامامزاده‌ها 439\r\nرشوه‌خورها 453\r\nمفتخوران مجاز 455\r\nكاسه‌ليس‌ها 459\r\nته سيگار جمع‌كن‌ها 460\r\nمردانگى قمارباز 460\r\nتعصبات طهرانىها 461\r\nعقايد و آداب زندگى 466\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاز گرما و سرما چگونه حفظ ميشدند ؟ 466\r\nكرسى چگونه وسيله‌اى بود ؟ 467\r\nمنقل را چگونه آتش ميكردند ؟ 469\r\nچاله كرسى 470\r\nاستفادهء ديگر از كرسى و آتش آن 470\r\nخاكه ذغال چگونه بدست ميآمد ؟ 471\r\nمواد ديگر حرارت‌زا ؟ 472\r\nوقايع زير كرسى ؟ 473\r\nهيزم و خاكه ذغال را در كجا جا ميدادند ؟ 473\r\nچراغ روز ؟ 474\r\nبزرگترين قحطى در چه تاريخ بود ؟ 475\r\nيخ چگونه بدست ميآمد 476\r\nبرف چگونه بدست ميآمد 479\r\nفصل‌ها و چله‌ها 480\r\nوسيلهء تفريح و دفع الوقت مردم چه بود ؟ 482\r\nمطربهاى دوره‌اى و عنترىها چگونه كارهائى داشتند ؟ 482\r\nساز و آوازهاى آنزمان چه بود ؟ 486\r\nكرايه‌نشينى و رابطهء مستأجر و مالك چگونه بود ؟ 487\r\nنرخ كرايه اطاق و كرايه خانه 489\r\nقيمت ملك و خانه 489\r\nتكاليف و قواعد الزامى مالك و مستأجر 492\r\nآداب زيارت رفتن چه بود ؟ 499\r\nوسائط نقليهء سفر چگونه اسبابى بود ؟ 501\r\nمركوب علما 506\r\nفانوس‌كشها ؟ 508\r\nاوقات با چه شناخته ميشد ؟ 508\r\nعلما چه كسانى بودند ؟ 512\r\nآفات شب‌ها ؟ 513\r\nجن كه بود و چه بود ؟ 515\r\nباطل سحر 517\r\nگشايش كار و بخت 518\r\nدفع ضرر دشمن 519\r\nبراى تنزل مرتبه و فناى دشمن و ظالم 520\r\nبراى تفريق و سردى و جدائى ميان دو نفر 520\r\nبراى بستن رغبت مرد 521\r\nرفع تهمت 521\r\nبراى خلاصى از زندان 522\r\nبراى زبان‌بندى 522\r\nبراى محبت و سفيد بختى 523\r\nبراى خاموش كردن آتش حريق 524\r\nبراى بند آوردن باد 524\r\nبراى بند آوردن باران 524\r\nبراى ترس از زلزله و قطع آن 524\r\nبراى خواستن باران 524\r\nبراى جلب و احضار گريخته و قهر كرده 525\r\nبراى پيدا شدن دزد و مال 525\r\nبراى قطع رابطه ميان دو كس 526\r\nبراى رواى حاجات 526\r\nبراى وصال معشوق 526\r\nبراى رهائى از عشق 527\r\nخواص حروف الفبا 527\r\nعقايدشان دربارهء خدا و روحانيات 530\r\nنذرها 535\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاعتقادات عوام 537\r\nنفرين‌ها به مناسبت‌هاى ستمديدگى 555\r\nدعاها طبق ارتباط با ديدن خير و فايده 556\r\nقيافه‌شناسى يا مردم‌شناسى 556\r\nمقدمه 556\r\nعلم قيافه 559\r\nفصل اول 561\r\nمردم‌شناسى از طريق رفتار و گفتار و حركات و لباس 561\r\nآواز 568\r\nخنده 569\r\nگريه 569\r\nراه رفتن 570\r\nاندام كلى 571\r\nعلم قيافه افراد را به سه طبقه تقسيم كرده است : 571\r\nميانه قدان 574\r\nريزه نقش‌ها 576\r\nعلائم مخلوط يا مركب 581\r\nسر 581\r\nپيشانى 585\r\nزلف و مو 587\r\nابرو 591\r\nچشم 593\r\nرنگ‌ها 597\r\nبينى 601\r\nگوش 606\r\nلب‌ها و دهان 607\r\nچانه 609\r\nمسائل متفرقه 611\r\nسخن گفتن 611\r\nدست - مچ - پنجه - انگشت 613\r\nپاها 616\r\nراه رفتن و حركات 617\r\nزيبايى و رنگ 619\r\nاندام 622\r\nاستعداد شغل 623\r\nزنان و مردانى كه همسرى و همبسترى را شايند 624\r\nكف‌شناسى 626\r\nفهرست عكس‌ها 629\r\nفهرست عمومى اعلام 631\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nماه‌هاى شوال - ذى القعده - ذى الحجه\r\nماه شوال رسوم و آدابى نداشت مگر براى مؤمنين و دقت‌مندان در كار دين كه در اول ماه آن نماز روز اول ماهى مانند ساير ماهها مستحب مينمود و شب حلول آن غسل و احياء و عبادت و دعا و استغفار و بيتوته در مسجد و اذكار و اوراد وارده كه بجا ميآوردند .\r\nماه ذى القعدة الحرام اول ماه‌هاى حرام عربى كه در اين ماه و ماه‌هاى ديگر حرام در آن جنگ و جدال و خونريزى تحريم شده بود و تهرانىها كسب حرام و مال حرام و فعل حرام را در آنها شوم و بدعاقبت ميدانستند كه دورى جسته حتى الامكان امتناع ميكردند و اين ماه را از ماه‌هاى اجابت دعا خوانده در آن نمازها و دعاها و ختم‌ها و رياضت‌ها بجا ميآوردند و سه روز روزه‌ى در آن را كه ثواب نهصد سال عبادت مقبول و پرهيز از گناه و رو بسوى حسنات آوردن كه جزا و اجر هردو را مضاعف ميدانستند .\r\nروز پانزدهم اين ماه را كه ولادت امام رضا در آن واقع شده زيارت‌نامه‌ى حضرت خواندن و روز بيست و سوم آن‌كه بقولى روز شهادت آن حضرت بود دل بسوى ايشان داشتن و شب بيست و پنجم آن را شبى ميدانستند كه در آن شب زمين از زير خانه كعبه پهن شده بر روى آب قرار گرفته است و نيز در آنشب بوده كه رحمت خدا بر بندگان نازل گرديده است و روايتى ديگر كه حضرت ابراهيم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nو عيسى در اين شب متولد شده‌اند و روز بيست و پنجم آن‌كه در تمام سال روزه‌اش به فضيلت ممتاز مىباشد و كار هفتاد سال روزه را انجام ميدهد و كفارهء گناهان هفتاد ساله مىباشد و روز آخر اين ماه كه حضرت امام محمد تقى ( ع ) با زهر معتصم شهيد گرديد كه قرائت زيارت كاظمين ميكردند .\r\nو اما ماه ذى الحجة الحرام از ماه‌هاى شريفه محسوب ميگرديد كه خواص اهتمام تمام به عبادت ميكردند و از آن جمله بود روزهء نه‌روزهء اول اين ماه كه ثواب روزهء تمام عمر در آن معلوم شده بود و ديگر نمازهاى مستحبى بسيار و نماز حضرت زهرا عليها سلام و نماز هديه و زيارت حضرت امام محمد باقر كه وفات ايشان در روز هفتم آن واقع شده بود ، تا شب نهم كه شب مناجات و توبه و استغفار و عبادت بود كه هر عمل خيرش اجر صد و هفتاد سال عبادت برنامه اعمال عامل مينوشتند و روز نهم كه ( روز عرفه ) بود ، بعضى آن را روز قربان و بعضى مستحبى قربان دانسته در دهان گوسفند نبات نهاده رخت تميز پوشيده به هم تهنيت ميگفتند چه در اين روز خدا شيطان را از تمام روزها خوارتر و حقيرتر و رانده‌تر گردانيده خشمگين‌ترش ساخته بود و روزى كه حتى فرزندان در شكم در اين روز شامل رحمت و فضل خدا ميگردند كه مردم بايد به او رو آورند و اعمالى از قبيل غسل و زيارت امام حسين و ذكر دعاهاى اين روز كه از حجج اطهار وارد شده بود و خواستن حاجات در تمام اين روز از پروردگار كه برآورده مىشود و احياء شب دهم كه درهاى آسمان در اين شب به روى زمينيان باز ميگردد و اجابت هر دعا كه بالا رود باز ميگردد تا روز دهم كه عيد قربان بود و اعمالى داشت كه بايد بجا آورند .\r\nاول آنكه خرد و كلان بايد لباس نو پوشيده به‌هم مبارك‌باد گفته روزهاى زيادى را مانند اين روز براى هم مسئلت نمايند ، چه اين عيد مانند دو عيد ديگر ( فطر و غدير ) از اعياد بزرگ اسلامى بود كه در اعتزاز آن روايات بسيار از ائمه اطهار وارد شده بود و ديگر غسل و نماز عيد و خواندن دعاهاى وارده و دعاى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nچهل و هشتم صحيفهء سجّاديه و انجام قربانى از طرف حج‌كرده‌ها و پسردارها و نذرمندان كه برايشان دوجانبه محسوب ميگرديد و اين همان روز بود كه ( شتر قربانى ) شاهى نيز در ميدان توپخانه بطوريكه ذكرش گذشت به عمل آمده شاه شتر قربانى معلوم شده موكب آن با عظمت و هيمنهء زياد به حركت درآمده با خوارى و خفت فراوان گسسته ميگرديد .\r\nاز تكاليف فرضى عرفى هر حاجى در اين روز بود كه بايد قربانى نمايد ، اگرچه فقير و سرمايه از دست داده بوده باشد ، و سرپيچى از آن موجب بىآبروئى و شماتت و فضيحت ميگرديد كه مزيد بر فقر و تهيدستى او ميآمد و پسردارها ، مخصوصا يكى يك‌دانه‌دارها كه حتما در اين روز به تصدق فرزند بايد قربانى نمايند و از سحر اين روز بود كه پشت در خانهء حاجىها نذرىبگيرها و فقرا و مفت‌بران گردآمده صدا به فرياد و فغان سر داده از در و ديوار بالا ميرفتند و بر بيچاره حاجى و قربانى بكن بود كه هرآينه بجاى يك گوسفند ده و بيست گوسفند هم سر بريده باشد باز در آخر هدف دشنام و ناسزاى حاجت‌خواهان قرار گرفته جز در شب‌ها از خانه نتواند پا بيرون بگذارد و از آن پس نيز تا روزها و هفته‌ها مورد خشم و غضب لش‌ولوش‌ها و كسبه و بيكاره‌هاى محل بوده سرافكندگى و زبان اعتذار داشته باشد و از دو روز به عيد قربان مانده هم بود كه گله‌هاى كوچك و بزرگ گوسفند قربانى كوچه محله‌ها را پر كرده با فرياد آى گوسفند قربانى فروشندگانشان ورود عيد قربان اعلام ميگرديد .\r\nديگر تعطيل كسب و كار دوزنده‌ها و خياطها در اين روز بود ، چه عقيده داشتند كه به كار بردن سوزن و جوالدوز و امثال آن در عيد قربان موجب تيغ رفتن به پاى حاجىها در مكه مىشود و عقيده‌ى زنها در اين زمينه كه سوزن زدن در اين روز سبب عقربك ( جراحت گوشه ناخن ) خواهد شد و لزوم خوددارى از جماع و همبسترى كه از آن جنين ناقص الخلقه‌ى شش انگشتى ميگردد .\r\nو ديگر اعمالى وسيلهء اعضاى گوسفند قربانى ، از قبيل آنكه چشم قربانى را\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nخشك كرده براى رفع چشم بد جهت نظر قربانى نگاه ميداشتند و شاخ آن را كه براى غلبه بر دشمن در جيب ميگذاشتند با اين مثل كه ( يك انگشت شاخ بهتر از يك ذرع دم مىباشد ) و پشكلش را كه براى دور ساختن شيطان از خانه دود ميكردند و تكه‌اى نبات كه هنگام سر بريدن در دهان قربانى گذاشته براى رفع لال شدن هنگام نزع و آسان گذشتن از پل صراط خورده و در كفن ميگذاشتند و از گوشتش غذا پخته براى علاج ، بدون آنكه غذاى ديگر بدهند به خورد بيمار ميدادند و استخوان كله‌اش را كه براى دفع قضا و بلا سر در خانه ميگذاشتند و بولش را كه براى پسر زائيدن به خورد زن حامله ميدادند !\r\n\r\nاسامى و القاب ماه‌هاى قمرى\r\nسال قمرى كه اول آن محرم بود هريك از ماههايش آداب و احكامى داشت كه با ذكر اسامى به شرحشان ميپردازم . اول محرم الحرام . دوم صفر المظفّر . سوم ربيع الاول . چهارم ربيع الآخر . پنجم جمادى الاول . ششم جمادى الآخر . هفتم رجب المرجب . هشتم شعبان المعظّم . نهم رمضان المبارك . دهم شوال المكرم .\r\nيازدهم ذى القعدة الحرام . دوازدهم ذى الحجة الحرام . ماههائى كه هريك خوب و بدها و سعادت و نحوست‌هائى داشتند كه مردم بايد در ابتدا و اختتام امور به آنها رجوع بكنند ، در نمونه‌هاى زير و اينك اساميشان به زبان شعر :\r\n ز محرم چو گذشتى بُوَدَت ماهِ صفر * دو ربيع و دو جمادى ز پىِ يكديگر\r\nرجب است از پى شعبان ، رمضان و شوال * هست ذى القعده و ذى الحجه دو ماه آخر \r\nنمونهء اول رؤيت هلال كه با ديدن هر ماه بايد به چه چيزها نگاه بكنند به بيان ابيات زير و اين احكام را اختيارات ميگفتند :\r\n محرم زر است و صفر آينه « 1 » * ربيعِ نخست آب و ديگر غنم « 2 » \r\n\r\n\r\n","description":"","footnote":"\r\n( 1 ) . يعنى در ديدن ماه محرم به طلا و در ديدن ماه صفر به آئينه نگاه بكنند ، الى آخر . . .\r\n( 2 ) . پول ، مال .\r\n","page_name":" 12 ","page_number":12},
  {"content":"\r\n\r\n جمادىِ اول به روى جوان * جمادى ثانى سفيديست هم\r\nرجب صورت عابدان و ذوات * بشعبان به مصحف همى بيش و كم\r\nبه ماه مبارك به روى صغار * به شوال بر اسب بين و دِرَم\r\nكف دست را بين به ذى القعده ماه * به ذى الحجه بر رخت و بر محتشم \r\n\r\nاحكام گرفتن ماه و خورشيد در ماهها\r\nاگر ماه در محرم خسوف « 3 » مينمود : دليل بر اين بود كه در آن سال مرد بزرگى در مغرب بميرد و محصول ميوه را نقصان باشد و خارش بدن ظاهر گردد و نرخها گران شود و كسى بر سلطان خروج نمايد و اگر كسوف « 4 » شده آفتاب ميگرفت ، دلالت داشت بر ارزانى و حدوث بيمارىها و وقوع زلزله و سلامتى و فراوانى غله و حبوب .\r\nاگر خسوف در ماه صفر صورت ميگرفت : حاكى بر آن بود كه بيمارى در شهرها افتد و باران بسيار باشد و عمرانى و آبادانى و نيكى حال مردمان و زيادى ميوه در آخر سال باشد و اگر كسوف مينمود : ترس و گرسنگى و جنگ در مغرب و ظفر پادشاه آنجا بر مردمانش باشد .\r\nاگر در ماه ربيع الاول ماه ميگرفت : اختلاف در ميان مردم و ترس و بيم و هلاكت و زيادى باران و شدت برف و سرما را گواهى ميداد و اگر خورشيد ميگرفت قتل و غارت و مرض يرقان و خرابى شهرها و وفور ميوه و كرم در شيرينيجات را مىرساند .\r\nاگر در ماه ربيع الثانى ماه ميگرفت : زيادى نعمت در كوه‌پايه‌ها و ارزانى و فراوانى آب نهرها و بركت و غلبه سلطان بر اعدا را دليل مينمود و اگر خورشيد\r\n\r\n\r\n","description":"","footnote":"\r\n( 3 ) . ماه‌گرفتگى .\r\n( 4 ) . خورشيدگرفتگى .\r\n","page_name":" 13 ","page_number":13},
  {"content":"\r\n\r\nميگرفت حدوث و با و شر و فتنه در دهات و ظفر پادشاه را مىرساند .\r\nاگر در ماه جمادى الاول خسوف مينمود : خون‌ريزى در شهرها ، خروج بر سلطان و ظفر او را دليل بود و اگر كسوف شده خورشيد ميگرفت توسعه‌ى روزى ، الطاف شاه بر رعيت . فراوانى نعمت و ارزانى و آمدن باران را معلوم مينمود .\r\nاگر در ماه جمادى الثانى خسوف و كسوف ميشد : كمى آب در بلاد كوفه و موصل و گرانى و بلاى سلطان بابل و فراوانى خيرات و جنگ و قتل در مصر و گرانى در مغرب آخر سال و فراوانى نعمت و ساير اشياء خوردنى را دلالت مينمود .\r\nاگر ماه در ماه رجب ميگرفت : دلالت داشت بر سلامتى مردم مشرق و آمدن طاعون و قحط در بلاد مغرب و زيادتى باران و فراوانى مرض در ديار بيت المقدس و اگر خورشيد ميگرفت آبادانى و باران زياد در كوهستانها و آمدن ملخ بىضرر در فارس و دلخوشى .\r\nاگر در ماه شعبان ماه ميگرفت : كشته شدن امير ولايت و بالا رفتن قيمت‌ها و قحطى عظيم را دلالت داشت و اگر خورشيد ميگرفت : خروج مردم بر پادشاه و ظفر پادشاه بر دشمنان و قحط و غلا و مرگ در بلاد مغرب را گواهى مينمود .\r\nاگر خسوف در رمضان واقع ميشد : سختى سرما در كوهپايه‌ها و زيادى برف و باران و آب و زيادى گزندگان و مرگ‌ومير در ميان زنان را دلالت داشت و اگر كسوف مينمود : اطاعت مردم را از پادشاه و غلبه رومى بر عرب و عرب بر روم و آمدن باران در تمام نقاط را علامت بود .\r\nاگر در ماه شوال ماه ميگرفت : غلبه پادشاه و بلا و فتنه و اضطراب ميان عامه ، خاصه دهاتى و رعيت را نشانه بود و اگر خورشيد ميگرفت : رنج شپش در هند و فراوانى گياه و اراجيف در بلاد شرق را معلوم مينمود .\r\nاگر ماه در ماه ذى القعده ميگرفت : فتح بلاد و پيدا شدن گنجها بوسيلهء پادشاه و آمدن باران و خوشحالى مردم و معموره و آبادانى را پيش‌گوئى داشت و اگر\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nخورشيد ميگرفت : وفور نعمت و باران بسيار و خرابى شهرها و آبادانى ولايات را معين مينمود .\r\nاگر خسوف در ماه ذى الحجه شده بود دلالت داشت بر فوت مردى بزرگ در مغرب و ادعاى سلطنت از جانب ياغى و مغلوبيت وى را مىرساند و اگر كسوف شده بود حكايت داشت بر وزيدن بادهاى مخالف و كمى ميوه و ظهور خرابى در شهرهاى مغرب و كمى غله و گرانى مأكولات و زيادى دزدى و راهزنى .\r\n\r\nمحرم‌نامه\r\nديگر احكام زير از اختياراتى بنام محرم‌نامه بود كه سرنوشت سال را معلوم مينمود .\r\nاگر اول محرم روز شنبه بود دليل بر آن بود كه زمستان آن سال سرد و يخ و برودت بسيار و حدوث مرض طاعون و مرگ گوسفندان و گرانى گندم و كمى عسل و سلامتى زراعت از آفات و مرض در بعضى ميوه‌ها و مرگ كودكان و جنگ روم و عرب ظهور گلودرد و زكام و مرگ زنان و پيران و خوبى آخر سال و در چنين سالى بوده كه قابيل هابيل را بقتل رسانيده بود .\r\nاگر اول محرم يكشنبه بود : زمستانش خوب و بارانش زياد ميآمد ، اما مزروعات را آفت ميرسيد و عسل اندك بدست ميآمد و اثر طاعون در هوا ظاهر ميگرديد و در آخر سال گرانى و غلبه پادشاه و ظهور دردها و مرگهاى صعب العلاج و ظهور ستاره‌ى دنباله‌دار و تابستانش معتدل و سبب ارزانى شتر و گوسفند و بسيارى گياه ميگرديد .\r\nاگر اول محرم دوشنبه بود : دلالت داشت بر اينكه آن سال را زمستان نيكو و تابستان گرم و باران در وقتش بسيار و گوسفند و عسل فراوان و ميوه در بلاد آذربايجان زياد و مرگ زنان و گوشت و روغن بسيار و كمى پول و زيادى نكاح و عيش و طرب و معاش و چهارپا خوب و در مكه ارزانى و شايد هم ماه يا\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nخورشيد خسوف و كسوف مينمود .\r\nاگر اول ماه محرم سه‌شنبه بود : دليل برف و سرما و يخ بسيار در مشرق و زيادى عسل و گوسفند و گرانى برنج در آخر سال و بروايتى زيادى زراعت و باران و ارزانى نرخها در شهرها و زيادى شكار حيوانات دريائى و ترس و اضطراب سلطان عجم و خونريزى و قتال ميان عرب و عجم و كشته شدن بزرگ عرب و فراوانى جو و عدس و گندم باران در تابستان را مينمود .\r\nاگر اول ماه محرم چهارشنبه بود : زمستان در آن سال متوسط و باران در بهار زياد و غلات و ميوه در كوهستانها به وفور ، اما مرگ‌ومير بسيار در ميان مردم و ارزانى نرخها و ابريشم و حرير و زيادى معاملات و خروج كسى بر پادشاه و مرگ پادشاه روم و دل‌پيچهء زياد در آخر سال و مرگ حيوانات و زيادى عسل و آب دجله و طغيان در شام و آمدن ملخ بسيار در آنجا را دليل ميگرديد .\r\nاگر اول محرم پنجشنبه بود : زمستان ملايم و باران و غله بسيار و ميوه فراوان و ظهور تب و غلبه مردم روم بر مسلمانان و جنگ و محاربه در مغرب و كمى باران در اول سال و وزيدن بادهاى تند در آخر سال و طغيان راهزنان و مرگ گاوان و زيادى غم و ستم حكام و شايد هم قمر خسوف مينمود .\r\nاگر اول محرم جمعه بود : دليل بود كه زمستانش سرد نخواهد بود و آب چشمه‌ها و رودها رو به نقصان خواهد گذارد و غله در بلاد كوهپايه‌ها گران و در مغرب آفت براى درختان و غلبه روميان بر فارسيان و فساد عظيم در فارس و در اوّل ماه ربيع الاول تا آخر جمادى الثانى آن سال دردهاى سخت ظاهر خواهد گرديد و زنان آبستن بچه ضايع خواهند كرد و اگر ستاره‌ى دنباله‌دار ظاهر شود فتنه‌هاى عظيم نيز در پى خواهد داشت .\r\n\r\nاثرات خواب در شبهاى ماه\r\nديگر اثرات رؤيا و تعبير خواب بود كه از روى ماه‌هاى قمرى معلوم و به اين\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nصورت صحت و سقم و خوب و بد آن و سپس اثرات آن تعيين ميگرديد .\r\nشبهاى : اول ، دهم ، سيزدهم ، چهاردهم ، بيست و يكم ، بيست و پنجم و بيست و نهم كه غيردرست و صحت نداشته به آن نبايد اعتنا بشود .\r\nشبهاى : دوم ، نهم ، پانزدهم ، هيجدهم ، نوزدهم ، بيست و سوم ، بيست و چهارم ، بيست و ششم ، بيست و هفتم ، بيست و هشتم تعبيرش برعكس و هرچه تعبيرش باشد بايد خلاف آن حساب بكنند .\r\nشبهاى : سوم ، چهارم ، يازدهم ، دوازدهم ، شانزدهم ، تعبيرش صحيح بوده ، اما اثرش به تعويق مىافتد .\r\nشبهاى : پنجم ، ششم ، هفتم ، هشتم ، هفدهم ، بيست و دوم ، صحيح و خلاف نداشته بايد بيننده منتظر تعبيرش باشند .\r\nشبهاى : بيستم و سىام ، هم صحيح و هم مؤثر كه هم تعبير داشته و هم اثرات خود را ظاهر خواهد ساخت .\r\n\r\nايام نحس سال\r\nهمچنين در ماه‌هاى قمرى بيست و چهار روز تمامىشان نحس معلوم شده بود كه هيچ عملى در آنها به خير و خوشى به آخر نميرسيد و چنانچه ابتدا ميشد به پايان نميرسيد :\r\nاز محرم : يازدهم و بيست و يكم .\r\nاز صفر : اول و بيستم .\r\nاز ربيع الاول : دوم و دهم .\r\nاز ربيع الثانى : اول و بيست و يكم .\r\nاز جمادى الاول : دهم و يازدهم .\r\nاز جمادى الآخر : دهم و يازدهم .\r\nاز رجب : سيزدهم و پانزدهم .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاز شعبان : دوم و چهارم .\r\nاز رمضان : سوم و بيستم .\r\nاز شوال : ششم و هشتم .\r\nاز ذى القعده : ششم و دهم .\r\nاز ذى الحجه : هشتم و بيستم .\r\n\r\nاحكام ناخن گرفتن و سر تراشيدن\r\nديگر از قول منجمين اين احكام بود كه جهت ناخن گرفتن و سر تراشيدن و مو كوتاه كردن معلوم و رعايتش تكليف شده ، به ترك و اقدام آن اعتقاد ميورزيدند .\r\nناخن گرفتن و سر تراشيدن در اول ماه عمر را كوتاه مىكند .\r\nدوم ماه حاجت‌روائى ميآورد .\r\nسوم ماه سبب قوت و بلندى مو ميگردد .\r\nچهارم ماه غم و اندوه ميآورد .\r\nپنجم ماه باعث سرور و شادى مىشود .\r\nششم ماه دچار بلاهاى ناگهانى مىشود .\r\nهفتم ماه از بزرگان به دولت ميرسد .\r\nهشتم ماه سبب يارىاش از ديگران ميگردد .\r\nنهم ماه درد و بلا ميبيند .\r\nدهم ماه باعث عزت و حرمت مىشود .\r\nيازدهم ماه غم و ضرر ميبيند .\r\nدوازدهم ماه موجب شكوه و جلال مىشود .\r\nسيزدهم ماه با كسى به خصومت ميرسد .\r\nچهاردهم ماه باعث شادمانى مىشود .\r\nپانزدهم ماه خوشحالى مىشود .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nشانزدهم ماه غم و دلتنگى مىبيند .\r\nهفدهم ماه فرقى نميكند .\r\nهيجدهم ماه باعث ملال مىشود .\r\nنوزدهم ماه موجب توانگرى و مال مىشود .\r\nبيستم ماه باعث ايمنى مىشود .\r\nبيست و يكم ماه به دولت ميرسد .\r\nبيست و دوم سبب افلاس مىشود .\r\nبيست و سوم ماه كارها به صلاح مىانجامد .\r\nبيست و چهارم ماه خير و خوشى پيش ميآيد .\r\nبيست و پنجم ماه وسعت معاش و خير و عاقبت به‌خيرى ميآورد .\r\nبيست و ششم ماه خلاصى از بلا ميآورد .\r\nبيست و هفتم ماه پشيمانى ميرسد .\r\nبيست و هشتم ماه بد و باعث ملال مىباشد .\r\nبيست و نهم ماه از خلايق ضرر و جفا ميبيند .\r\nسىام ماه از بلا در امان ميماند .\r\n\r\nتحريك رغبت زنان با شناخت ايام ماه قمرى از قول حكما\r\nهمچنين حركت و قوت شهوت زنان را در هر روز از ماه در نقطه‌اى از وجود او معين كرده بودند كه مرد بايد توجه داشته قبل از مباشرت از طريق مالش و نوازش آن موضع وى را به سر شوق بياورد ، به اين قاعده كه در شب‌وروز اول ماه در شست‌هاى پاهايش مىباشد كه بايد نوازش را از آن نقطه شروع نموده به طرف بالا ادامه بدهد . شب‌وروز دوم از كف پا و به همين ترتيب شب‌وروز سوم از ساق پا . چهارم از زير زانو . پنجم از ران . ششم از فرج . هفتم از ناف . هشتم از پستان . نهم از گردن . دهم از لب . يازدهم از رخسار . دوازدهم از چشم . سيزدهم\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاز شقيقه . چهاردهم از پيشانى . پانزدهم از فرق و از شانزدهم كه بطريق مذكور از زيروروى شست پا شروع و به مچ و ساق و ران رسانيده مسير گذشته را تا پيشانى و سر دنبال بكند .\r\n\r\nو نيز بدترين ايام مجامعت\r\nايضا از بدترين ايام مجامعت ، شبهاى سوم و چهارم و پنجم و سيزدهم و شانزدهم و بيست و يكم و بيست و چهارم و بيست و پنجم و بيست و ششم ماه و در قمر در عقرب ( قرار داشتن ماه در برج عقرب « 5 » ) و تحت الشعاع « 6 » و شب چهارشنبه بود كه بايد از آن اجتناب بشود و مخصوصا در شب‌هاى اول ماه و ميان ماه و آخر ماه كه به شوخى و مطايبه كه « كسى نبايد جماع كند و اگر كرده است بايد كنار بكشد ! » و مجامعت در اين شبها فرزند را ساقط و ديوانه و مصروع ميسازد و مبتلا به خوره و پيسى ( لك و پيس ) و امثال آن مىكند .\r\nهمچنين از مكروهات بود جماع كردن با زن در ايام حيض كه ولدش دشمن اهلبيت رسول در ميآمد و جماع كردن با شتاب مانند ماكيان و سخن گفتن هنگام جماع كه مولود لال بهم مىرساند و نظر كردن به فرج زن كه فرزند كور از آن بهم مىرساند و همچنين جماع در خانه‌اى كه اطفال در آن خفته باشند و در خانه‌اى كه ديگران بيدار باشند و صداى سخن يا نفس ايشان استماع بكنند كه مولودشان زناكار و غيررستگار ميگردد .\r\nو نيز جماع از راه دبر زن يعنى راه پشت و بيرون ريختن منى موقع انزال كه\r\n\r\n\r\n","description":"","footnote":"\r\n( 5 ) . عقرب يكى از بروج دوازده‌گانه نجوم عربى است كه چون ماه در آن قرار گيرد هر كار در آن به اشكال و نحوست برخورد مىكند و در هر ماه بيست و چهار ساعت و كمتر و بيشتر قمر در عقرب واقع مىشود .\r\n( 6 ) . بىرونق شدن اثر ماه .\r\n","page_name":" 20 ","page_number":20},
  {"content":"\r\n\r\nموجب ضعف نور چشم و نقصان قوا ميگردد و جماع در حالت جنابت و احتلام و هنگام طلوع و زردى غروب آفتاب كه طفل احول « 7 » ميآيد و جماع با تصور زن ديگر با زن خود كه فرزندشان مأبون و مخنّث ميگردد .\r\nديگر پاك كردن زن و مرد خويشتن را با يك دستمال كه موجب عداوت و خصومت و جدائى ميان ايشان مىباشد و ديگر جماع در حالت ايستاده با زن كه فرزند آن دچار بيمارى بول در رختخواب ميگردد و جماع در شب عيد فطر كه مولود آن شرير و جماع در شب عيد قربان كه فرزندش شش انگشتى ميآيد و جماع در زير درخت ميوه‌دار كه ولد آن جلاد و كشنده يا سركرده و رئيس ظلم و ستم مىشود و نيز در زير شعاع آفتاب مگر آنكه پرده‌اى ميان خود و آفتاب داشته باشند كه اگر فرزند آن تا هنگام مرگ در بدحالى و پريشان‌حالى خواهد بود . و جماع موقع اذان و اقامهء نماز كه ولد آن جسور در خون ريختن ميگردد ، و جماع با زن حامله‌ى بدون طهارت و وضو كه ولدش كوردل و بخيل خواهد شد و جماع در شب نيمهء شعبان كه فرزندان تنگ‌روزى و در روز آخر ماه شعبان كه يار ظالمان و بسا كه باعث هلاكت بسيارى از مردمان ميگردد و جماع در حال از پشت افتادن مرد كه مولود او رياكار و بدعت‌گذار و منافق خواهد بود و جماع در شبى كه روزش به سفر بايد رفت كه فرزند آن مسرف و بيهوده‌كار ميگردد .\r\n\r\nبهترين ايام جماع نقل از روايات و ائمه اطهار\r\nو اما بهترين ايام جماع را در روز دوشنبه و شب سه‌شنبه مىدانستند كه فرزند آن حافظ قرآن و راضى به قسمت خدا ميگردد و سعادت اسلام مييابد و دهانش خوشبوى و دلش رحيم و فطرتش جوانمرد و زبانش محفوظ از غيبت و بهتان مىباشد و جماع در شب پنجشنبه و روز پنجشنبه و شب جمعه كه مولود آن حاكم\r\n\r\n\r\n","description":"","footnote":"\r\n( 7 ) . چپ چشم .\r\n","page_name":" 21 ","page_number":21},
  {"content":"\r\n\r\nدلاكى كه مشغول بيرون كشيدن دندان از دهان مشترىاش بوده ، رفيقش با گرفتن دستها و پا به روى پايش فشردن ، مانع تقلايش مىباشد . دلاكى مانند ديگر دلاكها كه در حمام سر و تن مشتريان حمام ميشست و در بيكارى و خارج از آن حجامت و فصد و طبابت و جراحى و مثل آن مينمود !\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاحكام شريعت و يا عالمى از علما و دور از وساوس شياطين و صاحب سلامتى در دنيا و دين و خطيب و سخنور و از دانايان و بلكه از ابدال و مانند آن ميگردد .\r\nو ديگر دستور بود بر مرد كه بياموزد سه خصلت را از كلاغ : جماع كردن پنهان و بامداد بطلب روزى رفتن و بسيارى حزم و حذر و احتياط .\r\n\r\nاحكام جرّاحى از قول منجمين\r\nديگر اين احكام در جراحى اندام بود كه در دوران ماه قوت روح در عضوى متمركز ميگردد كه بايد از عمل جراحى و چاقو نهادن آن پرهيز بكنند .\r\nاول ماه ؛ كف دستها . دوم ماه ؛ مچ پاها . سوم ؛ ساق پاها . چهارم ؛ تهىگاهها ( پهلو ) ها . پنجم ؛ طرف راست صورت . ششم ؛ بازوى راست . هفتم ؛ زبان و حلق . هشتم ؛ بينى . نهم ؛ پشت . دهم ؛ دندان . يازدهم ؛ طرف چپ صورت .\r\nدوازدهم ؛ بيضتين و فرج . سيزدهم ؛ چانه . چهاردهم ؛ ران . پانزدهم ؛ بازوى چپ . شانزدهم ؛ گردن . هفدهم ؛ رگها . هيجدهم ؛ پهلوها . نوزدهم ؛ سرين .\r\nبيستم ؛ كف پاها . بيست و يكم ؛ انگشتان پاها . بيست و دوم ؛ شكم . بيست و سوم ؛ جگر و كبد . بيست و چهارم ؛ قلب . بيست و پنجم ؛ پستان . بيست و ششم ؛ سينه . بيست و هفتم ؛ طحال و سپرز . بيست و هشتم ؛ گردن . بيست و نهم ؛ دستها . سىام ؛ پشت .\r\n\r\nاحكام خون گرفتن\r\nهمچنين احكامى در خون گرفتن كه تا پانزدهم هر ماه كه قمر در ترقى بود به شرح زير ممنوع بود از آنكه موجب مضرات و مهالك و از شانزدهم موجب فرح و سلامتى و نشاط ميگرديد :\r\nاول ماه ؛ ضرر رگها . دوم ماه ؛ بيمارى . سوم ماه ؛ ضعف دماغ . چهارم ؛ دردسر . پنجم ؛ زردى رنگ . ششم ؛ رعشه . هفتم ؛ مرگ مفاجا . هشتم ؛ سردرد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنهم ؛ درد بندها . دهم ؛ درد و الم . يازدهم ؛ خبط دماغ . دوازدهم ؛ ضعف بدن .\r\nسيزدهم ؛ غم و ملال . چهاردهم ؛ حكّه . پانزدهم ؛ قولنج .\r\nو اما از شانزدهم ؛ فرح و نشاط . هفدهم ؛ صحت بدن . هيجدهم ؛ قوت تن .\r\nنوزدهم ؛ دفع دردها . بيستم ؛ صحت بدن . بيست و يكم ؛ روشنى قلب . بيست و دوم ؛ قوت دل . بيست و سوم ؛ شادى و سرور . بيست و چهارم ؛ دفع صفرا . بيست و پنجم ؛ صفاى خاطر . بيست و ششم ؛ خلاصى از امراض . بيست و هفتم ؛ ايمنى از ترس‌ها . بيست و هشتم ؛ قوت قلب . بيست و نهم ؛ بهبود و شفا . سىام ؛ حكمش ساقط ، كه نه نفع و نه ضرر خواهد داشت .\r\n\r\nتعليم و تربيت\r\nاينها نيز سخنانى بود كه به خير دنيا و آخرت زيردستان به گوش آنها ميخواندند ، در اين تأكيد كه قبوليشان سعادت و بىاعتنائيشان خذلان ميآورد :\r\nكارها را با نام و مدد خواستن از پروردگار شروع بكنند تا به خير و عافيت انجامد . در كارها ميكنم و انجام مىدهم و امثال آن نگويند بلكه انشاء اللّه بر زبان بياورند . دندانها را مسواك كنند و روزه بگيرند و قرآن بخوانند كه اين سه كار حافظه را زياد ميسازد . سيب ترش و گشنيز و پنير و نيم‌خوردهء موش نخورند و در آب ايستاده نشاشند و نوشتهء قبرها را نخوانند و از ميان دو زن نگذرند و شپش را در راه نيندازند و پشت گردن را حجامت نكنند كه موجب فراموشى مىشود . بعد از پياده‌روى سوار شدن و سر در زير آب كردن و به سبزه‌زار نگريستن و خوردن در گرسنگى و آشاميدن در تشنگى و جماع كردن در رغبت و شستن سر با گل خطمى و نظر بر صورت زيبارويان و سخن گفتن با عالم را موجب رفع اندوه و الم بدانند .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nتار عنكبوت را در خانه نگاهداشتن و بول كردن در خزينه حمام و در حال جنابت غذا خوردن و قسم دروغ و زناكارى و خواب موقع غروب و آوازخوانى و صداى ساز و طنبور و رد كردن گداى شب و خرج زيادتر از درآمد و بدى با خويشاوندان را موجب پريشانى بدانند و نماز اول وقت و نيكى با خويشان و نظافت خانه و صبح زود به طلب روزى برخاستن و امانت‌دارى و استغفار از بدىها و شكر منعم كردن را اسباب توانگرى يقين بكنند .\r\nبىاعتبارترين مردمان را قمارباز بدانند و بدترين ملعبه را قمار و ناكس‌ترين مردم را غيبت‌كن و موذىترين را سخن‌چين و بدترين ضيافت را مهمانى فاسق و بدترين معامله را جنس نديده خريدن و فروش متاع تحصيل نكرده و بدترين پول را پول ربا و بدترين دوست را كافر و بدترين زنان را زن بدزبان و بدترين مردان آنان كه زن خود عرضه بكند و بدترين زبان را آنكه از فحش و لغو پروا نداشته باشد و بدترين طبايع آنكه چيزى داشته باشد و خواهش از ديگران بكند .\r\nدستور بود كه هركه خانه‌اى بسازد يا بخرد دوستان و خويشان را وليمه داده مهمانى نمايد و چون به سفر رود تحفه‌اى بياورد اگرچه پاره‌سنگى باشد و بر نزديكان كه مسافر را بدرقه و استقبال نمايند و هرچيز تازه‌اش را بر او مبارك‌باد بگويند و چون به هم ميرسند با يكديگر مصافحه كرده روبوسى نمايند و چون خواهند به سفر روند دربارهء آن مشورت نمايند و زاد و راحله‌ى كافى و نيكو بردارند و چون بضيافتشان دعوت شوند اجابت بكنند و چون مددى از ايشان طلب شود يارى بكنند .\r\n\r\nانسانهائى كه مسخ شده‌اند ؟ !\r\nبه گوش اطفال ميكردند اين پانزده حيوانند كه انسان بوده مسخ شده‌اند : اول فيل كه زنا و لواط مينمود . دوم خرس ، عربى باديه‌نشين كه ديوثى ميكرد و زن خود را ميفروخت . سوم خرگوش كه زنى بود بر شوهر خيانت مينمود . چهارم شب‌پره\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمردى كه خرماى مردم ميدزديد . پنجم هدهد زنى كه دلالى محبت مينمود . ششم روباه عابدى كه در فريب مردم ميكوشيد . هفتم ميمون و خوك مردمى كه ميل زياد به شكار داشتند . هشتم سوسمار دريائى و خاكى جماعتى كه ناشكرى كردند و به دريا و سوراخهاى زمين افتادند . نهم عقرب ، كسى كه سخن‌چينى مينمود . دهم زنبور كه مرد قصابى بود و كم‌فروشى مينمود . يازدهم عنكبوت كه زنى بود و براى شوهر خود سحر مينمود . دوازدهم پشه ، كسى كه مردم را مسخره مينمود . سيزدهم خارپشت كه مرد كج‌خلقى بود و چهاردهم طاووس كه بر خود مغرور بود و پانزدهم ، سگ كه معصيت مينمود .\r\n\r\nسخنان حيوانات\r\nهمچنين از زبان حيوانات سخنانى داشتند كه با آن تربيت فرزندان ميكردند ، در اين كلمات كه كركس ميگويد آخر هر زندگانى مرگ مىباشد و باز ميگويد كه داناى كل خفى خدا مىباشد و دراج ميگويد كه بزرگى را از خدا بايد خواست و خروس ميگويد كسى كه خدا را شناخت خدا از او غافل نميماند و مرغ خانگى ميگويد روزى به زيركى و تلاش نميباشد بلكه با توكل مىباشد .\r\nعقاب ميگويد كه اطاعت خدا مطيع را خوشبخت مينمايد و شاهين ميگويد آنچه خدا كرده و مىكند همان سزاوار و حق مىباشد و جغد ميگويد كه راحتى در دورى از مردم مىباشد و كلاغ ميگويد كه لذت در روزى حلال مىباشد و كلنگ ميگويد كه از دشمن ايمن نبايد بود هرچه كه ضعيف باشد و لك‌لك ميگويد تنهائى نجات‌دهنده از آزار خلايق مىباشد .\r\nاردك ميگويد خوشا به عمرى كه عاقبت‌بخير باشد و هدهد ميگويد خداوندا پناه ميبرم بر تو از اين‌كه شقى و سخت‌دل باشم و قمرى ميگويد خوشا به حال كسى كه زبان خوش داشته باشد و گنجشك ميگويد خدايا مرا حفظ كن از عملى كه ترا به خشم آورد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبلبل ميگويد به كه پناه ببرم كه مهربان‌تر و كارسازتر از خدا باشد و سبزه‌قبا ميگويد چه غافلند مردم كه مرگ را ميدانند و آمال و آرزوهاى دراز براى خود بوجود ميآورند و كبك ميگويد چه سعادت‌مند كسى كه مردم به او محبت داشته باشند .\r\nشير ميگويد هيبت و بزرگى به زور نميباشد و به كارهاى شايسته و بلندى همت مىباشد و گاو ميگويد كه كمترين زيان گناه آنكه آبرو و قواى بدن را به نقصان ميآورد و فيل ميگويد اگر قوتت بسيار مىباشد پنجه با مرگ درافكن و شتر ميگويد كه خداست آنكه ستمكاران را ذليل ميسازد و اسب ميگويد بىنياز است آنكه مزد خود را در مقابل كار خيرى قرار بدهد و گرگ ميگويد چيزى را كه خدا حفظ كند كسى نميتواند آن را ضايع نمايد و شغال ميگويد عذاب دردناك بر كسى است كه بر گناه اصرار داشته باشد و سگ ميگويد بيچاره كسى كه خوب را از بد نشناسد و تنبيه نپذيرد .\r\nخرگوش ميگويد اگر حرص نميورزيدم صيد نمىشدم و روباه ميگويد كه دنيا خانه فريب است و بيشتر فريب ميدهد كسى را كه رغبت اقامت در آن بيشتر داشته باشد و آهو ميگويد نجات و سلامت در فرار از اهل ظلم و فساد مىباشد و كرگدن ميگويد خداوندا مگر تو مرا از هلاكت نگاه دارنده باشى كه خود قادر به حفظ لحظه‌اى بر خويشتن نميباشم .\r\nپلنگ ميگويد خدا كسى را كه عزيز كرد ديگرى نتواند ذليل گرداند و هر كه را ذليل ساخت كسى نتواند وى را به عزت برساند و مار ميگويد چه بدبخت است آنكس كه توقع نيكى از كارهاى بد داشته باشد و عقرب ميگويد چه وحشتناك است مردن در حسرت و با اين زبانها بود كه به تربيت فرزندان ميپرداختند .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nمكروهات و دستورات\r\nديگر امور زير كه بد و مكروه داشته از آنها منع ميكردند و مسائلى كه به آنها توجه ميدادند ، مانند سفر رفتن به تنهائى و سكونت در خانه‌اى كه ستار و حفاظ نداشته باشد و اقامت در خانه‌ى شكسته و خاكروبه در خانه نگاهداشتن و دهانه‌ى ظروف آب و روى غذا را بازداشتن و اين دستورات كه از خانه‌ها بيرون نروند مگر آتش و حرارت و شعله را در آن خاموش كرده باشند و با دست و پنجهء آلوده غذا نخورند كه به بيمارى مبتلا گردند و تنها نخوابند و اموات خود را خفيف نسازند و در قبرستان‌ها نخندند و مضحكه نداشته باشند و بعد از انفاق و محبت منت نگذارند و نظر در خانه‌هاى مردم نيندازند و پيش‌سلام باشند و ملاقات دوستان را پيشى داشته باشند و دورى كنند از طعامى كه برابر سير بگذارند و هديه به كسى فرستند كه امتنان نداشته باشد .\r\nديگر خانه بسيار بلند ساختن را مذموم ميدانستند و اجاره‌نشينى و اجاره‌نشين آوردن را مكروه و يكسان ميخواندند و از اثرات ذاتى جمع‌آورى مال حرام ميدانستند كه صاحب خود را تكليف به ساختن ابنيهء بلند و عظيم ميسازد تا خود را تلف و صاحب خود به دردسر اندازد ، اما مستحب ميدانستند خانهء گشاده و وسيع داشته باشند كه خانهء وسيع عيبها را ميپوشاند .\r\nو از سعادت‌ها و نعمات خدا ميدانستند براى كسى كه خانهء فراخ و دوستان بسيار و دشمن اندك و همسر صالح و فرزند شبيه به پدر و مادر و مركب رهوار و همسايهء خوب و رزق بىاضطراب داشته باشد .\r\n\r\nدستور - ادب - اخلاق\r\nديگر دستورات و تعاليم جمع‌آورى شده‌ى زير از بزرگترها كه به تناسب و اقتضا علما و عملا به ذهن كوچكترها ميكردند : با دوستان مهربانى و اتصال داشته باشند و چون غائب باشند از احوالشان بپرسند و چون در سفر باشند با نامه از هم\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nباخبر باشند و در نامه نوشتن كه نام گيرنده را مقدم بر نام خود نويسند و مطالب پسنديده نويسند ، چه در نوشتن نامه و فرستادن رسول و ارسال هديه است كه عقل و بينائى و مقدار شخص معلوم مىشود .\r\nدر كارها كه با مردم دين‌دار و بىنظر مشورت نمايند و پرهيز از مشورت با زنان تا آن‌حد كه در راهنمائى نيك آنها مخالفت بكنند تا آنكه طمع در خواسته‌هاى به خود نداشته باشند و براى مشاور كه جز آنچه خير و صلاح طرف مشورت مىباشد بر زبان نياورند و نهى در آنكه با مردمان پست فرومايه و جبون مشورت بكنند .\r\nتشكيل مجالس انس كه در آن ذكر خدا و كلمات پسنديده و مناظره‌ى معلومات و فضايل اهل بيت باشد بدهند ، چنان‌كه خود عملا ميدادند بر اعتقاد اينكه اين گونه مجالس ارواح مرده را زنده ميسازد و دلها را جلا ميدهد و غمها را ميزدايد و شادى ميافزايد ، و بد و نكوهيده مجالسى را بدانند كه به لهو و لعب و بيهوده و هزل و هجو بگذرد و بهترين مجالس را آن محفل كه چون در آن جمع باشند مشتاق يكدگر باشند و چون سخن گويند به خير هم گويند و چون پراكنده شوند خصائل هم شمرند و چون بيمار شوند عيادت هم كنند و چون بميرند به جنازهء هم حاضر بشوند .\r\nديگر دورى از چشم‌پوشى از معايب خود و ديدن عيب دگران و سرزنش كردن دگرى را بر چيزى كه خود ترك آن نميتواند و آزردن دلها را با زبان در حالى كه نفعى به آنها نميرساند و تكليف مجالست نيكو با همسايگان و ديگر مردم كه از آن مشكلات آسان خواهد گرديد و مهربانى با خلايق كه از آن دوستان زياد خواهند گرديد .\r\nبا بهترين نامهاى مردمان ، ايشان را خواندن و اظهار دوستى كردن با زبان كه دوستى را تقويت و باعث ثبات آن ميگردد و تقسيم دوستى خويش ميان دوستان كه بعضى را بر بعضى تفوق ننهادن و پرده‌دارى اسرار دوستان كه\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنشانه‌ى عقل و آدميت مىباشد و عفو بر بدكننده و پيوند با آنكس كه بريده باشد و حلم با بيخردان كه دلها را ايمنى ميافزايد .\r\nديگر در مجالسى كه جمعى باشند سرگوشى سخن نگفتن و خنده و مضحكه بسيار نداشتن و برابر دگران عطسه و آروغ نزدن و آب دهان نينداختن و دهان‌دره نياوردن و دندان خلال نكردن و موى گوش و بينى نكندن و مجادله نداشتن و در عوض خوش‌طبعى و مزاح تا آن حد كه نقصان عزت و آبرو نباشد داشتن و تعظيم دوستان و واردان داشتن و پيران و علماى مجلس را احترام گذاشتن و تكليف آنكه در مجلس ناخوانده نرفتن و صاحب‌خانه را تحكم نكردن و از دشمنان طلب خير ننمودن و توقع احسان از لئيم نداشتن و در راز دو كس داخل نشدن و استخفاف پادشاه نكردن و در جائى كه مناسب او نباشد ننشستن و سخن نگفتن در جائى و با كسى كه گوش به حرف او نداشته باشند .\r\nديگر آنكه دوست بدارند برادرانى را كه آنها را بگريانند و كسانى را كه عيبهاى دلشان را بر آنها بنمايانند و بپرهيزند از كسانى كه آنها را بخنداند و بهترين مصاحبان را ياران كهنه بدانند و حذر كنند از تازه‌ها كه با ايشان آشنائى به هم ميرسانند و احتياط بسيار داشته باشند از هر ناشناخته تا محاسنشان ظاهر نگرديده باشد و برحذر باشند از همه‌كس هرچند به آنها اعتماد بسيار داشته باشند و بپرهيزند از جاهائى كه در آن احتمال تهمت و گرفتارى و خوف و خطر وجود داشته باشد .\r\nهمچنين دورى گزينند از دروغگو و احمق و بخيل و فاسق كه زيانشان بيش از نفعشان مىباشد و بىاندازه با آشنايان چسبندگى نداشته باشند كه باعث جدائيشان ميگردد و دورى هم نكنند كه قطع پيوند مينمايد .\r\nبا كسى كه ميل مصاحبت او نداشته باشد معاشرت نداشته باشند كه باعث خواريشان ميگردد و با بد ننشينند تا به بد مبتلا نشوند و مجادله نكنند تا دشنام نشنوند و به بيدين بىاعتنا باشند اگرچه صاحب شأن و مقام ارجمند باشد و\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدوستان پدران خود را احترام بگذارند تا بر آبرويشان بيفزايد .\r\nزن را قلاده‌اى بر گردن مرد ميدانستند كه بايد قبلا بداند چگونه قلاده‌اى بر گردن خود مياندازد و زن صالحه را از جواهر گرانبهاتر و زن ناصالح نانجيب را بىارزش‌تر از خاك ميديدند و عقيده داشتند كه زن غير صالحه خرج و غمش از شوهر و لذت و راحتش از آن ديگران مىباشد و از خواص زن خوب بود كه فرزندآور و دوست شوهر و صاحب عفت و غمخوار شوهر و در نزد خويشاوندان خويش عزيز و در برابر شوهرش ذليل باشد .\r\nزينت را از براى شوهر بخواهد و از ديگران شرم نمايد و عفت ورزد و هرچه شوهر گويد بشنود و هرچه فرمان دهد اطاعت نمايد و چون شوهر خلوت خواهد مضايقه نداشته باشد ، اما به شوهر درنياويزد و تكليف به جماع ننمايد و بدترين آنها زنى كه در ميان قوم خود خوار باشد و بر شوهر مسلط باشد و فرزند نياورده و كينه بورزد و از اعمال قبيحه پروا ننمايد .\r\nچون شوهر غايب باشد زينت كرده خود را به ديگران نمايد و در نزد شوهر مستورى گزيند و سخن شوهر نشنود و اطاعت نداشته باشد و اهل عناد و لجاج و ديرگذشت و بىگذشت باشد .\r\nو ديگر جمع نيكيها را براى مردى كه دل‌شكسته و تن خاضع و زبان ذاكر و بدن صبور هر بلا داشته باشد ديده و براى زن ايمان و عفت و اين‌كه از ملاقات شوهر شاد و از دوريش غمگين شود ميدانستند و كمال آن را در فرزندى كه مطيع و دوستدار پدر و مادر بوده باشد .\r\nديگر اين دستور براى زن‌خواه كه زن از طايفه و هم‌شأن خود بخواهند و باكره اختيار كنند و زن را جهت مال او اختيار ننمايند و ديندار بگيرند و هنگام زفاف رو بسوى خدا آورند و در عروسى وليمه دهند و به زن اظهار محبت و اشتياق داشته باشند و خوبىهايش را اظهار نمايند و در جماع نام خدا بر زبان آورند و در عفت زن غيرت داشته باشند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو اين دستور بر دختران و زنان كه حق شوهر را بر تمام حقوق مقدم بدارند و عيب شوهر بر زبان نياورند و آزرده‌اش نسازند و بر مرد كه با زن سلوك داشته باشد و از آنچه خدا به او كرامت نموده به وى اكرام نمايد و وى را از هر جهت از خود راضى و خوشنود نمايد و از جماع با او مضايقه نداشته باشد و اگر بدى كند عفو نمايد و ديگرى را بر او ارجح نشمارد .\r\nديگر فرزندان را گلهاى بهشت ميدانستند كه خدا در دنيا به آدميان نصيب ميفرمايد و از حقوق فرزندان بر پدران و مادران كه مادران از شير خود بر آنها بنوشانند و بر پدران كه دايهء خوب صورت و سيرت براى آنها بگيرند و نام نيكو بر آنها گذارند و تا هفت سال آنها را در بازى آزاد گذارند و خط و سواد بياموزند و تا به رشد و كمال رسد مواظبت و رعايتش داشته باشند .\r\nعلم قرآن و حديث و دين به آنها ياد دهند و به كسب خوب و شوهر نيكويش بسپارند و پسر را ختنه كنند و شنا بياموزند و تكاليف دشوار بر آنها روا ندارند و سفاهت و تندى با آنها نداشته باشند .\r\nايشان را دوست بدارند و روزى آنها را از جانب خدا و همراه ايشان بدانند و با هدايا ايشان را شاد نمايند و با نوازش و بوسه شيرين كامشان گردانند و بر جمله به يكسان محبت نمايند و چون به حد تميز رسند مكان خواب آنها را از خويش جدا نمايند و فرزندان را اسراى خود بدانند كه بايد با اسير رحمت داشته باشند .\r\nو از تكاليف فرزند بر پدر و مادر و حقوق والدين بر اولاد بود كه حرمت پدر و مادر داشته باشند و ايشان را از خويش راضى بدارند و آزردن ايشان را از جمله گناهان كبيره دانند اگرچه كافر باشند و اطاعت آنها داشته باشند اگرچه از گذشتن زن و مال بوده باشد .\r\nپدر را با نام صدا نكنند و جلوتر از او راه نروند و قبل از نشستن او ننشينند و سبب دشنام پدر با اعمال ناپسنديده نگردند و زنده و مرده او را احترام بگذارند و در حياتش به او احسان و در موتش نماز و روزه و حج بدارند و قرض او بدهند و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمادر را دوست و گرامى بدارند و زشت او بر زبان نياورند و با خشم و غضب بر او نظر نگردانند و وقتى خداوند را از خود راضى بدانند كه پدر و مادر را در مرگشان محرومان و افتادگان را اعانت نمايند و خدمتكار خود را يارى و يتيمان و ضعفا و دل‌شكستگان را رحم آورند و در حياتشان خرج و خدمت و صيانتشان را تقبل و رضايتشان تحصيل بكنند .\r\nديگر در رفع حوائج مؤمنان كه هركه مسلمانى را خوشنود كند خدا و رسول او را خوشنود گردانيده است و اگر عيادت بيمارى كند چنان است كه به زيارت خانهء خدا رفته است و اگر به ديدن برادر مؤمنى رود متابعت پيغمبر نموده باشد و چون اطعام كند و گرسنه‌اى را سير نمايد و برهنه‌اى را بپوشاند از اطعمه و البسه بهشتى نصيب بيابد .\r\nاگر فقر و درويشى از كسى زايل كند خود را در نمازگزاران و روزه‌داران قرار داده باشد و چون به زيارت اهل قبور رود خود را از آمرزيدگان بسازد و اگر از حرام بپرهيزد خدا او را بهتر از آن از حلال قسمت نمايد و اگر با نيكو زندگى كردن و نيكو خوردن و نيكو پوشيدن و نيكو خرج عيال و اولاد كردن كه از حلال بدست آورده باشد نعمتهاى خدا را ظاهر كرده تشكر نمايد خدا او را از محبّان خويش گرداند .\r\nديگر اين دستورات در رعايت حقوق دوستان و خويشان و برادران و خواهران و احرام پيران و حقوق معلمان و استادان و همسايگان و رعايت حال افتادگان و رحم بر حيوانات و قواعد و دستورات كسب و تجارت سالم كه كار و تحصيل مال را بر هرچه مقدم بدارند و پرهيز از تنبلى و بيكارى و اهمال و تغافل از آن‌كه مستمند و محتاج ديگران بوده باشند .\r\nسفر و تنوع كه جهت تمدد نيرو گهگاه بدان اقدام نمايند و در بدحالىها ياد بدحال‌تر از خود كردن و ديگر معايب زنا و قمار و ميگسارى و دزدى و كم‌فروشى و خيانت و جاسوسى و خبرچينى و غيبت و نمامى و ديگر اعمال\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nذميمه كه هريك را به نحوه و صورت و حكايت و روايت و نقل قولى قابل قبول بر فرزندان و همگنان و زيردستان انتقال داده ايشان را مؤدب به آداب و اخلاق حسنه ميداشتند ، با تشويق و تهديد و رجاء و خوف ثواب و عقاب و بهشت و جهنّم كه نيكوكاران و زشت‌كرداران را مزد و جزاء مىباشد و مخصوصا همين اميد و ترس‌ها و شوق و كره‌ها بود كه مطالب را در دلها نقش بر سنگ و ميخ بر ديوار نموده نقشبند سينه‌ها ميگردانيد .\r\n\r\nماه‌هاى شمسى\r\nتا قبل از سلطنت رضا شاه اوراق و اسناد و دفاتر خصوصى و دولتى با تاريخ قمرى به امضاء ميرسيد و روز و هفته و ماه و سال كه از روى تاريخ قمرى شناخته شده ، تاريخ شمسى فقط به كار منجمين و تقويم‌نويسها ميآمد كه با مقارنه‌اش با ماه‌هاى قمرى صدور احكام خوب و بد و سعد و نحس نموده « شايد - نشايد » « 8 » كارها بكنند . تا با تشكيل « ادارهء سجل احوال » و « ادارهء ثبت املاك » كه تاريخ شمسى شناسانده شده به روى كار آمد ، و البته نه به سهولت و سادگى و بدون مقابله و حرف و سخن كه تاريخ مجوس بود و خلل در تاريخ دينىشان مىافكند ، و هم به ضرر ماليشان كه براى اداره‌جاتى و نوكر باب و هرگونه\r\n\r\n\r\n","description":"","footnote":"\r\n( 8 ) . كلماتى در تقويم‌هاى احكامى منجمين ميآمد كه شايد آن اجازه داده ، با نشايد منع مينمود .\r\nمثلا اگر در روز دوشنبه شايد آمده بود به معنى اين بود كه در اين روز حمام رفتن و سر تراشيدن و رخت نو پوشيدن و مهمانى دادن و به مهمانى رفتن جايز بود و در نشايد ، خوددارى كه باعث ضرر و ناكامى و بيمارى و مثل آن ميگرديد ، چه نشايد در روز و ساعت نحس ، مثلا ، مانند شنبه و سه‌شنبه و قمر در عقرب افتاده بود .\r\n","page_name":" 34 ","page_number":34},
  {"content":"\r\n\r\nحقوق‌بگير و همچنين براى مالكين و موجرين و پول به نزول‌بده‌ها در سال ده روز تفاوت نموده بايد گرفتن‌هايشان را ديرتر و كمتر دريافت بكنند . اعتراض و مقابله‌اى كه اگر قدرت رضاشاه و تدبير اطرافيان نبود هرگز عملى نميگرديد .\r\nقدرتى كه قبلا با خراب كردن مساجد و تكايا و سقاخانه و صحن امامزاده و ديوار سفارت انگليس ، در خيابان‌كشىها و تعريض معابر نشان داده شده بود و تدبيرى كه آن را با تاريخ قمرى جفت و چنين قيد بكنند . مثلا اگر تا پيش از اين براى سندى تاريخ گذاشته ميشد كه « بتاريخ سه‌شنبه پانزدهم ذى القعده الحرام هزار و سيصد و سى و هشت » كه قمرى و تنها تاريخ رسمى دولت و ملت بود ، اول تاريخ شمسى آن را آورده بنويسند « بتاريخ سه‌شنبه دوازدهم برج اسد هزار و دويست و نود و نه شمسى ، و قمرى آن را پسوند قرار داده اضافه كنند مطابق پانزدهم ذى القعدة الحرام هزار و دويست و نود و نه قمرى » و عجالتا غائله را ختم بكنند و به همين صورت هم كه شده چندانكه توانستند آن را جا انداخته مردم را با آن نزديك بكنند كم‌كم تاريخ قمرى را با ، در سندى آوردن و در سندى نياوردن ، از رونق و اعتبار انداخته يكسره حذف بكنند .\r\n\r\nصحنه‌اى از پس پردهء سياست ؟ !\r\nبا كم و زيادى ايام ماه‌هاى قمرى و شمسى مطلبى بخاطر آمد كه خالى از بهره‌ى پلتيكى آن نميباشد ! بر اينكه تقريبا در سنواتى كه بطور مثال از اختلاف دو تاريخ در گذشته آورده شد ، از قول كليمىها ردّيه‌اى بر وجود پيامبر مسلمانان ( ص ) شايع شد كه اگر حضرت موسى ظهور پيغمبرى را هم به نام محمد خبر داده باشد كه در فلان تاريخ خواهد آمد و آن پيغمبر آخر الزمان مىباشد كه ناسخ تمام اديان بوده بايد ديگر امم از او پيروى داشته باشند بر مبناى تاريخ شمسى گفته است ، نه تاريخ قمرى و آن بيش از نيم قرن بعد از بعثت ايشان بوده ، به اين دليل كه بر اساس اين دو تاريخ از زمان هجرت او تا امروز چهل و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاند سال اختلاف بهم رسيده ، تاريخ قمرى جلو مىباشد . لذا يا پيغمبر طرف ادعاى شما طلوع نكرده افول نموده اثرى از او نمانده ، يا بعد آمده كه محمد ابن عبد اللّه نميباشد . كلماتى كه باعث طغيان و خروش مسلمانان بر عليه يهوديان گرديده ، مانند ديگر اوقات كه هرچند وقت يك مرتبه به بهانه‌اى به محلهء كليمىها ريخته اموالشان را تاراج و نواميسشان مورد تجاوز قرار ميدادند ، هجوم به خانه و دكاكينشان برده ، زشتى نماند كه به عمل نياوردند و ظلمى نه كه به ظهور نرسانيدند و نتيجه آن‌كه كليمىها سر به دادخواهى و تظلم برآورده از دول قويه ، منجمله دولت انگلستان خواستار دولتى مستقل به نام دولت اسرائيل بشوند ، و در غايت بشود آنچه مورد نظر و دستور كار صد و پنجاه ساله ، دولت انگليس بوده چهل سال بعد دولتى به نام اسرائيل سر از مشرق‌زمين و ميان دول عرب بيرون آورد ! !\r\n\r\nاشكال و اسامى ماه‌هاى عربى\r\nدر اين صورت مبدأ تاريخ و تعيين سنوات با ماه‌هاى قمرى ، مانند محرم و صفر و ربيع الاول و غيره معيّن ميگرديد و بروج شمسى را چنانچه گفته شد مگر منجمين و بعضى از اجزاء دفترى دولتى و دعانويس‌ها و تعويذنويسها ميدانستند اسامى آنها را با اصطلاح عربى آن به كار ميبردند با اسامى زير ، در :\r\n1 حمل ، فروردين ؛ 2 ثور ، ارديبهشت ؛ 3 جوزا ، خرداد ؛ 4 سرطان ، تير ؛ 5 اسد ، مرداد ؛ 6 سنبله ، شهريور ؛ 7 ميزان ، مهر ؛ 8 عقرب ، آبان ؛ 9 قوس ، آذر ؛ 10 جدى ، دى ؛ 11 دلو ، بهمن ؛ 12 حوت ، اسفند ؛ و مبدأ آن حمل يعنى فروردين ، مقارن با نوروز باستانى و به اسفند مىانجاميد . اسامىاى كه از اشكال حيوانات و اشياء و بعضى آدميان برداشت شده ، رصد و زيج و منجمين نخستين مشخص\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاشكال سيارات و ستارگان نجومى كه منجمين از آنها صدور احكام و اوضاع جوّى و فلكى نموده ، با -\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nآوردنشان در تقاويم خود در اختيار خريداران ميگذاشتند و معتقدينشان كه از روى آنها تعيين كارهاى خويش ، -\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاز بد و خوب و سعد و نحس ميكردند . مثل دادوستد و خريد و فروش و نكاح و طلاق و نقل‌مكان و ختنهء -\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nاطفال و بچه به مكتب‌گذاردن و خون گرفتن و خوردن مسهل و تنقيه و ديگر امور . -\r\n\r\n","description":"","footnote":"","page_name":" 40 ","page_number":40},
  {"content":"\r\n . \r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n . \r\n","description":"","footnote":"","page_name":" 43 ","page_number":43},
  {"content":"\r\n\r\nساخته بود و در تعيين احوال فلكى و تغيير حالات كواكب و دگرگونى عالم و پيشگوئى و خوب و بد احوال به كار گرفته ميشد و لا يتغيّر معلوم شده بود ، با اين توضيح و مشخصات كه در آن : حمل به معنى گوسفند شش هفت ماهه ، يا برّه‌ى شاخ نيش‌زده‌اى بود كه در آسمان با اجتماع ستارگان به نظر آمده بود . ثور به صورت گاوى فربه كه در برج دوم سال در آسمان ظاهر ميگرديد . جوزا به صورت دو مرد كه از شكم بهم چسبيده و از بقيهء بدن تفكيك بوده باشند . سرطان صورت خرچنگ . اسد به صورت شير . سنبله صورت زنى كه دسته‌اى سنبله‌ى گندم بدست داشته باشد . ميزان شكل ترازوئى كه از شائين و دو كفه تشكيل شده باشد .\r\nعقرب به صورت كژدم . قوس شكل اسبى كه از گردن به بالاى آن را صورت مردى تشكيل داده كه تيرى را به چلهء كمان نهاده در حال رها كردن مىباشد . جدى به صورت بز يا بزغاله‌اى كه دو پاى آخر نداشته باشد . دلو شكل مردى كه با دلو ( سطل ) از چاه آب مىكشد . و حوت صورت ماهى فربهى كه قيافه‌اى ناخوشايند داشته باشد ، با نظم اسامى آنها در اين شعر :\r\n بُرجها ديدم كه از مشرق برآوردند سر * جمله در تسبيح و در تهليل حىّ لايموت\r\nچون حمل چون ثور چون جوزا سرطان و اسد * سنبله ميزان و عقرب قوس و جدى و دلو و حوت \r\n\r\nگردش سالها و اثرات\r\nاين دوازده برج اگرچه هريك گويا و معرف احوالى در گردش روزگار بودند كه اثراتى را از خود بر روى زمين و احوال و امور روزمرّه‌ى مردم بجا ميگذاشتند اما با همه اثرات مستقل خود لازم بود تأثير احوال حيواناتى كه سالها بر رويشان ميگذشت و به قرار زير از طرف منجمين ترك معلوم شده بود بر آنها دخيل بكنند .\r\nحيواناتى كه دورشان از موش شروع شده به خوك خاتمه ميگرفت ؛\r\nاول سيچقان ئيل ( موش ) ، اودبارش ئيل ( گاو ) ، توشقان ئيل ( پلنگ ) ، لوى ئيل ( خرگوش ) ، ايلان ئيل ( نهنگ ) ، پونت ئيل ( مار ) ، قوى ئيل ( اسب ) ، پيچى ئيل\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n( گوسفند ) ، دان ئيل ( بوزينه ) ، تخاقوى ئيل ( مرغ ) ، ايت ئيل ( سگ ) ، تنكوز ئيل ( خوك ) :\r\n موش و بَقَر « 9 » و پلنگ و خرگوش شمار * زين چارچو بگذرى نهنگ آيد و مار\r\nوانگاه به اسب و گوسفند است حساب * حمدونه « 10 » و مرغ و سگ و خوك آخر كار \r\n\r\nاحكام سالها\r\nبه اين قاعده كه مثلا هرگاه گردش سال بر صورت موش قرار ميگرفت دلالت داشت بر بارانهاى سخت بهارى و ريزش بارانهاى بىموسم در سال و سرماى سخت در زمستان و حيله و تزوير و دزدى و خيانت در ميان مردم و زيادى جاسوسى و فتنه‌انگيزى و جنگ و محاربه ميان دول و تنگى معيشت و دشوارى زندگى و خوف و هراس و وحشت در ميان علما و ضعف جاى طبقات متوسط و قوت زورمندان و قحط و گرانى در بعضى بلاد ، الى آخر .\r\nو چون سال بر روى گاو ميگرديد ، دلالت داشت بر فراوانى و ارزانى ارزاق و فراوانى آبهاى قنوات و وفور لبنيات و نيكى حال رعايا و دهداران و خوشى حال احمقان و زنان و اعتدال تابستان و برودت زمستان و مجادلات بين دول بزرگ و خوشى حال تجار و رعايا و آفت بر بعضى مزارع .\r\nو چون سال پلنگ ميرسيد دليل بود بر غلبه‌ى خشونت و خشم و غيظ ميان مردم و جنگ و آشوب و خونريزى و مخالفت رعايا با سلطان و فشار و ظلم سلطان بر رعايا و ناامنى و غارت و فساد و يغما و مصادره‌ى اموال بعضى صاحب دولتان و غلبه اقويا بر ضعفا و گرماى تابستان و خشكى زمستان و كمى دواب و قلت گوشت و روغن و اصناف آن و وحشت و فرار و مهاجرت سرحدنشينان و ضعف حال تجار و صنعتگران .\r\n\r\n\r\n","description":"","footnote":"\r\n( 9 ) . گاو .\r\n( 10 ) . بوزينه ، ميمون .\r\n","page_name":" 45 ","page_number":45},
  {"content":"\r\n\r\nو چون سال خرگوش فراميرسد احداث كاريزها و قنوات و بستن سدها به روى رودخانه‌ها و تعمير و تغيير ابنيه و عمارات و خرابى كشت و زرع و رسيدن آفات ارضى و سماوى و فرو آمدن ستاره‌ى دنباله‌دار در آن سال و رنج و مرض و بيمارى و شيوع آبله و امراض خارش‌دار پوستى و شيوع دزدى و خيانت و فحشاء و فساد در ميان طبقات و ظهور بادهاى مخالف و نابودى اشجار و گريز مردم به كوهپايه‌ها و بدى حال رعايا . . .\r\nبه همين‌گونه ظهور سال نهنگ دلالت داشت بر فراوانى گوشت و اطعمه و كثرت آبها و طغيان رودخانه‌ها و بارانهاى فراوان بىموسم و طوفان و زلزله در شهرهاى مركزى و فشار مالكان بر رعايا و غلبهء اقويا بر ضعفا و عصيان مردى بزرگ از سلاطين و تسخير بعضى بلاد به دست وى و تسلط بر قسمتى از عالم و اسارت مردمى بسيار و اضمحلال چندى از دول و نابودى بزرگان آن و بروز آفت سن و ملخ و نابودى زراعات .\r\nو سال مار دليل بود بر رواج حيله و تزوير ميان مردم و بزرگان و ترس و خوف و خشيت زيردستان از زبردستان و جور و ظلم و ستم سلطان بر رعايا و وفور حرص و ميل و طمع ميان مردم در مال‌اندوزى و رواج كار قوادان و چاپلوسان و درباريان و عزل و حبس و تبعيد بعضى از سران و بزرگان و دانشمندان و ميل مردم بر استعمال دخانيات و مخدرات و مسكرات و رواج خودآرائى و زينت و تجمل و ظاهرفريبى و گرفتارى بعضى از ظلمه و كشته شدن مردى بزرگ به دست يكى از رعايا و كساد بازار تجارت و رواج بىحميتى و گرماى سخت تابستان .\r\nسال اسب دلالت داشت بر سردى زمستان و اعتدال بهار و تابستان و ظهور سيل‌هاى مهيب و زلزله در كوهپايه‌ها و تاخت‌وتاز و لشكركشى دول غرب و خرابى و ويرانى شهرها و دهات و وسعت ميدان اختلاف ميان ممالك و شكسته شدن مرزها و ثغور و غارت و يغما و چپاول در اوائل سال و آرامش و امنيت در\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nآخر آن و رونق زنان و نواميس عفيف و كثرت ازدواج و وفور سرور و شادمانى و گرانى ارزاق و قلت گاو و گوسفند .\r\nسال گوسفند دليل بود بر وفور محصول جو و گندم و ينجه و ارزانى گوشت و روغن و كساد بازار پشم و پنبه و آرامش و آسايش دراويش و اهل عرفان و ميل مردم به انزوا و گوشه‌گيرى و صبر و سكوت و قناعت و رواج كار شيرينىفروشان و حلوائيان و طلاسازان و امنيت و آرامش در روستاها و بسيارى موش‌هاى صحرائى و جانوران موذيه و حشرات و پائيز زودرس و ريزش برفهاى سنگين و كثرت عبادات و تعزيه‌دارى و رياضات و حمل بسيار زنان .\r\nسال بوزينه دليل بود بر طراوت و سرسبزى اشجار و اعتدال بهار و گرماى شديد در آخر تابستان و شادى و عيش و طرب در ميان اهالى و عروسىهاى مناسب و كثرت طلاق و خوشى حال امردان و خودفروشان و فراوانى فحشا و دزدى و رواج كار بزازان و جواهرفروشان و خوشحالىهاى زودگذر و رغبت جماع و بدى حال غلامان و زيردستان و نقصان آب كاريزها و خشكسالى در آخر سال .\r\nسال مرغ بر كمى و عدم بارانهاى بهارى و ظهور ملخ‌هاى دريائى و آفات غلات و هجوم شغال بر دهات و گرانى ارزاق و قحط و غلا در بعضى نقاط و فشار ظلمه بر ضعفا و مصادره‌ى اموال بعضى از دولتمندان و بدى حال كارگران و صنعت‌گران و رواج كار مقنيان و آهنگران و حزن و غم و اندوه ميان رعايا و اسارت و حبس و تبعيد و قتل بعضى از سخنوران و متفكران و ناراضيان و نقصان پنبه و دانه‌هاى روغنى .\r\nسال سگ دليل بود بر ترس و وحشت ميان سرحدنشينان و سوختن محصولات شتوى از بىآبى و نيكى حال كوچ‌نشينان و سياه‌چادران و فراوانى صيد و شكار و زيان خرگوش و جانوران علف‌خوار بر مزارع و ارسال پيام‌هاى خصومت‌آميز ميان دول و دستگيرى بعضى از طاغيان و عزل وزرا و حكام و نصب ستمگران\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبجاى ايشان و ايجاد جنگ و محاربه بين قبايل و شيوع اراجيف و اخبار بىاساس و ترك تبعيت چندى از رعايا .\r\nسال خوك دلالت داشت بر گرماى ناگهانى بهار و آفت سر درختى و فساد حبوب و اختلاف ميان خانواده‌ها و بىعفتى زنان و مردان و رغبت فراوان بر مباشرت و رسوائى بعضى از بزرگان و ظهور باطلاق‌ها و ميل مردم به حرام و بدى حال عباد و طغيان فرزندان بر پدران و مادران و خوشى حال اهل فحشا و طرب و تيرگى هوا و كسوف تمام و مقدمه‌ى جنگ و جدال و خونريزى . . .\r\n\r\nماه‌هاى فارسى\r\nاما در آخر همه تاريخ جلالى يعنى تقويم جلالى و ماه‌هاى آن بود كه كمتر مردم با آن آشنائى داشته تا اواخر كه كم‌وبيش به اين ترتيب در مدارس ابتدائى تدريس ميگرديد :\r\n ز فروردين چو بگذشتى مه ارديبهشت آيد * بدان خرداد و تير آنگه كه مردادش همى آيد\r\nپس از شهريور و مهر و ابان و آذر و دى دان * كه بر بهمن جز اسفندار و جز ماهى نيفزايد \r\nو فروردين باستانى از روز اول حمل يعنى تحويل برج حوت به حمل يا اتمام ماه اسفند و ابتداى فروردين معلوم شده بود با تعداد مختلف روزهاى بروجش كه از روى نجوم اوليه تعيين گرديده ، مغاير با ايام ماه‌هاى امروزه معلوم شده بود ، به اين قرار كه فروردين و ارديبهشت را سى و يك روز و خرداد را سى و دو روز و تير و مرداد را سى و يك روز و شهريور را سى و دو روز و مهر را بيست و نه روز و آبان و آذر و دى و بهمن را سى روز و اسفند را بيست و نه روز ميگرفتند الا هر چهار سال يك بار كه سال كبيسه به حساب آمده و آن نيز سى روز به حساب ميآمد و به همين حساب هم تعليم شاگردان ميكردند با اين شعر :\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n لا ولا لَب لا ولا لَب شش مه است * كط لَل و لَل كط شهور كوته است \r\nكه البته درك اين بيت منوط به دانستن حروف ابجد و اعداد آنست كه ملاك عمل تقويم نويسها قرار ميگرفت و به بيان الكلام يجر الكلام ( حرف ، حرف ميآورد ) لازم مىكند حروف ابجد را تعريف بكنم و ناگفته نگذاريم كه چون سر و كار همگان در كل امور با تقويم و اوامر و نواهى آن بود واجب مينمود هر سواددار از آن اطلاع داشته باشد . در آن حد وجوب كه جزء دروس اوليهء هر مكتب و مدرسه آمده بود .\r\n\r\nحروف ابجد\r\nبيست و هشت حرف عربى را هريك عددى معين نموده بودند كه با آن تفهيم مقاصد و تعيين اعداد ميكردند به اين ترتيب : « عدد الف ( ا ) 1 . با ( ب ) 2 . جيم ( ج ) 3 . دال ( د ) 4 . ها ( ه ) 5 . واو ( و ) 6 . زا ( ز ) 7 . حا ( ح ) 8 . طين ( ط ) 9 . يا ( ى ) 10 . كاف ( ك ) 20 . لام ( ل ) 30 . ميم ( م ) 40 . نون ( ن ) 50 .\r\nسين ( س ) 60 . عين ( ع ) 70 . فا ( ف ) 80 . صاد ( ص ) 90 . قاف ( ق ) 100 . را ( ر ) 200 . شين ( ش ) 300 . تا ( ت ) 400 . ثا ( ث ) 500 . خا ( خ ) 600 . ذال ( ذ ) 700 . ضاد ( ض ) 800 . ظين ( ظ ) 900 . غين ( غ ) 1000 » . با مكتوب و بيانى به اين صورت : ابجد ، هوز ، حطّى ، كلمن ، سعفص ، قرشت ، ثخّذ ، ضظغ .\r\nكه ترتيب حروفشان خلاف حروف الفبا و مفرداتشان به اين صورت بود :\r\nالف ب ج د ه و ز ح ط ى ك ل م ن س ع ف ص ق ر ش ت ث خ ذ ض ظ غ .\r\nو چون ميخواستند عددى را بنويسند يا تاريخى را ترقيم كنند براى كوتاه كردن و ضبط حافظه از اعداد حروف استفاده ميكردند به اين توضيح كه مثلا اگر تاريخ هزار و دويست و شصت منظور بود فقط مينوشتند ( غرس ) و عدد دويست و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nچهل و يك را ( ردا ) كه چون عدد ( غ ) هزار بود و عدد ( ر ) دويست و عدد ( س ) شصت منظور اول و به همين كيفيت كلمه‌ى ثانى ( ردا ) اعداد حروف آن را مىرساند و اين بيانى بود كه غالبا در اعداد تقاويم به كار ميآمد كه چون ، مثلا ميخواستند 21 بنويسند بجايش ( كا ) ميگذاشتند و 29 را ( كط ) كه كافش عدد بيست و طايش عدد 9 داشت و از همين جايگزينى اعداد بجاى حروف بود كه امكان ميداد سطرى را در كلمه‌اى كوتاه نموده ، مطلب يك صفحه‌اى را در بيتى به ذهن بدهند ، به همانگونه كه بيت فوق الذكر در مضمون « لا ولا ، لب . . . » تعداد روزهاى بروج دوازده‌گانه نشان داده شد كه براى روشن شدن بهتر بيت در بالا آورده را مثل قرار بدهيم : با دو ( لا ) شروع شده كه ( ل ) آن داراى عدد 30 و ( الف ) آن يك كه 31 روز و ( لا ) ى دومش به همان عدد . پس ماه اول و دوم سال سى و يك روز و پس از آن ( لب ) ميآيد ، كه ( ل ) آن 30 و ( ب ) ى آن 2 ، جمعش سى و دو . پس ماه سوم سى و دو روز و به همين حساب ماه دوم آن نيز ، دو ماهش سى و يك روز و ماه سومش سى و دو روز ، كه فروردين و ارديبهشت و تير و مرداد سى و يك روز و خرداد و شهريور سى و دو روز معلوم شده بود .\r\nشش ماه دوم ( كط - لل ) و ( لل - كط ) آورده شده كه ( ك ) كط 20 و ( ط ) 9 ، جمعش 29 و لل‌ها هر ( ل ) آن 30 و ( كط ) آن 29 ، كه ماه اول و آخر آن 29 روز و چهار ماه وسط هريك 30 روز شناخته شده بود . و به همين صورت ماده تاريخ‌ها تنظيم و استخراج ميشدند .\r\nپس اعداد دوازده برج فارسى به همين محاسبه به حساب ميآمد تا عهد سلطنت پهلوى كه آن را جهت سهولت امر و حضور ذهن به اين صورت بهم ريخته در تقاويم آوردند كه شش ماه اول سال را سى و يك روز نوشتند و پنج ماه دوم را سى روز و اسفند را بيست و نه روز كه هنوز برجا مىباشد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nفروردين - نوروز باستانى\r\nدر اين فصل چون از فروردين و عيد نوروز و آداب و مراسم و برگزارى آن سخن خواهد رفت بايد گفت روزهاى هفتهء اول آن نيز از جانب نجوم احكام و اثراتى داشت كه به شرح زير در صفحهء نخست تقاويم ميآمد .\r\n\r\nاحكام نوروز - يا نوروزنامه\r\nاگر روز اول آن شنبه باشد : خداوند آن سال ستاره‌ى ( زحل ) و در آن سال حال مردم سخت باشد و رنج و غم و مشقت و دشوارى بسيار باشد و گفت‌وگوى و زد و خورد و خصومت زياد باشد و ميان سلاطين و رعايا اختلاف و منازعه بسيار باشد . اما غله نيكو باشد و انگور نيكو بود و انجير را آفت رسد و سيل و طغيان بسيار باشد و سلطان بزرگى ياغى شود و پادشاهان و اميران و بزرگان زياد تلف شوند و از جمله چهارپايان و دواب را سيل و طوفان از ميان بردارد و فتنه و آشوب بالا گيرد و بر رعايا بدتر گذرد و در فصل بهار آشوب و ناامنى در عراق باشد . اما ديار ماور النهر ايمن باشد و در هندوستان بلاى آسمانى رسد و در حدود عراق پارسائى به حكومت نشيند و مار و ملخ و مور و زنبور و كك و مگس بسيار شود و در بلاد طبرستان آشوب شود و از بهار تا فصل خزان هوا بىاعتبار باشد و در تابستان بارانهاى بىهنگام ببارد و حال اهل صلاح ميانه بود و سحر و جادو در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nميان مردم رواج شود و نيشكر را آفت رسد و در فارس مرگ و آبله بسيار باشد و در روم گوسفندان را آفت رسد و آخر سال نرخها گران گردد و ميان مردان و زنان ناسازگارى افتد و عشق‌بازى و مهر و مودت اندك گردد و حال كوه‌نشينان و محصول پنبه نيكو بود .\r\nاگر اول نوروز به يكشنبه افتد : صاحب آن سال ستاره ( شمس ) باشد . كار پادشاهان و بزرگان نيكو باشد و فراخى نعمت و ارزانى بود اما سباع و دزد بسيار شود و باران و تگرگ بسيار بارد و غله و ميوه فراوان باشد و مردمان را از يكدگر خير و منفعت رسد و تابستان آن گرم و زمستانش معتدل باشد و رغبت مردم به علم و دانش و تعليم و تربيت زياد گردد و حال معلمان و استادان خوش شود و روئيدنىها بثمر رسند و كار ديم و ديم‌كاران نيكو بود و بزرگان و دولتمندان را خوش گذرد و غرور و كبر و مناعت در ميان فقرا زياد گردد و كارهاى بزرگ انجام شود و امرى غريب در عالم بظهور رسد و طاغى و ياغى اندك باشند و حال سلطان و رعايا نيكو باشد .\r\nاگر اول نوروز به روز دوشنبه افتد . خداوند آن سال ( قمر ) باشد حال زنان و ملوكان نيكو گذرد و حال عامه ميانه بود و مردمان را كارها با منفعت باشد و فراوانى آب و نعمت و سيل و طغيان رودخانه‌ها باشد و حرب و جدال و فتنه و آشوب و آشفتگى باشد و تابستان سرد و پرنم و باران باشد و زمستان سخت شود و سرماى بىوقت در پائيز رسد و باد و طوفان زياد باشد و درد و بيمارى و امراض بلغمى و رنج سينه و شكم زياد گردد و حشرات زياد شوند و بيمارى زنان و كودكان بسيار و پنبه نيكو و غرق سفاين و كشتىها باشد .\r\nاگر اول نوروز به روز سه‌شنبه افتد : صاحب آن سال ستاره‌ى ( مريخ ) باشد و دلالت كند كه حال سلاطين پريشان باشد و حرب و جدال و خونريزى و كشتار بسيار و بلكه همه‌جانبه گردد و كارهاى پادشاهان بسته و غير قابل حل افتد و دلهاى ايشان پرغم باشد و نرخ حيوانات گران گردد و مردم را دخل و منفعت\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاندك باشد و فتنه‌ها و آشوب‌ها و شورش‌ها و طغيان‌هاى زياد باشد و گرما و مرگ مير و بيمارى و دروغ و خيانت و حيله و خدعه و جاسوسى و ستم زياد گردد و كهتران با مهتران و زيردستان با زبردستان به خصومت و ناهموارى آيند و فرزندان با پدران و مادران جفا كنند و از جانب مشرق بزرگ صاحب‌نامى تلف شود و بارانهاى بىموسم ببارد و خرابىهاى زياد ببار آيد و كشت كار خشك و تباه گردد و حال فقها نيكو بود .\r\nاگر اول نوروز چهارشنبه باشد : خداوند آن سال ستاره‌ى ( عطارد ) باشد .\r\nدلالت كند كه در آن سال فتنه و آشوب زياد باشد و ارسال مراسلات خصمانه و اعزام رسول و رسل تهديدآميز بسيار افتد و نرخها گران ، اما جو و گندم و ارزن و ماش و باقلا و عدس و برنج و كنجد بسيار تحصيل شود و درد و انديشه و وهم و بيمارى زياد باشد و دردسينه و گلو فراوان شود و بلاد طبرستان را آشوب و كودكان را بدحالى باشد و احتكار و قحطى و تنگى پديد آيد و دلهاى مردم پرغم ، و تشويش و ترس و بيم طبقات زياد باشد و قراردادهاى بدعاقبت امضا شود و حال مردمان ميانهء نامطلوب گذرد .\r\nاگر اول نوروز پنجشنبه باشد : صاحب آن سال ستاره‌ى ( مشترى ) باشد و دليل بود بر آنكه در آن سال احوال اشراف و سادات و قضات و علما و متفكران نيكو گذرد و مردم رغبت به دين داشته باشند و حال زنان و زيردستان خوش باشد و از دانشمندان به مقامات رسند و احوال رنگ‌فروشان و جواهريان و طلاگران نيكو باشد و مذاكرات صلحانه و مفيد شود و ميل مردم به تجمل و زينت‌گرى و ظاهرآرائى باشد و حال كوهسارنشينان نيكوى و پنبه و كتان خوب و نرخها ارزان و نعمت بسيار و حال سلاطين به قوت باشد و زمستان از برف و سرما ميانه و تابستان بارانهاى بجا بارد .\r\nاگر اول نوروز جمعه باشد : خداوند آن سال ستارهء ( زهره ) حال علما و عباد و قضات و فضلا نيكو بود و حال سلاطين ميانه و احوال مطربان و خودجنبانان و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nخوانندگان و خودفروشان و عطاران و بزازان و زنان و اهل فسق و فجور و جاهلان و كودكان و فروشندگان اجناس زنانه جمله نيكو باشد و غله خوب و حال سلطان ميانه و مردم راغب به عيش و سرور و طرب و معاشقه و لهو و لعب گردند و تابستان گرم و زمستان سرد كشنده و بيمارى بسيار و فحشا و بيغيرتى زياد باشد و اوقات مردم به بطالت و بيهوده گذرد .\r\n\r\nعيد نوروز\r\nپس با قبول پيش‌بينىهاى فوق مردم به استقبال تحويل ( حمل ) و عيد نوروز ميرفتند ، با آداب و رسوم و سننى كه لازم مىكند براى نشان دادنشان به عقب بازگشته از برج اسفند شروع بكنيم .\r\n\r\nكارهاى عيد\r\nاز ورود برج اسفند يعنى ماه حوت بود كه كم‌كم انديشه‌ى عيد نوروز در دلهاى اغنيا و غم و غصّه آن به خاطر فقرا نشسته جنب و جوش دادوستد در بازارها و دكاكين ظاهر گشته ، مردم به تهيهء وسايل عيد برميخاستند و مقدم بر همه رخت و لباس دوخته ندوخته براى خود و اطفال بود كه دغدغه و وقت زيادتر ميطلبيد .\r\nالبسهء عيد اطفال غالبا از رنگهاى زنده‌ى سبز و سرخ و زرد و آبى تهيه ميشد كه نشاط داشته باشد و بعد از آن نوبت كفش و كلاه و احيانا جوراب « 1 » ميرسيد\r\n\r\n\r\n","description":"","footnote":"\r\n( 1 ) . بندرت كسى جوراب پا ميكرد و به پاى اطفال ميپوشانيد . مگر جوراب پشمى دست‌باف كه در زمستانها به كار مىآمد . بايد گفت كه جوراب از عهد ناصر الدينشاه در ايران رواج يافت كه ابتدا براى زنان دربارى و سوگلىهاى حرم شاه آورده شد و كم‌كم به طبقات پائين و -\r\n","page_name":" 54 ","page_number":54},
  {"content":"\r\n\r\nكه خريدارى نمايند و بزرگترها براى خود گيوه و عبا و كلاه و چادر سياه و چادر نماز كه با داشتن لباس حسابى هم بايد اين چند تكه را نو و تجديد بكنند ، چه براى مردها ( دوست بود كه به كلاهشان و دشمن كه به كفششان مينگريست ) « 2 » و عبا كه سرپوش ساير البسه گرديده آبرويشان را برگذار مينمود و جهت زنها چادر سياه برق‌دار آهاردار كه نو بودن آن در ميهمانىهاى عيد چشم‌گير بوده باشد و چادر نماز كه در موقع هفت‌سين سر كرده به پاى سفرهء آن بنشينند و اولين نماز سال نو را با آن بجا آورند .\r\n\r\nخانه‌تكانى\r\nبعد از آسوده شدن از رخت و لباس و كفش و كلاه خود و بچه‌ها نوبت به خانه‌تكانى ميرسيد و اين سنّتى بود كه در خانهء هيچ اعيان و گدا تعطيل‌پذير نميگرديد و اگر خانه جبّاخانه « 3 » يا مسجد و مرده‌شوخانه « 4 » بايد كل و جزء آن بيرون ريخته شده پاكيزه و نظيف و شسته و گردگيرى شده مرتب به جاهاى خود عودت\r\n\r\n\r\n","description":"","footnote":"\r\n- پائين‌تر رسيده تا متداول عام گرديد . ولى در حد وفور و ارزانى قيمت كه هر جفت اعلاى آن از چند شاهى تجاوز نمينمود جزو البسه‌اى بود كه در مهمانىهاى سنگين ميپوشيدند و چون به استهلاك ميرسيد كفش را بريده از خود و پارچه‌اى جاندار كف تو مىانداختند و وقتى ديگر حالت رويهء آن هم از دست رفته كف به خود نميگرفت آن را از مچ بريده به ساقه‌اش ركابى دوخته استفاده كرده نامش را جوراب ركابى ميگذاشتند .\r\n( 2 ) . مأخوذ از ضرب المثلى كه ميگويد دوست به سر و دشمن به پا نگاه مىكند .\r\n( 3 ) . كنايه به خانه‌هاى متجمل پر و پيمان چه معنى دوم جباخانه ، بعد از اسلحه‌خانه ، لباس‌خانه ( جبه‌خانه ) بود .\r\n( 4 ) . اشاره بر تهى بودن و زندگىهاى فقيرانه ، در اين داستان كه در حمل جنازه‌اى پسرى از پدرش پرسيد بكجايش مىبرند ؟ پدر جواب داد به جائى كه نه چراغ و نه فرش و نه اسباب خانه و نه آب و نه نان و نه هيچ‌چيز باشد . پسر گفت مگر به خانهء مايش مىبرند ؟ !\r\n","page_name":" 55 ","page_number":55},
  {"content":"\r\n\r\nداده بشوند و با همين خانه‌تكانىهاى عيد هم بود كه اشياء زايد يك ساله بيرون ريخته شده دلها به دريا زده شده حلبى زنگ‌زده‌ها و شكسته قراضه‌هاى طول زمان ، مانند آفتابه حلبى سماور حلبىها كه بيش از قيمت خود پول لحيم‌كارى برده بود و چراغ موشىهاى نشتى كه به كلفتى خود به اطرافشان قره‌قروت چسبيده و به داخلشان گچ ريخته شده بود و شيشه پيله‌هاى شكسته‌ى بىمصرف مانند كاسه پياله‌هاى ترك‌خورده و لب‌پريده كه تا اين هنگام دل به طرد و دور افكندنشان راضى نميگرديد به بيرون افكنده شده يا براى فروش به دوره‌گردها كنار گذاشته ميشدند .\r\nخانه‌تكانى شامل بود بر فرش‌تكانى ، از گليم و قالى و نمد و حصير كه كوچك و بزرگ يكايك ميان كوچه‌ها آمده با تكان دادن و چوب و تركه زدن تكانيده و خاك‌گيرى گشته به حياطها برگردانده شده ، جارو خورده ، كهنه‌ى تر كشيده شده كنار ميرفتند و شستشوى پرده‌ها ، روفرشىها « 5 » ، چادرشب‌ها ، روتشكىها ، رويه‌پشتىها ، ملحفه‌ها ، رويه‌متكاها ، رويه‌بالش‌ها ، كليه البسه از زيرورو ، همچنين دادن مس‌ها براى سفيد كردن به سفيدگرى . سابيدن ظروف برنجى و ورشوى مانند سماور ، سينى ، زيراستكانى ، جام ، انگاره ، با گرد آجر و شست‌گرداندن و گل انداختن به آنها ، و ليف و صابونى كردن ظروف نقره و در صورت سياه‌شدگى دادن آنها به آبكار ، و گل‌مالى و خاكسترمالى ظروف دم دستى مانند ديگ و ديگور و كماجدان و نظافت بلورآلات و چينىآلات و شستن درها و شيشه‌ها و جاروكشى اطاقها و صندوق‌خانه‌ها و تار عنكبوت‌گيرى و گردگيرى و دوده‌گيرى ديوارها و كنج و گوشه‌ها و سقف‌هاى گچى با جارو نرمه‌ها « 6 » كه بر سر چوبها ميكردند و تميز كردن هر خرد و بزرگ با\r\n\r\n\r\n","description":"","footnote":"\r\n( 5 ) . كتانهاى راه‌راهى را كه جهت نظافت و حفاظت فرشها از رنگ‌رفتگى بر روى آنها ميكشيدند .\r\n( 6 ) . جاروئى از نوع علفى نرم كرك‌دار كه پهلوى هم چيده شده ته آنها بافته شده مانند دسته گل بسته و نخ‌بندى شده براى ظريف‌كارى به مصرف ميآمد و اكثر دكانهاى زرگرى و روى كاشىها را با آن جارو ميزدند .\r\n","page_name":" 56 ","page_number":56},
  {"content":"\r\n\r\nمصرف و بىمصرف كه به نظر ميآمد ، و در همين روزهاى قبل از عيد بود كه زنها از خانه‌ها به كوچه‌ها و كنار جويها ميريختند و گرد و خاك و غبارى بود كه از فرش‌تكانىهاى خود به هوا متصاعد ميساختند و دو طرف جويها را كه براى شستشو اشغال ميكردند و بد و بيراه و دشنام و ناسزاهاى راهگذران و همسايگان بخاطر بلند كردن گرد و خاك نثارشان ميگرديد .\r\nدر اين خانه‌تكانىها اطاق كاملا از اشياء و اثاث تخليه گرديده جزء و كل آن به حياطها ريخته شده تا پس از نظافت و خاك‌گيرى و شستشو به جاهاى خود برگردانده بشوند و ايضا در همين خانه‌تكانىها بود كه قيافهء اطاقها تغييرات كلى يافته دربازچينى مجدد هرچيز مكان عوض كرده به جاى ديگر قرار ميگرفت و تنوعى بوجود ميآورد و در همين روزها نيز بود كه جهت به هم‌ريختگى وضع اطاقها و بىسروسامان شدن زندگى مردها ، مخصوصا برچيده شدن كرسى كه اطاق را لخت و راحت لميدن به زير آن را از ايشان گرفته در ناراحتى سرمايشان مىانداخت موجب گفت و شنيد و توليد كدورت دنباله‌دار گرديده بسا كه عقبه‌اش نشاط ايام عيدشان را در بر ميگرفت .\r\nكار عيد فقرا از تهيهء لباس و خانه‌تكانى بعد از همه انجام ميگرفت كه خانه‌تكانيشان همان‌جاروى هميشگيشان بود كه به اسم عيد بزنند و بقيه كارهايشان به‌همين طريق كه در يك بعد از ظهر به اتمام ميرسيد و لباس خود و بچه‌هايشان كه اگر داشتند چيت و كرباسى خريده خود براى بچه‌هايشان بريده هم بكشند و براى خودشان هم كه شسته درز و دوزشان بكنند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nسبزه سبز كردن\r\nپس از آن نوبت سبز كردن سبزى ميرسيد كه به نسبت ( سنگينى - سبكى ) « 7 » دست سبزكننده از بيست روز تا ده روز به عيد مانده صورت ميگرفت و اين نيز به اين ترتيب بود كه زن خانه به تعداد جمعيت خانواده ، مشت مشت گندم يا عدس و ماش و هرچه خواسته عقيده‌شان بود بطورى كه بعد از مشت كردن و به طرف ظرف بردن چيزى از مشتش به زمين نيفتد برداشته در ظرفى سفالين ميريخت و با هر مشت نيت سلامتى و تندرستى و خوشى و خوشبختى و مال و گشايش و آنچه را كه به هريك از افراد مربوط ميگرديد كرده آب نيم گرم ريخته در جاى گرم و اگر هوا زياد سرد و جاى گرم نبود در پاى كرسى ميگذاشت و هر روز آب خورد رفته‌اش را به او مىرساند تا دانه‌ها در ظرف كجه ( نيش ) زده به سفيدى گرايد .\r\nآنگاه در دستمال ريخته سه روز نيز با رطوبت معتدل در دستمال نگاه ميداشت تا كجه‌هايش نقره‌اى شده كاملا نيش‌هايش بالا آمده باشد . سپس در دورى مسى يا بشقاب و دورى چينى و مانند آن و يا مطابق جمعيت خانه در ظروف كوچك و بزرگ پهن كرده رويش را دستمال ميكشيد و آب پاشيده روزها در معرض آفتاب و شبها در گرمترين اطاق يا مكان ميگذاشت تا سبزه‌ها رخ كشيده رو به سبزى بياورند ، آنگاه روبان قرمزى به دورش بسته پاپيون مانند گره زده با گلهاى پارچه‌اى رنگارنگ كه به اطراف روبان ميدوخت زينت كرده آماده مينمود .\r\nاگر حوصله و سليقه‌ى زيادتر داشت نخودهائى را چشم و ابرو كشيده چادر به سرشان كرده ، گلهاى پارچه‌اى ديگرى نيز ساخته جمله را بر سر چوب جارو كرده در ميان سبزه‌ها قرار ميداد و سبزه‌ى تره‌تيزك ، كه بذر تره‌تيزك را در آب خيسانده چون لعاب پيدا كرده چسبندگى بهم مىرساند پشت كوزه يا قلقلك\r\n\r\n\r\n","description":"","footnote":"\r\n( 7 ) . كسى كه سبزه‌اش زود سبز ميشد سبك‌دست و اگر دير سبز ميشد سنگين‌دست ميگفتند .\r\n","page_name":" 58 ","page_number":58},
  {"content":"\r\n\r\nماليده لبالب از آب مينمود . يا آن را به صورت نوشته با جملات مبارك‌باد ، يا نوروز مبارك ، يا به حق سوره تبارك ، عيد همگى مبارك بر روى پارچه‌اى كه در كف مجمعه‌اى پهن كرده باشد پاشيده رطوبت ميداد تا سبز شده رشد بكند .\r\nهمچنين اين كوزه‌ها را به گونه‌ى زيباترى نيز سبز ميكردند به اين طريق كه در كوزه‌هاى مخصوصى كه كوزه‌گرها براى همين كار در اطراف آن چندين سوراخ تعبيه كرده بودند تعدادى پياز نرگس انداخته رويشان را تخم تره‌تيزك ميپاشند و در آفتاب و جاى گرم قرار ميدادند و باهم سبز ميكردند كه چون پيازها از داخل سبز شده سر از سوراخ‌هاى كوزه بيرون كشيده در ميان سبزه‌ها گل ميدادند جلوه و زيبائى خاصى پيدا ميكردند .\r\nپياز نرگس نيز سبزى ديگرى بود كه آن را مانند سبزكردنىهاى مذكور چندين روز در رطوبت نشانيده چندانكه ريشه ميدادند سه تا و پنج تا در گلدانهاى پايه‌بلند ظريف دهان‌تنگ يا « دست دلبر » « 8 » بلور و با رفتن و شيشه‌اى قرار داده دور ساقه‌هايشان ربانهاى ريشه‌دار ميبستند و سواى زنها اين سبزه را سبزىفروشها و ماهىفروشها و آجيل شيرينىفروشها نيز براى فروش سبز ميكردند .\r\n\r\nزبان سبزه‌ها\r\nاينك ديگر سبزه‌ها و كوزه‌ها و مجموعه‌ها و نرگس‌ها سبز شده وقت آن ميآمد تا از احوال رشد و عدم رشد و يكدست بودن و نبودن و ريشه‌دار بودن و كم‌ريشه شدن آنها و گل دادن و ندادن آنها تفأل و تطيّر زده حالات سال آتى و آيندهء خويش را معلوم بكنند .\r\nپس اگر سبزه دير سبز شده بود دست سبزكننده سنگين و كارهايش با معطلى و طول مدت به انجام ميرسيد و بايد با دشوارى دست و پنجه نرم بكند . اگر زود\r\n\r\n\r\n","description":"","footnote":"\r\n( 8 ) . گلدانى قيف مانند لب كنگره كه دست ظريفى آن را نگه داشته بود .\r\n","page_name":" 59 ","page_number":59},
  {"content":"\r\n\r\nسبز شده يعنى در ظرف يك هفته كجه و ريشه زده سبز شده بود امورش به سهولت و سرعت صورت گرفته ، دستش سبك و موفقيتش حتمى ميگرديد .\r\nاگر سبزه‌هايش زيبا و يكدست رشد كرده تمام سطح ظرف را يكجور پر كرده بود سالش خوب و خوش و كامش روا و خير و خوشى و پيشرفت در كارهايش چشم‌گير ميآمد و اگر به عكس آن شده جائى سبز شده رشد نموده جائى سبز نشده كچل و غير يكدست و نازيبا شده بود در بعضى كارها پيشرفت و موفقيت داشته در بعضى لنگى و نقصان بهم رسانيده سالش با خوب و بد و زشت و زيبا و ناهموار ميگذشت و اگر سبزه‌اش پرريشه و ريشه‌هايش به‌هم پيوسته و بلند و همراه ساقهء سبزه رشد كرده بود مال و مكنت و رونق و رشد و ترقى و رزق و روزى فراوان را گواهى مينمود و اگر كم‌ريشه و ريشه‌هايش كم و زياد و تنك و پر و نامساوى ميگرديد سال چندان با خير و خوشى و موفقيتى را نبايد انتظار داشته باشد مخصوصا اگر مقدارى از ريشه‌ها هم گنديده به فساد گرائيده بود كه در آن سال تلف مال يا از دست رفتن كسى را براى سبزكننده پيش‌گوئى كرده بود و همچنين بود اين تطّير دربرداشتن دانه‌ها هنگام در ظرف ريختن كه اگر از دانه‌ها چيزى از مشت بردارنده مىافتاد به تعداد آن مال يا دلبسته‌اى از او جدا ميگرديد و به همين حساب بود پياز نرگس كه اگر پيازش ريشه بسته رشدش حسابى و ساقه‌هايش پرگل و گلهايش به غنچه يا گل نشسته بود كه به قول معروف ( پيازش كونه كرده بود ) زندگانى مالى و جانيش با استحكام و سالش با سرور و عيش و خوشى توأم ميگرديد و اگر بر خلاف آن و نرگسش بىريشه و كم‌ريشه و ساقه و كم‌گل و بىگل شده بود رنج بيحاصل و عدم موفقيت و غم و حزن و اندوه و روزى تنگ و كدورت در خانواده و سياه‌بختى را خبر آورده بود .\r\nبه همين جهات بود كه مردم به دل و آنها كه بخت و طالع خويش را آزموده نه از آفتاب بهار و نه از گرمى تابستان گرم شده بودند عطاى سبزه‌ها را به لقايشان بخشيده اين كار را ( آمد و نيامد ) آورده از آن صرفنظر ميكردند و خيرشان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nرا به شرشان بخشيده براى شگون سال نو نرگس گل‌دار سبز شده‌ى حاضر از دكاندارها ميخريدند .\r\n\r\nكسبهء قبل از عيد\r\nاز همين روزها هم بود كه دكانهاى شيرينىفروش‌ها و آجيل‌فروشها و دوخته‌فروشها و كفاشها و كلاهدوزها و گيوه‌فروشها و ماهىفروشها و سبزىفروشها رونق به‌سزا گرفته ناهار بازارشان ( رواج ) شروع ميگرديد و كسبه و پيشه‌وران ديگرى نيز بودند كه به دور كوچه‌ها و گذرها به راه افتاده ورود بهار را بشارت ميدادند . از جمله نعناترخونىها كه با لاوك‌هاى چوبى پونه وحشىهاى پرعطر و بوى و ترخون‌هاى پاكوتاه و تربچه نقلىهاى آب‌زده‌ى خود داد : آى گل پونه ، نعناپونه ، نوبر بهاره گل پونه . تربچه نقليه نعنا و ترخون سر ميدادند .\r\nبستنىفروشهاى چرخى « 9 » و قالبى « 10 » كه با راه انداختن چرخها و سرگرفتن\r\n\r\n\r\n","description":"","footnote":"\r\n( 9 ) . مقصود وسيله‌ايست كه با آن بستنى براى فروش به دوره مىآوردند . شامل صندوق‌مانندى مكعب يك ذرع در يك ذرع با چهار چرخ شكيل رنگ و روغن‌كارى ، با اطرافى قاب‌سازى شده و نقاشى شده‌ى ممتاز ، با پيشخوانى نيم‌دايره كه به لب جلوويى آن از بالا نصب شده بود و در آن بشكه و قالب بستنى را قرار ميدادند . بشكهء آن از چوب و قالب آن كه بستنى در آن ساخته ميشد از مس و به نسبت بشكه به مقدار يك وجب كه از اطراف در آن يخ خرد كرده بريزند كوچك‌تر . پيشخوانش براى قرار دادن قنددانهاى بستنىخورى و قاشق و دخل پول . در عقب صندوق دو دستهء نيم‌هلال از ميلهء آهنى براى راندن چرخ و درى از پائين براى جا دادن لوازم اضافى و بالاى صندوق كمان‌مانندى رنگ و روغن شده‌ى بلند براى آويختن چراغ در شب‌ها با قلابى كه از وسط آن آويخته شده بود و به پائين دسته‌هاى راندن كه سطل آب و آسترى « پارچه‌اى كه با آن ظروف را پاك و خشك بكنند » مىآويختند .\r\n( 10 ) . قالبى ، مقصود بستنىفروشهاى دوره‌گرديست بدون چرخ كه بشكه و قالب بستنى را كه شرحش در چرخى آن آورده شد ، در حدود سى من « هر من مساوى 3 كيلو » ، همراه وسايل -\r\n","page_name":" 61 ","page_number":61},
  {"content":"\r\n\r\nبشكه قالب بستنىشان : بيا كه بهار آوردم ، نوبهار آوردم . جيگر و جلا ميده بستنى . پرهل و گلابه بستنى داد ميزدند .\r\nآب‌آلوئىها كه لگن‌هاى آلو خيس كرده‌هاى خود را سر هرسه راه و چهارراه بر روى چهارپايه‌هاى بلند « 11 » خود گذارده : سرآبه آب آلو « 12 » ، تشنه بيا آب آلو .\r\nصفرابره آلو داد ميزدند .\r\nباغبان‌ها كه بيل بدوش : آى باغچه بيل مىزنيم ، آى مو هرس ميكنيم داد ميزدند .\r\n\r\nشب چهارشنبه‌سورى\r\nآخرين سه‌شنبه‌ى آخر سال را شب چهارشنبه‌سورى ميگفتند . شبى كه امروزه فقط بته‌سوزانى آن مانده ، در آن زمان يعنى تا نوجوانى نگارنده درباره‌اش اعتقادات همراه با سنت‌هائى داشتند كه بايد بجا آورند و لازم مىكند قبلا به دليل حرمت آن‌كه شب عزيز و شب برآمدن حاجات و رواشدن نيات و\r\n\r\n\r\n","description":"","footnote":"\r\n- آن ، همراه چهارپايه‌اى كه آن را موقع فروش بر رويش بگذارند و به يك شانه‌شان آويخته بود بر سر ميگرفتند .\r\n( 11 ) . چهارپايه‌اى تا نزديك كمر ، بدون كف كه چون لگن آب آلو را بر آن قرار دهند در آن جاسازى و محكم مستقر بشود .\r\n( 12 ) . آلوى خيس كرده را آب‌آلو ميگفتند و طرز فروشش به اين صورت كه آلوى مرغوب را يك شبانه‌روز در آب خيسانده ، در ظرفى مثل باديهء برنج خيس‌كنى ، يا لگن مسى سفيد كرده ريخته دوره مىآوردند و آبش را در شيشه يا ليوان جدا و آلوش را دانه‌شمار كه خريدار ، خود با قاشق چوبى از لگن درآورد جدا ميفروختند . نوع ديگرى كه هر ليوان آب آن را با ده آلو كه در آن مىانداختند جدا ميدادند . در قيمت يك شاهى براى هر ليوان آب و صد دينار آب با آلو و هر ده آلو يك شاهى . در اين توضيح كه همه براى خوردن و سوا كردن آلو قاشق‌هاى خود در همان يك ظرف ميكردند !\r\n","page_name":" 62 ","page_number":62},
  {"content":"\r\n\r\nاستجابت خواسته‌هايش ميدانستند بپردازيم :\r\nدر اين شب بوده كه شعاع نور ربوبيت در كوه طور بر موسى ( ع ) ظاهر مىشود .\r\nدر اين شب بوده كه آتش نمرود بر ابراهيم خليل ( ع ) گلستان مىشود . در اين شب بوده كه آهن در دست داوود نبى نرم مىشود . در اين شب بوده كه با خوردن سم اسب طهمورث به سنگ و جهيدن آذرخش از آن كشف آتش مىشود ، و به قولى كه با پرتاب تكه سنگ او به طرف مار كه ميخواسته او را هلاك كند اين كار مىشود . « 13 »\r\nدر اين شب بوده كه زرتشت به پيغمبرى رسيده و هم در چنين شبى آتش براى او صفات ملكوتيش مظهر ستايش مىشود : به اين خاطر كه از عناصر چهارگانه عنصر علوى و نور و ميل به صعود و ترفع مىكند . هر پليد را طاهر ساخته بدون آن‌كه خود آلوده بشود . هستىبخشى و حيات‌رسانى مىكند . « 14 » در اين شب بوده كه مزدكيان نابود ميشوند . « 15 »\r\nديگر : مختار ثقفى كه به‌همين‌گونه يعنى برافروختن آتش در چنين شبى ، تا دشمن را از دوست تميز بدهند به قتلهء حسين ابن على ( ع ) تاخته دمار از روزگارشان برآورده سبب شادى شيعيان ميگردد .\r\n\r\n\r\n","description":"","footnote":"\r\n( 13 ) . يكى از تراوشات فكرى مورخين ! بىآنكه انديشه كنند اگر آتش تا قبل از آن شناخته نبوده نعل سم اسب طهمورث كه به سنگ بخورد با چه درست شده ، يا آهن داوود كه در دستش نرم شده با چه به وجود آمده است ؟ !\r\n( 14 ) . صفاتى كه زرتشت جهت پيروان خود ميخواسته است .\r\n( 15 ) . چون از طرف مزدكيان كه داراى عقيدهء اشتراكى بوده‌اند عرصه به انوشيروان تنگ و بزرگان قوم آخرين راه چاره را نابوديشان تشخيص ميدهند شب از ميان برداشتنشان شب مورد سخن ، به نشانه‌ى فروزش آتش بر بامها معلوم مىشود . فتنه‌اى در چنان اشاعه‌ى مرام كه همه چيز مردم از مال و ناموس و مقام مورد تعرض قرار ميگيرد ، تا آنجا كه زن قباد « مادر انوشيروان » از بستر پادشاه بيرون كشيده شده به متابعان سپرده مىشود .\r\n","page_name":" 63 ","page_number":63},
  {"content":"\r\n\r\nپس با جمع اين وقايع شب چهارشنبهء آخر سال براى ايرانيان شب شادى و سرور شناخته شده با برافروختن آتش يادشان نگه ميداشتند و به مرور كه سنن و عقايدى بر او چسبانيده ، امور در اين شب را ميمون و قرين خير و شگون ميدانستند ، از جمله سنن و آداب زير كه بجا ميآوردند .\r\n\r\nآداب شب چهارشنبه‌سورى\r\nاز يكى دو روز به شب چهارشنبه‌سورى مانده آب‌هاى حوض و حوضچه « 16 » هاى خانه را خالى و عوض ميكردند ، به اين صورت كه قبلا زنها ظروف دم‌دستى و سپس هرچيز كثيف شستنى خود ، مانند البسه ، على الخصوص لباس‌هاى زير را داخل هم شسته و آب كشيده به روى بند پهن ميكردند و به نيت اتصال خانواده از بغل به همشان گره ميزدند .\r\nبعد از آن كمى سركه و ذغال به هركدام از حوض و حوضچه‌ها ريخته ، آب‌حوض‌كش خبر كرده ، يا دسته‌جمعى كمك كرده آنها را خالى و آبهايشان را به نيت بيرون ريختن سياهى و ترشى و چرك‌دلى از خانواده به جوى كوچه ميريختند و آب تازه ، كه قبلا هركدام از اهل خانه حب نبات يا حبه‌قندى در حوض و حوضچه بيندازند مىانداختند . آبى كه روشنائى و صفاى تازه به خانه آورده كسى تا در رفتن ( توپ سال نو ) « 17 » و ( آمدن عمو نوروز ) « 18 » حق دست زدن\r\n\r\n\r\n","description":"","footnote":"\r\n( 16 ) . حوض كوچكى كه كنار آشپزخانه‌ها با ديوارهء بلند براى شستن ظروف ميساختند .\r\n( 17 ) . تبديل سال كهنه به سال نو با شليك كردن توپ معلوم ميگرديد .\r\n( 18 ) . ترسيم پيرمردى در اذهان شبيه بابانوئل مسيحىها كه ميگفتند سال نو را او ميآورد ، همراه قصه‌اى كه از او با ننه پيرزن خاطر خواهش داشتند . به اين مضمون كه ننه پيرزن كه عاشق بيقرار عمو نوروز بوده تا مطلع از آمدن عمو نوروز مىشود خود را هفت قلم آراسته به انتظار مىنشيند كه در همان انتظار به خواب ميرود و زمانى بيدار مىشود كه عمو نوروز آمده و چون او را در خواب ديده بازگشته است ؛ كه ننه پيرزن افسوس‌خوران قصد هلاك خود مينمايد و -\r\n","page_name":" 64 ","page_number":64},
  {"content":"\r\n\r\nبه آن را نداشته ، در صورت اضطرار كه بايد تا برگزارى چهارشنبه‌سورى صبر بكنند .\r\nدومين آداب شب چهارشنبه‌سورى افسون كردن اسباب سفيدبختى ، از جمله ( مهر گياه ) « 19 » و ( عضو كفتار ؟ ) « 20 » و قلم بردن به الواح و طلسمات سال كهنه بود كه به پيش حكاك‌ها و دعانويس‌ها و ملاهاى جهود ميبردند « 21 » و خريدن اسباب\r\n\r\n\r\n","description":"","footnote":"\r\n- در اين قصد هلاك بوده كه اگر خاك بر سر ميكرده فغان برميآورده باد و طوفان و رعد و برق ميشده ، اگر گيسهايش را ميكنده برف ميباريده . اگر خود را به دريا مىافكنده باران ميباريده ، احوال روز اول سال را كه در كدام‌يك از اين حالات بوده از آن ميگفتند .\r\n( 19 ) . ريشهء گياهى سمى .\r\n( 20 ) . عضو تناسلى كفتار ماده به اسم ( ك . كفتار ) كه زنها همراه داشتن آن را وسيلهء سفيدبختى ميدانستند . عضوى كه زنان كولى درباره‌اش تبليغ فراوان داشته سم كفشك بيرون كشيده‌ى بز و گوسفند را خشكانيده به جاى اصلى آن به قيمت بس گران ، تا آنجا كه به سر و وضع و بلاهت مشترى نگاه بكنند به فروش ميرسانيدند . قبول هوس‌انگيزى اين عضو گويا به اين خاطر بوده كه كفتار از زشت‌ترين و كريه‌ترين و آلوده‌خورترين حيوانات بوده به خود گفته‌اند در جائى كه نر او به وى ميل بكند همراه داشتنش نر آدمى را به مادهء خود هرچند زشت و پير و نخواستنى باشد بطور يقين متمايل مىكند ! همچنين به اسم مهر گياه كه ريشهء گياهان را قالب ميزدند و ديگر فروختنىهايشان مانند ليلى و مجنون و مهرهء مار و امثال آن‌كه از شن و ريگ‌هاى ماسه‌هاى كنار دريا و رودخانه‌ها فراهم نموده سفيد و باريك‌هايشان را به جاى مهره‌ى مار ، كه آن نيز يكى ديگر از اسباب جلب محبت معرفى شده بود ، در شرايط زير كه بايد نر و ماده باشند و در بدست‌آوردنشان كه موقع جفت‌گيرى و اين‌كه خواهنده شلوار خود بيرون كشيده به رويشان بيندازد باشد و شرط درست بودنش اين‌كه اگر كسى با آنها به دكان نان‌پزى برود نانها از تنور فرو ميريزند . ليلى و مجنون‌هايشان كه اگر در نعلبكى سركه بيندازند به‌هم جفت ميشوند ، كه سراپا دروغ و ساختگى و بىحاصل . الّا آن كه با حرفهايشان فريب ساده‌دلان بدهند .\r\nمهملاتى كه به قرون و اعصار در جسم و روان مردم ريشه دوانيده دست اجنبى به تقويت آن يارى رسانيده عالى و دانى را دربرگرفته بود .\r\n( 21 ) . در اين عقيده كه اثرشان تازه بشود و اگر دسترس به حكاك و ملا و مثل آن نبود ، خود با سر سوزن لحاف‌دوزى به خطوطشان دست ميبردند .\r\n","page_name":" 65 ","page_number":65},
  {"content":"\r\n\r\nبزك براى سال تازه و خريدن كوزه‌ى نو كه بايد تا پيش از ظهر روز سه‌شنبه كه شب چهارشنبه‌سورى حساب ميشد و آفتاب رو به بلندى بود صورت بگيرد و كوزه‌ى آن را تا آب كردن روى طاقچهء رو به در اطاق بگذارند و بعضى كه آن را بعد از ظهر و پس از شكستن كوزهء كهنه كه از بالاى در نقاره‌خانه « 22 » پائين انداخته بشكنند « 23 » بخرند .\r\nپس تا بلند شدن اذان ظهر براى خريدن اسباب بزكى بود كه سفيدى و سرخى و رنگهاى روشن و از آن ببعد براى آنچه كه ميل به تيرگى و سياهى داشته باشد ، مانند رنگ و روناس و حنا و وسمه و سرمه و امثال آن ، تا اثر سياهى و تابناكى موى و مژه و چشم و ابروى آنان را زيادتر نمايد و از نظر انتخاب اسباب بزك ؛\r\nسرخاب تبريز و سفيداب ملاير و رنگ و روناس شيراز و وسمه و حناى كاشان شناخته شده بود و سرمهء آن را كه خود ، از مغز بادام و مغز قلم گاو و سنگ\r\n\r\n\r\n","description":"","footnote":"\r\n( 22 ) . اطاقى بالاى سر در دروازهء ارك « دروازه‌اى واقع در جنوب ميدان ارك » براى نقاره‌چيان شاهى كه در اعياد و روزهاى مبارك و روزهاى سلام و بسلامتى سلطان در آن نقاره ميزدند .\r\n( 23 ) . كوزهء كهنه را از شن پر كرده نزديك غروب از نقاره‌خانهء ميدان ارك ( ميدان پانزده خرداد فعلى ) پائين انداخته ، يا با انعامى آن را توسط نقاره‌چىها به پائين مىانداختند ، و با شن و ريگ شكستنشان به اين نظر كه با پخش و پلا شدن شن‌ها با تكه كوزه‌ها كل ناراحتى و دلتنگى و نحسى و بستگيشان پراكنده مىشود و بعضى كه كوزهء تازه را در همان هنگام و پس از شكستن كوزهء كهنه خريده ، در آن گلاب گردانده ، از آب قنات شاه كه در حوض وسط ارك ميريخت پر كرده به خانه ميآوردند . كوزه‌اى كه ميتوانستند در خود ميدان ارك وسيلهء خود كوزه‌فروشها براى همين روز گله به گله روى هم دسته شده بود بدست آورند .\r\n","page_name":" 66 ","page_number":66},
  {"content":"\r\n\r\nسرمه‌ى قزوين و آنچه كه چشمشان ميبرد « 24 » و برايشان مفيدتر شناخته شده بود و اعمال زير كه در جهت پروردنشان انجام ميدادند .\r\nسرخاب را كه چهل روز در شعاع طلوع خورشيد قرار بدهند ، و سفيداب را كه زير فرش دم در كه زيادتر پا بخورد بگذارند ، در اين خاصيت كه سرخابش درخشندگى چهره را زيادتر ساخته ، سفيداب پاخورده بهتر به روى صورت ميخوابد و از حنائى كه خريده‌اند در همان روز كمى خيسانده يك گل به كف دست بگذارند و اما مهر گياه كه به خاصيت جلب محبتش اعتقاد زياد داشتند ريشهء گياهى بود سمى كه خوردن پيوسته‌اش موجب اختلال فكر و جنون ميگرديد . گياهى كه دعانويس‌ها و زنان كولى از آنكه مهر بر سر اسمش بود استفاده‌ى جادوگرى و جيب‌برى نموده كه همراه دارنده‌اش را محبوب قلوب و افسون شده‌اش ، به اسم هركه افسون شده باشد را مطيع و منقاد و خورد دادنش كه اثر غير قابل تصور ميبخشد و چه و چه‌ها كه غير فريب و جز اين نبوده كه بخورد داده شده را مسموم و عاطل مىكند ، اما افسونى كه براى آن ساخته شده بود .\r\nافسونى با افسون كفتار متعلق به پيرزنى از همسايگان به نام گلين‌آغا كه پس از مرگش توسط كسانش به خيال پول از متكايش بيرون كشيده شده چون مأيوس ميشوند به دورش مىافكنند و به اختيار نگارنده در ميآيد كه جهت تكميل مقال آورده مىشود ، در مطالب زير كه بر روى كاغذ زرد و با زعفران نوشته شده تكه چوبى ريشه‌مانند در وسط آن قرار داده دورش جلد سبز گرفته شده بود .\r\nبسم اللّه الرحمن الرحيم عشق و محبت گلين‌زادهء نورخاتون در دل ابو تراب پسر كريم الحمد للّه رب العالمين بيقرار و بيتاب شود ابو تراب پسر كريم از عشق گلين زاده نورخاتون الرحمن الرحيم ميل و هوس و چشم و دل ابو تراب پسر كريم به\r\n\r\n\r\n","description":"","footnote":"\r\n( 24 ) . بردن ، نبردن اصطلاحى بود كه در اين‌گونه موارد به كار ميبردند . در اين معنى كه اين دارو مفيد و مناسب اين مرض يا بيمار يا عضو او بوده يا نمىباشد .\r\n","page_name":" 67 ","page_number":67},
  {"content":"\r\n\r\nاشتياق و محبت گلين آغا دختر نورخاتون مالك يوم الدين ديوانهء عشق و محبت گلين آغا ، زاده نورخاتون شود ابو تراب ولد كريم اياك نعبد و اياك نستعين گرفتم دل و جان ابو تراب پسر كريم را به عشق و دوستى و ميل و هوس گلين آغا زاده نورخاتون اهدنا الصراط المستقيم جز به طرف گلين آغازاده نورخاتون ميل و نظر نداشته باشد ابو تراب فرزند كريم صراط الذين انعمت عليهم غير المغضوب عليهم و لا الضالين جز گلين‌زاده نورخاتون هيچ كس و هيچ چيز و هيچ تنابنده را نخواهد ابو تراب ولد كريم و شيفته و دلباختهء او باشد از حال الى يوم الدار بمحبة و شفقة و نزعنا ما فى صدورهم من غلّ اخوانا على سرر متقابلين لو انفقت ما فى الارض جميعا ما الفت بين قلوبهم و لكن اللّه الف بينهم انه عزيز حكيم . فاذا اكملت الكتابه فخذابره فخرومة و اعززها فى وسط الورقة المكتوبه و علقها فى مكان تهيت و فيه الريح من الجهت التى يكون مقر الشخص المطلوب گلين آغا زاده نورخاتون تحصيل المطلوب ابو تراب ولد كريم و قد جرب وصح الحمد للّه الرب العالمين ، و بسا مطالب ديگر كه از جسم و جان و روح و روان و فكر و ذكر و همه‌چيز ابو تراب را متوجه و در تسليم و اطاعت گلين‌آغا در آخر آن قيد كرده بود .\r\nو اما افسون « ك . كفتار » كه بر روى پوستى نازك و نيز با زعفران نوشته شده و چندلا كرده‌اش دور تكه گوشتى خشك شده شبيه گوشت سم گوسفند پيچيده شده رويش اطلس سرخ گرفته شده بود :\r\nبسم اللّه الرّحمن الرحيم و شمالى و الا جملى جمالا حولهمنا يا بدين اللّه يا خرجت اللّه يا شعر القبر يا شعر الفراس يا شعر الغتم يا شعر الجانوران روى زمين آهيا شراهيا قل افلح العرف الفتمّ الفتمّ السمع السمع من اللّه به حق تورات موسى و انجيل عيسى و زبور داوود و صحف ابراهيم و فرقان محمد المصطفى صل اللّه عليه و إله و سلم - افسون كردم اين ك . كفتار را براى گلين آغازاده نورخاتون در جلوه و جلا و شيرينى و جلب نظر و مهر و علاقه و ميل و هوس ابوتراب‌زاده كريم\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو بيتاب و بيقرار كردم ابو تراب ولد كريم را از عشق و هوس و بىآرامى گلين آغا كه يك دم بىاو قرار و آرام نداشته باشد همچنين گرفتم چشم و گوش و هوش و جسم و روح جميع خلايق فرزندان آدم و دختران حوا از نر و ماده و خرد و كلان و سياه و سفيد و ترك و تاجيك و عرب و عجم به اطاعت و تسليم و رضاى دارنده و صاحب اين افسون به حق آن ديو كه در سر كوههاست و به حق آن ديو كه در ميان كوههاست و آن ديو كه در زير كوه‌هاست و به حق آن ديو كه در سر درياهاست و آن ديو كه درميان درياهاست و آن ديو كه در ته دريا هست و به حق آن ديو كه در سر آتشهاست و آن ديو كه ميان آتشهاست و آن ديو كه در زير آتشهاست و به حق آن ديو كه در درون خانه‌هاست و آن ديو كه در ميان دلهاست و آن ديو كه در درون شهوت‌هاست افسون كردم اين فرج كفتار را براى گلين آغازاده نورخاتون به جلوه و زيبائى و دلربائى در چشم و دل خلق و خلايق مخصوصا در دل و روح و چشم و جسم و جان ابو تراب فرزند كريم به فرمان خداى تعالى عزّ و جل العجل العجل العجل الساعة الساعة الساعة الى قيام يوم الدار ؛ و دستور العمل‌هاى به كار بردنش كه پيوست شده بود .\r\n\r\nديگر آداب شب چهارشنبه‌سورى - آب دباغخانه\r\nاولين كار بعدازظهر سه‌شنبه‌ى آخر سال اين بود كه سحرزده‌ها و سياه‌بخت‌ها و بخت‌بسته‌ها ، مثل دختران و بيوه‌زنان خانه‌مانده روانهء دباغخانه شده تا آب آن را بدست آورند و رسوم اين كار چنين بود كه هريك كوزه يا شيشه‌اى برداشته رخت و كفش كهنه‌ى پوشيده جلوتر را پوشيده در اطاقى كه درش رو به جنوب باز شود جمع شده از آنجا با هم حركت بكنند و سخنانشان تا دباغخانه همه از بريدن و دريدن و شكستن و ريشه‌كن كردن و پر دادن و سوزاندن و بيرون كردن و مانند آن باشد تا به دباغخانه برسند ، مانند جملات زير :\r\nحاج ميرآغا درخت عرعرش را انداخت . ربابه‌خانم پر چادرش به ميخ در\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nكوچه گرفت دريد . مشهدى محمد على هرچه علف در باغچه داشت از ريشه كشيد بيرون . شيشهء ترشى از دست عروس خانم آغا افتاد خورد و خاكشير شد .\r\nيك جرقه علافى حاج غدير على را خاكستر كرد داد به هوا . همدم خانوم گربه‌شو برد ول داد سر كوره‌ها . باقر اره‌كش همه كبوترهايش را پر داد و يكيشان هم برنگشت و آنقدر از اين حرفها بزنند تا به دباغخانه برسند . در اين اعتقاد كه اين سخنان در راه ابطال سحر و گرفتارى و بستگى مؤثر و خود مبطل سحر و جادو و سبب رفع گير و گره كار مىباشد تا از در دباغخانه وارد شده به كار بپردازند .\r\nپس اگر كسى سحر در كارش افتاده بود و رمالها و حساب‌گرها در خانه‌ى طالعش شكل سحر و دشمن ديده بودند كارش آن بود كه سه دور گرد يكى از حوض‌هاى آن گرديده سه مشت آب از آن به صورت زده دامن چادر خود را تر كرده پشت به حوض بكند و اگر كسى در كارش سياهى كرده او را از نظر شوهر و مردم انداخته بود پنجه و پاشنهء كفش خود را به آب آن زده دستها را تا مچ در آب آن فرو برده مانند مسح به صورت بمالد و اگر بخت زن ، يا دخترى بسته شده در خانه مانده بود اول موى سر خود را با آب آن مسح بكند و سپس هر هفت حوض را دور بزند و كنار حوض آخرين كه تعفن و چرك و كثافات و كرم و حشرات آن زيادتر از همه مىباشد نشسته وضو بسازد بدون آنكه از نجاست و عفونت آن كراهت كرده زشتى درباره‌اش به زبان آورد و بعد از همه كوزه يا شيشه‌ى همراه را پر كرده پشت به دباغخانه و رو به خانه بىآنكه تكلم كرده يا صورت به‌طرف كسى بگشايد خود را به خانه برساند ، همراه شرط كلى براى جميع همراهان كه تا خانه نبايد به پشت سر نگاه كرده حرف و مكالمه‌اى با كسى داشته باشند ، و پس از ورود به منزل از آن آب در چهار طرف خانه و اطاق و به كلون در و پاشنه‌هاى در پاشيده ، از آن داخل آب نموده غسل بكند ، البته به دور از هر اشمئزاز و ترشروئى از نفرت و تعفن بوى آب كه فايده‌اش را خنثى ميسازد از آنكه كار دباغى شغل يكى از اولياء بوده بايد بدان رغبت و نشاط\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nداشته باشند . در اين فلسفه براى خواص كثافات آن اين‌كه دفع فساد به افسد بايد نمود .\r\n\r\nحمام جهودها « 25 »\r\nديگر براى ابطال سحر و كارگشائى و رفع بستگى بخت زنان بيوه و دختران به خانه مانده در بعدازظهر اين روز بود رفتن به حمام كليمىها و آب از چهار گوشه‌ى آن گرفتن و با آن غسل كردن و بدن را خشك نكرده لباس پوشيدن و متذكر به نام مادر موسى ( يوخابه ) شدن و به خانه بازگشتن كه آخرين چارهء كارشان معلوم شده بود .\r\nديگر چلّه‌برى دختران و زنانى كه به خانه ماندنشان بخاطر چله‌اى بود كه به سرشان افتاده بود و ديگر عروس شده‌هائى كه حامله نميشدند و زنهائى كه نطفه در رحمشان قرار نگرفته ، يا بچه سقط كرده يا بچه‌ى مرده ميزائيدند . علت اولى اين بود كه در عروسى خانه بعد از برگزارى زفاف به حجله‌ى عروس و داماد داخل شده بودند و چله‌ى عروس به سرشان افتاده بود ، و سبب آبستن نشدن دومىها اين‌كه يا بچه‌ى مرده‌ى زائويى را بغل كرده يا كسى به دشمنى موش مرده يا مرغ سربريده به اطاقشان برده بود كه بايد چله‌برى بكنند .\r\nبه اين شيوه كه در چهار كنج حمام « البته همان حمام كليمىها » ايستاده كسى به ديوار آب پاشيده آنها سر و تنشان را زير شتك ، يعنى قطرات و ذرات از ديوار برگشته بگيرند و خشك نكرده لباس بپوشند و تا رسيدن به خانه اسم پدر موسى ، يعنى ( عمران ) به زبانشان باشد .\r\n\r\n\r\n","description":"","footnote":"\r\n( 25 ) . كليميان را هرآينه مىخواستند نامشان را با خفت ببرند جهودشان مىگفتند .\r\n","page_name":" 71 ","page_number":71},
  {"content":"\r\n\r\n\r\nقلياب سركه\r\nبعد از همه كه جامعترين باطل سحرها و كارگشائىها بشمار ميآمد قلياب سركه بود كه بايد در بعدازظهر شب چهارشنبه‌سورى درست بكنند . به اين صورت كه هفت دختر نابالغ را كه به عذر ماهانه نرسيده باشند را جمع و يكىيكى را به نوبت پشت هاون نشانيده وادار به كوبيدن قلياب بكنند و سپس آن را هفت قسمت و هر قسمت را جلوى دست يكى از آنها گذارده تا با پشت ناخن‌هاى شست قلياب برداشته در قدح سركه‌اى كه ميانشان گذاشته شده است بريزند و خودشان با قاشق چوبى بهم زده اهل خانه ميان هم قسمت بكنند و طريق به كار بردن آن اين‌كه آفتاب نرفته مقدارى از آن در آفتابه ريخته و رويش آب بسته چهارگوشه‌ى اطاق و زواياى مكان و پاشنه‌ى در بپاشند و بقيهء باقيماندهء سهم خود را كه بايد حتى الامكان در مصرفش امساك نموده كه تا آخر سال برسانند كنار گذارده در ناراحتىها بهمانگونه به كار ببرند . لاكن آنكه نبايد از ياد برود جمله‌ى ( هركه كرد عاطل ، من كردم باطل ) بود كه هم دخترها بايد موقع ريختن قلياب در سركه بطورى كه شنيده شود به زبان بياورند و هم عمل كننده هنگام عمل ذكر بكند . باطل سحرى كه رو دست نداشته بوى بدنش هر نوع جادو را با موكلينشان از شيطان و جن و پرى فرارى داده به كار برده را از همه سحرها پاك مادرزاد مينمود !\r\nبعضىها هم كه براى خاطرجمعى ، بعد از قلياب سركه ، پوست پياز و فضلهء سگ هم زير دامن‌هايشان دود ميكردند و پسران نابالغ خانه را واميداشتند تا بيرون در كوچه و اطراف حياط و جلو درگاهها بول بكنند .\r\n\r\nتوپ مرواريد\r\nتوپى بود سرپر « 26 » در دو ذرع « 27 » و نيم طول و حدود يك وجب قطر دهانه ، با دو چرخ قطور ، شبيه چرخ گارى كه در ميدان ارك « 28 » يا ميدان نقاره‌خانه « 29 » بر روى\r\n\r\n\r\n","description":"","footnote":"\r\n( 26 ) . اسلحه‌هاى آتشى قديم را گلوله و خرج از سر ، يعنى از دهانهء خروجى گلوله مىگذاشتند .\r\nبه اين صورت كه باروت ريخته ، كهنه فرو برده با سمبه مىكوبيدند و سپس گلوله انداخته و باز كهنه فرو برده روى آن مىكوبيدند و وسيلهء فتيله آغشته به باروتى كه از بالا يعنى از ته توپ به باروت مىرساندند و سر آن را آتش مىزدند گلوله را پرتاب مىكردند .\r\n( 27 ) . مقياس اندازه‌گيرى به مقدار يك متر و چهار سانت .\r\n( 28 ) . ميدان پانزده خرداد فعلى ، يا ميدان ادارهء راديو .\r\n( 29 ) . اطاقى كه بر سردر دروازهء ارك براى نقاره‌چيان ساخته شده بود و در آن اعياد و روزهاى سلام نقاره مىزدند . به ميدان نقاره‌خانه هم شناخته شده بود .\r\n","page_name":" 72 ","page_number":72},
  {"content":"\r\n\r\nتوپ مرواريد ، يا توپ مقدس كه زنها برايش حرفهاى معجزه‌آميز داشتند ، لذا هر شب جمعه و هر شب عزيز مخصوصا دختران دم بخت كه گردش جمع شده ، از رويش به‌طرف پايين سريده ، به پره‌هاى چرخش از پارچه‌هاى رخت خود ، يا چارقد و مثل آن دخيل مىبستند . توپى نان‌دانى و دلال محبت قراولان و اعضاى قراولخانه كه كسى بدون پرداخت حق الحفاظ و جلب رضايت كشيك‌چىهاى آن نمىتوانست نايل به بستن دخيل و مخصوصا سر خوردن از روى آن بشود ، و بىپولهايشان كه در صورت زيبا بودن ترضيه خاطرشان كنند . تا زمان رضا شاه كه زيارت و دخيل بستن به توپ غدغن و آخر كه چرخهايش در قورخانه تعمير و رنگ شده در خيابان سوم اسفند ، محوطهء دانشكده افسرى قرار داده شد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nسكويى به ارتفاع يك ذرع قرار داده شده بود و دليل به مرواريد نام گرفتنش اين كه به گلوگاهش گردن‌بند مانندى با دانه‌هائى شبيه مرواريدهاى درشت از خود جنس توپ كه از مفرغ بود و با خود آن ريخته و يك تكه بود تعبيه شده بود .\r\nدرباره‌اش روايات عوام ساخته‌اى بود كه از شيراز به اذن شاه چراغ « 30 » ، بدون هيچ وسيله به اينجا آمده قرار گرفته است و ديگر اين‌كه نادرشاه با آن فتح هندوستان كرده است و ديگر كه نظر كرده و خواب‌نما شده است و به هر صورت كه طرف اعتقاد مردم قرار گرفته به او التجا ميبردند .\r\nچه توان گفت كه چون مردمى دچار فقر دانش فرهنگى و زمامداران خودكامه شوند پناه به غير آنها مىبرند ، اگرچه چوب و آهن و سنگ و درخت و توپ مخرب و كشنده‌اى باشد و آنچه كه ذهنشان برايشان مانند بت جان‌دار و بىجان و غير آن ترتيب بدهد . اما آنچه بود بر مخزن جاى باروتش نام فتحعليشاه قيد شده بود .\r\nبهر تقدير توپى بود كه به آن ، مخصوصا زنان اعتقاد كارگشائى داشته شبهاى جمعه و اعياد و مثل آن به زيارتش رفته حاجت خواسته دخيل ميبستند . قبلا چون به روى زمين بود و وسيلهء بازى جوانان و زورآزمائى بزرگسالان شده و جابجايش\r\n\r\n\r\n","description":"","footnote":"\r\n( 30 ) . شهرت امامزاده سيد احمد برادر حضرت رضا ( ع ) ، مدفون در شيراز .\r\n","page_name":" 74 ","page_number":74},
  {"content":"\r\n\r\nميكردند برايش سكوئى در يك ذرع ارتفاع ساخته چرخهايش را به زنجير كشيده ، قراول به مواظبتش گمارند . زنجير و قراولى كه زنجيرش اسباب دخيل بستن و قراولش مأمور جيب‌كنى از مراجعين بوده تا براى زيارت و دخيل بستنشان اجازه بدهند و بسا سوء استفاده‌ها تا با چه كسان سر و كارشان افتد .\r\nاز جمله شب چهارشنبه‌سورى كه شلوغ‌ترين ايام زيارتىاش بود تا التماس دعا كرده ، از زيرش رد شده ، از روى لوله‌اش سر خورده به چرخها و زنجيرهايش دخيل ببندند ، كه البته زيادترشان هم جهت تفريح و سر و گوش بجنب‌هايشان بخاطر كبوترپرانى و لوليدن ميان لاسىها و جوانهاى چشم‌چران جمع ميشدند ، و اشعار زير كه از طرف متلك‌گوها برايشان ساخته شده بود :\r\n اى فاتح قلعه‌هاى صد در بسته * رحمى به من بسته در دل خسته\r\nنه كس در قلعه‌ام گشادست هنوز * نه تير كسى به چله‌ام بنشسته \r\n* *\r\n اى توپ بلندپايه‌ى تيرانداز * چشمى به من خسته بزنجير انداز\r\nيك عمر همه تير برون افكندى * يك چند بيا بجاى آن . . . انداز \r\n\r\nغول بيابان\r\nاين اسم افرادى بود كه مانند حاجى فيروزه و آتش‌افروز براى سرگرمى مردم در اين روز به راه مىافتادند . افرادى دو نفر ، دو نفر كه براى خود قيافهء بس مهيب ، از سر و ريش ژوليده‌ى بلند كثيف گذارده ، نيمتنه‌اى از پوست ببر يا پلنگ كه يك كتى با تسمهء چرمىاى از شانه به پشت مىانداختند ميپوشيدند و از پوست ديگرى دامن كوتاهى كه پشم‌هاى اسافلشان از پائين نمايان باشد بجاى شلوار به پا ميكردند و كاسهء شاخ‌دار سرگاوى به سر گذارده ، چوب زمخت گره‌دارى به دست ميگرفتند و با پاى برهنه و هيئتى غول‌آسا در اماكن شلوغ مانند قهوه‌خانه و معركه و مانند آن ظاهر ميشدند و ناگهان با نعره‌ى گوش‌خراش وسط مردم جست\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nزده خود را غول بيابان خوانده با خواندن اشعار زير كه معلوم نبود از چه كس و به چه خاطر ساخته شده به دستشان افتاده بود پول جمع ميكردند ، به اين نظر كه با آمدنشان از ايشان دفع شر نموده تا سال ديگر هيچ غول و دد و ديوى به سراغشان نميآيد .\r\n ما غول بيابانيم * سرگشته و حيرانيم\r\nگاهى بتوى تهران * گاهى توى شمرانيم\r\nما نه ، دد و نه ديويم * نه غول بيابانيم\r\nما سيرت زشت جمع * بر جمع نمايانيم\r\nما روح شما زشتان * از جمله شما نالان\r\nز فعال پريشانتان * اين گونه پريشانيم\r\nاز ما ز چه بگُريزيد ! * از خويش بپرهيزيد\r\nتا خوى شما زشت است * ما نيز ز زشتانيم\r\nهو حق مددى هِى هِى * هِى هِى جَبَلى قُم ام\r\nغولان بزرگ اينجا * ما كوچك غولانيم\r\nما غول بيابانيم * سرگشته و حيرانيم\r\nگاهى بتوى سمنان * گاهى توى كاشانيم\r\nوقتى بتوى خانه * گاهى توى دكانيم\r\nما غول بيابانيم . \r\nكه يكى ابياتش را خوانده ديگرى با تمام شدن هر بيت هم دهنى نموده ، ما غول بيابانىاش را ميگفت و خواننده كه با هر بيت اشاره به سمتى و به جماعتى ميكرد ، و طريق پول گرفتنشان هم نه مثل گداها كه بايد دست دراز بكنند ، بلكه دهندگان خود بايد به طرفشان آمده تقديم بكنند .\r\n\r\nآتش‌افروز\r\nآتش‌افروز نام نمايش‌دهندگان ديگر آخر سال بود كه براى چنين روزى ظاهر شده تا سال ديگر ديده نميشدند . به اين صورت كه لباس سرخ پوشيده ، كلاه منگوله‌دار به سر نهاده . زنگوله به لب آستين‌ها دوخته ، با قوطى نفت و مشعلى كه از كهنه‌ى بر سر مفتول بسته بود به دور كوچه محله‌ها راه مىافتادند و جلوى هر جمع سر مشعل افروخته را در دهان برده لبها به‌هم آورده پس از لحظاتى در\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nحالى كه شعلهء آن خاموش نشده بود از دهان خارج ميكردند و در حالى كه دودهء نفت چهرهء اصليشان تغيير داده بود شعرهاى زير را خوانده پول ميگرفتند .\r\n آتيش افروزه * سالى يه روزه\r\nدنيا دو روزه * مثل نيم‌سوزه\r\nآتيش افروزه * سالى يه روزه\r\nپرسيد درد ميياد * يا كه ميسوزه\r\nگُف با پول ، نه درد * نه كه ميسوزه\r\nآتيش افروزه * سالى يه روزه\r\nدس خالى نيا * دلم ميسوزه\r\nتو دسّم بذار اگه چلغوزه « 31 » * آتيش افروزه\r\nسالى يه روزه * واسه اسكنت\r\nكلك و دوزه * مُف‌خور هركى هس\r\nخيلى پفيوزه * آتيش افروزه\r\nسالى يه روزه * پول ندى اگه\r\nقوزت رو قوزه * ميشى روفوزه\r\nميرى تو كوزه * آتيش افروزه\r\nسالى يه روزه . \r\n\r\nبزك شب چهارشنبه‌سورى\r\nديگر از اعمال شب چهارشنبه‌سورى بزك زنها از دو سه ساعت بعدازظهر بود كه بايد براى پريدن از روى آتش غروب شسته روفته و تر و تميز و با جلوه و جلا بوده باشند كه آرايش ( هفت قلم ) از جمله آرايشهاى همين شب بشمار ميآمد با اعتقاد آنكه بزك چنين شبى چهره را تا آخر سال منور و جالب ميگرداند ، صرفنظر از اصلاح سر و زلف و گيس و انداختن بند كه اين كار مخصوص روز قبل اين روز يعنى شب سه‌شنبه بود كه طالع ( ستاره زهره ) « 32 » را صاحب ميگرديد ، با دقت كامل خوددارى در اين روز از هرگونه كسر و نقصان و زدودن مو از سر و روى و\r\n\r\n\r\n","description":"","footnote":"\r\n( 31 ) . فضلهء مرغ و كبوتر .\r\n( 32 ) . از نظرات منجمين كه در تقاويم ميآوردند .\r\n","page_name":" 77 ","page_number":77},
  {"content":"\r\n\r\nاندام كه در چنين روز روشنى باعث آشفتگى و انقلاب و پراكندگى خاطر و زندگى ميگرديد و در اين‌باره دستور نهى آمده بود ، با اين بيت كه ضبط ذهن بشود ؛\r\n متراش سر و مگير ناخن * يكشنبه و شنبه و سه‌شنبه \r\nزيرا اين روز متعلق به ( ستاره مريخ ) يعنى خداوند جنگ و جدال و خونريزى بود و فقط اشتعال و احتراق ، مانند گداختن كوره و تون حمام و روشن كردن اجاق نو و مانند آن و سرخ و سفيد كردن خود سزاوار ميآمد !\r\n\r\nبته\r\nاين روز نيز رواج فروش بته و ورود مضاعف آن به شهر بود كه شترهاى بيشمار بار بته از بعدازظهر آن به شهر سرازير گرديده بارهايشان در معرض فروش قرار ميگرفت و لازم به گفتن است كه سوخت تمام نانوائىها و حلوائىها و اكثر پزندگان در آن زمان بوسيله بته تأمين ميگرديد كه روزانه بيش از دو هزار بار بته بر پشت شترهاى قطار از بيابانهاى شهر رى و دهات اطراف آن تا ( ورامين ) و ( علىآباد كله عمر ) « 33 » الى نزديك سمنان وارد شهر ميشد ، لذا بته‌هاى اضافه بر مصرف امروز از روزهاى قبل در بيرون دروازه‌ها انبار شده نگهبان براى حفاظتشان از حريق و مثل آن مىگماردند و از بعدازظهر امروز حمل به شهر گرديده سر سه‌راه‌ها و چهارراه‌ها و گذرها و كوچه‌ها مانند تل‌انبار شده عرضهء خريداران ميگرديد .\r\nدر سخن حفظ و صيانت بته‌ها بايد گفت بعد از ساير مردم‌آزارىهاى لشوش\r\n\r\n\r\n","description":"","footnote":"\r\n( 33 ) . روايت بىپاى مهمل‌سازان كه سر عمر در نقطه‌اى از آن منطقه دفن مىباشد و تا پيش از حكومت رضا شاه در تنورى كه در چهارطاقى خرابه‌اى ساخته شده بود در دهه‌ى اول ماه ربيع الاول بود در آن آتش مىافروختند ؟ !\r\n","page_name":" 78 ","page_number":78},
  {"content":"\r\n\r\nبارهاى بته كه به وسيلهء شتر ، يا پشت افراد از اطراف شهر و بيابانهاى ورامين و كله عمر و تقىآباد و خاك زرد جادهء قديم خراسان مىآمد . در ايام غير از چهارشنبه‌سورى براى نانوائىهاى سنگكى و در اين شب براى آتش‌افروزى شب چهارشنبه‌سورى .\r\n\r\n","description":"","footnote":"","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\nيكى هم آتش زدن بته‌هاى دهاتىها بود كه هرچندگاه يك بار خبرش از جائى ميرسيد .\r\nمردم‌آزارىهاى مانند كلاه از سرشان ربودن و زير چپق روشنشان زدن و سر و رويشان را سوزاندن و بز و مرغ و گوسفند و چهارپا و بار و بنه‌شان ربودن و چوب به كوزه و دبّه و شيشه‌ى عسل و شيره و روغنشان كوفتن ، يكى هم كبريت زير بار بته‌هايشان زدن و گريختن بود و خسارات مالى و جانى فراوان كه از آن به بار ميآمد .\r\nبه اين نمونه كه در يكى از شبهاى چهارشنبه‌سورى در زير گذر محله‌ى ما كبريت يكيشان به زير بار يكى از شترهاى حامل آن كشيده شده ، حيوان در اثر حرارت اشتعال رميده به شتران ديگر ميپيوندد و در نتيجه كه آتش به بارهاى آنها نيز سرايت نموده در اندك زمان نه تنها شتران كه تعدادشان بيش از بيست نفر بوده جزغاله ميشوند آتش بار يكيشان به روى آتش‌بازىهاى ترقه‌فروشى افتاده گذر را به آتش كشيده تركيدن كوزه و قمباره‌هاى آن باعث مرگ ترقه‌فروش و چند كاسب و عابر مىشود .\r\nدر اكمال صحبت بوته « بته » بجاست قيمت آن را نيز معلوم بكنيم ، بر اين‌كه هربار شتر شامل دو لنگه در وزن هشتاد من « 34 » و حجم هر لنگه حدود دو متر مكعب يك قران « يك ريال » تا يك قران و يك چهارم قران به نسبت تابستان زمستان و گرم و سردى هوا و يك شاهى « 35 » آن‌كه يك آتش‌بازى كامل را كه\r\n\r\n\r\n","description":"","footnote":"\r\n( 34 ) . هر من معادل 3 كيلو كه اين من را من تبريز ميگفتند و در تهران رايج بوده به رسميت شناخته شده بود و من ديگرى به نام من تبريز و برابر پنج كيلو بود كه در خطهء آذربايجان به كار ميرفت و خريداران دغل اينجا كه امتعه‌ى روستائيان را با آن سنگ ميخريدند و خود روستائى را نيز سماجت ميكردند تا بالاسر ترازوى و كالايشان بوده نظارت بكنند ، مبادا خيال شك در دلشان خطور بكند و در همان حال كه به خود آنها فروششان با سنگ تبريز ميشد و هردو را هم كه براى روستائى درباره صحتشان قسم ميخوردند !\r\n( 35 ) . برابر يك بيستم قران ( ريال ) .\r\n","page_name":" 81 ","page_number":81},
  {"content":"\r\n\r\nهفت قسمت بشود تكافو مينمود .\r\n\r\nآتش‌بازى باروتى\r\nديگر از كاسبىها و بازىهاى در شب چهارشنبه‌سورى ترقه‌فروشى و بازى اطفال و بعضى بزرگسالان بود كه وسيلهء آتش‌بازىهاى باروتى انجام ميگرفت و شامل بود بر ( ترقّه ) « 36 » و ( فشفشه ) « 37 » و ( كوزه ) « 38 » و قمباره ( خمپاره ) « 39 » و ( پاچه‌خيزك ) « 40 » كه از عصر آن به صدا و نمايش درميآمد و در آخر ( كليد ) « 41 » كه با شناخته شدن تأثير « كلرات » كه در ممزوج شدنش با زرنيخ و زير فشار قرار گرفتن توليد صداى شديد مىكند داخل بقيه شده بود .\r\n\r\n\r\n","description":"","footnote":"\r\n( 36 ) . گلوله‌مانندى كوچك كه با به زمين كوبيدن صدا بدهد .\r\n( 37 ) . فشفشه ، لوله‌مانندى از كاغذ چندلا كه وسطش مواد و رويش نخ پيچيده شده ، فتيله‌اى در سر و تكه چوبى به صورت دسته در تهش قرار بدهند ، با آذرخش‌هاى الوان كه آتش زده با دور سر و طرفين چرخاندن با آن بازى بكنند .\r\n( 38 ) . كوزه‌اى سفالين شبيه قلقلك بىدسته با گردن دراز كه از آن نيز فقط شعله و جرقه‌هاى رنگين برميخاست .\r\n( 39 ) . قمباره كه از خمپاره گرفته شده بود متشكل از كوزه‌اى مانند نوع گفته شده كه از دهانه‌اش آتش‌بازى كه چيزى شبيه فشفشه بود بيرون جهيده در هوا محترق ميگرديد ، كه هم صدا داده و هم آذرخش‌هاى بسيار الوان ميپراكند .\r\n( 40 ) . پاچه‌خيزك چيزى شبيه فشفشهء بىدسته بود كه از تهش آتش ميجهيد و بازىاش پس از روشن كردن فتيله به زمين انداختن بود كه مارپيچ و به چپ و راست ميجهيد و چون به پا يا كفش كسى برخورد مينمود به طرف بالا ميشتافت و به پاچهء مردها و زير چادر زنها ميكشيد و بسا كه در اين صورت موجب جراحات و سوختگى شديد ميگرديد .\r\n( 41 ) . كليد هم كه اواخر اضافه شده بود داخل كليدى « كه كليدها مجوف و از آن قفل‌هاى پيچى ايرانى بود » زرنيخ و كلرات مخلوط نموده ريخته كمى كاغذ و ميخى به اندازهء سوراخ -\r\n","page_name":" 82 ","page_number":82},
  {"content":"\r\n\r\nترقه گلوله‌مانندى به اندازهء فندق از كاغذ و مواد محترقه و نخ كه مواد داخل كاغذ قرار داده شده رويش نخ محكم ميبستند و از آن با زمين زدن صدا برميخاست و نوع ديگرى شبيه سكه‌ى ريز و آن نيز در ساخت و ساز به طريق فوق از محترقه و كاغذ كه روى زمين گذارده پاشنه‌ى كفش به رويش كوبيده بشود .\r\nبا قيمت‌هاى ترقه هر ده عدد به يك شاهى « يك بيستم ريال » و فشفشه سه تا صد دينار « يك دهم ريال » و كوزه و قمباره به نسبت كوچكى و بزرگى از پنج شاهى تا دهشاهى و پاچه‌خيزك به نسبت بلندى و كوتاهى يكى يك تا دو سه شاهى .\r\n\r\nظهور آتش‌بازى\r\nآتش‌بازى باروتى كه سابقه نداشت در زمان ناصر الدينشاه و توسط فرانسوىها شناخته مىشود . آتش‌بازىهائى متشكل از اشكال مختلفه از ماه و ستاره و تاج و شير و خورشيد و مبارك‌باد و مبارك باشد اين شادى ، و پاينده ايران كه در تابلوهاى بزرگ ، با شعله‌ها و جرقه‌هاى الوان باروت هفت‌رنگ به نوبت به نمايش گذاشته مىشود .\r\nدر ابتدا گهگاه براى سرگرمى و سپس به ميمنت اعياد و جشن‌هاى مذهبى در باغ اندرون شاهى نمايش داده مىشود و پس از آن‌كه مردم را هم در آن سهيم نموده دستور نمايشش در ميدان توپخانه صادر مىشود و اينكه اهالى اندرون هم در بالاخانه‌هاى اطراف ميدان با مردم تماشا بكنند و پس از چندى كه در آن نزول\r\n\r\n\r\n","description":"","footnote":"\r\n- آن بر آن فرو برده ، وسيلهء نخ محكمى كه به ته ميخ و ته كليد بسته وسط آن بدست داشتند محكم از طرف ته ميخ به زمين ميكوبيدند كه صدائى بس شديدتر از ترقه از آن برميخاست ، همراه اين خطر كه در احتراق امكان پريدن ميخ به چشم و سر و رو ميرفت ، به همانگونه كه به وقوع پيوسته بود .\r\n","page_name":" 83 ","page_number":83},
  {"content":"\r\n\r\nشأن ديده شده يكى در ميدان توپخانه و يكى در اندرون برپا مىشود ، تا زمان مظفر الدينشاه كه از فرانسوىها گرفته شده به قورخانه « 42 » سپرده مىشود .\r\nدر زمان فرانسوىها اعلام برنامهء آن وسيلهء خمپاره‌اى بوده كه در هوا منفجر ميشده است و اتمام آن با صداى سوتى كه در يكى از كوزه‌هاى آن كار گذاشته شده با شعله‌ى چندرنگ آن به هوا ميرفته معلوم ميشده است و چون به دست وطنىها ميرسد صداى خمپاره و سوت آن يكى در اول و يكى در وسط و يكى در آخر بلند مىشود و در هر سال كه به تعداد خمپاره‌ها و كوزه‌ها اضافه شده ، تا آنجا كه سراپاى آتش‌بازى خمپاره‌ها و سوت و سوتش كه باعث سرگردانى مردم ، كه بايد مانده يا متفرق بشوند مىشود !\r\n\r\nبته سوزانى\r\nاينك ديگر آفتاب رو به زوال گذارده تمام آداب و شرايط اين شب بجز يكى دو فقره به انجام رسيده وقت آن ميرسيد كه در خورشيد زردى روز كه شفق كاملا از ميان رفته مغرب برسد بته‌ها در صحن خانه‌ها و درازاى كوچه‌ها و زير گذرها در هفت كپه و خط مستقيم رديف شده يكنفر كبريت به اولين كشيده از شعلهء آن كپهء دومى و از شعله آن سومى تا آخرين را گيرانده ديگران كه در پشت كپه‌ى اولين به قطار ايستاده منتظر پريدن از رويشان ميباشند شروع به دويدن و پريدن بكنند و با هر جهش يك بار ( زردى من از تو سرخى تو از من ) را به زبان آورند تا شعله‌ى بته‌ها فروكش نموده رو به زوال برود .\r\n\r\nشرايط بته‌افروزى\r\nاول بته‌ها بايد سه كپه يا پنج كپه يا هفت كپه بوده جفت نبايد باشند و بهترين و\r\n\r\n\r\n","description":"","footnote":"\r\n( 42 ) . اسلحه‌سازى قشون .\r\n","page_name":" 84 ","page_number":84},
  {"content":"\r\n\r\nكاملترين آن را هفت كپه ميدانستند كه سه كپه اگرچه با نظر ( تسديس ) « 43 » تطبيق داشته موافقت آخرين ميگرديد و پنج كپه كه قرين ستاره‌ى ناهيد ميآمد و شادى و سرور ميآورد اما هنوز نميتوانست كمال حقيقى عمل را احراز نمايد كه عدد ستارگان سرنوشت‌ساز هفت معلوم شده بود و اين‌كه جز بوته سوزاندنى ديگر جايگزين ننمايند .\r\nدوم حتما شعله‌ى آتش بايد از بته بوده حدّت و شدت و سرعت و اشتعال و با حاجت‌خواهى و سرخ‌روئى و جوش و خروش و گرمى آن خواستن همگانى داشته باشد .\r\nسوم كپه‌هاى آن بايد رو به قبله رديف شده باشد كه توجه به مبدأ و قبله‌ى حاجات نيز در خواهش حوائج ياورى نموده رواى نيات تسريع داشته باشد .\r\nچهارم جهندگان از روى بته‌ها اگر رواى حاجتشان ميخواهند بايد در خريد و تهيه آن سهم داشته باشند .\r\n\r\nعقايد در بته‌افروزى\r\nهر نفر كپه‌ى بته‌اى را بايد براى خود نيت بكند و لذا هركس خير و شر امور خويش را از خاموش شده‌ى آن تفأل يا تطير ميگرفت به اين معنى كه اگر امرى را در نظر داشت كه انجام شده يا نخواهد شد هرآينه شعلهء آن ديرتر از شعله‌ى ديگر كپه‌ها خاموش ميگرديد آن كار انجام شده و گرنه به سامان نميرسيد و چون رفع مخاصمه و فرو نشستن منازعه و دفع غم و گرفتارى را در خاطر آورده بود عكس آن بشارت‌دهنده ميگرديد كه با فرونشستن آن غائله و گرفتارى خاتمه پذيرفته ، در برجا ماندن و ديرتر خاموش شدن مطابق آن حكم مينمود .\r\nاگر آتش جامه يا بدن را سوزانده بود دشمن بر او غلبه مينمود و اگر در\r\n\r\n\r\n","description":"","footnote":"\r\n( 43 ) . دوستى . از اصطلاحات منجمين كه در تقاويم ميآمد .\r\n","page_name":" 85 ","page_number":85},
  {"content":"\r\n\r\nجهيدن به وسط آتش افتاده بود به نعمت ميرسيد .\r\nاگر بته‌ى كسى سروصدا مينمود ، اگر مرد بود به كسب و كار دلخواه و اگر زن بود به اولاد ميرسيد .\r\nاگر دخترى هنگام پريدن از روى بته قاعده شده يا عذر بسته‌اش باز ميشد در همان ماه يا همان سال به شوهر ميرسيد .\r\nاگر پاى كسى به كپه‌اى خورده بته‌ها و شعله‌هايش پراكنده ميشد زندگىاش پريشان يا اين‌كه غمش به آخر ميرسيد .\r\nپس منتظر ميماندند تا آخرين شعلهء آتشها خاموش و خاكسترهايشان سرد بشود و آنگاه هركس مقدارى از خاكستر آن را برداشته حب ذغالى به آن مىافزود و در پارچه‌ى چرك لباس خود بسته به آب كنار روان رفته به آب ميداد و ميگفت ( ريختم و از غم گريختم ) در اين عقيده كه با اين عمل سردى و خمود و جمود و سياهى و غم از زندگى خود دور مىكند .\r\n\r\nكوزه و گوشت‌كوب\r\nديگر از اعمال شب چهارشنبه‌سورى بدور انداختن گوشت‌كوب كهنه يا نجس كردن آن بوسيله كثافت مستراح پيش از بته‌سوزى بود كه ديگر استعمال آن ننمايند و به دور انداختن كوزهء كهنه بعد از بته‌سوزى با شرايط زير كه اسم شيطان و پسرش الخناس را بر آن بنويسند و خاك جاروى اطاق و در حياط را در آن ريخته از لب بام به كوچه انداخته بگويند « دور كردم و دور كردم چشم دشمنو كور كردم » يا وزنه‌ى بند رخت نموده با سر طناب آن از ديوار طرف كوچه آويزان بكنند و كوزه‌ى نووشان را كه از ميدان ارك و يا از كوزه‌فروشهاى دوره‌گرد كه بار الاغ كرده ( آى سال نو ، كوزه‌ى نو ) داد ميزدند خريده بودند ، گلاب گردانده و آب كرده براى پاى هفت‌سين ميگذاشتند .\r\nاگرچه اعمال گوشت‌كوب و كوزه بدور انداختن و كوزه و گوشت‌كوب نو\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nصحنه‌اى در رابطه با توپ مرواريد از شب چهارشنبه‌سورى در ميدان ارك . از التماس كه زنها براى سوار شدن خود و دخترانشان ميكردند ، تا آتش‌افروزى با گفتن ذكر معروف مانند : زردى من از تو - سرخى تو از من . همراه كارهاى ديگرى كه براى امشب داشتند مثل شكستن كوزه و قلقلك و قاشق‌زنى .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nشكستن كوزه . كوزهء كهنهء سال كهنه را پر از ريگ يا خاك جاروى خانه نموده ، از بام خانه با گفتن : « رنجم بشه كلوچه - بريزه توى كوچه » به كوچه مىانداختند و بهتر از همه آن بود كه از دروازهء ارك و مقابل توپ مرواريد پرت بكنند ، و قاشق‌زنى كه در متن كتاب ذكر شده است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nخريدن از آداب بته‌سوزانى بدور و ارتباطى با آن نميتوانست داشته باشد اما شايد اين كارها را هم مانند خانه‌تكانى شب عيد در اين شب غنيمتى ميدانستند تا گوشت‌كوب كهنه‌ى غالبا تركيده را كه در دورهء سال گوشت و زوايد ديگر را در خود گرفته و رنگ اصلى خود را از دست داده گلوى و دهانه‌اش از تماس دست و دهانهاى دورهء سال اهل خانه كبره بسته سياه شده ، علاوه بر از دست دادن خاصيت خنك كردن آب كه مساماتش مسدود شده بود بدور انداخته ، گوشت‌كوب و كوزه‌ى تازه به جايشان بگذارند ، اگرچه كار گوشت‌كوب‌ها هنوز به آخر نرسيده براى نمايش عمركشان نگهدارى ميشدند ؟ !\r\n\r\nآجيل شب چهارشنبه‌سورى\r\nاين آجيل نيز يمن و شگونى داشت كه در اين شب با خود به خانه‌ها ميآورد كه از هفت نوع خوردنى و ميوهء خشك‌مانند : كشمش ، نخودچى ، توت ، انجير ، خرماخرك « 44 » ، قيسى ، باسلق تشكيل ميگرديد و فلسفه‌ى هفت نوعى و اقسام آن اين بود كه اولا باز عدد هفت آن از تعداد كواكب هفتگانه دخالت ميگرفت به اين معنى كه در باطن امر هريك آنها نثار يكى از آن كواكب ميگرديد كه با آن وسيلهء خوشنودى آنان فراهم گرديده كارهاى اهل خانه و خرنده و خورنده را تا آخر سال سكّه و تيار ميكنند و ديگر خوردن آنها در اين شب بود كه اندام سبعه‌ى بدن‌مانند : مغز و قلب و كليه و كبد و معده و امعاء و مثانه را تقويت نموده توانائى و سلامت و استقامت بدهند ، در اين خواص كه كشمش قوت مغز و توت نيروى قلب و نخودچى جهت كليه و خرماخرك براى معده و انجير مفيد كبد و قيسى نافع امعاء و باسلق سلامت و فعاليت مثانه ميبخشيد .\r\n\r\n\r\n","description":"","footnote":"\r\n( 44 ) . نوعى خرماى زرد خشك .\r\n","page_name":" 89 ","page_number":89},
  {"content":"\r\n\r\n\r\nفال‌گوش\r\nدر اين شب بود كه با فال‌گوش ايستادن و گوش به سخنان رهگذران دادن سرنوشت و آينده سال جديد معلوم ميگرديد و اين نيز چنين بود كه هركس از زن و مرد كه بيشتر آنها را زنان تازه سال و دختران به خانه مانده تشكيل ميدادند بعد از غروب اين شب در پس درهاى خانه‌ها و سر پيچ كوچه‌ها و بالاى بامها كه اشراف به كوچه داشته باشد و خفاى گذرگاههاى كم تردد به گوش دادن فال ايستاده استراق سمع رهگذران ميكردند و اول رهگذرى كه از آنها گذشته چيزى بر زبان آورده ، يا جمعى كه با هم حرف ميزدند كلماتشان تفأل يا تطير آيندهء آنها ميگرديد ، به اين معنى كه مثلا اگر راهگذر ، در حرف يا آوازش كلمات پول و مال و عيش و وصال و مانند اين آورده يا چند نفرى كه با هم ميگذشتند شوخى و خنده و نشاط داشته سخنان دل‌آويز سفر و زيارت و عروسى و كسب و رواج و مانند آن بر زبان ميآوردند دليل آن بود كه آن سال بر آنها خوش گذشته كامشان روا و حاجاتشان ادا خواهد بود و هرآينه بر خلاف اينها سخن از غم و بدبختى و بيكارى و مرض و بيمارى و درد و ناهموارى و مرگ‌ومير اين گونه مسائل بميان ميآوردند نمودار آن بود كه در آن سال روزشان تباه و روزگارشان سياه و بايد انتظار بدبختىها و مصائب پيش‌بينى نشده‌اى را داشته باشند و به‌همين جهات نيز بود كه بىمزه‌ها و ننرهاى راهگذر هم از اين مطلب‌جوئىها استفاده‌ى زشت كرده براى خنده گاهى سخت‌ترين و دردآورترين كلمات را مانند مردن پدر فلانى و از بام پرت شدن فلانكس و شوهر فرارى فلان قوم و خويش و در چاه افتادن فلان بچه و امثال آن بر زبان ميآوردند كه جوابهاى آنها هم از طرف شنوندگان غم گرفته جز آن نبود كه : حنّاق « 45 » به توى گلويت بيفتد و خفقان مرگ بگيرى و انشاء اللّه روزى هم نعش خودت را از آب بكشند و اين قبيل كه\r\n\r\n\r\n","description":"","footnote":"\r\n( 45 ) . خناق .\r\n","page_name":" 90 ","page_number":90},
  {"content":"\r\n\r\nدر هر صورت قهقهه را سر داده آن را وسيله‌ى تفريح و تفنن خود ميساختند ، اما در عوض خيرخواهان و نيك‌انديشان و مژده‌رسانهائى هم بودند كه با آواز و صدا و مكالمه‌ى شادشنوندگان را شادمان و اميدوار ساخته در اين شب سخنان خوش ميگفتند .\r\n\r\nقاشق‌زنى\r\nديگر از كارهاى اين شب قاشق‌زنى بوسيلهء زنها و دخترها بود كه از دو سه ساعت از شب گذشته كه تردد مردم در كوچه‌ها اندك گشته به خانه‌ها رفته بودند شروع شده چادر به سر كرده همراه پيالهء مسى و قاشق چوبى كه صداى بم لطيف داشته باشد به پشت در خانه‌ها رفته به زدن قاشق‌ها به لب پياله‌ها ميپرداختند و منتظر ميماندند تا از طرف ساكنان منازل چيزى در پياله‌هاى آنها افكنده شود كه باز اين نيز تفألى بود كه بوسيلهء اشياء دريافتى خود را در نيّات كامروا يا ناكام مىانگاشتند .\r\nبه اين صورت كه اگر از طرف سكنه در پياله آنها قند يا نبات يا شيرينى يا پول يا برنج و حبوبات و ميوه و خوردنى و امثال آن ريخته شده بود آن را دليل بر شيرين‌كامى و حاجت‌روائى و مقصوديابى و از قبيل آن ميدانستند و هرگاه مخالف آن و از طرف بدذات‌ها و هم‌آزارها در ظرف خود سياهى و تلخى و امثال آن مييافتند ، با دل تنگ و خبردهنده‌ى غم و تيره‌روزى و عزا و رنجورى و مثل آن ميديدند ، كه در اين مورد نيز خوش‌مزگىهائى نيز بميان ميآمد كه هم باعث تفريح و خنده‌ى اهل خانه و هم قاشق‌زن از آن خوشحال ميگرديد كه بعضى نرى گوسفند و بعضى نيم‌سوز و بعضى گوشت‌كوب « همان گوشت‌كوب كهنه‌ها را كه براى مانند اين كار گذارده بودند » و بعضى چوب‌تراشيده‌اى كه به شكل نرى ساخته شده بود در پياله‌ها مىانداختند كه اگرچه بىادبى و جسارت و زنندگى كامل را ميرسانيد اما باز مژده‌دهنده و بشارت‌بخش حوائج\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nقاشق‌زنان ميگرديد كه بيشتر جهت رسيدن به مشابه همان اجناس به پشت درها آمده به گدائى پرداخته بودند . اما در هر صورت در اين شقوق جز آن نبود كه ناسزاهائى توسط قاشق‌زنها نثار اهل خانه و بخشايندگان گرديده ايشان را كاملا سروكيسه مينمود « اگرچه از آداب و رسوم قاشق‌زنى بود كه بايد كاملا لب از هرگونه سخن بسته اظهار نظرى نداشته باشند » .\r\n\r\nمعاشقات قاشق‌زنى\r\nدر اين قاشق‌زنىها عشقبازىها و كام‌گيرىها و كامبخشىها نيز بميان ميآمد كه جوانان و مردان دل به نشاط چادر بسر كرده به در خانه‌هاى نشان كرده و دختردارها و خانه‌هاى معشوقه‌هايشان رفته شروع به قاشق‌زنى ميكردند و بدين وسيله عشقى گرفته عشقى رسانيده ديدارى شروع و يا تجديد ديدار ميكردند و به همين صورت دختران و زنانى كه به در خانه‌هاى دلبرده‌هايشان به تمناى عشق ميرفتند و چه زياد از اينان كه به يمن هشتىها و دالانهاى خانه‌هاى ايشان پر و پيمان باز ميگشتند !\r\n\r\nشب علفه يا عرفه\r\nيك شب به شب تحويل مانده را شب علفه يا عرفه ميگفتند كه در اين شب بايد علف‌پلو مانند : سبزىپلو خورده شود كه البته با كوكوى سبزى و سير تازه و ماهى همراه باشد و براى آن بود كه رونق ماهى و سبزى به اوج رسيده بابونه‌هاى پاكوتاه تازه سر از خاك درآورده‌ى پرورده در گلخانه‌ها به قيمت‌هاى گزاف به فروش ميرسيد و ماهى دودىهاى كوچك و بزرگ از يكى دهشاهى « 46 » تا سه قران « 47 » قيمت پيدا مينمود و تخم‌مرغهاى بيست عدد و بيست و پنج عدد يك قران\r\n\r\n\r\n","description":"","footnote":"\r\n( 46 ) . نيم ريال .\r\n( 47 ) . يك ريال .\r\n","page_name":" 92 ","page_number":92},
  {"content":"\r\n\r\nبه پانزده تا دوازده عدد يك قران ميرسيد و در همين شب نيز بود كه اهل خير برنج و روغن و ماهى و تخم‌مرغ به در خانه‌هاى مستمندان داده آنانرا نيز متعنم ميساختند .\r\n\r\nماهى دودى\r\nدر اين دوره ، يعنى تا قبل از زمان رضاشاه چون وسايل نقليهء تندرو ، مخصوصا باركش آن وجود نداشت ، ماهى را تا بتوان هم براى چندى نگاهدارى و هم حفظ از فاسد شدن نمود ، آن را در محل صيد چندى در آب نمك غليظ خوابانيده ، مدتى آويخته و دود داده ، خشك نمك سود آن به اسم ماهى دودى مىآوردند كه قبل از طبخ بايد قطعات آن را در آب انداخته هر نيم ساعت و يك ساعتى آب آن عوض بكنند . همچنين بود وضع سبزىپلوى شب عيد كه چون امكان آوردنشان از نقاط گرمسيرى دوردست به مثل امروز نبود و سبزى خود تهران هم هنوز در زير برف و بدست نيامده بود . يا بايد سبزى پلوى اين شب را از خشك كرده‌ى آن ، يا چنانچه در بالا آورده شده از سبزى بارآورده در گلخانه‌ها با قيمت گران استفاده بكنند ، كه صورت دوم مخصوص پولدارها بود و به طبقات پائين نميرسيد .\r\n\r\nعلف پلو\r\nعقيده به پلوى سبزىدار اين شب بود كه خوردن آن در چنين شبى دل را زنده و احشاء را تازه و بدن را رطوبت مفيد ميبخشد و روح تازه به تن دميده نشاط و تازگى همراه ميآورد ، و در چنين شبى هم بود كه نديده بديده‌ها و تازه به دوران رسيده‌ها جهت خودنمائى اين‌كه سبزى تازه به كار برده‌اند آشغال‌هايش را با كله‌ماهىهايشان كنار در خانه‌هايشان ميريختند .\r\nآشغال سبزىها و كله‌ماهىهائى كه يكى خودشان را با برنج و روغن و ساير لوازم خريده به در خانه‌ها ميداد و يكى دلشان را سوزانده آشغال‌هايشان را\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنشانشان ميداد !\r\nبا اينهمه باز ناچارهائى بودند كه براى بند آوردن صداى بر و بچه‌هايشان ، از ميان همينها ساقه سبزيها و برگ زرد شده ، نيمه‌گنديده هايشان را ، تا كته سبزىاى پخته شگون علف‌پلوى شب عيد را درك بكنند جمع ميكردند ، اما اگر تهرانى بودند هرگز كله‌ماهىها را نميبردند چه برايشان اهانت بشمار آمده خوراك رشتىهايشان ميدانستند و خودشان در گفت و شنيدهاى با آنها ( كله‌ماهىخور ) شان ميگفتند .\r\n\r\nشب سال نو - رشته‌پلو\r\nشب سال نو يعنى شب بعد از تحويل ، شب خوردن رشته‌پلو بود كه با آن سررشته‌ى كارها بدست ميآمد ، مخصوصا اگر خرماى مفصلى هم لاى آن گذارده كشمش پلوى سرخ كرده‌اى زينت‌بخش روى آن بكنند كه ضعف سستى برنج را از تنشان براى تا آخر سال دور كرده قوتشان بدهند ، و همين رشته‌پلو بود كه خوردن آن در اين شب رشتهء كار و بخت و زندگى به دستشان ميداد ، در كارهائى كه با آن انجام ميدادند .\r\nاگر مرد و سرپرست خانواده بود و رشتهء كسب و كار از دستش بدررفته بود اولين بشقاب اين پلو را براى او بكشند . اگر دخترى بختش بسته در خانه مانده بود زير ديگ اجاق آن را او روشن بكند و موقع كشيدن در ديگش را او بردارد .\r\nاگر كسى بىپول بود رشته‌ى آن را خشك كرده در كيسهء پولش اندازد . اگر براى مهر و محبت و عقد دوستى و مودت به خورد كسى دهند محبت و پيوستگيشان هميشگى خواهد گشت و اين دستور كه براى بخت‌گشائى بروبرگرد نمينمود ، به اين صورت كه كسى كه ميخواهند بختش باز شود موقع كشيدن پلو از خانه بيرون رفته در بزند و مادر يا مادربزرگ او بشقابى از آن كشيده پشت در برده با پرسيدن كى هستى و جواب او كه بگويد باز بكن در را به رويش باز كرده\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبشقاب پلو را به دستش بدهد و سورهء انا اعطينا را خوانده به صورتش فوت بكند و بگويد تا از پلو بخورد و بخت‌بسته دو لقمه خورده وارد خانه بشود و كاملتر و مجرب‌ترش اين‌كه تمام بشقاب پلو را پشت در بخورد . اما آنچه اين عمل را خاطرجمع مينمود كه پزنده‌ى آن از ابتدا تا آخر نه از آن چشيده نه چيزى از آن به دهان ببرد .\r\n\r\nنور و چراغ\r\nديگر از اعتقادات شب سال نو بود كه بايد شعله و نور و چراغ زياد در خانه باشد .\r\nيعنى اجاقشان روشن و منقلشان با آتش و چراغهايشان هرچند كه دارند و حداقل در هر اطاق يكى دو چراغ روشن داشته باشند ، كه سواى سنت ملى روايت مذهبى نيز داخل آن شده بود . روايتى كه مصرف نور و چراغ را هرچه باشد اسراف ندانسته ، به همانگونه كه مصارف سفر حج هرچند تبذير و به هر خاطر كه شود اسراف به حساب نيامده مؤاخذه نخواهد داشت . و همين چراغ و چراغها بود كه بايد يكسره تا صبح يك روز بعد از سال نو يعنى روز دوم نوروز روشن مانده خللى در روشنائى آنها بوجود نيايد در حدى كه حتى در نفت‌گيرى آنها بايد كمال دقت به عمل آيد تا خاموش نشده لطمه به شعله و لوله و لاله آنها اصابت ننمايد .\r\n\r\nعقيده در چراغهاى شب عيد\r\nاگر چراغها از ابتدا تا انتها همچنان صحيح و منور مانده نورافشانى مينمود سال صاحب آن پر بركت و نعمت و با دلخوشى و تندرستى و سلامت توأم ميگرديد .\r\nاگر لوله‌ها يا لاله‌ها دود زده شمع آنها به يكسو مىافتاد تاريكى و تلخى و كدورت در زندگى آنها بروز كرده تحول ناگوار پديد ميآمد .\r\nاگر چراغ خاموش شده بود چيزى از دستشان ميرفت و از اميدى نااميد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nميشدند .\r\nاگر لوله يا لاله‌اى ميشكست و يا چراغ واژگون ميگرديد كسى از نزديكان يا پيوستگان آنها تلف شده يا زندگيشان پشت‌ورو ميگرديد .\r\n\r\nهفت‌سين\r\nديگر از آداب نوروزى چيدن سفرهء هفت‌سين بود كه براى ساعت تحويل آماده ميگرديد و بيش از حد به آن اهميت داده ميشد تا آنجا كه با نچيدن آن خرابى روزگار و نگونسارى كار و بار را خود با دست خود خريده بودند و به اين صورت انجام ميگرفت كه در دو سه ساعت جلوتر سفره‌اش كه چلوار يا هر نوع پارچه اما سفيد و تميز بود گسترده ، هفت نوع خوردنى از جمله : سير و سركه و سماق و سمنو و سبزى و سنجد و سيب در آن نهاده شده با ديگر اشياء و مأكولات آن را زينت ميكردند . اما آنچه هفت‌سين واقعى را شامل ميگرديد كه سنتىها و دولتمندان ميگستردند عبارت بود از سفره‌اى بسيار زيبا از گرانبهاترين پارچه‌ها مانند ترمه و شال و قلمكار كه روى سفيد پهن بكنند در بالاترين نقطهء اطاق يا طالار گسترده با اشياء زير مزين ميساختند .\r\nقرآن باز كرده كه در لابلايش سكه‌هاى طلا و نقره براى دشت اول سال گذاشته بودند وسط سفره ميگذاشتند . كاسه‌اى آب و شيشه‌ى گلابى دو طرف قرآن ميگذاشتند . بشقابى آرد و بشقابى نان بريده در دو طرف ديگرش ميگذاشتند . چهار لاله يا شمعدان يا چراغ يك فرم روشن كرده چهارگوشه‌اش قرار ميدادند ، و اينها بود اساس اصلى سفره كه رحمت و وسعت و روشنائى و خير و بركت ميآورد و بجز اينها اشياء زير كه هفت‌سين را كامل نموده به آن رونق مىبخشيد :\r\nابتدا مواد اصلى هفت‌سين كه بشقابى سير خشك و تنگى سركه و بشقابى سماق و كاسه‌اى سمنو « 48 » و بشقاب يا كوزه‌اى سبزى سبز كرده كه در سبزه سبز\r\n\r\n\r\n","description":"","footnote":"\r\n( 48 ) . خوردنىاى از جوانهء گندم كه پختنش لازم به تجربه و اطلاع كافى از بدست آوردن جوانه تا پختن كه بدون روغن و شكر بسان حلواى شل يا كاچى شيرين و مطبوع و چربناك بشود . رندى با فراگرفتن پختن آن به ميان قومى رفته ، با ادعاى پيمبرى و سمنو را كه حلوائى بىروغن و شكر ميتواند تحويل بدهد معجز خود قرار داده ، صاحب بسى مريدان هوشمند مىشود ! ؟\r\n","page_name":" 96 ","page_number":96},
  {"content":"\r\n\r\nكردن ذكرش گذشت و قبلا سبز كرده بودند . نعلبكىاى سنجد و ظرفى سيب كه در اطراف كاسه بشقاب‌هاى آب و شير و آرد و نان قرار ميدادند . كاسه‌اى پرآب كه در آن تخم‌مرغ نپخته‌اى براى معلوم كردن لحظه‌ى تحويل انداخته بودند . در اين اعتقاد كه دنيا روى شاخ گاو و گاو بر پشت ماهى و ماهى در دريا مىباشد و سالى يك مرتبه گاو براى خستگى در كردن دنيا را اين شاخ آن شاخ مىكند و در همين وقت مىباشد كه زمين حركت كرده تخم‌مرغ ميان كاسه به جنبش درميآيد و تا آن روز كه كسى جنبش آن نديده بود .\r\nديگر تنگ يا كاسه‌ى آب كه چند ماهى قرمز در آن انداخته بودند به اين خاطر كه جاندار در سر سفره‌شان جنب‌وجوش بكند .\r\nديگر بشقاب اسفند كه رفع قضا و بلا نمايد و منقل اسفند كه در سينى تميز پر از آتش كنار سفره قرار داشته باشد .\r\nديگر بشقابى تخم‌مرغ رنگ كرده كه ازدياد روزى نمايد و ديگر بشقاب رشته‌پلوى شب علفه و ديگر بشقاب پنير كه مايهء كار بوده باشد و ديگر كاسه‌ى ماست و بشقابى خرما و اگر تحويل در بعدازظهر و شب اتفاق مىافتاد كاسه‌ى آش رشته‌اى كه طبق رسوم در روز آن پخته بودند « كه گاهى اين آش رشته را احتياط كارها تا نقصانى در سررشته بدست آمدن نيفتاده باشد فرداى آن روز نيز تكرار ميكردند » . ديگر بشقابى نقل و بشقابى نبات كه شيرين‌كام بوده باشند و ديگر گلدان گل سنبل كه بعضى بجاى سيب به كار ميبردند ، از آنكه گفته شده\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nسفرهء هفت‌سين ساده اما به كمال ، در به نظر گرفتن سين‌هاى آن مثل سيب ، سنجد ، سكه ، ساعت ، سبزه ، سماور ، سنگك .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nسفرهء ديگر . خانمى كه از وضعش سالمندى او پيداست كنارش قرآن به دست گرفته از خدا طلب حاجت مىكند . مثل عاقبت به‌خيرى ، سلامتى ، رزق حلال و شايد هم دنبالهء آن مهربان شدن پسر ، يا عروس يا شوهر جوان ! .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبود سيب سيرى ميآورد .\r\nديگر بشقاب يا دورى يا سينىاى نمك كوبيده كه بركت ميآورد و به تعداد افراد خانواده شمع گچى سفيد در آن مىافروختند و بزرگان طراز اول شمع‌هاى قدى بلند كه هريك به قامت آدمى ، به ضخامت كدوى سبز كلفت بود ، در شمعدانهاى چدنى و سنگى روشن ميكردند . ديگر كاسه‌ى آبى كه در آن نارنج انداخته باشند . در استفاده از اسمش كه ( نا - رنج ) يعنى بدون رنج و اين برداشت كه تا سال آينده از هر رنج و بلا بدور خواهند ماند . ديگر دسته‌اى سنبله‌ى خشك گندم و بعد از آن آنچه در اين رديف كه نعمت و رزق و فراخى معيشت و سرور و خرمى را اثرگذار بوده قوت قلب بدهد بر آن افزوده و در آخر آئينه و جفت شمعدانى كه آئينه را به ديوار تكيه داده شمعدانها را جلووش روشن ميكردند و با تصاوير ائمه متبرك مينمودند آن را تكميل كرده بهترين البسه را پوشيده اطراف سفره نشسته منتظر تحويل سال و ورود ( عمو نوروز ) ميشدند .\r\n\r\nآداب پاى سفرهء هفت‌سين\r\nاز اين لحظه ديگر تمام حواس‌ها متوجه خيرطلبى و خوب‌خواهى و آينده‌جوئى هرچه بهتر و از اين قبيل بود و دقت و رعايت و غدغن اكيد كه اخم‌ها درهم نبوده ، اوقات‌ها تلخ نگرديده زبانها به سخنان كدورت‌آميز و فتنه‌انگيز و جرّ و بحث و مشاجره و مانند آن نگردد و چهره‌ها گشوده ، لبخندها بر لب و سخنان ، نشاطانگيز و اميدبخش و سعادت‌آور و امثال آن بوده باشد ، بعلاوه‌ى دعاها و خواسته‌هاى مناسب وقت كه از خدا چيزهاى پسنديده خواسته صحت و سلامت و سعادت و بخت و سرمايه و ثروت و راحتى و آسايش خيال و فراغت خاطر و اگر قرض و بيمارى و گرفتارى و مانند آن نيز بوده باشد درخواست رفع بيمارى و قرض و گرفتارى و مثل آن نمايند و زياد ذكر صلوات بر لب داشته باشند و دعاى سال تحويل را سواددار و بزرگتر خانواده خوانده ديگران با وى همزبانى نمايند ،\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبه اين مضمون : يا مقلب القلوب و الابصار - يا مدبّر الليل و النهار - يا محول الحول و الاحوال - حوّل حالنا الى احسن الحال ( اى كسى كه ميتوانى قلب‌ها را تغيير داده از خوب به بد و از بد به خوب بكشانى ، و اى تدبيركننده‌ى كار عالميان كه تدبير روزوشب به دست توست و اى تحويل دهنده و حالى بحالى كننده‌ى احوال آدميان ، حال ما را هم به بهترين احوال تحويل فرما . ) تا سال تحويل شده توپ سال نو به صدا درآمده بزرگترها به كوچكترها كه چشم به كاسه آب تخم‌مرغ‌دار و نارنج ميان كاسه داشته تحويل سال را تأييد كرده ، حركت تصادفى آنها را كه بوسيله وزش باد و باز و بسته شدن در و شبيه آنى بوجود آمده يا نيامده تلقين نمايند و بلافاصله به ماچ و بوسه كردن هم كه گوئى هريك در سفرى دور بوده ناگهان بهم رسيده‌اند نموده سال قديم را به سال جديد تبديل بكنند .\r\n\r\nقصّه‌ها و افسانه‌هاى نوروز\r\nاز قصه‌ها و افسانه‌هاى نوروز كه در اين اوقات بزرگترها براى كوچكترها نقل ميكردند اول همان بود كه مختصرا اشاره شد ، سال كهنه بوسيلهء منتقل شدن دنيا از شاخى به شاخ ديگر گاو كنار ميرود و اين‌چنان بود كه زير دنيا يعنى زمين را دريائى بزرگ فراگرفته كه سرتاسر جهان را پوشانيده است و در وسط اين دريا ماهى بزرگى است كه گاوى از آن بزرگتر بر پشت او قرار گرفته است و دنيا بر روى يكى از شاخهاى او مستقر گرديده كه سالى يك بار براى رفع خستگى آن را از شاخى به شاخى منتقل مينمايد و نشانه‌ى آن هم همين مىباشد كه در آن لحظه هرچه از جاى خود به حركت درميآيد ، چنانچه تخم‌مرغ و نارنج داخل كاسهء آب به حركت درآمد « اگرچه هيچ حركت و جنبشى از آنها مشاهده نشده بود » و واى به حال فضولى « كه معمولا اين سئوالات را بچه‌ها ميكردند » بود كه درباره‌ى خود دريا سئوال بكند كه آب خود آن بر روى چه چيز مىباشد تا با يك تشرى كه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاحوال و حضور قلب پاى سفره را هم بهم نزده باشند ساكت نموده بفهمانند كه دربارهء معقولات و كارخانه خدا نبايد غلطهاى زيادى داشته باشند !\r\nاما آنچه عقلا و دنيا خورده‌ها اظهار ميداشتند اين بود كه غرض از اين افسانه آن مىباشد كه دنيا بر آب « 49 » نهاده شده است و ايستاده‌ى بر روى آب قرار مطمئن و زير پاى محكمى نميتواند داشته باشد و موضوع گاو و شاخ گاو هم آن مىباشد كه مردم دنيا سروكارشان با زور يعنى با شاخ گاو مىباشد و خود گاو نگاهدارنده‌ى دنيا هم زير پايش لغزنده و به چيزى تكيه نداشته قرارش بر روى ماهى دريا و دريا بر هوا يعنى همه هيچ بر هيچ هيچ مىباشد .\r\n\r\nعمو نوروز\r\nداستان دوم قصّه عمو نوروز و ننه پيره‌زن بود كه عمو نوروز مردى است با كلاه گنبدى كه دستمالى به دور آن بسته قبا و شال و ردائى به تن دارد و عاشق ننه پيره‌زن مىباشد كه از اول دنيا تا به حال اين عاشق و معشوق بهم نرسيده‌اند يعنى پيره‌زن را هم كه دلباختهء عمو نوروز مىباشد موقعيت درك وصال محبوب بدست نيامده است ، به اين جهت كه از اول سال تا آخر سال ننه پيره‌زن به كار نظافت و شستشوى و بزك كردن و بند و زير ابرو برداشتن خود ميپردازد و به انتظار ورود عمو نوروز ميماند و عمو نوروز هم از اين سال تا به آن سال به گرد عالم گرديده در جستجوى ننه پيرزن كه عشق و وصال بىمرارت را عشق ندانسته به دلش نميچسبد برميآيد تا سر سال كه ننه پيره‌زن از زحمت و انتظار خسته شده به چرت افتاده به خواب ميرود كه در همين لحظه هم عمو نوروز رسيده چون پيره‌زن را در خواب مشاهده مىكند و ناراحت شده قهر مىكند . قهرى كه اگر عشق پيرزن حقيقى بوده چگونه بايد خواب و آرام داشته باشد و براى آنكه آمدنش را به پيرزن\r\n\r\n\r\n","description":"","footnote":"\r\n( 49 ) . جهان بر آب نهاد است و زندگى بر باد - غلام همت آنم كه دل بر آن ننهاد .\r\n","page_name":" 102 ","page_number":102},
  {"content":"\r\n\r\nبفهماند جاى پاى خود را كنار بستر او گذاشته بازگشت مىكند . از آن سو پيرزن كه بيدار مىشود و معشوق را از دست رفته مينگرد آه و ناله‌اش به آسمان رسيده خاك و خاشاك بر سر و رو ريخته درصدد نابودى خود برميآيد ، كه اگر بعد از سال تحويل هوا تيره شده صداى رعد و برق برخيزد پيرزن شيون و واويلا به راه انداخته است و اگر باد و خاك بلند شود نشانه‌ى آنست كه پيرزن خاك و خاشاك بر سر مىكند و اگر باد و طوفان بلند شود سر به كوه و بيابان گذاشته خيال بيابان مرگى به سرش زده است و اگر باران ببارد خود را به دريا انداخته است . اما به سر عقل آمده درصدد چاره‌جوئى بر ميايد دو مرتبه براى پذيرائى او به آرايش و پيرايش خود ميپردازد و به انتظار ميماند تا آنكه باز خسته شده خوابش ميربايد و همچنان عمو نوروز آمده او را مثل گذشته به خواب ميبيند و باز قهر كرده مراجعت مينمايد ، و از اول دنيا تا به حال كه همه ساله اين ماجرا تكرار شده اين دو عاشق و معشوق نتوانسته‌اند بهم برسند . كه از اين داستان هم‌چنين نتيجه ميگرفتند كه خفتگان راه طلب هرگز به مراد نميرسند و اين ضرب المثل درباره‌اش كه ( هركه خوابه حصه‌ش به آبه ) آدم خواب مگر روى موفقيت و طالع و بخت را همان در خواب بنگرد .\r\n\r\nخواص خوراكىهاى هفت‌سين\r\nبعد از روبوسىها و مبارك‌بادگوئىهاى بعد از تحويل اين جملات به زبان ميآمد :\r\n« ايشاللّا صد سال به اين سالها برسى . زير سايهء امير المؤمنين . ايشاللا به سلامتى و دلخوشى . مبارك و خوشت باشد » و اين نظرات دربارهء تحويل سال كه در آن ميتوان طبيعت مزاج را تغيير داده سردش را گرم و گرمش را سرد بكنند ، به اين صورت كه اگر كسى داراى طبيعت گرم بود و در دوره سال گرميش كرده بود و جوش و دمل و مثل آن به تنش زده بود اين ساعت همان وقت بود كه ميتوانست از خواص خوراكىهاى پاى سفره‌ى هفت‌سين ، مانند شير يا ماست دفع گرمى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمزاج نموده آن را به سردى و رطوبت تبديل بكند و اگر برعكس آن و سرديش ميكرد با خرما و مويز و توت و كشمش پاى آن‌كه از شب چهارشنبه‌سورى نگهدارى شده يكى از ظروف خوراكىهاى سفره را تشكيل داده بود آن را تغيير بدهد . پس اگر داراى مزاج حار و گرم بود كه هيچ خوردنى و داروئى چاره‌اش ننموده بود كافى بود كه دو سه قلپ شير يا سركه يا چند قاشق ماست هفت‌سين بخورد و اگر سردى طبع دارد و رطوبت عاجزش ساخته بود ، با انجير و خرما آن را علاج بكند . اگر يبوست و خشكى كبد به عذابش آورده بود از آب كاسه‌ى ماهى چند جرعه بياشامد و اگر شكم روش و هيضه و اسهال و مثل آن ناراحتش ميساخت سنجد آن را خورده از سماق و برنج آن كفلمه بكند و به همين حساب بود خاصيت سير آن‌كه در غذا كرده يا كوبيده‌ى آن را علاج پادرد و استخوان‌درد و دست‌درد نمايند و سمنوى آن را كه براى فربه شدن با نيت چاقى و بادام پوست‌دار داخلش را براى بركت جيب يا كيسه پول به كار ببرند و نمك و برنج و آرد آن را كه جهت بركت داخل كيسه‌ى آرد و برنج نموده از آن در آرد و برنج تا آخر سال كيسه به كيسه بكند . نبات آن را جهت تحبيب قلوب بخورانند و به فتيله سوخته‌ى شمع شمعدانها يا سوخته و ذغال فتيله چراغها را كه براى جلوه‌ى بزك داخل سرمه‌دان و وسمهء وسمه‌جوش بكنند و از لاى قرآن آن‌كه در ميان اوراقش سكه براى دشت اول سال گذاشته بودند دست لاف نموده و ته كيسه « 50 » دوخته مايه كيسه بكنند . بعد از اينها خوب و بد و نيز زشت و زيبائى كه در اولين دقايق بعد از سال تحويل پيش‌آمده چگونگى احوال سال آينده را با آن پيش‌بينى نمايند .\r\nبه اين صورت كه اگر دلتنگى و كدورتى حاصل شده بود دليل بود كه آخر\r\n\r\n\r\n","description":"","footnote":"\r\n( 50 ) . منظور كيسهء پول . كيسه‌اى بجاى كيف براى ريختن پول مضروب كه هر مردى يكى از آنها بايد در جيبش بود و بايد باشد . كيسه‌هائى كوچك كه كشيدن دو بند طرفين درش بهم ميآمد ، از مخمل و ترمه‌ى ساده و سوزن‌زنى كرده و يراق‌دوزى شده . از آنكه اسكناس رواج عام نگرديده براى سكه يا بايد از جيب يا از چنان كيسه‌ها استفاده بكنند .\r\n","page_name":" 104 ","page_number":104},
  {"content":"\r\n\r\nسالشان به كدورت و دلخورى خواهد گذشت و اگر خنده و سرورى واقع شده بود شادمانيشان را تضمين مينمود و همچنين پول و پله‌اى اگر جائى به دستشان ميرسيد سال خوشحالى و كاميابيشان بود و اگر برعكس آن چيزى از دستشان ميرفت و يا خسارت و ضرر و زيانى ميرسيد دليل از دست‌رفتگى و خسارت و امثال آن داشت كه بايد در انتظارش باشند .\r\nبه همين حساب اگر موقع تحويل در خواب باشند سالشان به سستى و رخوت و بىحالى و توقف و بىمرادى خواهد گذشت . اگر در حمام باشند ، بىآن‌كه خيال حمام رفتن ميداشته ، بىمحاسبه تحويلشان در حمام و مخصوصا در شستشو ميگذشت غم و غصه و گرفتارى از آنها دور خواهد شد . اگر حرف نه و نميشود و غير ممكن و مثل آن از دهان يكى از حاضران بجهد ، سال نشد و عدم پيشرفت و درجا زدن ، و اگر سر كسب و كار و داد و گرفت و گفت و شنيد و آن باشند ، سال پيشرفت و ترقى و بهبود و رونق خواهد بود . به همين اعتبار ، موقع تحويل ، اگر زمان تحويل به روز افتاده بود مردها سر كارشان بودند و زن‌ها پس از برگزارى آن از دعا و ثنا و ماچ و بوسه و شيرينى خوردن اول كارشان به آشپزخانه رفتن و روشن كردن اجاق بود و بعد از آن دوخت و دوز و نو كردن سرخاب سفيداب بزك و بگوى و بخند ، كه مردها تا آخر سال سر كسب و كار و زن‌ها در كارخانه و پخت‌وپز و سرخاب سفيداب و بگوبخند بكنند و سر زندگيشان باشند .\r\nساخته و پرداخته‌ى ذهنيات و تصوراتى كه نه ميشد مهمل و واهيشان دانست و نه ميشد مهر قبوليشان زد ، چه از طرفى تيزگوشان و زبان‌دانان و آزمودگان از هرچه و هرچيز ، حتى از اشياء بىزبان سخنان شنيده پيشگوئىهاى غير قابل انكار دريافته ، تا آنجا كه مدار امور بر روى فرامين و آرى نه‌هايشان نهاده برايشان سند ( اشيا همه ناطقند و گويا . . . ) امضاء كرده‌اند و از طرفى تجربه ديده‌ها پافشارى بر روى ( هيچ‌چيز شرط هيچ‌چيز نميشود ) داشته رد نظر دستهء\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاول ميكنند .\r\n\r\nتشريفات عيد\r\nوسائل پذيرائى و تشريفات عيد عبارت بود از آماده ساختن بهترين اطاقها از قبيل سه‌درى و پنج‌درى و اروسى و طالار كه اعيان و رجال با مبل و صندلى و ميز و عسلى و طبقات پائين‌تر به نسبت وسع با قالى و قاليچه و گليم و جاجيم و پتو و تشكچه‌هاى رويه سفيد كشيده و پشتىهائى كه در اطراف اطاق گسترده و مينهادند زينت ميكردند .\r\nاسباب پذيرائيشان عبارت بود از خوردنىهاى مختلف ، شامل شيرينىهاى خانگى و بازارى از جمله نان برنجى « 51 » و نان ولايتى ( وليعهدى ) « 52 » و نان كلوچه و اول نقل و قرص « 53 » و مسقطى و راحت الحلقوم « 54 » و نان بادامى « 55 » و نان نخودچى كه قبل از همه به نقل و قرصهاى رنگارنگ مخلوط به آنها تعارف ميكردند و بعد از آن با آجيل و شيرينىهاى درختى مانند كشمش سبز و توت و انجير خشك و پسته و فندق و بادام و تخمه كدو به اسم ( چهارمغز ) و نخودچى گل ( نخود بوداده‌ى اعلا ) و كشمش ملايرى براى بچه‌ها و تخم‌مرغ رنگ كرده كه در شيرينىخورىهاى بلور لب كنگره‌ى پايه‌كوتاه و آجيل‌خورىهاى پياله مانند\r\n\r\n\r\n","description":"","footnote":"\r\n( 51 ) . خمير آرد برنج و روغن و گلاب و شكر كه گرد گرد در ديس فر پخته روى آنها را سياه‌دانه پاشيده بودند .\r\n( 52 ) . قرصه نانهاى كوچكى از آرد گندم و برنج و روغن و شكر كه روى آن را زرده تخم‌مرغ و زعفران و عسل يا مايع قند ميماليدند .\r\n( 53 ) . آب‌نباتهاى سستى كه از رنگهاى مختلف به شكل و اندازه‌هاى سكه‌هاى يكقرانى ساخته در شكر ميغلطاندند .\r\n( 54 ) . دو نوع شيرينى از نشاسته و شكر كه اولى سفت‌تر و دومى راحت‌تر در دهان ميگرديد .\r\n( 55 ) . در مايه بادام رنديده و شكر و آرد و روغن .\r\n","page_name":" 106 ","page_number":106},
  {"content":"\r\n\r\nپايه‌دار ترك ترك كنگره‌دار الوان و امثال آن گرد تا گرد اطاق بر روى سفره‌هائى كه براى آن كار پهن شده بود چيده يا در مجمعه مرتب كرده جلوى مهمان ميگذاشتند و هر بچه يك يا دو تخم‌مرغ رنگ كرده و مشتى نخودچى كشمش و پول زرد و سفيدى جيره داشت كه در عيدى آمدن يا هنگام خروج در جيب و دستهايش بگذارند و هر بزرگ مكلف به آنكه از تمام خوردنىها دهنى تازه نمايد و هر كوچكتر حق داشت كه از بزرگتر به مناسبت سن و مقدار و قرابت عيدى نقدى و جنسى داشته باشد و هر فاميل و همسايه و دوست و آشنا كه ميتوانست از ساعت بعد از تحويل ، كه ابتدا از كوچكترها باشد به خانه‌ى بزرگترها رفته دست و روبوسى و ديدار بكنند ، كه اين ديدن‌ها يا ( عيد ديدنى ) ها براى مردها تا آخر روز دوازدهم عيد و براى زنها تا چهل ، پنجاه روز بعد از عيد طول ميكشيد .\r\nالبسه اين روزها از تندترين رنگهاى جالب سبز و زرد و سرخ و آبى براى بچه‌ها و تازه‌ترين دوختها و نوترين چادرهاى سياه براى زنها بود كه با خش و فشّ زياد راه مىافتاد و براى مردها قبا لباده‌ها و شال و كلاه‌ها و سردارى ، مرادبگىهاى آبى و سرمه‌اى و زرد و قهوه‌اى ، همراه گيوه‌هاى ( آجيده ) « 56 » و ( ملكى ) « 57 » و ( سينه جانى ) « 58 » و ( كرمانشاهى ) « 59 » كه شهر را حالت ديگر ميبخشيد .\r\nاين تجديد ديدارها در دستهء اول به دلخواه و صميميت و اشتياق قلبى بود كه\r\n\r\n\r\n","description":"","footnote":"\r\n( 56 ) . گيوه‌اى با تخت چرم كه روى آن با نخ چندلاى كلفت گلچه زده آج‌دارش كرده باشند .\r\nبا پشت پاشنه‌ى چرم دوخته و پاشنه‌هايش كه بايد نعل بخورد .\r\n( 57 ) . گيوه‌اى اعلا مخصوص داش‌مشدىها و اعيان و اشراف ، با رويه‌اى ريزباف و نوعى زيره‌ى پارچه‌اى ، با پاشنه و سرپنجه‌ى از چرم خام .\r\n( 58 ) . گيوه‌اى شبيه آجيده ، با رويهء بلندتر براى چاروادارها .\r\n( 59 ) . گيوه‌اى لطيف با رويهء دستباف و زيرهء چرم بدون آج .\r\n","page_name":" 107 ","page_number":107},
  {"content":"\r\n\r\nهمگان از آن استقبال كرده آن را نوعى وسيله‌ى تحكيم ارتباط و دوستى و علاقه بهم ميپذيرفتند و در دستهء دوم اجبارى و غير تمايل و دلخواه كه مردم ، آنهائى را كه با هم كدورت و خصومت و يكى از وظايف بزرگترها نسبت به كوچكترها ، از دوست و قوم و خويش ، تا كدورت سال كهنه ميانشان نمانده باشد ، همراه اطاعت كوچكترها و طرف اختلاف كه پذيرفته و روى هم بوسيده آشتى ميكردند .\r\nزيادتر اين ديد و بازديدها نيز با صرف ناهار و شام توأم ميگرديد كه اگر مهمانان قبل از ظهر رفته بودند موظف و يا بهتر گفته شود مجبور بر اين بودند كه ظهر را هم تشريف داشته باشند و اگر عصر تنگ رفته بودند بايد براى شام بمانند ، چه هردو طرف از معايب و ناشايستگىها ميدانستند كه صاحبخانه‌اى نزديك ظهر مهمانى به خانه‌اش پا گذارده ناهار نخورده بيرون رفته باشد و مهمان كه بىوقت آمده رعايت اوقات اياب و ذهاب را ننموده آنگاه به توهين صاحبخانه نيز تن داده از سفره‌ى او امتناع نمايد و اين بدين صورت بود كه ، يا غذائى آماده « كه معمولا هم در چنين اوقات از صبح آشپزخانه‌ها داير و دود و دم‌ها جهت احتياط به راه ميافتاد » بود و يا چيزى آماده نبود كه بدون تشريفات و تكلف مهمان و ميزبان دست اندر كار تهيهء شام يا ناهار شده با هم به آشپزخانه رفته آنچه مايه‌اش در خانه بود و زودتر بدست ميآمد تهيه كرده ميان ميگذاردند با تبعيت از اين جمله يا ضرب المثل كه ( مهمون هركى - تو خونه هرچى ) بىتعارف و رودربايستى شده و چه بسيار كه از هم نظر گرفته با تصويب يكدگر فراهم ميساختند و چه زياد كه غذاى بازارى را پسنديده بسا كه خريد و تهيهء آن را خود مهمان به عهده ميگرفت ، كه تمام اين امور صميميت و يگانگى و بىريب و ريائى مردم آن روز را مىرساند به اضافهء آنكه واقعا از اين اياب و ذهاب‌ها و زحمت و مشقت‌ها نيز خوشحال شده امتنان مييافتند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nساعات اول سال نو\r\nاز شروط ساعات اول سال نو بود كه اگر تا قبل از ظهر تحويل شده بود مردها به سر كارها يا به دكانهايشان بوده و اگر در خانه بودند به سر كارهايشان بازگشته ساعتى به دادوستد و كسب و كار بنشينند و اگر در شب تحويل شده بود تا دكانشان تاريك و عاطل نمانده باشد از ساعتها جلوتر چراغ آن را روشن گذاشته تا روز بعد كه شب دوم عيد باشد روشن نگاه بدارند و باز مشترى اولشان تفأل و تطيّرى بود كه از آن كسب و كار سال جارى را مقياس ميگرفتند ، به اين ترتيب كه مثلا اگر اول مشترى پرخريد و خوب خريد و نقد خريد و بىآزار و به قول معروف آن روز ( مشترى ) « 60 » بود حمل دادوستد آن سال را بر خير و منفعت و روشنائى ميكردند و اگر مراجعينشان بدخريد و كم‌خريد و گدافطرت و نسيه‌بر و به اصطلاح ( زحل ) « 61 » بود آن را نشانه‌ى بد كسبى و رنج و زحمت بيهودهء آن سال و ضرر و خسارت ميديدند ، و زنها كه برنج پاك كرده و يا آرد خمير ميكردند ، به اين حساب كه تا آخر سال دستشان در نعمت و بركت بوده باشد و اولين رفت و آمدشان از اطاق به خارج به طرف مبال ( مستراح ) بود كه آنجا را بهترين و خوش‌يمن‌ترين اماكن ميدانستند ، چنانچه در خريد كفش و چادر نيز به همين طريق كه اول بايد با آنها به مبال بروند ، در اين اعتقاد كه تا پاره شوند به عروسى و مهمانى و جشن و سرور ميروند . با اين فال و نگرانى دربارهء اول تحويل و سال نو كه اول نفرى كه با آنها برخورد بكند جوان و خوشروى و خوش‌چهره و خوش‌زبان ، يا پير و زشت و بدبرخورد و عبوس و بداخم و بيمار و عليل باشد ، كه سالش مطابق آن ميگذرد ، اگرچه مردم نيز خود اين موارد را\r\n\r\n\r\n","description":"","footnote":"\r\n( 60 ) . نظر به ستاره‌ى مشترى كه به ذات سعد و سعادت‌آور مىباشد .\r\n( 61 ) . نحس‌ترين ستارگان كه به مشتريان بد اطلاق مىشود و اين ضرب المثل كه در كسادى بازار از اثر اين دو ستاره ميآوردند . ( وقتى بازار خراب ميشه - مشترى زحل ميشه ) .\r\n","page_name":" 109 ","page_number":109},
  {"content":"\r\n\r\nرعايت كرده در اين ساعات و مخصوصا در روزهاى اول سال بلكه تا سيزده كاملا از مزاحمت و كدر ساختن ديگران و كج خلقى و جنگ و اختلاف و ايجاد مزاحمت خوددارى ميكردند .\r\n\r\nديگر شرايط سال نو\r\nعلاوه بر آن اعمال و رفتارى بود كه تا سيزده عيد مخصوصا در هفتهء اول سال نو از آن پرهيز ميكردند و از آن جمله بود آوردن تلخى و سياهى به خانه و قرض كردن و قرض دادن و به خانهء طبيب و دكان دوافروش رفتن كه دو عمل اخير ، يعنى مراجعه به حكيم و دوافروش و دوا خوردن را در روزهاى اول ماهها نيز رعايت ميكردند و اين از روزهائى بود كه طبيب و داروفروش بدترين روزهاى كسادى خود را ميگذراندند ، اما روضه‌خوانى و روضه‌خوان در خانه آوردن مستثنى از زارى و غم درد به خانه آوردن و جداى از مكروهات بشمار ميآمد كه به عقيده‌شان ذكر مصيبت آل عبا خود مسببى بود كه ديگر غم‌ها و گرفتارىها را دور مينمود و ديگر از سنت‌ها زيارت اهل قبور و ياد اموات كردن و خير و خيرات براى مردگان دادن و بوى و برنگ حلوا و مثل آن به ياد اموات كردن و خير و خيرات براى مردگان دادن و بوى و برنگ حلوا مثل آن به ياد گذشتگان به راه انداختن بود كه در شب جمعه‌ى اول سال برپا ميداشتند ، چنانچه اين طلب خود خيرات و فاتحه براى متوفيات در هر شب اول ماه و شب جمعه نيز برقرار ميگرديد چه مردگان را مستحق‌ترين كسانى ميدانستند كه دستشان از دنيا كوتاه و در اين ايام چشم‌براه و محتاج طلب آمرزش و مبرّات ميباشند .\r\n\r\nواقعه قبرستان !\r\nدر اين مورد خاطره‌ى غم‌انگيزى در حافظه زنده شد كه گفتم ثبت بكنم بر اين كه در يكى از پنج‌شنبه شب‌هاى اول سال كه على الرسم به قبرستان و زيارت اهل قبور رفته بودم بر سر قبرى پيرزنى را مشاهده نمودم كه در منتهاى سوز دل\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاشك ريخته ، شيون سر داده ، خاك مزار بر سر ميريخت و با زبان لهجه‌دارى كه نشان ميداد از اهالى بروجرد و حوالى آن بايد باشد شيون سر داده ميگفت قربانعلى جانم ! پسرم ! عزيز دلم ! قوت قلب مادر ! به عيد مباركيت آمده‌ام مادر ! آمده‌ام بگويم رخت نووت مباركت باشد مادر ! ديدى آنهمه حسرت رخت نو ميكشيدى به آرزويت رسيدى مادر ؟ رخت سفيدت مباركت مادر ! يادت مىآيد چقدر حسرت يك گل شيرينى و يك انگشت حلواى شكرى را ميخوردى مادر ؟ ! پاشو ببين چه خوب حسرت‌روا شدى مادر ! ببين چقدر شيرينى و حلوا دورت خير ميكنند مادر ! كه چون بيش از آن طاقت ضجه شنيدن‌ها و كلمات آتش‌زايش را نداشتم از آنجا دور شده با خود گفتم معلوم مىشود آرزوى همه برآورده مىشود آخر !\r\n\r\nحاجى فيروز\r\nچنانچه سابقا در مطربى ذكرش گذشت حاجى فيروز گروهى بودند كه از دوران ارباب نوكرى و حرمسرادارى و خواجه‌سرا نگه‌دارى به وجود آمده بود ، به اين خاطر كه چون آزاد و يا رانده شده و يا تشكيلات اربابانشان بهم ريخته بىسرو سامان ميشدند ، بناچار بخاطر بىموئى صورت « 62 » و سياهى چهره و نداشتن بعضى از مخرج‌هاى حروف مورد مسخره‌ى مردم قرار گرفته امر معاش ميكردند ، تا لوطى\r\n\r\n\r\n","description":"","footnote":"\r\n( 62 ) . كلا سياه‌هاى واقعى خصى شده بودند و به اين خاطر كه بدون ريش و سبيل و صورتهايشان بسان صورت زنان صاف و عارى از مو بود ، و دليل آن زرخريد بودنشان و اين كه در حرمسرا قدرت تجاوز به زنان حرم نداشته ، آنان نيز از ايشان بهره‌مند نتوانند گرديد ، اگرچه با دادن پول و كسب ترضيهء خاطرشان كه برايشان نزد ارباب وساطت اين و آن بكنند به انواع ديگر مورد فايده‌شان قرار ميدادند . در رابطهء بيضه و ريش اين ماجرا كه وقتى حاكمى را درد چشم عارض شده ، طبيب حنا به كف پايش مىبندد و نديم حاكم كه بىادب خصىاى بوده به تخطئه‌ى طبيب ميگويد حناى كف پا را با درد چشم چه -\r\n","page_name":" 111 ","page_number":111},
  {"content":"\r\n\r\nحاجى فيروز بدلى كه حاجى فيروز سنتى به تنهائى هنرنمائى مينمود .\r\nحاجىفيروز هم از ارمغان‌هاى نوروزى است كه از شادى و نشاط سخن ميگويد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nدنبك‌زن‌هاى دوره‌گرد و مطرب‌هاى روحوضى به جذابيت و جلب قلوب و پول‌سازيشان پى برده ، اول لوطىها و بعد مطرب‌ها كه آموزششان داده به كار مسخرگيشان واداشتند و با از ميان رفتن تدريجىشان خود ، با سياه كردن چهره و پوشيدن لباس سرخ و برگرداندن زبان ، با نام سياه و حاجى فيروز مقلدشان گشتند .\r\nلباس سرخ بخاطر نشاطبخشى و نام فيروز يكى از اسامى بعد از خريده شدنشان كه صاحبانشان بخاطر شگون به رويشان ميگذاشتند ، مانند : مبارك « 63 » ، سعادت ، شربت ، بشير ، زمرد و الماس و ياقوت و امثال آن‌كه يكى از آنها هم فيروز و حاجى فيروز بود . حاجى آن نيز كه از همراهيشان با اربابانشان در سفر حج نصيبشان شده بود و به غير آن و نرفتن مكه هم كه در پيرى به پاداش خدمتگزاريشان تفويضشان شده بود .\r\nبارى ، حاجى فيروزهاى بدلى اين زمان كه صحبت اوايل رضا شاه مىباشد و از اصلىهايشان ديگر اثرى نمانده بود از روز دوم عيد به گرد كوچه و بازار به راه افتاده ، تا آخر روز سيزدهم نوروز نمايششان به آخر ميرسيد ، با اشعار زير كه همراه دنبك زير بغل به صورت تك نفره جلوى افراد خوانده و رقصيده شاهى و صد دينارى ميگرفتند :\r\n ارباب خودم سَرامُ بَرِيكم « 64 » * ارباب خودم سرِ تو بارا كن\r\nارباب خودم بُزبُزِ قندى * ارباب خودم چرا نميخندى\r\nارباب خودم سيارو نيگا كن * چسمات ميبينه شكر خدا كن \r\n\r\n\r\n","description":"","footnote":"\r\n- مناسبت ؟ ! طبيب ميگويد به همان نسبت كه خايه‌هاى ترا كشيده موى ريش و سبيلت ريخته است !\r\n( 63 ) . به شهادت ضرب المثلى كه ميگويد : مبارك خيلى خوشگل بود آبله هم در كرد !\r\n( 64 ) . يعنى سلام عليكم ، چه مخرج لام را عاجز از ادا نمودن بودند ، به همانگونه كه شين را و همين نقص اداى كلمات كه نمك حرف زدنشان ميشد .\r\n","page_name":" 113 ","page_number":113},
  {"content":"\r\n\r\n بالا رو نبين چشى زير پا كن * خدا بهت داده ياد فقرا كن \r\nو به همچنين :\r\n ارباب خودم سرام و بَرِيكم * ارباب خودم سرتو بارا كن\r\nنوروز اومده بوسى به لَبِيكم * وختِ ماچ بوسه‌س ماچى به لُپيكم\r\nارباب خودم بُزبُز قندى * دنيا دو روزه چرا نميخندى\r\nبگو چرا نميرخصى * بگو چرا نميخندى ؟ \r\nو با هر جمله‌ى شعر كه با زدن به دنبك يا داريه ( دايره ) به سبكى نسيم و جنبش موج به جست و خيز و پيچ‌وخم و پس‌وپيش و دولا و راست شدن و كج و معوج نمودن اندام و چهره و عضلات خود برآمده حاضران را مسرور ميساختند ، تا كم‌كم كه نسل آنان نيز در عقب سياه‌هاى واقعى رو به انقراض نهاده ، به تدريج كه سياه‌هاى بىمزه و بىمزه‌تر به روى كار آمده ، همراه طول زمان عرض وجود كه از پيش از عيد وارد كار شده تا هفته بعد آن‌كه به عوض كار اخاذى ميكردند .\r\n\r\nداستان سياه مبتدى\r\nوقتى سياه دسته‌اى بيمار شده ، اجبارا سردسته به جايش بىاطلاعى را مىآورد و چون هرچه به او تعليم ميدهد سياه نميتواند ضبط بكند ، اين گونه قرار ميگذارد كه در مجلس حواسش متوجه او بوده غلطهايش را با گفته و علم و اشاره‌ى او اصلاح بكند . پس با اين قرار بازى شروع و در همان گفت و شنيد اول ، سياه خرابكارى مىكند كه سردسته از كنارش رد شده آهسته ميگويد : اينطور نه ! و سياه هم ميگويد اينطور نه كه بدتر مىشود و سردسته صدا را بلندتر نموده ميگويد :\r\nنه اينجورى پدرسوخته ! سياه هم مثل او با صداى بلندتر همان را ، تا سردسته عصبانى شده سرش فرياد ميكشد : بيا برو گمشو پدرسوخته ريدى به مجلس ! و با جواب سياه كه مجلس غرق خنده شده بهتر از اصل گفت و شنيد جالب مىشود .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nتفريحات تا سيزده\r\nدو سه روز اول را براى ديد و بازديد از بزرگترها . اول خانه پدر و مادر و سپس به منازل عمو و عمه و دائى و بعد از آن به خويشان دورونزديك اختصاص داده كه حتما هم از اين دستبوسىها عوايدى حاصل ميگرديد ، از جمله قواره پارچه‌ها و طلاآلات و كيسه ليره اشرفىها و دستلافهاى پول زرد كه پدر و مادرها و پدر شوهر مادر شوهرها و مادر زن پدرزن‌ها به عروس و دامادها ، مخصوصا اگر سال اول ديدارشان بود ميدادند و در همين ديدارهاى اوليه بود كه روز نشستن يعنى به خانه ماندن خود را هم براى بازديد و پذيرائى معين ميكردند و فراغت‌ها را معمولا از خانه بيرون زده زيارتىها به زيارت اول سال نوى زيارتگاه‌ها و مشارف متبركه رو آورده ، غير زيارتىها سر به صحرا و سبزه و دشت و كوهساران نهاده ، عيش و عشرتىهايشان به كيف و سرور و عرق‌خورى و ساز و طرب و ساده گذرانهايشان به بساط و سماور و استكان نعلبكى به صحرا بردن و دود و دم ناهار و عصرانه راه انداختن و ترياكيهايشان به لميدن كنار نهرها و زير سايهء درخت‌ها گذرانده با همين بيابان‌گذرانىها هم بود كه بازىهائى را هم شروع كرده سرگرمى از صبح تا شب خود فراهم ميساختند .\r\n\r\nبازىهاى نوروزى\r\n\r\nجفتك چاركش\r\nاز جمله بازيهاى دشتستانى يكى بازى جفتك چهاركش بود كه چهار نفر خم شده دست به زانو گرفته سرها را در سينه‌ها فرو برده يكى از روى آنها بناى جهيدن مينهاد و بعد از جهيدن از روى نفر آخر خود خم شده نفر اول اين كار را\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nشروع مينمود و اين بازىاى بود كه ميتوانستند هم بازى كرده ورزش دست و پا و كمر و اندام نموده باشند و هم بدان وسيله طى طريق كرده راه از بيرون دروازه تا مقصد را به اين گونه كوتاه نمايند ، اما سخت‌ترين آن شرط بىدست پريدن آن بود كه فقط با دورخيز و بالا و بجلو جهيدن از روى خم شده‌ها جستن نمايند كه غالبا هم زيرىها دغلى كرده خود را از حد معمول بالاتر داده يا سر را بيرون تنه نگاهميداشتند تا طرف قادر بپريدن نبوده گروكشى قراردادى را باخته باشد ، چه در اين بازى و غالبا تمام بازىها شرطبندىها و گروكشىهائى به عمل ميآمد كه مثلا اگر حريف عمل معلوم را از عهده برنيامد فلان مبلغ به‌طرف خوردنى يا مطابق افراد بستنى يا فلان و فلان جور مهمانى دهد .\r\n\r\nالك دولك\r\nديگر بازى الك دولك بود كه دو دسته شده دسته‌اى در پائين و دسته‌اى در بالا قرار گرفته ببازى الك دولك كه چوب كوتاهى را با چوب بلندترى زده تا به محل حريفها ميرساندند ميپرداختند و اين به چندين نوع انجام ميگرفت . يكى الك دولك معمولى كه اجاقى ساخته « 65 » الك را بر دهانه‌ى آن نشانيده با دولك ( چوب بلندتر ) آن را بجلو پرانيده به مقصد برسانند . ديگر الك دولكى « 66 » كه اجاق را مخالف جبهه ساخته الك را با دولك بالا آورده با دولك به زير آن زده بپرانند .\r\nسوم الك دولكى كه الك را با دست بالا انداخته در پائين آمدن دولك را به كمر آن آشنا بكنند . الك دولكى كه از دشوارترين و كاملترين آن بشمار ميآمد و معمولا مردهاى بزرگ و پيرمردها به آن اشتغال ميورزيدند ، و شرط آن هم اين بود\r\n\r\n\r\n","description":"","footnote":"\r\n( 65 ) . دو سنگ يا چهار سنگ و آجر كه دو طرف قرار داده مانند اجاق شده باشد .\r\n( 66 ) . قطعه شاخه درختى به طول يك وجب كه سر و ته آن را تراشيده گره‌هايش را صاف ميكردند الك ميگفتند و چوب بلندتر ضخيم‌تر به اندازه چهار وجب را دولك ميناميدند .\r\n","page_name":" 116 ","page_number":116},
  {"content":"\r\n\r\nكه اگر الك به خط جبهه و دفاع و منطقه‌ى قرارداد نرسيده الك را حريفان با دست گرفته يا بغل زده مانع فرود آمدنش بشوند بودند دسته‌ى غالب سوار دسته‌ى مغلوب شده چند دور ، دور محوطه بتازانند و اين همان بازى بود كه از جهت تهور دسته پائين ( آنها كه الك بطرفشان پرتاب ميگرديد ) سر و چشم و بينىهائى كه معيوب و مجروح ميگرديد .\r\nهر دستهء از اين بازىها را از چهار تا پنج نفر تشكيل ميدادند كه گاهى در چنين روزهائى كه اجتماع بازىكنان و بيكاران صحرائى زياد ميگرديد به ده بيست نفر ميرسيد كه يكىيكى بايد الك زده برد و باخت خود را محاسبه بكنند و در دستهء ناقص يكى يا دو نفر با گفتن ( يك يار هم به شكم من ) يك نفر به اسم يار به دسته‌ى خود افزوده نفرات خود تكميل ميكردند .\r\n\r\nبازى چلتوپ\r\nبازى چلتوپ نيز نوعى بازى همانند الك و دولك بود كه بوسيلهء چوب به توپ زده ميشد و توپ آن نوع مخصوصى به اندازه نارنج و كوچكتر بود كه بر روى لاستيكى كه از گوشت رزين درشكه و كالسكه يا لاستيك روئى اتومبيل گرد كرده بودند محكم نخ پيچيده آن را مدور ساخته بودند و روى آن را مانند گليم بافته و گلچه زده كه توپهاى ( قنبلستيكى ) يا گلچه‌ئيشان ميگفتند . شايد هم مأخذ كلمه قنبلستيك را از اين ريشه بدست آورده بودند كه قنبل را به چيزهاى گرد يا سرين و كفل يا قلنبه كه آن نيز به اشياء مدور اطلاق ميگرديد ميگفتند و لاستيك هم كه اسمش همراهش آمده بود و در اين مورد چيز قلنبه‌اى كه لاستيكى باشد شناخته قرارداد شده بود .\r\nاما هرچه بود توپهاى بسيار عالى پرتحرك و سريع الانتقالى بود كه از به زمين زدن گاهى با ضرب دستهاى محكم تا كنگره‌ى خانه‌هاى دو طبقه بالا ميجهيد و در چلتوپ‌بازى كه چوب سرسنگين توپر همراه مچ و بازوان قوى به آن\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاصابت مينمود چندان بالا رفته دور ميگرديد كه گاهى از مرزبازى كه در بعضى موارد از پانصد ششصد قدم زيادتر تعيين شده بود عقب‌تر ميگذشت و از بالا رفتن زياد بهترين تعريف درباره‌شان اين‌كه بگويند ( خال شد - ستاره شد - به آسمان چسبيد ) يعنى چندان بالا رفت كه گوئى خالى شد به پيشانى آسمان نشست . ليكن شرط و بيع اين بازى از آنجا كه اكثرا متعلق به بزرگسالان بود از ( كول كول‌بازى ) بچه‌ها و سوارى نوجوانان گذشته به شرطبندىهاى مايه‌دار مانند مهمانى عصرانه و نان و كباب ظهر و عرق و مزهء ظهر و شب و مثل آن ميرسيد .\r\nبايد گفت كه در آن زمان توپهاى بادى و لاستيكى تازه صورت ظهور به خود ميگرفت و توپهاى بازى اطفال عبارت بود از گلوله نخهائى مانند گلوله نخ‌هاى زنها كه از پيچيدن نخ بر روى كهنه پاره‌ها ، يا جوراب كهنه‌ها درست ميكردند و بهترين‌هاشان گلچه‌زده‌ى گفته شده بود و بازىهاى كودكان با آنها هم شامل بود بر زدن به زمين و دور خود چرخيدن و هدف‌گيرى كردن و به ديوار كوفتن و گرفتن و بسوى هم افكندن و از اين قبيل تا آنكه كم‌كم توپهاى بادى به بازار آمد و بهترين انواعشان توپهاى ماهوتى . توپ باد شده‌اى از لاستيك به اندازه‌هاى مختلف ، از سيب درشت ، تا انار متوسط ، با تكمه‌اى از جنس خود از داخل كه به وسيله‌اش مجرائى كه از آن باد شده بود گرفته شده بود و رويش ماهوت شيرى رنگ كشيده با قيمت‌هاى بس گزاف ، به نسبت كوچكى بزرگى ، از يكى يكقران تا دو قران ! به فروش ميرسيد . توپى كه مگر بچه پولدارها ميتوانستند تهيه بكنند ، همراه فخر و خودنمائى براى دارندگانشان و حسرت و غم براى خواهندگان بىپول و اين‌كه فقط دل خود به ديدن و مطالعه‌ى ساخت و سازشان خوش بكنند . همراه كينه‌ى دارندگانشان در دل گرفتن ، تا در جائى و گوشه‌كنارى قلا كرده توپشان ربوده ، يا با گفتن ( چولى حلاله ) « 67 » از دستشان قاپيده پا به فرار بنهند ، و يا مواجه با عدم توفيق و دچار شتم و ضرب صاحب توپ\r\n\r\n\r\n","description":"","footnote":"\r\n( 67 ) . حرفى كه بچه‌ها براى قاپيدن اشياء و اسباب‌بازىهاى هم به زبان مىآوردند ، و چوبى به معنى ربودن .\r\n","page_name":" 118 ","page_number":118},
  {"content":"\r\n\r\nو حاميان او بشوند !\r\n\r\nبازى بغچه گردانك\r\nبغچه گردانك بازىاى بود كه عده‌اى در حدود چهل پنجاه نفر در فضائى باز حلقه‌وار شانه به شانه نشسته ديده به ديده نفر مقابل ميدوختند و يك نفر به نام استاد در گرد حلقه به نظاره و نظارت ميپرداخت و در ابتدا چنانچه از نامش پيداست بغچه‌اى را كه در آن شال ، يا تكه لباسى بسته بودند استاد به دست يكنفر از جمع بازىكنان داده بازى به گردش درميآمد .\r\nبه اين صورت كه او بغچه را گرفته از جا برميخاست و از پشت جماعت كه همگى پشت به صحرا و روبروى هم نشسته بودند بناى دويدن ميگذاشت و بىخبر بغچه را پشت يكنفر از آن به روى زمين گذارده همچنان به دويدن ميپرداخت و در همين حالت بود كه بايد طرفى كه بغچه در پشتش به زمين نهاده شده مطلع شده برخيزد و بغچه را برداشته عمل بازيكن اولى را تكرار بكند الى آخر و براى دونده‌ى پيش از او بود كه به مجرد فهميدن حريف و برداشتن بقچه بجاى خويش بازگشته حواس خود جمع نهاده شدن بغچه داشته باشد و باخت اين بازى براى كسى بود كه بغچه در پشتش به زمين گذاشته شده ملتفت نشده باشد و جريمه‌ى بىحواسى و باختش اين‌كه حريف بغچه‌گذار را به كول گرفته سه دور تا پنج دور و هرچند دور كه شرط شده باشد دور حلقه‌ى جمع به دويدن بپردازد كه خود اين دويدن نيز وسيله‌اى بود كه حريفان را مشغول داشته از توجه به بغچهء حريف بعدى منحرف نمايد ، چه با برد و باخت دو نفر بازى معطل نگرديده سايرين به كار خود ادامه ميدادند و چه‌بسا كه گاهى اين باخت‌ها به\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nچندين نفر رسيده گاهى در حالى كه بغچه‌گردانها به گرد حلقه بغچه‌گردانى ميكردند آنها به كولى دادن و كولى گرفتن مشغول بودند .\r\nنوع ديگرى نيز داشت كه بازنده‌ها و برنده‌ها را معلوم كرده براى آخر ميگذاشتند و در انتها كه تيمى برنده و تيمى بازنده شده بود به دستور استاد سوار هم شده به گرد محوطه ميگرديدند . از شرايط بازى آنكه جمعيت از تعداد مذكور كمتر نباشد و تعداد بازيكنانشان جفت بوده باشد .\r\n\r\nبازى كشتى بالابوم\r\nو اين نيز يعنى كشتى بالابوم بازىاى بود كه همراه بغچه گردانك بخاطر آمد ، شامل يكنفر زورمند كه ايستاده ، يكى از او بالا رفته بر روى شانه‌هايش مىايستاد و نفر ديگر كه بالا رفته بر شانه‌ى دومى و به‌همين صورت تا چند نفر بتوانند از هم بالا رفته به شانهء هم قرار بگيرند و تا چند نفر كه با شخص زيرين شرط بسته شده بود و گاهى كه نفرات بالاى زيرين تا به چهار نفر ميرسيد . اما غالبا در اين وقت شوخ‌طبعى از حاضران شوخيش گل كرده انگشتى به نفر زيرين رسانيده همه را روى هم ميريخت و خنده‌ى وضع و منظره كه همه را در خود ميگرفت !\r\n\r\nبغچه‌گردانى ؟\r\nبا تعريف بازى بغچه گردانك سارقينى به اسم بغچه‌گردان و امثال آن بخاطر آمد ، كه دو نفرشان همدست شده يكيشان بغچه‌ى پارچه و لباسى از بهترين و پربهاترين كه آنها را نيز از طريق خانه‌برى بدست آورده بودند ، در بازار دروازه « 68 »\r\n\r\n\r\n","description":"","footnote":"\r\n( 68 ) . بازارى شمال جنوبى كه از ميدان سيد اسماعيل ( ميدان كاه‌فروشها ) به‌طرف خيابان مولوى و ميدان امين السلطان امتداد ميگرفت .\r\n","page_name":" 120 ","page_number":120},
  {"content":"\r\n\r\nكه مركز ورود و خريد و فروش روستائيان بود با قيمتى بس نازل به نظر دهاتىاى رسانيده طمعش تحريك و به كمك شريك پولهايش ربوده فرار ميكردند .\r\nبه اين طريق كه چون دهاتى توجهش جلب ميشد همدست فروشنده جلو آمده او نيز طالب آن ميگرديد و فروشنده جوابش نموده متعلق دهاتيشان ميخواند و همدست كه اصرار كرده با قيمت بالاتر علاقه نشان ميداد و چون به اين مرحله ميرسيد فروشنده قسم مىخورد ، حالا كه روى دست مشترىاش كه چشمش عقبش مىباشد بلند شده است دو برابر هم بخرد به او نميفروشد و به اين وسيله دهاتى را ميفريفتند . بغچه‌اى كه چون دهاتى در منزل ميگشود در آن جز مشتى كهنه پاره نمينگريست . اين يك نوع عمل بود و نوع ديگرش آن‌كه دهاتى منصرف يا مشكوك شده به راه مىافتاد و شريك كه همان رقيبش بود سر راهش گرفته ، به نخريدنش تأسف خورده ، با سخنان طمع‌برانگيز كه حتما مال دزدى و چيزى بوده ، و گرنه قيمت بغچه‌ى تنهايش زيادتر از آن مىباشد ، اگر پول عقبش بود معطلش نكرده از چنگش بيرون ميكشيد دهاتى را به دام شريك مىافكند و چون معامله‌شان خاتمه پذيرفته بغچه و پول ردوبدل ميگرديد جلو آمده از دهاتى مطالبه‌ى حق كه او وادارش كرده مينمود و فروشنده كه به حمايت خريدارش برميخاست و جر و منجرشان ميشد و در اين وقت بغچه را از دهاتى ، تا برايش محكم گره بزند گرفته ، مثلا گره زده برميگرداند و در همين گرفتن و پس دادن هم بود كه با مشابه آن عوض شده بود . در اينجا ميماند اين‌كه هنوز دهاتى بايد تا دقايقى ديگر در بىخبرى مانده باشد و براى آن هم اين طرفند كه پس از گفتن چند مباركت باشد و برو كه قسمت تو بوده ، خيرش را ببينى ميگفت ما كه فروختيم ، تو هم خريدى ، اما راستش اين مال دزدى و مثلا از خانه‌ى قوام السلطنه بيرون آمده صد برابر اين قيمتشان مىباشد ، اما تا آبادى نبايد بازش بكنى كه به دردسر مىافتى و با خيرش را ببينى مجدد روانه‌اش ميكرد و تا دهاتى ميخواست به خود آمده درباره‌اش فكر بكند غيب شده بود .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبغچه‌اندازى\r\nافرادى هم به اسم بغچه‌انداز بودند به تعداد دو تا سه نفر كه يكيشان بغچه‌اى از پارچه‌هاى الوان را بىآنكه بند و طنابى از آن گذرانده باشد روى بار الاغش نهاده دهانه‌اش را ميكشيد و به اشاره‌ى شركايش كه صيدى دنبال الاغ به نظر آورده بودند او را متوجه كشيدن الاغ ميكردند كه در حركت بىقاعده‌ى خر بغچه به زمين مىافتاد و شخص نشان شده كه روستائى يا ساده‌لوح پولدارى بود ناگزير به بغچه طمع كرده تصاحب مينمود و در حالىكه الاغ و الاغ‌دار دور شده بود شريك يا شركاى كار رسيده خود را شريك يافت شده ميخواندند و يكيشان كه يكطرف بغچه را كنار زده رنگ و جنس داخل آن را به نظر رسانيده از مرغوبيت و قيمتش توصيف مينمود ، تا آنجا كه كاملا يابنده را حريص به داشتن آن ميكردند و در آخر كه يكيشان پيشنهاد واگذارى بغچه به يابنده‌ى اول نموده به شرطى كه آنها را راضى بكند و تا آنجا كه امكان ميداد و در جيب و بغلش چيزى ميتوانستند سراغ بكنند از او كشيده ، بغچه را نهاده فرار ميكردند و اين بغچه نيز شبيه همان بغچه بود كه بر روى گونى و پاره‌پوره‌هائى تكه‌هائى پارچه‌ى الوان لفاف شده بود !\r\n\r\nانگشترپران‌ها\r\nاينها نيز عده‌اى در عمل مشابه بغچه‌گردان‌ها بودند كه جلوى پاى دهاتىها انگشتر بدلى خوش ظاهرى انداخته و با گفتن : آخ جان ! قربون تو خداى روزىرسان ، به صداى بلند توجه وى جلب و خود خم شده انگشتر را برميداشتند ، بدانگونه كه دهاتى را به مال خود بودن تحريص بكنند و چندانكه طرف بناى گفتگو گذارده آن را از خود دانسته يا خويش را سهيم ميشمرد با اين سخن كه صدايش را در نياور ، دو هزار تومان و زيادتر ارزش دارد با هم ميخوريم . برليان يا زمردش همتا ندارد من خودم مدتها شاگرد يا نوكر جواهرفروش بوده‌ام ، رزقى را\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكه خدا رسانيده چرا سر كم و زيادش صدا بلند كرده از دست بدهيم پيشنهاد فروش سهم خود يا خريدن سهم او ميكردند و آنقدر حرف خوبى و قيمتش ميزدند ، تا دهاتى تطميع شده هستى جيب و بغل و گاهى رخت تن خود به شريك داده انگشترى را ميگرفت و او نيز كه پس از مدتها هول و تكان كه جرئت آفتابى كردنش نمينمود و ترسان‌ترسان كه ابتدا به محارم و پس از آن به خبره نشانش ميداد همان متاع گرانبها مينگريست كه دهاتى البسه‌ى فاخر بخر از بغچه‌گردان نصيبش شده بود !\r\n\r\nرخت‌عوض‌كن‌ها\r\nايشان باز جماعت ديگرى به صورت دستفروش‌ها و قبا ارخلاقىهاى دوره‌گرد بودند كه در بازار حضرتى جلو روستائيان را گرفته بهترين البسه را با كمترين قيمت عرضه ميكردند و چندانكه قيمت تمام شده پول آن دريافت ميكردند حواسش را منحرف نموده آشغالى را در كاغذ پيچيده به دستش ميدادند و ميگفتند :\r\nحالا كه تو خريدى و ما هم فروختيم ببر خيرش را ببينى اما زودتر برو خودت را گم بكن كه شريكم رسيده معامله را بهم مىزند و خود نيز از طرف ديگر ميگريختند .\r\n\r\nسكّه قلب‌كن‌ها و كف‌روها\r\nسكّه تقلبى ردكن‌ها هم‌گروه ديگرشان بودند كه سكه‌هاى سرب و قلع خوش ضرب پنج قرانى دو قرانى را با پول خود خواستن به اين و آن ميدادند و از كسبه‌ى كم اطلاع با آنها جنس ميخريدند كه با زياد شدنشان ديگر كاسب‌هاى كهنه‌كارفروش خود را به مشتريان ناآشنا جز با انداختن سكّه‌شان به زمين و امتحان صدا و صحت آن انجام نميدادند . و ( كف‌رو ) ها نيز دسته ديگرى مانند ايشان بودند كه با اسكناس خرد خواستن اسكناس درشت داده وقت شمردن از\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nكهنه‌گى و پارگيشان ايراد گرفته پس دهنده داده اسكناس خود گرفته بسرعت به راه مىافتادند و در اين گرفت‌وداد كه چند قطعه از آنها كف ميرفتند و ( كف‌رو ) نامشان شده بود .\r\n\r\nدنبالهء سيزده‌بدر\r\nچنانچه گفته شد سيزده‌بدر را هر دسته به نوعى برگزار ميكردند و در ميانشان دسته‌هائى اهل مى و مطرب اما متعصب كه به صورت مردانه و بدون آوردن خانواده و زن و فرزند به بيابان ميرفتند و عده‌اى كه آنها را نيز همراه ميكردند .\r\nدستهء اول كه جاى زن و بچه را فقط در خانه دانسته بيابان و داخل جمع بىبند و بار سيزده‌بروها را منافى حفظ حرمت و صيانت اهل‌وعيال ميديدند و عده‌اى كه براى آنها هم حقوق آزادى و گشت و گذار قائل شده دخالتشان ميدادند و اينها كه سه گروه بودند . يكى آنهائى كه مطرب و وسايل بزن و بكوبشان خانوادگى و از خودشان بود و گروهى كه از دوستان ، يا به صورت اجير همراه ميآوردند و عده‌اى كه از لوطى ، مطرب‌هاى دوره‌گرد خودروى صحرا كه مشتريانشان را شناخته خودشان بىاجازه كنارشان نشسته مشغول ميشدند استفاده ميكردند .\r\nاولىها موانع روى و روگيرى و حفظ پوشش زن و بچه درميان نداشته كه فاميل و از محارم هم بوده بازبودن چهره و نداشتن چادر و چارقد و روبند و مثل آن برايشان بلامانع بوده ، تا آنجا كه ميتوانستند دست و پنجه‌دارهايشان هم جلوى جمع زده و خوانده و رقصيده زن و مردشان تفاوت نمينمود . و دسته دوم و سوم كه موانع روبرو شدن زن و بچه با بيگانه ، آن هم با مطرب و عرق‌خور برايشان بود ، كه اولىها از بدنامان و دومىها ، يعنى هم‌بساطىهايشان ، كه مطربى بدون عرقخورى امكان‌پذير نميگرديد و ناگزير كه در مستى از حيزان و چشم‌چرانها ميشدند بايد طريق ديگر اتخاذ بشود .\r\nپس به اين خاطر تا قبل از آزادى رضاخانى و خاصه كشف حجاب ، ميان\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمطرب‌هاى صبح تا به شبى كه بايد انيس و جليسشان باشند با زن و بچه پرده كشيده ميشد كه فقط صدايشان برود و زنها كه از منافذ پرده ديد بزنند و مطرب‌هاى دوره‌گرد كه بايد چشم‌بسته و پشت به زنها نشسته انجام وظيفه بكنند و به‌همين خاطر هريك از مطرب‌ها همراه خود دستمال سياهى داشتند كه جلوى چشم ميبستند ، مگر بچه رقاصهايشان كه به حكم انشاء اللّه گربه است « 69 » با آنكه از پسربچه‌ها و نوجوانان زيبارو بودند بخاطر كارشان معاف ميبودند .\r\nدر حاشيه بايد گفت مطرب‌ها با آنكه كارشان از دشوارترين كارها كه مگر با سالها مرارت و پشتكار و حوصله‌ى غير قابل تحمل بشود پنجه‌شان دلنشين و هنرشان مورد پسند بشود ، اما با اينهمه جز بىحرمت و آبروئى شناخته نميشدند كه عزت والايشان لفظ مطرب و عمله‌ى طرب بود كه به آن خطاب بشوند . هنرى كه با مدت زمان آموزش و تمرين آن دهها هنرجوى و دانشجوى فيزيك و شيمى و طب و صنعت و كار ميتوانست به مراحل ممتازه برسد و هنرجوى موسيقى و طرب در ابتداى آن بوده هنوز نتواند آنچنان‌كه بايد پنجه‌اش دلنشين بشود و از دشوارى و فرّارىاش همين بس‌كه نه جزء صنعت يدى كه تسلط بعد از وقفه‌اش به دقايقى باشد و نه رديف ديگر كارهاى مغزى و هنرى كه با يك تمركز دادن به حواس و مراجعه بازگشت بكند . چه هرگونه صنعت و كار يدى ، اگرچه بعد از سالها كنار گذاشتن و ترك ، با يك تمرين چند دقيقه‌اى و حداقل چند ساعته در اختيار مىآيد . به مثل سوارى دوچرخه و هرچه مثل آن و بنائى و نجارى و مكانيكى و هرچه از آن قبيل و امور مغزى و فكرى مثل طراحى و نقاشى و طبابت و حتى هنرهاى ظريفه مانند ميناكارى و خاتم‌كارى و قلم‌زنى و مانند آن\r\n\r\n\r\n","description":"","footnote":"\r\n( 69 ) . مقدسى از حمام بيرون آمد و سگى از ميان جوى آب بيرون جهيده خود بطرفش به تكان دادن برآمد و مقدس كه نخواست تجديد حمام و لباس كند گفت انشاء اللّه گربه است و راه خود گرفت . كه به صورت ديگر هم آمده است ؟ !\r\n","page_name":" 125 ","page_number":125},
  {"content":"\r\n\r\nكه زحمت بازيافتنشان چند ساعت اول و اندك مطالعه و مراجعه مىباشد . الا هنر موسيقى كه با روزى كناره‌گيرى از آن‌چنان با هنرمند خود سر بد سرى و ناسازگارى ميگذارد كه گفتى با هم آشنائى نداشته‌اند و هميشه كه بايد هنرمند آن پنجه به آرشه و مضراب و قاشقك و شستى و پرده و پوست آلت خود داشته باشد ، تا آنجا كه بزرگترين تارزن زمان ، درويش خان پس از سى سال كه در مجلسى براى كشيدن سيگارى تار خود زمين نهاده با تمام شدنش برداشته به آن مشغول مىشود قسم ياد مىكند كه در همين اندك زمان تار و پرده‌هاى آن با او ياغى شده‌اند ! و با اين حال كه از بىارزش‌ترين افراد اجتماع شناخته ميشدند .\r\nمگر آنگاه كه به ايشان حاجتى باشد . در آن حد بىمرتبتى كه به مطرب ، خانه و اطاق اجاره نداده از دوستى و خويشى و قرابتشان كراهت داشته ، دختر نداده دختر از ايشان نميگرفتند و در معاشرت كه از برخورد زن و بچه‌هايشان با ايشان جلوگيرى ميكردند . تا آنجا كه حتى در همان مجلس طرب كه بايد از ايشان جان تازه بكنند كنار خودشان ننشانيده ، با ايشان همغذا و همپياله نميگشتند و بلكه اگر در سطوح بالاى مقام بودند در اطاق ديگرشان جا ميدادند !\r\nپس دسته‌هائى كه سيزده‌بدر را با تفريحات سالم مثل سبزه‌ى پاى هفت‌سين به صحرا انداختن و فرش پهن كردن و پختن و خوردن و بگوى و بخند و سبزه گره زدن سپرى ميكردند و گروه‌هاى دوم و سوم كه با بزن و بكوب و برقص و بخوان كه در آن ساغر و ساقى نيز بميان ميآمد ، و عده‌اى كه فقط با بيرون رفتن از خانه و برگشتن و اگر سبزه و صحرا نزديكشان بود ، با گشتى به درون كرت و جاليزها زدن سيزده را به در ميكردند ، و اكثريت كه در اين ديدن سبزه‌زارها و زيادترشان هم كه از بىادب‌ها و دست و دل و چشم و پا و همه‌چيز هرز بودند نهايت ضرر و زيان به صاحبانشان رسانيده ، نبود شاخه و بوته و گل و برگ محصول جاليزى كه دچار خسارت و خرابى بزرگ و كوچكشان قرار نگرفته شاديشان موجب غم و رنج و اذيت ديگران نشده باشد . شاخه‌هاى درختانشان كه هيمه‌ى زير ديگ غذا\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو آتشخوان سماورشان گرديده . سبزه‌هايشان كه لگدمال بپر واپر و به دو ، وادو و بازى اطفال و گره زدن زن و دخترهاى بىشوهر و خانه مانده قرار نگرفته ، نهرهاى آبهايشان كه به اين سوى و آنسو هرز داده نشده ، خرابىهائى بجا نگذارند .\r\nاما براى خانواده‌ها روز سيزدهم نوروز آخرين روز تعطيلات نوروزى به حساب ميآمد كه بايد خرده حسابهاى خود را با آن تصفيه كرده ( كلوخ اندازان ) واپسين ايام شادكامى را به انجام رسانيده از صبح فردا يعنى چهاردهم به سلامتى و تندرستى بسم اللّه گفته خوش و خرم به سر كارهاى خويش معاودت نمايند و به اين جهت از يكى دو روز به سيزده مانده زنها بند و بساط اين روز را از خريدن و شستن كاهو و جوشاندن سركه شيره يا سكنجبين و تهيّهء جوراب پشمى ، يا ته و پاشنه انداختن « 70 » آن براى پياده‌روى و فراهم ساختن اسباب غذا ، از برنج و روغن و ساير مخلفات جفت و جور كرده از صبح زود آن روز كه بعضى نان و چائى صبح آن را هم در زير درختهاى بيابان و كنار جويها ميخوردند با بار و بنه به راه افتاده از شهر بيرون ميزدند .\r\nاين بيرون رفتن از خانه و مكان و شهر و مسكن را براى آن انجام ميدادند كه معتقد بودند هر سيزدهى شومىاى دارد ، براى آنكه اگر عدد سيزده هم ، مانند ساير اعداد از سعادت برخوردار بود خداوند ماهها را سيزده ماه قرار ميداد و امامان را سيزده تن مقرر ميداشت و چون چنين نكرده پس عدد سيزده بد و نحس مىباشد و بايد از آن پرهيز داشته باشيم . حرف و عقيده‌اى كه معلوم نبود از كه و از چه زمان باب شده بود و به اين خاطر ميگفتند تا سرور و خوشى دوازده روز گذشته را با نحوست روز سيزده مخلوط نكنيم بايد آن را به خانه راه نداده به بيرون برگزار بكنيم ، و نه به خارج خانه ، بلكه به خارج دروازه و هرچه از آن دور تر ببريم .\r\n\r\n\r\n","description":"","footnote":"\r\n( 70 ) . در اين روز زنها تا راحت راه بروند از پوشيدن كفش خوددارى نموده بجاى كفش جوراب پشمى ميپوشيدند .\r\n","page_name":" 127 ","page_number":127},
  {"content":"\r\n\r\nآنها كه بار و بنه‌ى زيادتر داشتند به كول خرهاى كرايه‌اى و شخصى بسته و آنها كه با وسايل مختصر و سبك‌بال حركت ميكردند هريك چيزى را از بغچه و كوله‌بار و سماور و گليم و غذا و اسباب چاى به دوش گرفته به راه مىافتادند كه از آن جمله ، بلكه از واجبات آنها سبزى سبز كرده‌ى پاى هفت‌سين بود كه حداقل دو سيزده را در خانه‌ى سبزكننده گذرانده اكنون بايد بدور انداخته بشود .\r\nغذاى سيزده‌بدر به دو صورت تهيه ميگرديد ، نوعى آنكه در شب پخته آماده كرده‌ى آن ميبردند و نوعى كه صفاى زيادتر سيزده را ميخواستند ، آن‌كه اسبابش فراهم نموده پختن آن را به صحرا موكول ميكردند ، كه از آن جمله بود : دمى يا دمپخت باقلاى اعلا كه در مرتبه‌ى اول كل غذاهاى آن روز قرار داشت « 71 » و دمى بلغور « 72 » و آش رشته كه غالبا بار و بنشن آن را در خانه پخته سبزى و رشته و ديگر مخلفاتش را در صحرا ريخته جا مىانداختند و ديگش كه گله به گله از اين و آن بار گذاشته شده بود ، و اين نيز از بهترين و مطبوعترين غذاى روز سيزده بود كه هوسىها و پردل و حوصله‌ترها فراهم ميكردند و ديگر صحرانشينان را به هوس انداخته به آه و حسرت غفلت از آن واميداشت . اگرچه هرگز حسرتى براى كسى باقى نميماند ، چه هر پزنده هنگام كشيدن براى اطرافيان ( تكه همسايه ) گرفته هر دسته را كاسه پياله‌اى كشيده اگرچه نعلبكىاى باشد تعارف مينمود ، مبادا در ميانشان طفل و پسر نابالغ و زن آبستنى باشد و دلشان خواسته مسئول بشوند . « 73 » با\r\n\r\n\r\n","description":"","footnote":"\r\n( 71 ) . غذائى از پيازداغ و برنج و باقلا و روغن و نمك و زردچوبه كه مانند كته پخته بشود و شرحش همراه ديگر اغذيه در ( آشپزى تهرانى ) در جلد پنجم همين كتاب مىباشد .\r\n( 72 ) . شبيه دمپخت ، يا دمى باقلا ، با تفاوت اين‌كه بجاى نصف برنجش بلغور گندم ريخته بشود .\r\n( 73 ) . طفل را كه ميگفتند روحش ميپرد و پسر را ميگفتند نطفه‌اش ميريزد و آبستن كه بچه ناقص يا سقط مىكند ، هم از نظر شرع و هم از نظر اخلاق محروم نمودنشان مذموم و ناپسند مىباشد .\r\n","page_name":" 128 ","page_number":128},
  {"content":"\r\n\r\nيكى از مجالس خانوادگى دركردن سيزده‌بدر .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاين تعاليم كه بچه را چه پسر و چه دختر ميگفتند از ديدن خوردنى و محروميت روحش ميپرد « 74 » و پسربچه نطفه‌اش ميريزد و زن آبستن بچه سقط مىكند و اگر هم نكند بچه‌اش شكم‌دله و چشم و دل گرسنه بار ميآيد ، هرچند اين گرفتن تكه همسايگى و خوراندن لقمهء يگانگى مربوط به روز سيزده و آش رشته نميگرديد كه هر غذاى رنگ و بودارى را لازم ميآمد تا چيزى از آن به سايرين بخورانند ، مگر از آن اطلاعى به اطرافيان و همسايگان نرسيده باشد ، بدين جهت محتاطان يا لئيمان كمتر غذاى رنگ و بودار از آشپزخانه‌هايشان خارج ميگرديد و هنگام خوردن در معرض ديد قرار نميدادند ، بلكه تا غذايشان ديده نشده ، يا خود چشمشان به كسى نخورد تا تعارف و خوراندن از آن واجبشان شود گرد سفره حلقه‌وار نشسته سر به سفره فرو مىافكندند كه به غير آن ممنوعيت شرعى ميآورد .\r\n\r\nمحل‌هاى سيزده‌بدر\r\nاماكنى را كه در آن براى سيزده‌بدر ميرفتند عبارت بود از بيرون هر دروازه‌مانند :\r\nبيرون دروازه‌ى دولت زير سايه درختهاى باغ صنيع الدوله و كنار نهرهاى منشعب از آن و باغاتى كه از آن مشروب ميشدند . بيرون دروازه‌ى شميران كنار جوى خيابان شميران و سايهء درختهاى اقاقيا و زبان گنجشك آن تا باغ صبا و بالاتر .\r\nبيرون دروازهء دوشان‌تپه تا خود دوشان‌تپه و سليمانيه و باغ وثوق الدوله . بيرون دروازه‌ى دولاب تا منتهااليه دولاب و سبزىكارىها و سرآسياب‌هاى آن و كنار\r\n\r\n\r\n","description":"","footnote":"\r\n( 74 ) . در اين نظريه زنى از همسايگان حياط مجاور ما دمپخت باقلا پخته بوده كه پسرك هشت نه ساله‌اى از بچه‌هاى خانه موقع كشيدن چشمش به آن مىخورد كه بىاختيار زن را تا دم اطاق دنبال مىكند و زن آن را بىتوجه به اطاق ميبرد و پسرك به خيال آن‌كه برايشان تكه‌گيرى مىشود كنار در اطاقشان به انتظار مينشيند ، اما همچه كه ظرفهاى خالى آن را مينگرد كه زن براى شستن لب حوض مينهد لرزه‌اى به اندامش افتاده جان ميسپرد !\r\n","page_name":" 130 ","page_number":130},
  {"content":"\r\n\r\n- امامزاده صالح تجريش\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nامامزاده يحيى در شرق تهران .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبرج طغرل يا برج يزيد در سبزه‌زارهاى مقابل در صحن ابن بابويه در رى .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nباغ فردوس در تجريش . يك : طرف شرقى باغ .\r\nدو : سمت جنوب باغ .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nپارك امين الدوله در دروازه شميران تهران .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nپارك عزيز سلطان ( مليجك ) ملقب به عزيز السلطان .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nيكى از باغات سلطنتى در شميران .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nجويها و زير هر تك درخت و رشته درختى كه ميتوانست قابل نشستن باشد ، چه اين مرغوب‌ترين محل براى سيزده‌بدر بود كه تهرانىها به آن هجوم آورده از سبزه و آب فراوان و كاهوهاى تازه سر بيرون كرده از خاك و خيارهاى تازه ته بسته و ينجه‌هاى سرسبز آن ميتوانستند استفاده نموده ضمنا دشنام و ناسزاهاى فراوان كه از دشتبان‌هاى بيل به دست آن‌كه باعث خرابى محصولاتشان شده بودند نوش جان بكنند .\r\nديگر بيرون دروازه‌ى خراسان كه آن نيز باز منتهى به دولاب و اكبرآباد و گوشه زواياى آن ميگرديد و بيرون دروازه‌ى شاه عبد العظيم كه به آب متكا « 75 » و چشمه على و باغ بىبى زبيده و باغات ابن بابويه و مسجد ما شاء اللّه و صفائيه و باغ شاه سلطنه و باغ درويش صفا « 76 » و سرآسياب و خود شاه عبد العظيم و غيره مىانجاميد ، منهاى دروازه غار و دروازه‌ى خانىآباد كه چون بيرون دروازه‌هاى آن جز براى بازى اطفال و بزرگسالان و قمار و الواتى و رذالت به كار ديگرى نميامد و سبزه و درختى در آن به نظر نميرسيد . ساكنان خود آن نيز نصفى به طرف دروازه گمرك و سبزه‌كارىهاى امين الملك و مثل آن و نصفى به طرف شاه عبد العظيم و دولت‌آباد و منصورآباد و عبد اللّه‌آباد و باغات فرح‌آباد رو ميآوردند .\r\nديگر اهالى دروازهء قزوين و دروازه‌ى باغشاه كه محل سيزده‌بدرشان اكبرآباد باغشاه و خود باغشاه و باغهاى انارى و امامزاده حسن و امامزاده معصوم و باغات اطراف آن و آسياب فرمانفرما و آسياب گاوميشى و باغات سرسبز صاحب‌دار و بىصاحب حوالى آن‌كه همه مجانى و سيزده و نحوست خود را بدور اندازند با اين عقيدهء محكم كه نوكر و كلفت‌دارها هم كه بايد آنها را براى حفظ خانه\r\n\r\n\r\n","description":"","footnote":"\r\n( 75 ) . مظهر قناتى غرب جادهء حضرت عبد العظيم ، نزديك سه‌راه كارخانه سيمان فعلى كه آبى از آن به كلفتى متكا بيرون ميزد و به همان خاطر محلش به آب متكا معروف شده بود .\r\n( 76 ) . باغات و سبزه‌زارهائى به شعاع يك كيلومتر و كم و زياد در حوالى گورستان ابن بابويه .\r\n","page_name":" 138 ","page_number":138},
  {"content":"\r\n\r\nبگذارند ، بايد قبل از طلوع آفتاب روانهء بيرون دروازه نمايند .\r\nهمچنين از احتياطهاى لازم براى دوستان و خويشان بود كه روز سيزده ، مخصوصا قبل از ظهر آن پا به خانهء كسى نگذارند كه با سردى و بىمحلى در حد بىحرمتى صاحبخانه روبرو شده ، چه سيزده و نحوست خود و آن را برايشان آورده بود .\r\nبه هر صورت در اين روز بيابانهاى اطراف شهر مملو از جمعيت بود كه كنار هر نهر و جوى و پناه و سايهء هر پناهگاه و درخت بساط خورد و خوراك سيزده‌بدر گسترده ، هر دسته به نوعى خوشگذرانى و بزن و بكوب ميكردند و كنارشان جوانان و نوجوانان كه به بازى و جست‌وخيز و طناب‌بازى و گرگم به هوا و ديگر تفريحات مشغول و زنان بىشوهر و دختران كه به گره زدن سبزه ميپرداختند .\r\nكارى از واجبات زنان جوان و دختران دم بخت كه با آن حاجاتشان روا و سرنوشت آتيشان معلوم ميگرديد .\r\n\r\nسبزه گره زدن\r\nچنانچه اشاره شد گره زدن سبزه در روز سيزدهء عيد از جمله رسومى بود كه تقريبا تمام زنان و دختران مخصوصا رسيده‌ها و دم بخت‌ها و به خانه مانده‌ها را در بر ميگرفت با اين عقيده كه چنانچه در اين روز دو ساقهء سبزه را بهم هفت گره زده نيت بكنند هر حاجتى داشته باشند روا خواهد گرديد و از اين‌رو در اولين فرصت خود را به ميان سبزه‌ها انداخته ساقه‌هاى آنها را در دست گرفته با اين جملات و اشعار شروع به نيت كردن و گره زدن نموده حاجت‌خواهى ميكردند و آنچه كه از واجبات همه بود اين‌كه بگويند :\r\n سبزى تو از من * زردى من از تو \r\n. گره دوم براى دخترهاى پرعجله‌ى پراشتها اين بود كه ميگفتند :\r\n سبزه و سبزه‌بختى * يه شوور دس بنقدى . \r\nگره سوم براى تمام دخترها اين اشعار بود كه ميخواندند :\r\n سيزده‌بدر - سال \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n ديگر * خونه‌ى شوور - بچه ببغل . \r\nو گره چهارم تا آخر همه كه حوائجى را نيت كرده نگفتنىهايشان را آهسته و گفتنىهايشان را بلندبلند ميگفتند .\r\nزنها نيز مطابق سن و سال و گرفتارى خود سرهم كرده‌هائى داشتند كه از هم دريافت ميكردند ، مثلا اگر زنى هوو داشت ميگفت :\r\n سيزده‌بدر - سال ديگر * مردم به بر - هووم دربدر . \r\nو ديگرى كه ميگفت : سيزده‌بدر - سال ديگر - كنار شوور - همراه پسر - پهلوى دختر - دردم دوا - كامم روا - هووم طلاق - دستش چلاق و از اين قبيل ، و يا مالم فراوون - كارم بسامون - خصمم پريشون - سالم به دلخواه - بختم بهمراه .\r\nو اين كلمات :\r\n كى اومده كى رفته ؟ * كى اين خبر رو گفته\r\nخضر نبى رسيده * باد صبا دميده\r\nمژده كه خوب تيارم * اسب مراد سوارم\r\nرفيق بخت و يارم . \r\nو در آخر\r\n اى سبزه به حق شاه مردان * حاجات دلم بكام گردان . \r\nكه حتما بايد سبزه‌ها را همراه نيت گره بزنند ، و همين نيت و گره زدن بود كه دلهره و تشويش با خود داشت مبادا پاره بشوند كه در صورت پاره شدن حاجتشان روا نميگرديد .\r\n\r\nجادو جنبل‌هاى روز سيزده\r\nبعد از سبزه گره بزن‌ها جادو جنبل كن‌ها بودند كه اين روز را بخاطر سيزده بودنش براى سياه كردن و تفكيك و تفرقه از بهترين ميدانستند ، در مقدماتى كه بجا آورده در اين روز به پايان ميبردند ، مانند قليانى را كه شش روز بدون عوض كردن آب كوزه‌ى آن كشيده روز هفتمش كه كار را تكميل مينمود براى امروز ميگذاشتند ، كه از هنگام ورود تا موقع رفتن در هر چاق كردن و كشيدن نيت\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمقصود را كه مثلا فلان درنظر فلان سياه شده ، يا ميان فلان و فلان تفرقه و جدائى بيفتد نموده آب آن را در برگشتن جلوى خانهء دشمن ميپاشيدند .\r\nديگر دو سوسك سياه را كه در اين روز سرخاب سفيداب نموده اسم طرفين مورد نظر را بر رويشان گذارده و نزديك فرو نشستن آفتاب از پشت به يكديگرشان بسته شب در خانه آنها مىانداختند .\r\nديگر نعنائى را كه در اين روز از نعنا ترخونىهاى دوره‌گرد صحرا خريده بودند برگ چند ساقه‌شان را گرفته در لجن كنار جوى بيابان چال كرده يكى دو چوبشان را در مجراى چوب چپق فرو برده شب همان روز پشت در خانه‌ى دشمن به زبان زده به درش تف‌تف كرده نيت بكنند ، و در ميان اين عقايد نحيف عمل جالب زير براى :\r\n\r\nگل انداختن صورت !\r\nدر يكى از سيزده‌ها كه با رفقا كنار ديگران بساط سور و نشاط گسترده بگوى و بخند ميكرديم ، ناگهان صداى سيلى محكمى از طرف چپمان برخاست كه عيش همه را خراب كرده خنده به لبانمان بخشكانيد و مضروب دختر سيزده چهارده ساله‌ى چشم آسمانىاى بود كه از خجالت سر به زير انداخته ، در حالى كه ميگفت مگر چكار كردم ! گريه‌كنان برخاسته كنار نشست و زنى دنبالش رفته پيشانيش را بوسيده نوازشش كرد و همگى رو به دختر به مباركت باشد گفتن برآمدند !\r\nحالتى كه هم باعث خراب شدن عيشمان و هم موجب تعجبمان گرديد ، تا آنجا كه فضول‌باشى جمع را كه جز اين نگارنده نبود وادار به تجسس گردانيد و معلوم شد كه چون دختر خبر اول عذر بلوغش را بدهد شنونده بايد جوابش را با سيلى آن هم هرچه شديدتر بدهد و اين سيلىاى بوده كه مادر دختر با شنيدن واقعه به او زده بوده ، در اين خاصيت كه با اين كار صورت دختر گل مىاندازد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nكه باشد جمله‌ى « با سيلى صورتش را سرخ مىكند » از همين باشد . در اين سئوال كه اگر دخترهاى به بلوغ رسيده صورتشان با سيلى سرخ ميشد ، صورت ديگران كه از اكثريت طبق مثل معروف « خون ميچكيد » از كجا و به چه وسيله سرخ و از لپ‌هايشان خون ميچكد ؟ ! همراه قهقهه‌هاى از ته دل كه با همه فقر و دست به دهان بودن يك لب داشتند و هزار خنده ، غم و درد و مشكل و كسر وقت و خرج و گرفتارى و ابتلا نميشناختند از چه بود ؟ !\r\nو اين يكى از شعرهاى اين روز بود كه لوطى تار و دنبكىها كنار بساطها زده و خوانده بچه رقاصهايشان با گيسوان بلند افشان و لباس زنانه و صورت سرخاب سفيد ماليده با رقص‌هاى دلربايشان كه بمراتب از زنها بهتر و قشنگتر ميرقصيدند همراهيشان ميكردند :\r\n سيزده‌ى سال پيشتر * من بودم و آبجى اختر\r\nمن بودم و خاله همدم * من بودم و عمه مريم\r\nبار و بونه رو بستيم * بتوى گارى نشستيم\r\nسَموَر و فرش و قليون * سيخ كباب ، كماجدون\r\nصحراى سبز خرم * غنچه گلاى پرنم\r\nخنده و رقص و شادى * حرف عروس دومادى\r\nبسكى كه عشوه ريختيم * درد كمر گرفتيم\r\nسبزه‌هارو تا بستم * شوور اومد به دستم\r\nهمونجا خواستگار شد * يه هفته بعد سوار شد\r\nاين بچه‌ى به بارم * از روز سيزده دارم\r\nاون سالى كه نرفتم * هزار مرض گرفتم \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nكسبه‌ى دوره‌گرد ايام نوروز و داد زدن‌هايشان ؟\r\nو اين‌ها دوره‌گردهاى هوسانه‌فروش و خوراكى و ميوه‌فروشى بودند كه بعضى از ايشان از يكى دو هفته به نوروز پيدا شده به راه مىافتادند و بعضى در ايام نوروز و بقيه كه تمام دورهء سال امتعه و سروصدايشان ديده شنيده ميشدند ، به ترتيبى كه ذيلا ميآيد :\r\nگل پونه نعنا پونه‌اىها ؛ كه پونه‌هاى ساقه كوتاه صحرائى را كه از كنار نهر و جوها بدست ميآوردند ، وسط سينى زرد برنجى برق‌انداخته‌اى كپه نموده بر آن آب پاشيده ، با صفا و دلاويزى تمام دور گردانده ، در هرچند قدم چهارپايه‌اش را كه به شانه داشتند زيرش گذارده كنارش با خوشمزگىهاى زير داد ميزدند :\r\nآى گل پونه ، نعنا پونه - نوبر بهاره گل‌پونه . آى گل پونه نعنا پونه - آقارو ميخواى توى خونه - خانومو ميخواى خيابونه . آى گل پونه ، نوبرونه ، و قيمتش كه در اين وقت به حساب متاع نيامده بلكه تعارفى و به همت و الا به حساب ميآمد و به وزن فروخته ميشد يك سير ( 75 گرم ) صد دينار « 77 » بود .\r\nو با رسيدن خود بهار كه نعنا ترخون‌هاى بوستانى و تربچه نقلى ميرسيد ، فروشندگان گل پونه آن را با نعنا و ترخون و تربچه نقلى تبديل نموده چنين داد ميزدند :\r\nآى تربچه نقليه نعنا و ترخون . تربچه‌ش گليه نعنا و ترخون . آى عطر نعنا ، بوى ترخون ، و با هر فرياد كه پشنگى هم آب از سطل كنار دست بر آنها پاشيده صفا و جلايشان را نو ميكردند و در اين وقت كه ديگر فراوان و سنگ و ترازو\r\n\r\n\r\n","description":"","footnote":"\r\n( 77 ) . يك‌دهم قران ، ريال .\r\n","page_name":" 143 ","page_number":143},
  {"content":"\r\n\r\nكنار گذاشته شده بود ، نصف دستمال آن يك شاهى تا صد دينار بود .\r\nبستنىفروش‌هاى بشكه بسر ؛ با بستنى پفكى براى بچه‌ها كه از پانزده روز به عيد راه افتاده اينطور داد ميزدند :\r\nآى بستنى ، آى بستنى - نوبر بهاره بستنى - باب دل ياره بستنى - قند و گلابه بستنى - آى طعم و مزه داره - جيگرتو حال ميياره . هر ظرف كه در آجيل‌خورىهاى بلور رنگين لب كنگره‌دار كشيده تا سه چهار انگشت بالا آورده كنارش قاشق ميگذاشتند يك شاهى « 78 » .\r\nچغاله بادامى ؛ در فروش بادامهاى سبز نرسيده : آى چاغاله بادومه - آى بادوم تازه . آى تازه بادومه - ريزه بادومه . خوش‌مزّه دارم بادوم - بامزه دارم بادوم - سيرى يه شى ( يك شاهى ) بادوم - نوبرونه ببر بادوم .\r\nگوجه‌اى ؛ آى گيلان گيلانه گوجه - مال برغانه گوجه - سبز درشته گوجه - مال خود رشته گوجه - چاشنى خورشته گوجه - سبز پرآبه گوجه .\r\nخرده‌فروشىاش هر سير يك شاهى و براى خانه‌دار چاركى ( 750 گرم ) دو عباسى « 79 » .\r\nكاهوئى ؛ آى يكى يه برّه كاهو نازك . كاهوى پيچه حضرت عبد العظيم ، كاهو نازك - كلم پيچه كاهو نازك . هر من ( 3 كيلو ) دو عباسى تا دهشاهى .\r\n\r\n\r\n","description":"","footnote":"\r\n( 78 ) . يك‌بيستم قران ، ريال .\r\n( 79 ) . دوپنجم قران ، ريال .\r\n","page_name":" 144 ","page_number":144},
  {"content":"\r\n\r\nسبزى صحرائى ؛ آى شنگ تازه - سبزى صحرائى . قازى ياقى . والك كوهى .\r\nترشك و شورك ، آى سبزى صحرائى . سيرك و پنجه كلاغ . آى گاوزبون تازه سبزى صحرائى ، كه از همه يا جداجدا كه در گاله بار الاغ نموده دوره ميآوردند هريك من ( 3 كيلو ) چهار عباسى تا يك قران .\r\nو در اين وقت كه ارديبهشت و ديگر خوردنىها ، از سبزيجات و لبنيات به بازار ميآمد توت تازه هم كه در جعبه‌هاى چوبى مستطيل يك وجب و نيم در يك وجب و ديوارهء سه انگشتى بودند بار الاغ ميرسيد و هر جعبه‌ى چاركى آن پنجشاهى تا سيصد دينار ( شش شاهى ) و از طبقىهايشان كه آنها را در طبق ريخته عرضه‌ى فروش ميكردند به همان قيمت از نوع بهترين محصول قصبهء ونك و فرحزاد كه به اسم توت هرات و به اين‌طور داد ميزدند : آى رطبه - نقل تره - رطب دارم - توت تر دارم خرما . توت باغ ونكه خرما - لبو به لب ميچسبونه خرما . عسل دارم - قوت تنه خرما ، همراه بساطى دلنشين ، در اماكنى آب و درخت‌دار كه كنار هر طبق توت شاگردى با بادبزن حصيرى آب زده به باد زدن توت‌ها ميپرداخت و براى هر مشترى چهارپايهء كوتاهى كه كفش ريسمان‌كشى شده بود معلوم و چهارپايه‌اى ديگر كه توتش را براى خوردن جلويش بگذارد و فروشنده كه با ترازوى شائينى پشت طبق قرار گرفته با هر كشيدن توت دو سه بار كف ترازو را به زمين كوبيده همراه زنگى كه بالاى سرش كنار چراغ لنتر حباب‌دار روشن شكيل آويخته بود از آن صدا برميآورد .\r\nاز ديگر تشريفات و وسايلش بشقاب‌مانند بىلبه‌اى از برنج طلائىرنگ پاكيزه كه به زير توت طبق فرو برده با آن براى كشيدن توت برميداشت و ترازوى كفه برنجىاى كه هر كفه‌اش با سه رشته زنجير برنجى از شائين آويخته بود و ترازويش كه بايد كمى از قد زيادتر به روى پيشخوان بيايد كه با هر بلند و كوتاه كردن كفش به كف پيشخوان خورده صدا برآورده معركه را گرم بكند و براى هر مشترى سبدى كه توتش را در آن ريخته جلووش بگذارند و تغار بزرگى از دوغ\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nتازه‌ى كف‌آلود يخ و ( كاكوتى ) « 80 » انداخته كه شاگردى مرتب از آن با ملاقه برداشته روى تغار شر داده آن را به جلوه درآورده كنارش : « دوغ عربه - تشنه بيا » ، داد بزند . دوغى كه لازمه‌ى خوردن توت بوده با هر خوراك توت بايد ليوانى هم تا صفرا و حرارتش را ببرد دوغ بخورند ، و تغار پرآبى در كنارى تا مشترى پس از خوردن پنجه‌اش را در آن شسته نوچى توت را دور بكند .\r\nماستى ؛ ماست كوزه‌اى چربى نگرفته‌ى روستائى كه در كوزه‌هاى كوچك و بزرگ از يك منه ، تا سه چهار منه كه كوچك‌هايشان را در خورجين از دو طرف شانه آويخته ، بزرگهايشان را در گاله‌ى خر جا داده دنبالش : آى ماست اعلا .\r\nماست كوزه‌اى . ماست گوسفندى . ماست تازه و يك منىهايشان را با كوزه دهشاهى و بىكوزه شش هفت شاهى و سه چهار منه‌هايشان را از دو قران ، تا دو ريال « 81 » داد ميزدند .\r\nپنيرى ؛ پنيرهاى تازه‌ى دور شهرى و ييلاقات آن و چادرنشينان خوش‌نشين كوچ‌نشين كه بهترينشان از لار و توابع آن بود و نوع خشك آن به اسم پنير خيكى ، كه اولىها را پنير تازه و دومىها را پنير خيكى داد ميزدند ، از چارك « 82 » سه عباسى « 83 » تا نهصد دينار « 84 » . پنير خيكىهائى كمى تندمزه كه با مرزه‌ى خرد كرده و گردوى كوبيده لذيذترين قاتق ميشد و پنيرهاى لار به اسم پرچك كه\r\n\r\n\r\n","description":"","footnote":"\r\n( 80 ) . سبزى بسى خوشبوى كه دستهء آن را خشك كرده براى عطر و بوى و گرفتن رطوبت دوغ ، دوغ‌فروشها در قدح آن مىانداختند .\r\n( 81 ) . در زمان رواج قران ، به يك قران و يك چهارم قران ريال ميگفتند .\r\n( 82 ) . يك‌چهارم من ، يا يك‌چهارم 3 كيلو .\r\n( 83 ) . يك‌پنجم قران .\r\n( 84 ) . نه‌دهم قران .\r\n","page_name":" 146 ","page_number":146},
  {"content":"\r\n\r\nهيچ كره به لذت آن نرسيده ، اولين قاتق غذاهاى حاضرى مانند پنير و مغز گردو .\r\nنان و پنير و سكنجبين . نان و پنير و هندوانه . نان و پنير و خيار ؛ نان و پنير و گرمك طالبى ، خربزه و انجير و امثال آن . نان و پنير و سركه شيره . نان و پنير و حلوا ارده . نان و پنير صبحانه و عصرانه و به تنهائى كه نان‌خورش ناهار و شام ميآمد ، بىآنكه هرگز از طعم و مزه دلزدگى بياورد ، و همان پنيرها كه به تشخيص طبى امروز معدن كلسيوم طبيعى بوده باعث قوت و توان و قرصى استخوان گرديده ، به نشانى عمله‌هائى با چنان نيروى و توش و توان كه هريكشان كار چند كارگر امروز ميكردند و قاتق روز و شبشان بود روزانه تا دوازده ساعت به كارشان واميداشت « 85 » و مگر خورده چشيده‌ها وصف آن قبول بكنند ؟ !\r\nكره‌اى ؛ كره‌هاى خيكى كه از دوغ گرفته و در مشك زده اينطور توصيف ميشدند :\r\nآى كره‌ى لار - كره‌ى مشكى - كره‌ى تازه - كره گوسفندى - يه من سه قرونه كره و آن نيز كره‌هائى كه به تعريفشان همين بس‌كه گفته شود بويشان براى چلوكبابىها هنگام ناهار « 86 » كه روى برنج مشتريان گذارده ميشدند بهترين تبليغ كه هر راهگذر را به طرف دكانشان ميكشيد و طعمشان كه يك غذا را براى خورنده دو سه غذا مينمود ! در اين تعجب كه اگر گاو و گوسفندهايشان از\r\n\r\n\r\n","description":"","footnote":"\r\n( 85 ) . هيچ كارگرى ساعت كار معين نداشت و قرار شاگردان و كارگران دكاكين از طلوع آفتاب تا آخر شب و تا زمانى بود كه دكان يا كارگاه صاحب‌كار باز باشد و اوقات كار عمله‌جات و كارگران بناخانه از اول آفتاب تا غروب و فقط يك ساعت كه براى ناهار به آنها وقت داده ميشد .\r\n( 86 ) . زمانى كه در ديگ غذايشان برداشته شده مشترى ميپذيرفتند و چلوكبابىها كه فقط ظهرها غذا داشته پخت ميكردند .\r\n","page_name":" 147 ","page_number":147},
  {"content":"\r\n\r\nبين رفته‌اند ، سبزه و صحرا و گل و گياه و زمين و مراتع مولدشان چه شده‌اند ؟ ! و اينجاست كه ثابت مىشود همه چيز حتى بديهيات با زمان فرق مىكند و جواب ميرآخور ناصر الدينشاه كه چون شاه از او ميپرسد اسبهاى بزرگمان چه شدند ؟\r\nميگويد آدمهاى بزرگ سوار شدند رفتند ، مصداق ميدهد .\r\nخيارى ؛ كه در آن زمان خيار مانند ساير سبزىجات و بعضى ميوه‌جات و مركبات امثال كدوى و بادمجان و كلم و ليمو پرتقال و گردوى پوست‌دار و . . . دانه‌اى فروخته ميشدند برايشان اينطور داد ميزدند :\r\nخيار دونه‌دونه - بخر ببر به خونه و قيمتشان كه مطابق فصل و نوبرانه بودن و فراوان شدن به اين نرخ‌ها فرق مينمود : خيار دونه‌دونه - بخر ببر بخونه يكّى خيار صنّار « 87 » ، يا دو تا ، سه تا ، چهار تا خيار صنّار و با درشت و زياد شدنشان كه ميگفتند : خيار سبز گنده - امروز سه روزه مونده سه تّا خيار يا چهار تا خيار صنّار و همه بر روى صد دينار قيمت مييافتند ، از آنجا كه گاهى دانه‌اى آنها از يكى يك شاهى هم ارزانتر شده بود و خيارهاى سوا كرده‌ى مرغوب كه كلا به اين صورت داد زده ميشدند :\r\nسبز دولابه - صبح چيده دارم خيار . پول حلال و سليقه‌دار - ببين چى عمل آورده اويار . و دربارهء خيار از قزوينىها ، يا براى قزوينىها متلكى داشتند كه وقتى خيار داشت فراوان ميشد براى جلب مشترى اينطور داد ميزدند : خيار نبر به خانه - چنار ببر به خانه - منار ببر به خانه - ده تا خيار صنّار !\r\nبادمجانى ؛ بادمجان دولابى - سياه و قلمى بادمجان . آى بادمجان ، جوجه و غوره و بادمجان . مسمائى دارم بادمجان . با كشك و روغن بادمجان . مغز قلمه\r\n\r\n\r\n","description":"","footnote":"\r\n( 87 ) . مخفف صد دينار ، يك‌دهم ريال .\r\n","page_name":" 148 ","page_number":148},
  {"content":"\r\n\r\nبادمجان - مرغ بىجوجه بادمجان ، كه از يكى دو سه شاهى ، تا سه چهار عدد دو شاهى داد ميزدند .\r\nكدوئى ؛ آى كدوى مسمّا - كدوى دولابه مسمّا - كدوى تازه ، مال اكبرآباد - آى كدوى خورشتى - كدوى سرخ كردنى - كدوى يتيمچه - كدوى تازه جون ميده برا قليه ، و به نرخ‌هاى بادمجان و كمتر از آن‌كه رويشان قيمت گذاشته ميشد . كه همه‌ى اينها را با آواز و لحن و صداى خوش داد ميزدند و در معامله و فروش كه با برخورد از آن بهتر ، چنانچه دو قوم و خويش و دوست شفيق با هم حرف ميزدند .\r\nسبزىفروش ؛ آى سبزى قرمه - سبزى پلو - سير تازه - گشنيز و شبت و شنبليله .\r\nآى تره و جعفرى . سبزى خوردن - سبزى آش داريم آ . كلى فروشهائى كه سبزى را بار الاغ به دوره آورده و دسته‌اى ميفروختند . از قرار هر دسته‌ى يك منه ( بيش از 3 كيلو ) يك تا دو شاهى و در كم شدن و اواخر پائيز كه برداشت آخرشان بود كه به سه چهار شاهى ميرسيد و خانه‌دارها كه براى خشك كردن ميخريدند .\r\nگيلاس‌فروش ؛ گيلاس اولين ميوه‌اى بود كه بعد از تربچه نقلى و خيار نوبرانهء گلخانه‌اى به بازار آمده ، اول با سبد و سپس بر روى گاله‌ى الاغ كه زير گاله را از كاه پر نموده رويش را مجمعه‌مانند تخت ميكردند عرضه‌ى فروش كرده داد ميزدند : آى گيلاس پيوندى - يكى يك گوجه گيلاسه - مال اصفهون گيلاسه - گيلاس ببر ، حسرت نبر گيلاسه - چاركى « 88 » شش شاهى « 89 » گيلاس .\r\n\r\n\r\n","description":"","footnote":"\r\n( 88 ) . چارك ، يك‌چهارم من ، 750 گرم .\r\n( 89 ) . هر شاهى معادل يك‌بيستم ريال .\r\n","page_name":" 149 ","page_number":149},
  {"content":"\r\n\r\nآلبالوفروش ؛ آى مربائيه آلبالو - صفرابره آلبالو - جيگر جلا ميده آلبالو - آلبالو بخور نيشتر نخور آلبالو - خونتو صاف ميكنه آلبالو - عوض رگ‌زن و حجومتچييه « 90 » آلبالو - پلووى و شربتيه آلبالو - يه من يك قرونه آلبالو .\r\nگرمك ، طالبى فروش ؛ ميوه‌هائى كه اول گرمك و بعدا طالبىاش ميآمد و گرمك را كه بهترين دواى تب‌بر و ثقل معده و ناراحتىهاى امعاء و سردردهاى از گرمى و حرارت ميدانستند ، در اين نظر كه اگر چهل روز صبح ناشتا بدون نان و اين‌كه با چيز ديگر خورده شود بخورند هر نوع تب و بيمارى كه از حرارت باشد رفع مىكند و تا آمدن گرمك ديگر ، سلامت خواهند ماند . اما طالبى را خلاف آن و از خانوادهء خربزه‌اش ميدانستند كه سرماخورده و تب‌دار نبايد بخورد و آنها را كه اينطور داد ميزدند :\r\nآى طلا گرمك - بىبلا گرمك - طلاى بىبلا گرمك - حكيم « 91 » بىنسخه دارم گرمك - شفاى دل بيماره گرمك .\r\nطالبى - آب قنده طالبى - عسل طالبى - تنگ طلاس طالبى ، به مفت شد ، پول آبشو بده . يك من سه عباسى « 92 » تا هفتصد دينار « 93 » و لكىها و تركيده‌هايشان را كه به نيمه‌بها ميدادند ، و به همين خاطر هم بود كه جهانگردانى كه به ايران سفر كرده خريد ميوه و تره‌بار ميكردند به رويشان قيمت هيچ و مساوى آن گذاشته در كتابهايشان ميآوردند .\r\nميوه‌فروش‌ها درباره گرمك و طالبى حرفى داشتند كه ميگفتند : هركس از گرمك و طالبىفروشى فايده ببرد تخم پدرش نميباشد زيرا آن را از كسب‌هاى\r\n\r\n\r\n","description":"","footnote":"\r\n( 90 ) . حجامتچى كسى كه ميان كتفين را با شاخى كه به آن ميچسباند بادكش نموده و تيغ زده از آن خون ميگرفت .\r\n( 91 ) . طبيب ، پزشك .\r\n( 92 ) . سه‌پنجم قران .\r\n( 93 ) . هفت‌دهم قران .\r\n","page_name":" 150 ","page_number":150},
  {"content":"\r\n\r\nكم‌سود پرضرر ميدانستند چه از فرط لطافت هنوز بار نكرده به لك و خرابى كشيده فروشش به ضرر ميرسيد .\r\nهندوانه‌اى ؛ كه كنار كوت هندوانه‌ها پهلوى نوچه خود ايستاده اينطور فرياد ميكشيد : آى گل سرخه هندونه ، خانومى دارم هندونه ، يا محبوبى « 94 » و قرقى دارم هندونه ، خون كبوتره هندونه ، يا مال شريف‌آباده « 95 » هندونه - پوست مقوائى هندونه ، آى آب قنده هندونه . هريك من ده تا دوازده شاهى .\r\nسيب قندكى ؛ قند كه يا سه « 96 » سيب ورامين ، بخور قلبتو قوت بده ، قندك يا سه .\r\nچاركى پن شى « پنج شاهى » يا سه . قوّت بخور غصّه نخور يا سه و بعد از آن‌كه سيب گلاب ميآمد : آى سيب گلاب علامت داره ، دمبش بلنده - گلاب داره ، حالت ميياره ، دمبش بلنده . چاركى چهار پنج شاهى .\r\nآلو زردى ؛ با طبق روى سر : آى آلوزرد رسيده ، رطب آلو . يكى يك سيب قند كه آلوى رسيده - زرده‌ى تخم‌مرغ دارم رطب آلو . بخور دوا نخورى ، رطب آلو .\r\nنسخه‌ى بىمنت دارم رطب آلو . چاركى پنج شش شاهى .\r\n\r\n\r\n","description":"","footnote":"\r\n( 94 ) . خانمى هندوانه‌اى گرد سياه خطدار ، با پوست سياه و بسى شيرين و ترد و خوشخوراك و محبوبى به همان شكل اما كمى درازتر ، در همان سرخى و شيرينى و مزه ، اما در زبرى كمتر از خانمى . در سه چهار كيلو وزن .\r\n( 95 ) . هندوانه‌اى بس شيرين و سرخ و پرآب پوست نازك از شريف‌آباد بين راه كرج و قزوين .\r\nكمى از خانمى كوچكتر .\r\n( 96 ) . نظر به گل ياس و بوى و سفيدى آن .\r\n","page_name":" 151 ","page_number":151},
  {"content":"\r\n\r\nخربزه‌اى ؛ كنار خرمن خربزه‌هاى پوست سفيد خود : آب قنده خربزه ، خربزه‌ى رسيده . مال گرگاب اصفهون دارم ، آب قنده . ببر و ببر خربزه . به شرط چاقو خربزه . يكمن دهشاهى تا سه عباسى .\r\nانجيرى ؛ با طبق پرانجير : بخور انجير پاره كن زنجير . مال امامزاده جعفره ، زرد زعفرون دارم انجير . انجير بخور كشتى بگير ، خوردى زمين دوباره بگير . چاركى يك عباسى . اين ميوه مانند بسيارى از ميوه‌ها قاتق نان نيز بود كه بجاى خورش به كار ميبردند و در برنامه‌هاى شام و ناهار تابستانى به مصرف ميرسيد ، چنانچه نان و انگور . نان و هندوانه . نان و خربزه . نان و گرمك طالبى . . .\r\nگلابىفروش ؛ آى شفاى دل بيماره گلابى . قوّت دله گلابى . دواى حكيم بىمروته گلابى . بخور بيمار نشى گلابى . چاركى دهشاهى تا سه عباسى .\r\nانگورى ؛ آى انگورى ، آى انگورى - مثل چراغ زنبورى . باغت آباد شه انگورى .\r\nببين چى آوردم ! چاركى يك عباسى تا پنج شاهى .\r\nگردوئى ؛ با سينى روى چهارپايه و گردوهاى از پوست درآوردهء فال كرده‌ى آب زده : گردوى تازه فالى دو شى « 97 » ميدم عموجون - يه سير و دو شى ميدم نقلو - سليقه‌دار و پول حلال و صاحب كمال يه سير دو شى ميدم نقلو - ياس شمرون آوردم گردو - فال چهار عددى يكشاهى و فال هفت عددى صد دينار و فال « 98 »\r\n\r\n\r\n","description":"","footnote":"\r\n( 97 ) . دو شى ، با تشديد شين ( شّى ) مخفف دو شاهى .\r\n( 98 ) . اسم هرچند گردو ، يا هرچه كه براى سهم ، يا فروش جدا شده باشد را فال و چند كپه يا قسمت را فال‌فال ميگفتند . فال‌هائى چهار عددى كه سه تا در زير و يكى روى آنها قرار ميدادند و ديگر فالهائى كه بايد فرد باشد تا بتواند كپه شده به فرد تمام بشود .\r\n","page_name":" 152 ","page_number":152},
  {"content":"\r\n\r\nسيزده دانه‌اى سه شاهى و درشت سوا كرده‌شان چهار شاهى . بايد گفت كه اين گردوئىها هميشه دل‌خوشى تازه‌روئى نيز بنام شاگرد كه هم كمك شكستن گردوهايشان بود و هم كنار چهارپايه پهلو دستشان مينشست همراه داشتند ! و ترتيب شكستن گردوى آنها هم كه گردوفروشى از كف دستها و سر انگشتان سياهشان معلوم ميشد آن بود كه كارد تيغه كوتاه ( پشت دم ) « 99 » سنگينى در دست راست و گردوهاى پوست‌دار تازه را در دست چپ گرفته ضرباتى بر اطراف گردو وارد آورده با نك آن پوست‌ها را از گردوها جدا ميساختند و در سطل آب دم دست ميانداختند و آنهائى كه گوشه كنار مغزهايشان پريده خراب شده از صورت بازار خارج ميشدند با چوب جارو قزوينى كه ساقه‌هاى نازك سوزنى داشتند تعمير ميكردند و گردوفروشى در اين فن به مهارت و استادى رسيده بود كه از اين گونه شكسته خرابىها و نفله‌كارىها و چوب فروبرىها نداشته باشد و قابل‌ترين آنها گردوشكنى بود كه ساعتى تا دويست و پنجاه گردو را از پوست جدا بكند .\r\nفروش آنها هم از چهار و پنج بعدازظهر يعنى از عصر شروع شده تا پاسى از شب در سر چهارراه‌ها و كنار خيابانهاى پررفت‌وآمد و از آن پس با سطل‌ها و بلونىهاى بلورى كه گردوها در وسط آب تميز آن شناور بود در مىفروشىها و شيركخانه و خانه‌هاى ارامنه و كليمىهاى عرق‌فروش بطور هديه جلو بساط عرق‌خورها با عدم توقع وجه آن‌كه در اين صورت زيادتر و مضاعف عايد ميگرديد صورت ميگرفت .\r\nآب زرشكى ؛ كه با غرّابه‌هاى پيزر « 100 » گرفته‌ى به شانه و كاسهء يخ انداخته و آب\r\n\r\n\r\n","description":"","footnote":"\r\n( 99 ) . چاقوئى كوتاه تيزپشت كلفت .\r\n( 100 ) . مىفروشىهاى خانگى قديمى كه از مشتريان بر روى زمين و قرار دادن مى و مزه‌شان -\r\n","page_name":" 153 ","page_number":153},
  {"content":"\r\n\r\nآلوئى و دوغ‌فروش كه متحرك و ثابت : صفرابره آب زرشك . جگر و جلا ميده آب زرشك . آب آلو - سرابه آب آلوه تشنه . دوغ عربه . تشنه بيا به دوغ تازه ، كه آب زرشك و دوغشان هر كاسه يك تا دو شاهى قيمت داشت و آب آلو كه آبشان هر ليوان دو شاهى و آلوهايشان كه جداگانه هر ده آلوى خيس خورده كه خورنده از لگن فروشنده سوا ميكرد و آبشان پس داده شده بود هر ده دانه صد دينار تا سه شاهى .\r\nبعد از اينها دوره‌گردها و دستفروشهاى غير خوراكىفروش بودند كه از صبح تا به شب به گرد كوچه و بازار گرديده به اين جملات داد ميزدند كه اول از دستفروشهاى البسه بخر شروع ميكنيم : آى قبا ، ارخلاق « 101 » ، عبا ، قبا ، سردارى ، مرادبگى . . . ميخريم . رخت نو و نيمدار . . . ميخريم . كه با هر ميخريمى كشى بصدا داده آن را ممتد ميساختند .\r\nكهنه بخرها ؛ كه كيسه‌ى بزرگى به كول انداخته اينطور داد ميزدند : آى قبا كهنه ، كلاكهنه ، اروسى كهنه ، گيوه كهنه . . . ميخريم : آى نمد پاره . گليم پاره .\r\nاسباب خونه ميخريم .\r\nقراضه بخرها ؛ آى سماور شيكسه . آفتابه شيكسه . لگن شيكسه ، مس و مفرغ قراضه ميخريم . آى چراغ شيكسه ، شمعدون شيكسه ، سينى شيكسه ، انگاره شيكسه . سينى زير استكانى ميخريم .\r\n\r\n\r\n","description":"","footnote":"\r\n- در سينى و مجمعه پذيرائى ميشدند .\r\n( 101 ) . ( ارخالق ) نيمتنه‌اى يقه هفت تا بالاى زانو با سرآستين و جلو دامن و يقه‌ى نوار قيطان‌دوزى شده .\r\n","page_name":" 154 ","page_number":154},
  {"content":"\r\n\r\nحلوا ماماجيم‌جيمىها ؛ آى حلوا جوزى ، حلواى شيكرى ، حلواى گردوئى داريم .\r\nحلوا كنجيدى ، ماماجيم‌جيم . حلوائى از محصولات حلواپزان از آرد و شيره‌ى انگور ، يا شيره‌ى خرما ، يا شكر كه در پاتيل‌هاى بزرگ پخته در سينى ، مجمعه‌هاى گرد بزرگ ميريختند و حلوافروش‌هاى دوره‌گرد سينىسينى خريده و به سر گرفته براى معاوضه‌ى با اجناس خانگى دور كوچه محله‌ها ميگرداندند .\r\nمعاملاتشان به صورت مقدار حلوا باارزش جنس بود كه غالبا با زنها معامله ميكردند . دستى كه با آن گيوه ، كفش كهنه ، رخت كهنه‌ها را زيروروى و قيمت‌گذارى نموده و با همان دست برايشان حلوا ميشكستند و به دست آورده‌هايشان را كه براى فروش به ميدان كهنه‌فروشها ( ميدان سيد اسماعيل ) برده و سوا جدا نموده هر قسمتشان را به خريدار مخصوص خود ميدادند . به اين صورت كه رخت كهنه‌هايشان را براى تعمير و تبديل به كليمىها و پاره بىمصرف‌هايشان را به تخت‌كش « 102 » ها و اروسى كهنه‌هايشان را به شكافتنى كارها « 103 » و لحاف تشك كهنه ، رخت‌پاره‌هايشان را براى پشت و رو كردن و وصله پينه به كليمىها و شيشه بطرىهاى سالمشان را به دواخانه‌چىها و عرق‌فروشها و بغلىهايشان را كه از شيشه‌هاى مرغوب پرمشترى به حساب ميآمدند به دائم الخمرها كه طالبشان بودند و شيشه شكسته‌هايشان را به شيشه‌گرها براى ذوب كردن و هريكشان را به مصرف‌كننده‌ى مخصوص خود\r\n\r\n\r\n","description":"","footnote":"\r\n( 102 ) . سازندگان زيره‌ى گيوه . از باريك‌باريك كردن و چندلا نمودن كرباس و متقال و پارچه‌هاى نخى و كوبيدن يك‌يك و كنار هم قرار دادن و زه گذراندن . زيره‌هاى در خاصيت خنك ، مفيد نور چشم و بسى بادوام .\r\n( 103 ) . كسانى كه كفش كهنه‌ها را شكافته ، هر تكه‌شان را از زيره و رويه براى مغزى و توكارى به اروسىدوزها ميدادند و با تيماج و كفى و بىمصرف‌هايشان پاشنهء كفش بنام ( نعلكى ) ميساختند .\r\n","page_name":" 155 ","page_number":155},
  {"content":"\r\n\r\nميدادند ، و در رفع خستگى و صرف چاى و غذا بهمانگونه كه با دست به زيره رويهء كفش پاره‌ها و خشتك شلوار آلوده‌ها ماليده حلوا براى مشتريان ميكشيدند ، در اينجا نيز با همان دست كه اجناس خود زيروروى و بده و بگير ميكردند با همان دست هم آب و چاى و ميوه و غذا ميخوردند .\r\nزنهاى كولى فال گير ؛ كه سبد آبكش و امثال آن را بر سر گرفته سر به هشتىها و دالانهاى خانه‌ها كرده صدا ميزدند : آى سبداى خوب ، سبداى آبكش . سوزن ، سنجاق ، قندرون « 104 » ، سقّز . داريم ، نميخوائين باجىآ ؟ آى سرخاب - سفيدآب - مقاش - نون يخه - وسمه - روناس داريم نميخواين ؟ آى : سرمه‌ى سنگ سرمه‌ى قلم سرمه‌ى هدهد داريم . آى مهر گياه ، . . . كفتار ، مهر مريم ، حسن يوسف ، مهره‌ى مار ، ليلى و مجنون ، خرماى لنبون ، شاخ مار كوهى داريم ، نميخواين خانوما ؟ كه با يكى از اينها اهل خانه مخصوصا گرفتن فال را تحريك كرده راه به درون پيدا ميكردند و در اينجا بود كه بيرون رفتن از چنگشان براى اهل منزل از محالات مينمود ، خاصه به وقت فروش اشياء كه هريك را نيز با درك نقطه ضعف و عقده و خواستهء دل از قبيل گفتن به پيرزن خانه كه دستت بىنمك است ، به هركس خوبى كنى بدى ميبينى و همه را دوست دارى و قدرت را نميدانند و به كوچكترها كه : پيشانيت روشن است اما دشمن تاريكش كرده است و مثل آن فال يكان‌يكان را از كف دست‌وروى آئينه گرفته از وسايل سفيدبختى تا بهر مقدار كه تيغشان ميبريد فروخته چيزى اگر ميتوانستند دزديده بيرون ميآمدند .\r\nبايد گفت كه اشياء بالا و هرچه مثال آنها جز برگ و پوست و ساقه و ريشه و دانه‌هاى گياهان كمتر شناخته شده و خاك و شن و ريگ‌هاى جوى و نهر و\r\n\r\n\r\n","description":"","footnote":"\r\n( 104 ) . شيرهء سبزى شنگ ، سقّز .\r\n","page_name":" 156 ","page_number":156},
  {"content":"\r\n\r\nبيابان نبودند كه هريك را به نامى جهت امرى از قبيل سفيدبختى و زبان‌بندى و مهر و محبت و مانند آن ميفروختند و اينها زنهائى بودند كه هرچند نفرشان عقد و صيغهء مرد كولىاى از سنخ خود بوده كه بايد روزانه مقدارى به نسبت سن و سال و زيبائى و زشتى و گفت و لفت و دهن‌دارى و كم‌زبانى و در آخر رغبت به همبسترى شوهر يوميه ( پول ) برگردانده به شوهر بدهند ، چه از قراردادهاى اوليه آنها بود كه هر زن زيادتر مقررى بياورد شب شوهر از آن او خواهد بود و چه‌بسا كه بعضى از آنان تن به خودفروشى و دزدى و مثل آن نيز داده تا از ديگران جلو افتاده همبسترى شبانه شوهر را تصاحب نمايند و كار شوهران آنها نيز آن بود كه از صبح تا شب روى نيمكت يا تخت قهوه‌خانه نشسته چاى شيرينى نوشيده « 105 » چپق كشيده سبيل تاب بدهند .\r\nاثرات توصيفى مهر گياه اين بود كه اگر با آن خال كوبيده همراه داشته باشند كه معمولا اين خالها را هم وسط دو ابرو يا كنج لب ميكوبيدند بيننده‌اى نباشد كه مجذوب او نگردد و اگر به خورد كسى دهند از محبت ديوانه مىشود و موضع كفتار آنكه دارنده را مرد بر او بىطاقت ميگردد و مهر مريم آنكه مانند مريم عذرا عزيز و بزرگ خواهد گرديد و حسن يوسف آنكه دارنده سيمايش مانند حسن يوسف درخشيدن خواهد گرفت و مهره مار آنكه دارنده بنزد جميع خلايق شيرين و خواستنى شده همه مطيع و منقاد او ميگردند و فايده ليلى و مجنون آنكه شوهر يا معشوق مثل مجنون ديوانه‌ى دارنده ميگردد و خاصيت خرماى لنبون كه خرماى سوخته‌ى پادرختى به قيافهء كوچكى بود كه اگر از آن در غذاى شيرينى به مردى بخورانند تا آخرين رمق به مقاربت با زن برخواهد خواست در مضمون اين شعر : خرماى شهد لنبون - بىشليته بىتنبون . . . شاخ مار كوهى هم آن بود كه اگر زير تشك مرد بگذارند تا آن را كنار ننهند از نعوظ نخواهد ايستاد . . .\r\n\r\n\r\n","description":"","footnote":"\r\n( 105 ) . يكى از افتخارات مشتريان قهوه‌خانه بود كه قهوه‌چى جلووشان چاى شيرين بگذارد .\r\n","page_name":" 157 ","page_number":157},
  {"content":"\r\n\r\nو اشعار زير كه لوطىها در وصف كولىها ميخواندند :\r\n سرخاب سفيداب نون يخه « 106 » دارم * ده تا شوَور يك بچه دارم\r\nمهره مار دارم خرماى لنبون * خوردش بده و خودتو بجنبون\r\nهم سبد دارم هم ك . كفتار * با اون نه دو بار و ده ، ديويس بار\r\nخرجم زياده خريد و زياد كن * دَس بكش به رو مولا رو ياد كن\r\nفال يكقرونه ، نه شاهى صنار * در گوشه كنار دو زار و سه زار « 107 »\r\nشووَرَم پول ميخواد و تنگ غروبه * خدا مرگم بده اين‌كه مث . . . \r\nدر اين زمينه نقل زير از دوستى كه در بين صحبت در ميان گذاشت : در خلوتى بعد از ظهر روزى يكى از اينها كه كلاغىاى بر سر پيچيده چهره‌اى نمكين داشت با بغچه‌اى بر پشت و چند سبد بر سر وارد دكان شده گفت در پيشانيت نشانه‌هائى از سعادت ميبينم . ميخواهى فالت را بگيرم ؟ كارى نداشتم و سرگرمىاى ميخواستم ، گفتم جلوى انظار پسنديده نميباشد اگر ميخواهى بايد به پستو برويم . مثل اين‌كه دخلش جور نشده بود . دودل و مردد كه پائى به جلو و پائى به عقب داشت داخل شده سبد و بغچه‌اش را زمين گذاشت و دستم را گرفته نظرى به آن انداخته اسمم را پرسيد ؟\r\nگفتم محمد . گفت طالعت به محمد ميرود بگو الهم صل على محمد . جوانى هستى راستگوى و درست‌كردار و خوش‌رفتار اما دستت بىنمك و با هركه خوبى كنى بدى ميبينى . نانت را ميخورند و بدت را ميگويند . سپس آئينهء كوچكى از جيبش درآورده گفت نياز فالت را روى اين بگذار تا خوب خوب‌هايش را بگويم و چون يك قران كه پول چهار پنج فال بود روى آينه‌اش\r\n\r\n\r\n","description":"","footnote":"\r\n( 106 ) . نوعى شيرينى لقمه‌اى كه از خمير چندلائى نازك درست شده در روغن تفت داده رويش خاكه‌قند پاشيده شود .\r\n( 107 ) . سه قران .\r\n","page_name":" 158 ","page_number":158},
  {"content":"\r\n\r\nگذاشتم . نگاهى بطرفم انداخته گفت پس گفتى اسمم محمد مىباشد . دستى بكش به صورت و صلوات تمام بفرست و پس از قبولى فرمان گفت سه سفر روى آب در پيش دارى كه يكى از آن زيارت خانهء خدا مىباشد و قبر دوازده امام را زيارت ميكنى .\r\nسه زن و دوازده اولاد به طالع دارى كه از يك زن و دو تا از فرزندانت اذيت زياد ميبينى . بزرگ قوم خودت ميشوى كه همه حسرتت را ميخورند . نشانى در اندام دارى كه نشانه‌ى دولت مىباشد . رفيقى دارى كه جلووت دوست و پشت سرت دشمنت مىباشد . راز خودت را به كسى نگو كه ضرر ميبينى . و چون جلب توجهى از من نديد گفت زنى را دوست دارى كه در وصالش بايد ايستادگى بكنى ؛ و چون سخنش به اينجا رسيد گفتم راست ميگوئى و يك قرانى ديگر جلووش گذاشتم و گفتم قربان دهنت كه هلاكم كرده است ، حالا بگو راه رسيدن مراد به چه جور مىباشد ؟ چون قرانى دوم را ديد چند ريگ سياه و سفيد و چند تكه پوست و ريشه‌ى درخت از بغچه درآورده به دستم داد و گفت با اينها در برابرش يوسف ميشوى ! به شرط آنكه خودت هم عرضه بخرج بدهى ! و وقتى معنى عرضه را پرسيدم ؟ گفت زن‌ها همه‌شان اول اور و ادا در ميآورند بعد نرم ميشوند ، مرد نبايد گوش بدهد ، تا فرصت گير بياورد بايد تاخت بكند ، اگرچه به زور باشد . مهره مارها و مهر گياههائى را هم كه دادم به جيب چپت بگذار كار را درست مىكند . من كه در عقب چنين فرصتى بودم مجبور شدم امتثال دستوراتش نمايم ؟ ! و در پى اعتراض و بد و بيراهش حرفها و اثرات مهر و محبت‌هائى كه داده دليل بىادبى و طرف علاقه‌اى را كه برايم تراشيده بوده خودش ذكر بكنم !\r\nكاسه‌بشقابىها ؛ كه خورجينى به دو طرف شانه انداخته همراه كاسه بشقاب‌هاى سفالين لعاب‌دار خود اين گونه داد ميزدند : آى كاسه بشقاب .\r\nكاسه‌هاى آب‌خورى . پياله‌هاى ماست‌خورى . قدحهاى آب‌دوغ‌خورى .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nكاسه‌هاى همدانى داريم . . . كاسه بشقابيه . كه اينها نيز مانند حلوا ماماجيم جيمىها كاسه بشقاب را با رخت و لباس عوض كرده ، زيادتر از فروش نقدى راه دستشان بود كه امتعه‌ى خود را مبادله بكنند .\r\nقفل و كليدىها ؛ كه چرخ سنباده‌ى ركاب‌دارى كه چهارپايه‌اش را بر روى زمين گذارده پا در ركاب آن كرده گردونه‌اش را به حركت درآورده با آن چاقو و قيچى و مانند آن تيز ميكردند . چهارپايه‌اش را كه به شانه گرفته خورجين بشانه‌ى ديگر افكنده ، حكمه « 108 » اى از ابزار به پهلوى راست آويخته و حضور و وجود خود را اينطور اعلام ميكردند : آى كليد قلف ( قفل ) . . . كليد صندوق . . .\r\nكليد مجرى داريم . . . آى كليد يخدون « 109 » ، كليد اشكاف « 110 » ، كليد مجرى « 111 » داريم . آى قيچى ، چاقو ، كارد ، گزليك تيز ميكنيم .\r\nديگر ؛ باغچه بيل‌زن‌ها كه كارهاى ديگر خانه‌ها را هم قبول كرده و اينطور داد ميزدند : آى باغچه بيل مىزنيم ، مو هرس ميكنيم ، فرش ميتكونيم ، ذغال سرند ميكنيم . آى باغچه بيلييه . . . آى آب حوض ميكشيم ، آب انبار خالى ميكنيم ، خاكه گولله « 112 » ميكنيم . آى باغچه بيلييه .\r\n\r\n\r\n","description":"","footnote":"\r\n( 108 ) . جيب مانندى بزرگ از چرم كه كمربند از تسمه‌هاى پشتى آن گذرانده از پهلو ميآويختند .\r\n( 109 ) . صندوق چوبى .\r\n( 110 ) . دولابچه‌اى كه زير طاقچه‌ها تعبيه ميكردند و نوع قفسه‌مانندى كه درگاهى اطاق را در گذاشته ، در طاقچه‌بندىهايش ظروف ميچيدند .\r\n( 111 ) . جعبه كوچك مستطيل كم‌عمق براى لوازم بزك و مثل آن .\r\n( 112 ) . منظور گلوله كردن خاكه ذغال براى منقل كرسى زمستان .\r\n","page_name":" 160 ","page_number":160},
  {"content":"\r\n\r\nنجارهاى دوره ؛ كه توبره‌اى از مقدارى تكه تخته و تيشه و اره و رنده و ميخ به دوش افكنده اينطور داد ميزدند : آى كار نجارى داريم . . . آى در ، تخته ، كلون « 113 » ، پاشنه روون ميكنيم .\r\nرمالها و فال‌بين‌ها و حساب‌گرهاى دوره‌گرد كه با صداى در گلو فشرده اينطور شناخته ميشدند : آى فال‌بين ، طالع‌بين ، حساب‌گر ، كف‌بين ، كتاب‌بين ، رمل و اصطرلاب ميبينيم . كه اندكى خاموش شده دو مرتبه شروع ميكردند .\r\n\r\n\r\n","description":"","footnote":"\r\n( 113 ) . تمليك يا پشت‌بند در حياط . تكه چوب ضخيم چهارگوشى به اندازه نيم ذرع كه بطور كشوى در پشت در جاسازى ميكردند .\r\n","page_name":" 161 ","page_number":161},
  {"content":"\r\n\r\n\r\nعلوم غريبه\r\n\r\nفال‌بينى و رمالى\r\nحرفه‌ى فال‌بينى شقوق مختلف به اسامى : فال‌بينى ، كتاب‌بينى ، حسابگرى ، رمالى ، جن‌گيرى ، آئينه‌بينى ، سر طاس‌نشانى و تسخيرات و احكام نجوم و مانند آن داشت و عاملين همه را كه يا رمال و يا فال‌بين ميگفتند و ضمائمشان دعانويسى و جادوگرى كه رواج فراوان داشته در هر گوشه و كنار دكانها و خانه‌هائى از آن ديده ميشدند . بشر از ابتدا درصدد كشف ضمائر و خفايا و پيش‌فهمى سرنوشت و وقوع احوال خود و ديگران بوده ، به اين خاطر در جهتش متحمل صدمات و مرارات فراوان گرديده ، همت به تحصيل و درك دقايق آن گمارده تا آنجا كه توانسته به قسمى از آن راه يافته نهفته‌هائى كشف بكند .\r\nالبته شقوق گفته شده و تعدادى ديگر از آن مخصوص ايران‌زمين و در نقاط ديگر كه چند از آن مشترك و بعضى متفاوت و صور ديگر كه به تناسب وضع و حال علمى و اعتقادى و دانش‌پژوهى مردم هر سرزمين از طرف علما و مرتاضينشان وضع شده است .\r\nدر اينجا لازم است قبل از ورود به سخن ، علم را از شيد و عالم را از شياد سوا و مكرمت علم را از مظلمت جهل و خير افاضل هر علم را از شر اراذل آن جدا بكنيم . به غير از دعانويسى و كتاب‌بينى كه نيرنگبازها به آن دست ميزدند ،\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nفال‌بين بغدادى اثر كمال الملك با مشتريانى به گمان مادر و دختر جلب توجه شده ، همراه نظر شيطنت‌بار فال‌بين‌ها بر دختر ، خاصه فال‌بين جلويى بر پاهاى بدون پوشش دختر !\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبقيه جزء علوم غريبه و هريك شقّى از شقوق رياضى محسوب كه مگر با رياضت و عبادت و طهارت جسم و روان بتوان به آن دست يافت و همراه داشتن سهم الغيب ، يعنى عنايت و بخشش لايزال ، بسان حسن‌خلق و صوت خوش و روى خوب و بسى استعدادات فوق تصور كه مگر لطف خداوندگار دليل راه حصولشان باشد . رياضتى در جهت هريكشان كه نه به روزوشب و ماه و سالى بتوان از آن به نتيجه رسيد و بلكه براى هريكشان كه به تناسب اهميت و اعتبار لازم شود عمرها بر سرشان نهاد و تاريخ ظهور و اولينشان را كه علم رمل يعنى علم ريگ معلوم و آورده‌اند ، از طرف جبرئيل در جهت كشف ضماير به آدم ابو البشر آموخته شده ، معجز چند نبى و مرسل قرار ميگيرد و در خوارق عادات ، يعنى جادوگرى كه از طرف دو ملك مقرب به نام هاروت و ماروت به زنى فراياد داده شده است ! تاريخ و قرائنى كه بايد خوانده گذشت و صحت و سقمشان به تاريخ‌نويسان اينچنينى و خيال‌پردازان احاله نمود !\r\n\r\nماجراى هاروت و ماروت\r\nهاروت و ماروت نام دو ملكى است كه به خداوند در جهت فتبارك اللّه احسن الخالقين كه آدميان را با آن خوانده بوده از آدميان شكايت مىبرند كه با همه نعمى كه به آنها داده شده است و نافرمانى ميكنند چگونه مىتوانند از بهترين مخلوق تو باشند و مدعى ميشوند كه اگر ما بجاى ايشان بوديم هرگز مرتكب خطا نميگشتيم و درخواست ميكنند خداوند آزمايششان نمايد . پس با شرايطى كه براى آدميان از شكم و شهوت و غضب وجود داشته ، همراه اين سه ممنوعيت و سفارش كه شراب ننوشند و زنا نكنند و مرتكب قتل نشوند به زمين فرستاده ميشوند .\r\nهبوطشان بر بام قصر زنى خوب چهره واقع مىشود كه كنار جوانى نيك‌منظر برايش سفره‌اى بس رنگين گسترده شده بوده است و ايشان كه داراى خواهش طعام شده بوده از زن درخواست غذا مينمايند و زن اذن غذا خوردنشان را منوط به\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nنوشيدن شراب مىكند و آنها كه سخت بىطاقت شده بوده ناچار پذيرفته شراب مينوشند و پس از صرف غذا شهوتشان جنبيده ميل به زن پيدا ميكنند . زن شرط وصالش را از ميان برداشتن معشوق خود كه با بودن او امكان قبول برايش مقدور نميباشد و معرفى خود معلوم ميدارد و ناگزير به كشتن جوان دست مىبرند و با معرفى خود كه زن از آنها طلب اسم اعظم مىكند و ناچار كه اسم اعظم را نيز به او آموخته با وى هماغوش ميشوند ! و در اينجا بوده كه به خود آمده ملاحظه ميكنند در اندك زمانى كه به كيفيت آدميان درآمده بوده ، هم شراب خورده و هم مرتكب قتل و زنا گرديده ، هم اسم اعظم كه از سراير اسرار الاهى بوده تعليم زن كرده‌اند و لذا پر و بالشان سوخته مطرود درگاه و براى هميشه معتكف عالم خاكى ميشوند ! و اسم اعظمى كه با آن كل امور غيرممكن ، ممكن شده از آن جادوگرى پيدا مىشود .\r\n\r\nو اما ماجراى پيدايش علم رمل ؟\r\nنوشته‌اند حضرت آدم نبى اللّه از خداوند درخواست علمى جهت دستيابى به مكنونات مينمايد و « اينك اين حضرت آدم كدام آدم ، يعنى آدم پنجهزار و چند صد سال پيش كه بعضى مورخين خودمانى آن را اولين آدم و همراه آفرينش زمين معلوم كرده‌اند ، يا آدمى از هزاران و بيش از آن آدم آنچنانى كه آمده رفته خبرى از ايشان برجا نمانده است بوده و اين نيز كه به عهده‌ى راوى مىباشد » .\r\nبهر تقدير درخواستش مورد قبول قرار گرفته در وقتى كه ميخواسته از زمين بلند بشود ، اثر انگشتان از سبابه تا انگشت كوچك دستش به روى شن و ماسه‌هاى زمين ميماند و جبرئيل نازل شده ميگويد آنچه خواهشت بوده و ميخواستى در همين چهار اثر بوده ، كه اركان آفرينش زمين و زمان مىباشد و احكامى كه از آن صادر مىشود برابر دانه‌هاى ريگهائيست كه از انگشتانت نقش گرفته است و برايش به شرح حالات و اثرات آن چهار اثر ميپردازد ، به اين گونه كه :\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nنقطه ، يعنى جاى اثر انگشت اول را ( آتش ) و نقطه‌ى دوم را ( باد ) و نقطهء سوم را ( آب ) و نقطه‌ى چهارم را ( خاك ) معلوم مينمايد و اين‌كه جز از اين چهار چيزى وجود نداشته ، اثرات و احوال زمين و زمان و آدميان جز از تأثير اين چهار اثر نميباشد به وجوه زير ، كه آتش به منزله‌ى روح و باد به منزله‌ى عقل و آب به منزله‌ى نفس و خاك بمنزله‌ى جسم مىباشد و از اين چهار نقطه برايش شانزده شكل به وجود ميآورد و چهار شكل اول را ( امهات ) و چهار دوم را ( بنات ) و چهار شكل سوم را ( متولدات ) و چهار شكل آخر را ( زوايد ) نام ميگذارد و براى هريك از آنها احوال و سخنانى معلوم و عدد و ارقام و مطالبى ذكر مىكند ، كه چون درصدد آموزش آن نميباشيم به اشارات زير از آن گذشته جويندگان را احاله به كتابهائى كه درباره‌اش نوشته شده ميآوريم ميدهيم ، اگرچه با شرايط و مشكلات و مسائل گريبانگير كنونى در حوصله‌ى امروزيان نميباشد .\r\nخانهء اول منسوب به نفس و خانه‌ى طالع و ابتداى كارها و احوال و خير و شر و نفس صاحب طالع و جميع كارهاى او . . .\r\nخانهء دوم متعلق به مال و معاش و كسب و كار و قدوم غايب و اخذ و عطا و فقر و غنا . . .\r\nخانهء سوم متعلق به برادران و خواهران و خويشان و دوستان تازه و نقل و حركت نزديك . . .\r\nخانهء چهارم منسوب به پدر و جد و ملك و زراعت و زمين و خانه و دكان و ضياع و عقار و عاقبت كارها و منزل و دفينه و مقام . . .\r\nخانهء پنجم متعلق به فرزند و معشوق و خط و خبر و هديه و تحفه و رسول و قاصد و عيش و عشرت و عروسى و وصال . . .\r\nخانهء ششم منسوب به بيمارى و حمل زنان و نوكر و خدمتكار و غلام و كنيز و چارپا و امور پوشيده و خيانت و جاسوسى و مثل آن . . .\r\nخانهء هفتم منسوب به دشمنان و ازدواج و نكاح و شركت و لحيه و سيماى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدزد . . .\r\nخانهء هشتم متعلق به خوف و خطر و رنج و ضرر و خيانت و مال‌دزدى و مال زن يا شوهر و شريك و ارث . . .\r\nخانهء نهم منسوب به سفر و علم و عالم و دين و خواب و مذهب و كيش و درستى خواب . . .\r\nخانهء دهم مربوط به جاه و جلال و منزلت و سقوط و شغل و عمل ديوانى و پادشاه و حاكم و مادر . . .\r\nخانهء يازدهم دليل بر دوستان قديم و اقارب و آشنايان دور و خوشحالى و بيرون آمدن از غم و مقربان و نزديكان سلطان و اميد . . .\r\nخانهء دوازدهم منسوب به چارپايان بزرگ و مركب و دشمنان و بند و زندان و تهمت و سخن‌چينى و گرفتارى . . .\r\nخانهء سيزدهم به نام طالب ، متعلق به موفقيت و شكست و خواهش و آرزو و رسيدن و نرسيدن به خواسته‌ها ، مطيع خانهء اول . . .\r\nخانهء چهاردهم به نام مطلوب كه سائل به مطالب و مقاصد خود خواهد رسيد يا نه . . .\r\nخانهء پانزدهم ، به نام حاكم و قاضى و ميزان رمل كه هيچ حكم بىنظر او درست نباشد . . .\r\nخانهء شانزدهم عاقبت جميع كارها كه زشت و زيبا و عواقب جميع امور بسته به نظر او مىباشد . . . و به همراهشان كه براى هر خانه ده و صدها مطالب ديگر مىباشد و اينهاست شكل‌هاى شانزده‌گانه‌ى آن با اسامىاى كه برايشان معلوم كرده‌اند :\r\nو به ترتيب از راست به چپ : لحيان ، قبض الداخل ، قبض الخارج ، جماعت ،\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nصفحات يك تا سه احوال بروج دوازده‌گانه مرتبط به شانزدهء خانه رمل . و صفحهء چهارم احكامى از خانه‌هاى آن در رابطه با ماه‌ها و اشكال و اعداد و بروج و حروف .\r\n\r\n","description":"","footnote":"","page_name":" 168 ","page_number":168},
  {"content":"\r\n . \r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n . \r\n","description":"","footnote":"","page_name":" 171 ","page_number":171},
  {"content":"\r\n\r\nفرح ، عقله ، انكيس ، حمره ، بياض ، نصرت الخارج ، نصرت الداخل ، عتبة الخارج ، نقى الخد ، عتبة الداخل ، اجتماع ، طريق .\r\nو صورت زير كه براى خواندن اشكال و احكام رمل به تصوير مىآيد . به مثل چهار شكل اول كه در رمل رمال آمده دوازده ديگر از آن مستخرج مىگردد .\r\nو آنهائى از انبيا كه اين علم از معجزاتشان گفته شده . اول آدم و بقيه شيث ، ادريس ، ارميا ، اسقيا ، لقمان و آخرين ايشان دانيال كه شرح چگونگيش خواهد آمد و بزرگان و علمائى كه در تبحّر اين علم بوده به آن دست داشته‌اند ، مانند :\r\nامام اقليدس يا اقلادس ، سرخاب ، ابو سعيد طرابلسى ، ابو عبد اللّه زنّاتى ، عباس ابن مثقال و تصانيف بجا مانده از ايشان مانند مفاتيح در بيست و هشت مجلد ، مفتاح الكنوز ، كنز الدقايق ، شجره ، ثمره ، اصول الرمل ، تحفهء شاهى ، مفتاح الرمل ، مصداق الرمل ، جامع الرمل ، عين الرمل ، شمع الرمل و سرخاب الرمل و دهها از اين قبيل و مدارسى كه براى تعليم و تعلم اين كار داشته‌اند .\r\n\r\nشناخته شدن دانيال نبى به پيغمبرى توسط رمل\r\nچون صيت شهرت دانيال در گذشته و حال و حقيقت‌گوئىهايش به سمع سلطان زمانش به نام شيرق ميرسد فرمان به احضارش ميدهد و مورد سئوال و امتحانش در ميآورد كه همه را دانيال پاسخ درست داده تا آنجا كه سلطان عاشق آن علم شده وى را مأمور آموختنش به نزديكان و از جمله خود مينمايد ، تا زمان آزمايششان ميرسد و دانيال ميگوئيد بنمائيد در مملكتتان چه واقعه‌ى تازه بروز كرده است ؟\r\nيكى از متعلمان قرعه « 1 » به تخته « 2 » نشانيده ميگويد پيغمبرى ظهور كرده است .\r\n\r\n\r\n","description":"","footnote":"\r\n( 1 ) . نام طاس ( قمار ) مانندهاى هشت‌گانه كه هر چهار از آن را ميله‌اى گذرانده كه در دست به دور خود گردش مىكند و با غلتاندن در مشت و به روى تخته ريختن از نقاطى كه بر هريك از آنها نقش شده است حكم ميكنند :\r\n آسمان بار امانت نتوانست كشيد * قرعه‌ى فال بنام من ديوانه زدند . \r\n( 2 ) . صفحه‌اى كه براى زيرشان هنگام ريختن تعبيه بشود .\r\n","page_name":" 172 ","page_number":172},
  {"content":"\r\n\r\nاز ديگرى محل سكونت وى سئوال مينمايد و جواب شهر محل استقرار جمع را معلوم مىكند ، و از ديگرى محله و از نفر ديگر كوچه و از آن ديگرى خانه تا به خانه‌ى پادشاه و همان خانه كه در آن بوده‌اند نشان ميدهند ، تا به سلطان ميرسد تا سن و سال و شكل و شمايل آن پيغمبر را معلوم بكند ، كه همه با دانيال به تطبيق درميآيد و سلطان كه تا آنزمان منكر او بوده به قيد اعتقاد و قبولىاش درآمده مردم خود وادار به تبعيت از آئين او مىكند .\r\nعلمى متقن و اگرچه كتابهائى در زمينه‌اش از قدما موجود و شايد صاحب ذوق‌هائى هم در جهت آموختنش وجود داشته باشد ، ليكن بايد گفت كه نه به دنبالش بايد رفت و نه ميل خود به فراگيرىاش تحريك نمود و نه امروزه حرف كسى را در ادعايش بر احاطه به تام و تمام قبول نمود ، مگر عالم و آدمى با شرايطى مخصوص به آن ساخته بشود ؟ ! الا آنكه پذيرفت علمى بوده كه عجايبى داشته ، كشف ضماير و درونيات مينموده ، تا آنجا كه نهفته‌ها را از ديدنى و ناديدنى در حد نشان دادن محل فرد و شيئى و گنج و معدن و دفين « 3 » معلوم و حل\r\n\r\n\r\n","description":"","footnote":"\r\n( 3 ) . چنانچه درباره‌اش مضمون اگر رمال ميتوانست ، گنج پيدا ميكرد ساخته شده بود ، كه اگر ديده ، تجربه نشده بود ساخته نشده بود و تا چگونگيش معلوم شود طريق يافتنشان به همان صورت بوده كه در داستان دانيال و سلطان آورده شد كه ابتدا محل مورد گمان ، بر اين‌كه در آن دفينه‌اى موجود بوده يا نميباشد به پرسش درآمده ، چون وجودش به تأييد ميآمد رمال محدوده‌ى آن را در وسعت زيادتر به روى كاغذ طرح و براى آن جهات و خانه‌ها منظور نموده ، ابتدا جهات چهارگانه ، سپس هشت‌گانه و پس از آن نقاط طرح شده را يك‌يك به ملاحظه و تعمق ميكشيد ، تا در كدام جهت و كدام‌يك از خانه‌هاى مطروحه ديده بشود و سپس آن خانه را باز كوچك و كوچكتر قسمت‌بندى نموده تا به نقطه‌ى مشخص ميرسيد و -\r\n","page_name":" 173 ","page_number":173},
  {"content":"\r\n\r\nبسا مسائل ميكرده ، در آن حد عجيبه كه اهرام ثلاثه و عجايب هفتگانه كه نه ميتوان منكرشان گرديد و نه ميتوان سازنده‌ى ثانيشان يافت و بسان آثار عهد عتيق و فسيل‌ها و زيرخاكىهاى قرون نامعلوم و دواوين و انديشه‌هاى گذشتگان به بايگانى ادوارشان سپرد ، و ذكرش هم در اين كتاب اول بخاطر اثبات وجود و ديگر تا جلوگير رنج بيهوده‌ى عاشقان آن و پيشگير دام دامگستران بشود .\r\nاما هرچه بود چنان مرغوبيتى اين كار داشت كه نه خود رمال ، بلكه زن و فرزندانش مورد احترام و عنايت مردم قرار ميگرفتند ، كه باشد چون كارشان گير كرده مشكلى در امورشان واقع شود نزد رمال از ايشان وساطت نموده تا به نظر بهتر به ايشان نگاه بكند و از آنكه هنوز ، كم‌وبيش و كنار صاحب علمانى از آن پيدا ميشدند بزرگان نيز هريك براى خود رمالى داشتند و رمال اين دسته را كه رمال‌باشى ميگفتند و در اين زمينه داستانهاى زير :\r\n\r\nبهره و بازيافتىاى از اين بهتر نميشود !\r\nوقتى مشكلى براى يكى از شاهزادگان قاجار پيش‌آمده برايش رمال مىبرند و مطالبش رفع مشكل او نموده علاوه بر انعام مناسبى كه به او اعطا مىكند ميگويد قابل عنايت بيشتر مىباشد و اين خبر به گوش رندى ميرسد .\r\nرند كه از ثروت قابل توجه رمال باخبر بوده خدعه‌اى به نظرش ميرسد و روزى به نزدش رفته اطاق خلوتى ميطلبد و با در و دربندان آن و به گونه‌اى\r\n\r\n\r\n","description":"","footnote":"\r\n- عرض و طول و عمق آن معلوم مينمود . كه البته قبل از همه لازم بود تا ارزش و نوع مدفونه و موفقيت و عدم موفقيت در اقدام به آن ملاحظه بشود كه مستلزم زحمات و محاسبات و ملاحظات دقيقه بوده ، به همين خاطر هم بود كه شيادانى ميتوانستند از اسم و عمل صاحب نام و هنرى استفاده نموده ، با جا زدن خود به اسم عالم آن گنجنامه‌داران و گمان‌داران به گنج و مال و زر و مثل آن را كه به درست ، يا به غلط بدست و گمانشان رسيده بود فريفته براى تا مدتهاى مديد معطل و سر و كيسه بكنند .\r\n","page_name":" 174 ","page_number":174},
  {"content":"\r\n\r\nدر گوشى سفارشات عديده و گرفتن قول اختفا كه مبادا آنچه از او ميشنود افشا نكند ، ميگويد شنيده شاهزاده را مهمى پيش‌آمده كه تصميم به فروش خانه‌اش گرفته ، اما نه به هركس كه برايش موجب نقصان حيثيت و اعتبار بشود و از آنجا كه نظرش را نسبت به تو بسيار مساعد فهميده تا آنجا كه ميخواسته تلافى زيادتر بكند به نظرم رسيد خانه‌اش را به شرط آنكه حق مرا منظور كنى براى تو بخرم و چون رمال ميپرسد به چه خاطر او را در نظر گرفته است ؟ ميگويد به اين خاطر كه ديدم تنها به اين نام شاهزاده ميتوان خانه‌اش را از دست بنهد كه صورت صله ، يا انعام و بخشش و مثل آن داشته باشد و تو داراى تمام شرايط بوده كه شاهزاده ميتواند بگويد به ازاء خدمت و ارزش علمت به تو بخشيده اسمش نيز با آن بلند بشود . علاوه بر اينكه سواى باغ و عمارتى آنچنانى كه تقريبا به صورت مفت به چنگت ميآيد اسم و آوازه‌اى بس عظيم نيز بدست ميآورى و دربارهء قيمتش هم مبلغى به زبان ميآورد كه حتى پول سرطويله‌اش هم نميشده است .\r\nرمال چنان به طمع مىافتد كه در حال اجازه‌ى خريد ميدهد و رند براى محكم‌كارى و رفع سوءظن به او ميگويد بد نيست رملى هم درباره‌ى خوب و بدش بكشد كه با خاطر جمع معامله بكند و رمال رمل و تخته‌اش را آورده ميگويد غير از خير و منفعت چيزى نشان نميدهد و رند را هم دل‌قرصى ميدهد .\r\nرند رفته و پس از چند روز ديگر آمده ميگويد همه اين مدت در كار پيوند دادن معامله بوده تا توانسته با چيزى هم كمتر از قيمت اول تمام بكند ، اما چون در شأنش نميديده كه در معامله با خريدار روبرو بشود خود مرا رابط قرار داده كه پولش را برده قباله‌اش را دريافت بكنم « 4 » و به اين خدعه و اين‌كه رمال را تا فروش لازم‌ترين اسباب خانه وادار به تهيهء مبلغ آن مىكند ، پول خانه و\r\n\r\n\r\n","description":"","footnote":"\r\n( 4 ) . معاملات غير منقول آنزمان فقط با امضا يا مهر فروشنده يا ملا صورت ميگرفت كه اگر فروشنده صاحب اسم و اعتبار بود وجود مهر ملا هم لازمش نميگرديد .\r\n","page_name":" 175 ","page_number":175},
  {"content":"\r\n\r\nحق الزحمه‌ى خود گرفته راهى آوردن قباله مىشود و همان رفتن كه برگشتن پيدا نميكند !\r\nرمال اين روز و روز ديگر و اين هفته و هفته بعد تأمل نموده تا ناچار به مراجعه به شاهزاده مىگردد و چون شاهزاده اسم خريد و فروش خانه و ادعاى صاحب‌خانگى رمال نسبت به باغ و عمارت خود ميشنود فراش‌ها را صدا كرده دستور ميدهد تا مطابق هر تومان از قيمتى كه ميگويد يك چوبش بزنند و چون نيمه‌جانش را اجازه معاف داده از ماوقعى كه گفته ، بر اين‌كه رملش جز خير و منفعت نشان نداده سئوال مىكند ؟ رمال ميگويد در سخن رملش خطا نبوده ، جز آنكه در نيتش از رمل نپرسيده خير و منفعتش براى چه كسى مىباشد !\r\nمشابه اين ، خدعه‌اى كه در چهل و پنج سال پيش دربارهء منجم صاحب تقويمى بنام . . . الممالك به كار برده ، ده ششدانگىاى به قيمت دويست هزار تومان فروخته بجاى ده ، برايش سرزنش ( تو بر اوج فلك چه دانى چيست ، كه ندانى به خانه‌ات در كيست ) ميماند ! « 5 »\r\n\r\nوقتى كه اقبال رو بكنه ؟\r\nو اين داستان دربارهء مرغوبيت كار رمالى و رمال شدن كه وقتى زن تاجرى به حمام بوده زن رمالى وارد مىشود و همه كاركنان حمام را از زن استاد و كارگران ملاحظه مىكند مشتريان ، حتى خود او را به حال خود گذارده به گرد زن رمال ميگردند و چون چنين مينگرد شسته و نشسته به خانه رفته پا به حلقوم شوهر نهاده كه يا بايد رمال شده يا او را طلاق بدهد .\r\nمرد هرچه برايش دليل و برهان ميآورد كه رمالى علم ميخواهد و او فاقد آن\r\n\r\n\r\n","description":"","footnote":"\r\n( 5 ) . منجمى مردى را مينگرد كه از خانه‌اش بيرون ميآيد و صدا به فغان و واويلا برميآورد و ظريفى رسيده ميگويد : تو بر اوج . . .\r\n","page_name":" 176 ","page_number":176},
  {"content":"\r\n\r\nبوده باعث بىآبروئيش مىشود به خرج زن نرفته ، تا ناچار كه دكانى گرفته رمال مىشود . اول مشترىاى كه برايش ميرسد كنيزكى بوده ، مضطرب و پريشان كه از فرط آشفتگى ضبط و ربط خود فراموشش شده جلوى رمال سرپا نشسته ميگويد انگشترى خانمش مفقود شده گريبان او را گرفته‌اند و ميخواهد تا برايش پيدا بكند !\r\nرمال كه با دشوارترين مسئله‌ى اين كار روبرو مىشود لابد قرعه به تخته انداخته سر به گريبان انديشه فرو ميبرد كه چشمش به پاى كنيزك خورده بيخودانه ميگويد آنچه در اين رمل مينگرم بجز مشتى پشم نميباشد و همچه كه اين سخن از دهنش بيرون ميآيد كنيزك از جا جهيده ذوق‌كنان ميگويد يافتم و دوان‌دوان خود را در خانه به خانم رسانيده سخن رمال را بازگوى و به خاطر خانم ميآورد كه در حمام انگشترش را به او سپرده بوده و او آن را در موهاى سر خود وى كه از شانه گرفته بوده پيچيده در سوراخ جرز بالاسرش ، همانجائى كه سر و تن ميشسته فرو كرده است و با پيدا شدن انگشتر كه رمال در اندك زمان داراى چنان شهرتى مىشود كه راه به مصاحبت سلطان پيدا مىكند .\r\nاز حسن اتفاق در خدمت سلطان هم چند جوابش به حقيقت ميپيوندد ، تا آنجا كه از محارم و مقربان گرديده انيس سفر و حضر او مىشود ، اما سلطان هميشه درصدد امتحان قاطعى از او بوده ، تا روزى كه در بيابانى پيشاپيش رمال اسب ميتاخته ملخى به قرپوز زينش مينشيند كه همان را وسيلهء آزمايش او قرار داده و عنان اسب كشيده تا رمال ميرسد و مشتش را به او نشان داده از او ميخواهد بگويد كه در آن‌چه مىباشد ؟ ! رمال كه در اينجا به سختى دچار مشكل شده بوده با درماندگى تمام مدد از خدا ميخواهد و بىاختيار و به صورت حديث نفس با خود ميگويد : يه بار جستى ملخه ، دوبار جستى ملخه ، آخر به شستى ملخه ! كه موجب يقين بيشتر سلطان بر غيب‌بينى او گرديده مرتبه‌اش افزون مىكند .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nكتاب‌بينى ؟\r\nاز ديگر امور اين رشته ، يعنى فال‌بينى يكى هم كتاب‌بينى بود كه به صورت فال براى مراجعين حرف بزنند و مقدمه‌اش آن‌كه ابتدا اعداد حروف ابجد كبير و ابجد صغير « 6 » را بياموزند و سپس احوال و خواص بروج دوازده‌گانه و ستارگان بدانند و پس از همه كه زيركى و صيابت نظر داشته تا با چه كسى چگونه و از چه طريق حرف بزنند .\r\nصورت كار نيز به اين احوال كه ابتدا اسم كتاب‌خواه و اسم مادرش پرسيده عدد اسم‌هايشان با هم جمع و سپس دوازده دوازده طرح و هرچه بماند برج و ستارهء صاحب فال معلوم بكنند .\r\nبه مثل اسم فال‌خواه احمد و اسم مادرش اختر و احمد كه ( الف ) آن به حساب ابجد صغير يك و ( ح ) آن هشت و ( م ) آن چهار و ( د ) آن چهار و جمعش هفده و پس از طرح دوازده ميماند پنج و اختر ، ( الف ) آن يك و ( خ ) آن ساقط كه با طرح دوازده ، دوازده چيزى اضافه نميآورد و ( ت ) آن چهار و ( ر ) آن هشت و جمعش سيزده و پس از طرح دوازده ميماند يك ، و يك و پنج كه از احمد ميماند مىشود شش و طالع صاحب فال برج سنبله كه برج ششم از بروج نجومى كه به فارسى سنبله مىباشد و از برداشت طبيعت و احوال سنبله احوال و طبيعت صاحب فال روشن شده توضيح ميدهد .\r\nبايد گفت اين زايجه با برج تولد متفاوت بوده ، كه چه بسا صاحب فال كه در اينجا طالعش مطابقت با برج سنبله نموده در برج غير سنبله متولد شده باشد و بسا هم كه مطابقت بكند ، لاكن دستمايهء اين طالع‌بينى استخراجى گفته شده ،\r\n\r\n\r\n","description":"","footnote":"\r\n( 6 ) . طرح شده از ابجد كبير به مثل كه « خ » در ابجد كبير عددش 600 و چون دوازده دوازده طرح شود چيزى اضافه نمىآيد و آن ساقط خوانده مىشود . يا « غ » در ابجد كبير عددش 1000 است و چون طرح شود 4 باقى مىماند .\r\n","page_name":" 178 ","page_number":178},
  {"content":"\r\n\r\nيعنى مبناى اسم خود و مادر مىباشد ، اگرچه طالع‌بينىهائى در ملل و فرهنگ‌هاى ديگر صورت دوم ، يعنى زمان تولد را اعتبار نهاده قبول كرده‌اند .\r\nپس چنانچه گفته شد اول لازمه‌ى اين كار دانستن اعداد حروف ابجد صغير ، يعنى طرح شده‌ى 12 - 12 از ابجد كبير به صورت زير مىباشد :\r\nالف / ب / ت / ث / ج / ح\r\n1 / 2 / 4 / 8 / 3 / 8\r\nخ / د / ذ / ر / ز / س\r\nساقط / 4 / 4 / 8 / 7 / ساقط\r\nش / ص / ض / ط / ظ / ع\r\nساقط / 6 / 8 / 9 / ساقط / 10\r\nغ / ف / ق / ك / ل / م\r\n4 / 8 / 4 / 8 / 6 / 4\r\nن / و / ه / ى\r\n2 / 6 / 5 / 10\r\nدر حروف ابجد ( پ ) و ( چ ) و ( ژ ) و ( گ ) كه حروف فارسى ميباشند حذف و حروف ساقط به حساب نيامده ، چه پس از طرح 12 چيزى باقى نميآورد و به حساب نميآيد و حروف چهارگانهء فارسى آن مانند ( پ ) و ( چ ) و ( ژ ) و ( گ ) كه ( پ ) ى آن ب و ( چ ) ى آن ج و ( ژ ) ى آن ز و ( گ ) آن ك منظور مىشود .\r\nپس از دانستن و به حفظ داشتن اسامى بروج دوازده‌گانه مانند حمل / ثور جوزا / سرطان / اسد / سنبله / ميزان / عقرب / قوس جدى / دلو / حوت و دانستن ستارگان آنها كه كدام برج داراى كدام ستاره ميباشند ؟ و دانستن اعداد و چگونگى كه هريك را چه عدد و احوال و اساميشان مانند : زحل / مشترى / مريخ / شمس / زهره / عطارد / قمر . و نسبتشان با بروج و اسامى و اشكال و ستارهء آنها به صورت زير ، و دو كوكب ديگر\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبه نامهاى رأس و ذنب بود كه به كار اختيارات ميآمد ؛ و اما اسامى و اشكال بروج :\r\nحمل ، در معنى فروردين ، به شكل گوسفند ، صاحب ستارهء مريخ .\r\nثور ، در معنى ارديبهشت ، به شكل گاو ، صاحب ستاره‌ى زهره .\r\nجوزا ، در معنى خرداد ، به شكل دو انسان متصل به هم ، صاحب ستاره‌ى عطارد .\r\nسرطان ، در معنى تير ، به شكل خرچنگ ، صاحب ستارهء قمر .\r\nاسد ، در معنى مرداد ، به شكل شير ، صاحب ستارهء شمس ( آفتاب ) .\r\nسنبله ، در معنى شهريور ، به شكل زنى كه دسته‌اى سنبله در دست داشته باشد ، صاحب ستارهء عطارد .\r\nميزان ، در معنى مهر ، به شكل ترازو ، صاحب ستارهء زهره .\r\nعقرب ، در معنى آبان ، به شكل عقرب ، صاحب ستارهء مريخ .\r\nقوس ، در معنى آذر ، به شكل مردى كه كمان كشيده است ، صاحب ستارهء قوس .\r\nجدى ، در معنى دى ، به شكل بز ، صاحب ستارهء زحل .\r\nدلو ، در معنى بهمن ، به شكل مردى كه با دلو آب از چاه ميكشد ، صاحب ستارهء زحل .\r\nحوت ، در معنى اسفند ، به شكل ماهى ، صاحب ستارهء مشترى .\r\nپس از آن دانستن احوال و ذات و صفات بروج و ستارگان آنها ، از طبيعت و سعد و نحس و منقلب و ثابت و ذوجسدين و عناصرشان از آتشى و خاكى و بادى و آبى و طبيعت اشكال تا با فال‌خواه و سئوالات و خواسته‌هاى او تطبيق كرده جواب بدهد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nاينك احوال و طبايع بروج\r\nحمل : از بروج آتشى . با ستارهء مريخ . از بروج منقلب . در طبيعت گرم و خشك و صفراوى . متردد و بىثبات كه با موافق و سازگار همطالع خود مثل صاحبان بروج آتشى و بادى و خاكى كه تقويت‌كننده و نگاه‌دارنده‌ى آتش مىباشد در دوستى و توافق و خير و شادكامى و ترقى و در دوستى و وصلت و مشاركت با صاحب بروج آبى كه مضر و خاموش كننده‌ى آتش مىباشد در رنج و ملال و عذاب و شكست و زيان « كه به همين نمونه بايد به ديگر بروج نظر بكند . » و از اخلاق : خوشگوئى و خندان‌روئى و خوش‌سخنى و خوب محاوره . سازگارى و نرم‌خوئى . پرروزى و پرسود و بركت . اطاعت و صبورى و بردبارى . علاقه‌مند به اشعار و نقل حكايات و جستجوگرى . . .\r\nثور : از بروج خاكى . صاحب ستارهء زهره . در طبيعت سرد و خشك و سوداوى . از بروج ثابته . با هيبت و نيروى بدنى و ضعف انديشه و عقل و باشد كه در نفس شرير و صاحب خدعه و مكر و دروغ و تلون مزاج و رغبت زياد به مباشرت . در افعال بدنى قوى و در امور فكرى كم‌توان . بسا كه در خدمت ديگران پربهره و سود و در كارهاى مستقل كم‌بهره كه محتاج فرماندهى و راهنمائى غير باشد . در شراكت و وصلت و دوستى و مصاحبت با صاحبان طالع آب و خاك و آتش شادمان و در پيشرفت و فايده و با صاحب طالع باد كه پراكنده كننده‌ى خاك مىباشد در غم و رنج و زيان و پراكندگى . . .\r\nجوزا : از بروج بادى ، صاحب ستارهء عطارد . در طبيعت گرم و تر و ذوجسدين در معنى دوحالته و دو شخصيته . در اخلاق و سازش با ديگران و از صفات خوشخوئى و خوشروئى و كريم النفس . از تأثير برج طالع سبكروح و اهل شوخى و مزاح و از تأثير ستاره انديشمند و امين و مشتاق و مستعد به آموختن علم و كتاب و هندسه و فلسفه و بخاطر ذوجسدين بودن دو روحه و دو شخصيته ، تا كدام‌يك غلبه داشته باشد . در بىثباتى و تغيير و تبديل زندگى ، مراوده و مشاركت و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nدوستى و مواصلتش با موافقين با طالع مثل صاحبان طالع باد و آتش و خاك در موافقت و با صاحبان طالع خاك در مخالفت و ناسازگارى و افتراق . . .\r\nسرطان : از بروج آبى ، داراى ستارهء قمر . سرد و منقلب و متلون در طبيعت آب . متغير الاحوال و زيرك و پر جنب‌وجوش . ناسازگار و تلخ‌زبان . ناخوشايند و كم‌دوست و پرخصم . در معاشرت و وصلت و پيوند و مشاركت با صاحبان طالع آب و باد و خاك مستفيد و بهره‌مند و پردوام و با صاحبان طالع آتش در خصومت و ناهمگونى و مفارقت . . .\r\nاسد : از بروج آتشى ، داراى ستارهء شمس . گرم و خشك و صفراوى و دموى . در احوال و صفات ، خوب هيأت و پرهيبت و پرغضب و متكبر . سخت‌دل و پرجرأت و شجاع . صاحب زيركى و مكر و خداع . بسيار نكاح و اندك فرزند .\r\nدر تسلط به ديگران و رياست‌طلب . در تحكم و مديريت و سرورى لايق و مستعد و در زيردستى و كهترى در نافرمانى و عذاب . با همطالع خود مانند صاحبان طالع آتش و باد و خاك در سازگارى و كامگارى و با صاحب طالع آب در رنج و ستيز و عقب‌ماندگى و زيان . . .\r\nسنبله : از بروج خاكى مكان ستارهء عطارد . سرد و خشك و سوداوى و ذوجسدين . در طبيعت و ذات گشاده‌روى و سخىنفس و خوشبوى و خوشخوى و سليم . صاحب استعداد حكمت و كتابت و علم و ادب و نطق و بلاغت و صفا و وقار . و همچنين در سبكروحى و حيله و دوستدار عيش و عشرت و لهو و لعب و فسق و فجور مقاربت ، تا تحت تأثير كدام‌يك از اثرات دوگانهء خود قرار گرفته باشد . با صاحبان طالع خاك و آب و آتش در مرافقت و خوب‌زيستى و موافقت و كام و با ضد طالع خود مثل صاحب باد در غم و رنج و نامرادى و ناكامى و خسار . . .\r\nميزان : از بروج بادى ، خانهء ستارهء زهره . گرم و تر و دموى و منقلب .\r\nخوش‌خلق و كريم و در طبيعت و ذات عاليمقام و در رتبه‌ى اديب و نديم ، يا\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاهل صنعت و هنر و زيبائى و نشاط . صاحب تدبير و انصاف و مروت و سلوك .\r\nخوشگذران و دوستدار عشرت و كامروائى و زيباپسند . با همطالع خود مانند صاحبان طالع باد و آب و آتش در موافقت و پيشرفت و شادى و كام و با ضد طالع خود مانند صاحب ستاره‌ى خاك در عداوت و ناسازگارى و زجر و ضرر . . .\r\nعقرب : از بروج آبى ، مكان ستاره مريخ . در طبيعت سرد و تر و بلغمى . با حالت غيظ و غضب و مشاجره و ناسلوكى و خصومت و منازعه . مردم‌آزار و خودآزار . كوتاه‌عقل و شرير و كوتاه فهم و بخيل كه بيش از همه به زيان جانى و مالى خود كار بكند و به همين خاطر كه دچار بسى مشكلات و بليات شود و بسا كه بخاطر بدخلقى و ناصبورى و خطا اطرافيان از خود دور بكند و بسا كه بخاطر تأثير سعادت برج ميزان و ستاره‌ى زهره و برج بعد خود يعنى قوس كه صاحب ستارهء عطارد مىباشد اين احوال در او تعديل يافته در اعتدال بوده باشد . با همطالع خود مثل صاحبان بروج آبى و بادى و خاكى در سازش و سود و با مخالف طالع خود يعنى صاحبان بروج آتشى در اختلاف و زيان و اين‌كه به مشكلات و ناخوشايندىهايش بيفزايد . . .\r\nقوس : از بروج آتشى ، خانهء ستارهء مشترى . گرم و خشك و صفراوى و ذوجسدين . خوب‌روى و خوب‌خوى و خوب‌كردار و خوش‌منش . بلندانديشه و صاحب فكر و صاحب نظر . سريع الحركت و بزرگ‌نهاد و پركار و داراى درك و گيرائى و لياقت در جميع امور . سخى و درستكار و انديشمند و آينده‌نگر . با تدبير و كياست . اديب و فاضل و اهل قلم و مطالعه . بىمكر و سخى و صديق و ناصبور و نازك‌انديش و عميق . متوسط در عفت و شهوت . با صاحبان و موافقان با طالع خود . مثل صاحبان بروج آتشى و بادى و خاكى در سازش و خوشى و توفيق و ترقى و نام ، و با ضد طالع خود مثل صاحبان طالع آبى در زيان و ناكامى و عدم پيشرفت و مذلت و عقب‌رفتگى . . .\r\nجدى : از بروج خاكى ، صاحب ستارهء زحل . سرد و خشك و منقلب .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nصاحب حدّت و غيظ و غضب و ادعا و خودخواهى و كبر و غرور تا آن حد كه هيچكس را در فهم و همسنگ خود نشناسد . تلخ‌مزاج و ناسازگار و پرمكر و بددل و حسود و حيله‌گر و پردشمن . بسيار غم و كم‌خرد و سريع الانقلاب و درشتگوى و با زخم‌زبان كه همه را برنجاند . با همطالع خود مانند صاحبان طالع خاك و آتش و آب در توافق ، آن هم نه به گونهء همزبانى و يكدلى ، بلكه بخاطر اجبار و احتياج و با مخالف طالع خود مثل صاحبان طالع باد كه هردو را جز غم و رنج و مصيبت و درد نبوده باشد . . .\r\nدلو : از بروج بادى و ثابته ، خانهء ستارهء زحل . گرم و تر و دموى . از اخلاق و صفات ، عفيف و سخى و حريص به زينت و تجمل و مال . شيرين‌زبان و خوش‌برخورد و محاوره . زيرك در هوش و زرنگ در كار . پيش‌برنده و فهيم .\r\nمايل به راحت و سكون . در آرامش قوىدل و دلير و هولناك و ناآرام و در اضطراب در دشوارى و شكست . با موافقان طالع خود مثل صاحبان طالع باد و آتش و آب در سعادت و ترقى و شادكامى و در مخالف با طالع خود مثل صاحبان طالع خود در رنج و ملال و زوال . . .\r\nحوت : از بروج آبى ، صاحب ستارهء مشترى . سرد و تر و بلغمى و ذوجسدين .\r\nاز طالع و اخلاق و صفات ، خوش‌طالع و پرروزى . خوش‌سخن و شيرين‌زبان . با لطف و عنايت و مهربان . خوش‌گذران و راحت‌طلب و جلالت‌دوست . صاحب ادب و بزرگى و عطا . امين و درستكار و خوب‌كردار . در وفاى به عهد و پاكدامنى و ورع ميانه . در آميزش و رفاقت و وفاقت و شراكت و مناكحت با صاحبان طالع آب و باد و خاك در دوستى و موافقت و خير و پيشرفت و ترقى و بركت و با صاحبان طالع آتش در نكبت و رنج و تنزل و مذلت و مفارقت . . .\r\nبروجى كه حسابگر و فال‌بين و هركه مثل آن خصوصياتشان را مطابقه با فال‌خواه داده حساب و كتاب باز مينمود . مثلا خصوصيات گوسفند « برج حمل » را از نرمش و سودبخشى و ديگر احوال مفيده‌ى وى را بر روى فال‌خواه گذارده بر\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nآن مطابقه مينهاد و برج عقرب را به طبيعت او ، همراه شناختى كه به فراست بتواند بر آن اضافه بكند .\r\nدر حاشيه از جهت توجه اهل اطلاع بايد گفت نظر منجمان در احوال بروج ، در ارتباطشان با اركان اربعه مخالف نظر عالمان علم نقاط بوده كه اينان آتش را در مرتبهء يكم و خاك را در مرتبهء دوم و باد را در سوم و آب را در مرتبهء چهارم دانسته ، در حالىكه عالمان علم نقاط ، آتش را بخاطر ميل به صعود داشتن و سبكى به نسبت ديگر اركان در مرتبه اول و باد را كه از آن سنگين‌تر است بعد از آن و در مرتبه‌ى دوم و آب را كه از آن سنگين‌تر است در مرتبه‌ى سوم قرار داده و خاك را كه از جمله سنگين‌تر مىباشد رتبه‌ى چهارم و پائين‌ترين جا داده است .\r\nلذا بر كتاب‌بين و حساب‌بين و هر مدعى علوم خفيه ، از رمل و اصطرلاب « 7 » و جفر و قيافه‌شناسى و كف‌شناسى و نجوم و غير آن بود كه احاطه به كليات اين مسائل داشته ، اضافه بر بسى دانستنىهاى ديگر ، مانند علم حروف ، علم اعداد ، شناخت نورانيات و ظلمانيات و جماليات و جلاليات ، ارواح و حواس پنجگانه ، سعد و نحس ، اتصال و انفصال ، عدم و وجود ، طالب و مطلوب ، شاهد و مشهود ، نطق و صموت ، حاكم و محكوم ، سواقط و نواظر ، اتفاق و نفاق ، حركت و سكون ، سهم الغيب و سهم السعادت ، تسليس و تسديس ، قوت و ضعف ، وتد و مايل و زايل ، استقامت و سستى و تزلزل ، حيات و ممات ، خير و شر ، نفع و ضرّ ، دفع و جذب ، حاصل و محصول ، عرض و عمق و طول ، اعضا و اندام و جوارح ، انسان و حيوان و معدن و نبات ، جان‌دار و بىجان ، محبت و عداوت ، انساب و اسباب ، اقدام و ترك ، اقطار و اضلاع و بسا و بسا دانستنىهاى ديگر كه در حوصلهء كتاب نميباشد و بطور خلاصه مدعى و عالم آن سلطانى بر مملكت و حاكمى بر مقر\r\n\r\n\r\n","description":"","footnote":"\r\n( 7 ) . ابزارى براى شناخت احوال و حركات آفتاب ، در تحرك و سكون و درجات آن .\r\n","page_name":" 185 ","page_number":185},
  {"content":"\r\n\r\nحكومت خود باشد كه تمام حدود و ثغور و زواياى محل تحت اختيار خويش و سكنه و زيست‌كنان آن ، از تاجر و كاسب و فرمانده و فرمانبر و زيردست و زبردست و اماكن و معابر و مساكن مردم آن از خود و بد و سعيد و شقى و نيكوكار و زشت‌كار و صورت زندگى و ممر معاش و دادوستد و متاع و حوائج و رافع حوائجشان بشناسد و اين‌كه در آن هر كار از كه بخواهد و براى هر خواسته و حاجت و سئوال رجوع به كدام جمع و كداميك از افراد آن بكند . علومى كه پيوست به هم و مادر تماميشان نجوم احكامى بوده براى هريكشان با استفاده از احكام نجوم كتابها و مستندات معتبر نگاشته شده ، تا كدام رهرو بتواند راهبر آن بشود كه به ندرت ديده ميشدند و در عوض رندان و جام‌بازان و زيركان طعمه‌شناس كه با استفاده از ساده‌دلى و اعتقاد و مشكلات روزافزون و چاره‌خواهى مردم در هر نقطه با اسامى مختلف به جيب‌كنى پرداخته ، زيادتر از بقال و عطار و نانوا ، رمال و حساب‌بين و طالع‌بين و فال‌بين و منجم و كتاب‌بين و جن‌گير و دزدگير و مثل آن ديده ميشدند .\r\n\r\nجن‌گيرى\r\nپس از ايشان آنهائى كه ادعاى احضار اجنه و ارواح و شياطين داشتهء كه به توسطشان مىتوانند بيماران صرعى و غشى و مانند آن را معالجه بكنند . به اين طريق كه پسر يا دختر نابالغى را كه دختر ارجحيت به پسر داشت پشت شمع ، يا چراغ يا طاس آب نشانيده طبق قانون انتقال فكر به اختيار اراده درآورده سئوالاتى را از ايشان جواب ميگفتند . به اين صورت كه مكان را از سروصدا و بياوبرو ممنوع و به كودك ميگفتند حواس خود جمع سخنان او نموده به مركز شعله‌ى شمع ، يا چراغ يا طاس آب كه سكه‌اى در آن مىانداختند نظر نمايد و شروع به خواندن اوراد و اذكار و كلمات عجيب‌وغريب ميكردند .\r\nچون حواس كودك كاملا تمركز ميگرفت ميگفتند الآن دو فراش جارو\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبدست آمده سلام ميكنند و جواب سلامشان داده بگو آنجا را جارو زده آب‌پاشى بكنند و سئوال از آمدنشان ميكرد . كودك كه مسخر و بقول امروزه هيپنوتيزم شده سخنان جن‌گير افراد مذكور را بنظرش آورده بود جواب مثبت ميداد و دستور ميگرفت تا بگويد فرش گسترده صندلى و ميزچه گذارده ، ميوه و شيرينى حاضر كنند و چون اينها نيز به نظر دختر ميرسيد ميگفت از قول او سلطان فلان را كه يكى از سلاطين اجنه ، مثلا سلطان كيكاهوش بود سلام رسانيده دعوت حضور بكنند و ميگفت الآن يك نفر كه قبائى بلند زردوز به تن و تاج كنگره‌دارى به سر دارد با چند نوكر و نديم حاضر مىشود كه با ديدنشان به پادشاه سلام بكند و چندانكه صداى سلام كودك كه به صورت لرزان كه دچار ترس شده بود شنيده ميشد ميگفت خوشامدشان ، كه به دهانش ميگذاشت گفته تعارفشان به نشستن و خوردن شيرينى و ميوه بكند كه اين كارها هم بقول دختر صورت ميگرفت . پس از آن دستور ميداد بيمار را كه ديوانه يا غشى بود حاضر نمايند و ميگفت به پادشاه بگويد چرا اين بنده خدا را آزار رسانيده بيمار كرده‌ايد و با تلقينات غيرمستقيم خود از او جواب ميگرفت براى اين‌كه يكى ، يا چند تن از ما را آزار رسانيده بايد تلافى بشود . مثل اين‌كه مثلا شب شنبه بدون بسم اللّه آب داغ بطرفشان ريخته ، يا اجاقش را خاموش نموده كه موجب تلفشان شده است و بايد مجازات بشود .\r\nدر اين وقت بود كه كار جن‌گير به ثمر رسيده از همراهان بيمار ميخواست ذكاة علاج و نياز احضار را پاى چراغ يا طاس بگذارند و اين بسته بدان بود تا مراجعانش چه كسان بوده ، چقدر مايهء جيب داشته باشند ، كه هرچه ميگذاشتند ميگفت كم است و اين در شأن و خونبهاى سلطان و مصدوم و مقتول آنها نميباشد ، تا آنجا كه بيش از آن تيغش نبريده نميتوانست اخذ بكند و آنگاه به كودك ميگفت از پادشاه درخواست عفو بكند و چون پذيرفته نميشد التماس بكند و در اين احوال ، باز تا ميتوانست طلب پول ، كه رضايت نميدهد مينمود و خواه و ناخواه كه صحنه به صورت حساس رسيده بايد كار جن‌گير و پرداختىهايشان به\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nنتيجه رسيده بيمارشان علاج بشود مقاديرى ديگر به كنار طاس يا شمع و چراغ ميرسيد و جن‌گير كه وضعش متغير و به خود حالت غمزدگى و التماس و بسا گريه ميگرفت از پادشاه طلب بخشايش مينمود و با قسم‌نامه كه كلمات و جملاتى نامفهوم بود و بلندبلند ميخواند قسمش ميداد ، تا سلطان نرم شده ، از سر تقصير بيمار ميگذشت و براى خاطرجمع كردن حضار و به كمال رسانيدن كار خود به كودك ميگفت بگو نان و نمك حاضر كنند و چون حاضر ميشد ميگفت به پادشاه بگو انگشت به نمك زده به زبان بمالد و لقمه‌اى از نان بخورد و چون اين كار نيز صورت ميگرفت ميگفت بگو نان و نمك بيمار را خورده‌اى و اگر از پيمانت سرپيچى كنى به زندانت خواهم افكند و حالت سلطان را از كودك سئوال مينمود ، كه اگر سلطان بداخم و غضب‌آلود ديده شده معلوم بود قول و قرارش غيرواقعى و هنوز بر سر انتقام مىباشد و اگر خنده‌روى و در حال خوردن ميوه و شيرينى نموده شده بود آشتى كرده خيالشان آسوده باشد كه بيمارشان خوب شده تا خطاى مجدد از او سر نزند به سلامت خواهد بود و در صورت اول كه شيشه بطرىاى آورده به دست گرفته به كودك ميگفت به سلطان بگو اين شيشه را وسط مجلس بگذارد و كودك كه كاملا مسحور شده ، بنظرش رسيده بود اطاعت سلطان را اعلام مينمود ، و ميگفت به او بگو خود و همراهانش درون شيشه بروند و چون داخل ميشدند ميگفت بگو درش با چوب‌پنبه محكم بشود كه اين نيز انجام ميگرفت و سپس چوب‌پنبه‌اى به دست راست و بطرى موجود را به دست چپ گرفته اورادى خوانده به آن فوت مينمود و چوب‌پنبه را در شيشه گذارده به دست سرپرست مريض ميداد و ميگفت تا آن را در جاى تاريك دور از دسترس و رفت‌وآمد قرار با پارچهء سياه رويش را بپوشاند و خيالش آسوده باشد كه همه قبيله و كس و كار پادشاه اجنه را با خودش در شيشه كرده ، تا خودش در آن را باز نكند از توى آن بيرون نتواند آمد و با انگشت سبابه و شست پلك چشمهاى كودك را خوابانيده ، نورش را خاموش و اگر طاس آب بود از جلووش\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبرداشته مشتى از آن به صورتش ميپاشيد و دستور ميداد تا خانه كسى با او سخن نگويد و مرخصشان ميكرد !\r\nالبته اين كار به همين مختصر خلاصه نشده كه ابتدا بايد وضع مريض و همراهان و ضعف و قوت مالى مراجعان ملاحظه بكند ، كه اگر كم‌مايه و بيش از حد انتظار نميتوانست دريافت بكند طبق داشت و نداشت به سلام و تعارف و خواهش تمنا و سپس به قسم آيه و بعد از آن به نان و نمك و نهايت به داخل شيشه نمودن به آخر مىرساند و اگر قابل دوشيدن و ميتوانست برايشان حساب‌هاى جدا باز بكند ، اخم پادشاه از هم باز نشده . جن در شيشه برو هم نبوده . مسلمان هم كه به نان و نمك و قسم آيه و پيغمبر و قرآن عقيده داشته باشد نبوده ، كه از طوايف ديگر و اضافه مينمود ، خدا كند لااقل جنّش از اهل كتاب بوده بت‌پرست و غير خداپرست نباشد كه كارش خيلى سخت بوده ، بايد پادشاه يك‌يكشان را حاضر نموده ، تا بتواند اصليشان پيدا نمايد ، و اين دلدارى به خود كه با اينهمه خدا كند هرچه باشد جهود نباشد كه جن جهود از همه جن‌ها بدكين‌تر و بىگذشت‌تر مىباشد ! و براى پيدا كردنش كه جلسات متعدد ، درخواست ميوه و شيرينى و قند و نبات و مرغ و خروس و تخم‌مرغ و زعفران و گاهى برنج و روغن مينمود و گوسفند براى قربانى كه بايد قبلا برايشان سفره‌هاى خصوصى رنگين پهن كرده بىآنكه بگويد براى چه كار ميخواهدشان دعوتشان نموده نمك‌گيرشان كند ، تا بعدا بتواند جلوى آنها توى طاس و چراغشان بياورد .\r\nبيمارىهاى اين جن‌گيرها كاملا نسوان و بسا زنان و دختران جوان كه از دو سه حالت نميتوانستند خارج باشند ، كه يا در اثر فقر و كم‌غذائى و سوءتغذيه و خوردن غذاها و قاتق‌هاى بىرمق سرد طبيعت ، مثل ماست و خيار و سركه و امثال آن همراه سردى طبيعت اناثيت دچار غلبه‌ى بلغم و مبتلا به تشنج و لرزش اندام و آب و كف از دهان آمدن و تغيير حالت چشم و فلج اعضا ميگشتند و يا مسائل عشقى و خواه و نخواه و علاقه و نفرت و رسوائى خودباختگى لازمه‌اش ميشد كه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nتصنعا غشى و مصروع و مثل آن بشوند .\r\nدر حالت اول دشوارىاى نداشت و تنها اطلاعات طبى مختصرى لازم داشت تا جن‌گير از پريدگى رنگ و سفيدى چشم و سردى بدن و احيانا عرق سرد و بىحالى تشخيص مرض داده ، پس از صحنه‌سازىهاى احضار و مقدمات جلب‌نظر خوردنىهاى سرد طبيعت را برايش غدغن و گرم‌مزاج‌ها را مانند عسل و دارچين زنجبيل و حلويات حار تجويز نموده و جهت ايز گم كردن « 8 » چيزى هم نوشته كه شسته از آن شربت عسل و شربت قند و گلاب و بيدمشك و امثال آن درست كرده بجاى آب بخورد و مطابق وسع ماليش كه حرز و حصار « 9 » ى هم نوشته تا همراه بكند و اطمينان صددرصد اين‌كه شفا خواهد يافت و همان هم شده معجز جن‌گير را سر زبانها مىانداخت .\r\nميماند حالت دوم كه اگر بتواند از محارم بيمار و اگر نتواند دستور لزوم خلوت با خود او داده زير پاكشى بكند كه بطور قطع هم ميتوانست پى به علل ببرد ، از آنجا كه اين گونه افراد از محارم مطمئن به حساب آمده ، تا آنجا كه بسا اسرارى را كه با آنها در ميان ميگذاشتند با نزديك‌ترين كسان خود مثل خواهر و مادر بميان نميگذاشتند . چه هم رازدار و غم خودشان بوده ميتوانستند عقدهء دل - برشان بگشايند و هم ميتوانستند چاره‌ى درد از ايشان خواسته بىآنكه ضرر به آبرويشان خورده لكه‌دار بشوند .\r\nمثلا اگر به شوهر پير يا غير دلخواه داده شده بود و كافى بود برايشان جن‌گير\r\n\r\n\r\n","description":"","footnote":"\r\n( 8 ) . به اشتباه انداختن ، گمراه كردن .\r\n( 9 ) . به معنى ديوار . خطى كه رياضت‌كشان موقع تسخيرات ، مانند تسخير جن با نك چاقو ، يا كارد به دور خود كشيده وسط آن نشسته ذكر ميگرفتند . همچنين غشىها را كه در هنگام غش به دورش حصار كرده . حصارى شناخته شده كه هركس مصروعى را در كوچه و هر نقطه در حالت غش مينگريست ، با ادعاى علاج نمودن كه الآن درستش مىكند ، مردم را پس‌وپيش كرده با چاقو به دورش خط ميكشيد .\r\n","page_name":" 190 ","page_number":190},
  {"content":"\r\n\r\nسفره‌ى ساختگى آصف ابن برخيا « 10 » كه حضورا خودش از او سئوال بكند انداخته جواب بياورد فلان جن به او عاشق بوده و چون به ديگرى سپرده شده ، تا خود و شوهرش را نكشد دست‌بردار نميباشد و شوهرش ترسيده طلاق بدهد . كه البته نه به اين سهولت و بلكه هفته‌ها خانوادهء دو طرف را معطل نموده برايشان اسباب‌چينى و هردفعه گوشه‌هائى از اسرار و نهانىهاى دو طرف و رمز و رازهايشان را كه از زبان زن شنيده بوده براى باور و صدق و يقين باز بكند . مثلا دفعه‌اى بگويد جنّش گفته است هردفعه شوهرش دستش به خال پهلوى راستش ماليده شود يك سال از عمر هردوشان كم مىكند و دفعه‌ى ديگر نشانى لك و ماه‌گرفتگى و جاى زخم و سوختگى و چيزى از بدن مرد كه در نهانىهايش باشد بدهد و از طرف جنّش بگويد كه همزادش با همين نشان ، يا نشانه‌ها اسير و در محبس او مىباشد كه اگر تا فلان وقت محبوب او را به او برنگردانده طلاقش ندهد به چهارميخش ميكشد كه اين هم ، يعنى شوهر زن هم از جسم و روح به چهارميخ كشيده مىشود ، و امثال اين تا كار به مراد بكند و اين طرفه حيله كه يكى از اين جن‌گيرها دربارهء دخترى كه بكارت به باد داده خود به غش زده بود :\r\nدختر يكى از سرشناس‌ها با جوانى رابطه يافته مهر بكارت زايل نموده ، تا عروسيش كه عقدش با كس ديگر خوانده شده بوده نزديك مىشود و ناچار كه خود را به غش و جنون مىزند .\r\nچون داروى و طبيب افاقه نكرده هر روز وضعش وخيم‌تر مىشود پيش جن‌گيرش مىبرند و جن‌گير كه به پنهان درك ماجرا از دختر نموده بوده ، پس از صحنه‌سازىهاى مقدماتى و اين‌كه مگر خود بدون واسطه جن او احضار كند كه نه از اجنه‌ى بىسر و پا و از مقامات عاليه مىباشد ، سفره گسترده ، قرآن و نان و\r\n\r\n\r\n","description":"","footnote":"\r\n( 10 ) . وزير حضرت سليمان كه از همه مكنونات مطلع بوده غالب علوم غريبه و سحر و جادو را به او نسبت داده‌اند .\r\n","page_name":" 191 ","page_number":191},
  {"content":"\r\n\r\nنمك در آن نهاده به احضار جن ميپردازد و كم‌كم كه احوال خود دگرگون نموده آن‌چه كه از دختر ، از خود به زمين كوبيدن و دست و پا زدن و چشم كج و كوله نمودن ديده شنيده بوده به اجرا درآورده نعش‌وار به زمين مىافتد و پس از دقايقى كه نرم‌نرم نفسش درآمده چشم باز مىكند و با تشر و پرخاش تمام از همراهان غشى ميخواهد تا خونش به گردنشان نيفتاده او را از خانه‌اش بيرون ببرند و با حال نزار ميگويد جنى به تن بيمارشان رخنه نموده كه تا اكنون نديده بوده و با خوردن آب دعاى داخل سفره و خواندن چند جمله دعا و گفتن چند اسم و به خود دميدن ، مثلا از خود دفع خطر مىكند . اما همچنان در اصرار اين‌كه مريض را بيرون ببرند . نقشش را چنان بازى مىكند كه مگر تنها او بتواند عزيزشان را از آن درد بىدرمان نجات بدهد و لذا با تقديم پيشكش لايق و منت زياد وادارش به علاج ميكنند و پس از چندى يكى از محارم دختر را خواسته با او چنين در ميان ميگذارد كه يگانه راه خلاص ، بيرون كشيدن جن مىباشد ، اما بخاطر درشتى و هيبت جن او را از هر عضو دختر بخواهد بيرون آورد آن عضو ضايع مىشود . مثلا اگر از چشمش درآورد كور و اگر از گوشش كر و از حلقومش لال و از بينىاش بينى دريده و زشت و از مقعد به همين صورت . تنها موضع بىضرر فرج او مىباشد كه بكارت او زايل مىشود و ميخواهد تا رفته و مشورت نموده جواب بياورد و نتيجه كه پاسخ مشورت هم جز اين نميشود كه كمترين ضايعه قبول بشود و به اين تدبير حل مشكل و حفظ حيثيت مىكند .\r\n\r\nآئينه‌بين\r\nآئينه‌بينى شعبه‌اى از جن‌گيرى بود ، با تفاوت آنكه جن‌گير احضار جن مينمود و آئينه‌بين احضار روح آدميان كه به كار پيدا كردن مال و گم شده و امثال آن ميآمد و حتما بايد توسط مديوم « 11 » انجام بشود ، در حالى كه جن‌گير ادعا داشت كه با بعضى از اجنه خود بايد روبرو بشود . به اين صورت كه آئينه‌بين مقدمهء كار را\r\n\r\n\r\n","description":"","footnote":"\r\n( 11 ) . كسى را كه واسطه و رابط گفت و شنيد قرار بدهند .\r\n","page_name":" 192 ","page_number":192},
  {"content":"\r\n\r\nاز آماده نمودن ذهن كودك ، با حرفهائى كه اول با بزرگترهايش زده ، سئوال و جوابهائى كه ميكرد فراهم نموده ، مثلا پرسيدن اسم گمشده ، يا فرارى كه مرد يا زن بوده . چند سال داشته . حرف رفتن و فرار را ميزده ، نميزده . اگر ميزده حرف كدام طرف را ميزده .\r\nاگر مال گم‌شده بود ، چه بوده ، چند تكه بوده ، از كجا گم شده ، چه كسانى در آنجا بوده ، غريبه ، يا خودى بوده ، چند نفر بوده‌اند و اگر فهميده‌اند ، از كجا آمده ، از كجا رفته ، روز يا شب بوده كه رفته ، يا گم شده است ؟ و در خلال آن كه هيچ مسأله‌اى نبوده ، الآن ، اين خانم دختر ، يا آقا پسر را پشت آئينه مينشاند ، يا ناخنش را سياه كرده سئوال مىكند ، و در عقبش تشريح صحنه كه ميگويد ستاره‌اى درخشيده از آن پادشاه اين كار حاضر شده كه بايد سلامش بكند و نوكرهايش كه عقبش مىايستند و چه و چه و در آخر كه فرارى يا گم‌شده ، يا دزد را حاضر نموده همه‌چيز را معلوم مىكند . حرفهائى كه لوح ضمير كودك شده ، به همان صورت جواب ميدهند . و در جهت پادشاهشان هم كه هر كار مربوط به يكى از پادشاه جنيان بوده كه بايد پادشاه همان حاضر بشود .\r\nچنانچه به ناخن شست اشاره شد ، عده‌اى هم بودند كه بجاى آئينه از ناخن شست كودك كه آن را سياه ميكردند استفاده نموده ميگفتند در آن نگاه بكند و پس از آماده نمودن صحنه و مقدمات كه به گونه‌ى زير تلقينات و سئوال و جواب آغاز ميگرديد :\r\nدر آئينه ، يا پشت ناخنت چه ميبينى ؟\r\n- چيزى نمىبينم .\r\nنه خير ! ستاره‌اى پيدا مىشود كه بايد خوب نگاه بكنى ؟\r\n- آره . مىبينم .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nحالا ستاره رفته چند فراش جارو بدست ميآيند ، بگو آنجا را آب و جارو كرده صفا بدهند .\r\n- گفتم ! دارند جارو ميزنند !\r\nبگو ميز و صندلى بياورند و رويش ميوه ، شيرينى بچينند .\r\n- حاضر كرده‌اند .\r\nبگو عقب پادشاه رفته با حرمت واردش بكنند ، و مىافزايد الآن پادشاه كه از همه بلندتر است و تاج به سرش است حاضر مىشود . سلام بكن و تعارف بكن روى صندلى بنشيند و از خوراكىها ميل بكند ، و بچه گفته و درخواست‌هاى از سلطان سئوال و جواب شروع مىشود .\r\nبگو گمشده ، يا فرارى را حاضر كرده بپرسد به كجا رفته ، الآن در كدام شهر و كدام خانه مىباشد .\r\n- او ! آوردنش ! مثلا دائى ، يا زن‌دائىام مىباشد .\r\nپس ، اول مثل جن‌گيرى در احضار جن ميگويد از حالش بپرسد و بعد از اين كه آزاد ، يا گرفتار است و الآن در كجا مىباشد ؟ و كودك ، هركدام را چيزى جواب ميدهد و در خصوص جايش كه محل ناشناخته‌اى توصيف مينمايد كه بستگى به تفسير آئينه‌بين از شنيده‌هاى همراهان دختر مىكند و براى از سر باز كردن سئوال آخر را كه تا چند روز ديگر برگشته يا پيدايش مىشود در پيش ميكشد و از بيننده ميخواهد به او بگويد با انگشت معلوم بكند و چند انگشت كه نشانه‌ى چند روز مىباشد جواب ميآيد و كارش با اين دلدارى كه هيچ تقلا تلاش نميخواهد بزنند ، خودش تا روزى كه گفته خبرش رسيده ، يا پيدايش مىشود آئينه بينى به آخر ميرسد .\r\nدر مال گمشده نيز به‌همين طريق ، لاكن اگر آئينه‌بين شنيده بود كه ظنّ مال‌باخته به خودىها ميرود بايد احتياط مينمود ، چه امكان داشت ( مديوم ) ، خويش و آشنائى را كه از زبانها شنيده بود و يا بنظرش آمده بود اظهار بكند و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمفسده به بارآورد و طريق ديگر اختيار مينمود ، اگرچه در گمشده‌ى افراد هم ، مخصوصا اگر دختر و زن باشد نبايد بىاحتياطيى بكنند .\r\nلازم به اشاره است كه در ارائه‌ى اين علوم نه همه جاهل و كلاش بوده در ميانشان دانشمندانى يافت ميشدند و در نفى و اثبات علوم مورد بحث كه نه هرچه به چشم و انديشه بيايد بايد پذيرفته و آنچه نيايد بايد نفى بشود ، كه چه‌بسا امور كه خلاف عقل و منطق و علم بوده اما وجود داشته باشند و اسرار و رموز خلقت بمراتب فزونتر از مكشوفات آن مىباشد ، چنانچه خيام انديشمند بزرگمان آورده كشفيات كنون معلوم مىكند :\r\n اسرار ازل را نه تو دانى و نه من * وين حل معما نه تو خوانى و نه من\r\nاندر پس پرده گفتگوى من و توست * چون پرده برافتد نه تو مانى و نه من \r\nو اين بنده نگارنده گفته‌ام :\r\n اندر بر مرگ زندگانى هيچ است * اندر بر مجهول معانى هيچ است\r\nگر دانش جمله‌ى جهانت باشد * اندر بر آنچه مى ندانى هيچ است \r\nو به فضولى ذاتى كه چه سرها در اين رموز برده ، چه آزمايش‌ها نموده ، چه حقايق كه از علماى آن دريافته به چه مكشوفات دست يافته‌ام . به همان عادت كه به ديگر احوال كنجكاو شده‌ام .\r\nپس گفته شد از بعضى افشاگرىها بايد اجتناب نموده ، طرق ديگر اختيار بكنند به دلايل زير :\r\nوقتى همسر كسى مفقود شده به آئينه‌بينى در گذر لوطى صالح مراجعه ميكنند و چون از سخنان بيننده بوى ناخوشايند استشمام مىكند آئينه را از دستش گرفته خود را از آن معذور ميدارد و شوهر زن قسم مىخورد كه اگر بغل كسىاش هم معلوم كند مسأله‌اى نبوده ، تنها ميخواهد زنده بودن نبودن او را و اين‌كه دچار حادثه‌اى نشده باشد حالى بشود ، اما وقتى كار را از سر گرفته كودك زن را نزد مردى كنار رودخانهء كرج اظهار مىكند ، فرداى آن خبرش در روزنامه‌ها منتشر\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمىشود مردى كه زنش را كنار رودخانه‌ى كرج با مرد بيگانه ديده بوده ، هردو را با كارد هلاك مىكند .\r\nماجراى دوم ، در مفقود شدن عليرضا پهلوى كه چون مراجعه به آئينه‌بين مىشود و او واقعه را به توطئه‌چينى نزديكان او عنوان مىكند « آن را كه خبر شد خبرى باز نيامد » گرديده ، ديگر اثرى از آئينه‌بين ديده نميشود ! و در گم شده‌هاى مال ، كه چه بسا توسط اهل خانه و نزديكان به سرقت رفته باشد . مثل پول جيب مرد وسيلهء زن و طلا جواهر از يكدگر و مشابه آن‌كه افشا كردنش موجب شرور و مفسده ميگرديد و در اينجا بر آئينه‌بين لازم بود كه از انديشه و تدبير استفاده نمايد و طريق زير در پيش ميگرفت .\r\nاگر در ورود مراجعان كه در اين وقت تمام اهل خانه با هم ميآمدند ، از فراست و طرز بيان و حركاتشان سارق را متوجه ميگرديد ، صورتى داشت و اگر نتوانسته بود صورت ديگر و به هردو حالت ، كه خلاف دزدى بدست غريبه كه در انظار و حضور همگان روشن مينمود ، در اينجا همه را از اطاق خود خارج نموده يك‌يك را خوانده ، در را از پشت چفت ميزد و به سئوال و جواب برميآمد و قبل از ورود به سخن كه به او اطمينان ميداد ، چنانچه راستش را بگويد و اگر برداشته اقرار بكند قول ميدهد نگذارد كسى اندكى به او شك بكند و دزد را معلوم مينمود .\r\nاقرار دزد به اين خاطر بود كه بىسابقه به آنجا نيامده از او سابقه‌ها و عجايب يك كلاغ چهل كلاغ شنيده بودند و ترس از اين‌كه اگر اقرار نكند ، مثل فلان و فلان پته‌اش به روى آب افتاده آبرويش خواهد رفت گردن ميگرفت و براى راه گم كردن ، اگر با همان نفر اول هم آئينه‌بين به نتيجه رسيده بود ، جهت راه گم كردن و بهم ريختن گمان شك‌برنده بقيه را نيز به‌همين طريق ، جداجدا و با بستن در و معطل نمودن و سئوال و جواب به اطاق ميكشيد .\r\nپس چون دزد را معلوم مينمود طبق شرايط زمان و مكان و نوع مسروقه به او\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nدستور ميداد آن را در كجا و به چه صورت پنهان نمايد و به مراجعين ميگفت اين از نوع دزدى است كه موكلش مخصوص و خودش بايد در حصار رفته معلوم بكند و اضافه مينمود كه حرف اين موكل بروبرگرد ندارد و جاى مالشان را نشانشان ميدهد به شرط اين‌كه از خود دزد كه چه‌كسى بوده نخواهند مطلع بشود كه از دو حال خارج نبوده ، يا به مالشان كار نداشته ، بيشتر دزدشان را ميخواستند معلوم شود كه عذر خواسته جواب مينمود و يا پيدا شدن مال را قبول ميكردند و برايشان مطابق وقتى كه براى جابجا كردنش با دزد معلوم كرده بود زمان معلوم نموده ، كه مثلا فردا ، يا روزوشب بعد آن مراجعه بكنند .\r\nاگر مراجعين از دسته‌ى اول يعنى در رابطه با دزد غريبه بود و براى آئينه‌بين سود چندانى نداشته اجرتش به همان قرار معلوم ، يعنى يك تومان و دو تومان خلاصه ميشد از آن‌كه امكان يافتن چندانى نداشته حرف آئينه‌اش گاهى درست و گاهى غلط درميآمد از طرف دومىها ميتوانست منافع زياد داشته باشد كه هم از دزد كه آبرويش را ميخريد توقع مينمود و هم از صاحب مال كه اطمينان كامل در عملش بود و هم از روى ارزش مال به اضافه‌ى درخواست خلعت و شيرينى كه پس از بدست آوردن برايش بياورند .\r\nنبايد شك كرد كه اين گروه از جامعه‌شناسان و زيركان مخصوص به خودى بودند كه به اين سهولت هم محل آن را تا موجب شك شود نشان نداده ، بلكه با گم و گيج كردن اوليه و نشانىهاى متفرقه از ساختمان خانه و مال كه از سارق شنيده بودند و دو سه جاى مختلف را معلوم كردن كه ممكن است در يكى از آنها باشد و با بميان آوردن حرف ( ملك ) نقّاله كه گاهى او جابجا مىكند نشان ميدادند .\r\nبا اسم ملك نقاله بايد گفت كه اين نيز يكى از حيله‌گرىهاى آئينه‌بين‌ها بود كه براى اين گونه امور عنوان ميكردند ، كه ملكى در ميان اجنه و روحانيان مىباشد كه اشياء را جابجا مىكند ، به همان صورت كه اموات را در قبرها جابجا\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nميكنند و براى قبولاندن اين سخن را داشتند كه گور آدميان همان‌جائى نيست كه دفن ميشوند ، بلكه پس از دفن ملكى به اسم ملك نقاله مىباشد كه اگر جايشان در آن قبر نباشد آنها را جابجا ميكنند . يعنى اگر مرده گناهكار باشد و در كنار پيمبر و امام دفن شده باشد بيرونش آورده آنجائى كه بايد جايش ميدهند و اگر ثوابكار باشد و در لجنزار دفن شده باشد بيرونش كشيده در گلستان يا در جائى كه آن گناهكار براى خودش معلوم نموده مكانش ميدهند . و اين اسم را هم در وقتى به كار ميبردند كه شك افراد به يك نفر به يقين پيوسته جز به اين طريق نميتوانستند از شكشان بيرون آورند ، كه اين نبوده برداشته ، كجا و كجا گذاشته است ، بلكه ملك نقاله بوده كه با صاحب مال دشمنى داشته ميخواسته سرگردانش كند ، يا دوستش داشته ميخواسته با او شوخى بكند ! چه اگر جز اين ميخواست عمل نموده برنده را معلوم و در آينه به نظر بيننده برساند شك نبود كه ميان زن و شوهر كار به نفاق و طلاق كشيده شده خانواده متلاشى ميگرديد و مانند اين‌كه وقايع ناگوار ديگر اتفاق مىافتاد .\r\n\r\nتسخير جن و رياضت‌كشى !\r\nآئينه‌بين‌ها و جن‌گيرها براى مهم جلوه دادن دانش خود كه كار هركس نميباشد سخنى دربارهء چله‌نشينى و رياضت داشتند كه بدون آن به آن دست نخواهند يافت . رياضتى كه بايد يك ( چلّه ) ترك حيوانى ، يعنى چيزهائى كه از حيوان بوده ، يا مايهء حيوانى داشته باشند احتراز بكنند . مثل گوشت و لبنيات و روغن و چربى حيوانى و عسل و هرچه كه از حيوان عمل آمده باشد و تا آنجا مسئله را بزرگ ميكردند كه حتى از حبوباتى كه در آنها جانور رخنه نموده يا احتمال آن در يكى از دانه‌هاى آن باشد دورى بجويند و از مصاحبت مردم و معاشرت با زن و فرزند و خانه و دكان كناره گرفته ، منزل كنار رودخانه يا دريا اختيار بكنند .\r\nسپس زير نظر و به دستور استاد و مراد و مرشد دست به رياضت بزنند و تا از عمل\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nرياضت منفك نشده مجبور به رفع حوائج نشوند براى خود خدمتكار معلوم بكنند و تا خطرى نيز متوجهشان نشده بتوانند از دست موكلين مزاحم و منع‌كننده جان بدر ببرند ، از مرشد خود استدعاى مواظبت بكنند و دستورات را كه موبه‌موى و بدون كم و زياد به عمل آورند .\r\nهمچنين در مدت چله‌نشينى بخاطر داشته باشند و به خود تلقين نموده بقبولانند كه ارواح و جنيان به سهولت تن به اطاعت نسپرده ، تا آنجا كه ممكن شود رياضت‌كش را با نمودن عوالم خطرناك و وحشتناك درصدد انصراف از دنبال نمودن برميآيند و رياضت‌كش بايد وحشت و فكر انصراف به خود راه نداده از هيچ حادثه نترسيده ، هيچ واقعه را واقعى ندانسته خاطر به طرفش نگرداند ، تا آنجا كه باشد بسان شيران درنده به او حمله بكنند و بدون حصار شروع به كار ننموده ، پا از حصار بيرون نگذارند و در آخر كه چنان آن كار را سترگ حساب بكنند كه برايش خطر مرگ قبول بكند . با داستانهاى زير كه راست و دروغ درباره‌اش داشتند :\r\n( حصار ) كه به اشاره در پانويس گذشت آن بود كه رياضت‌كش به دور خود در وسعت مناسب خطى با نك كارد پولادين به روى زمين كشيده در وسط آن به رياضت بنشيند و سعى داشته باشد در دوران رياضت از آن خارج نشده ، حتى عضوى از اعضايش مانند سر و دست و پا از آن برون نيفتد كه همان را جنيان قطع ميكنند و تمام كارهايش را از خوردن و خوابيدن و رفع حاجت در آن انجام دهد . و حصار در معنى ديگر قلعه و محصوره‌اى كه كسى جهت حفظ از دشمن براى خود بنيان بكند در اين خاصيت كه تا در آن باشد از گزند هر مخاطره مصون خواهد بود .\r\nوجوب كشيدن نيز به اين خاطر كه جنيان به سهولت تن به فرمان رياضت‌كش نداده نميخواهند تمكين آدميان نموده به اختيارشان گردن بنهند و رياضت‌كش كه غرض از رنج و رياضتش اين بود كه يكى يا چند تن از آنها را\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nتحت اطاعت و فرمان درآورد و برتر از اينها تسخيرگران كه ميخواستند تسخير يكى از ستارگان بكنند و سيد عليمحمد باب را كه يكى از آنها ميگفتند و نشانهء ادعايش به مهدويت و در ورود به درگاه خدا بودن همين كه مدتى در زير آفتاب سوزان بوشهر سر برهنه به رياضت تسخير آفتاب نشسته عقلش زايل شده بود .\r\nاز تكاليفش پاكيزگى و طهارت و صوم و صلوة و اعتقاد به خدا و رسول و ائمه‌ى اطهار و كم خوردن و كم خوابيدن و اين‌كه حصار خود حفظ بكند . چه با اندك تخطى و پا بيرون گذاردن از آن رياضتش باطل مىشود و جنيان كه همه سعيشان در بيرون كشيدن از حصار ميباشند و براى آن‌كه به حيله‌هاى گونه‌گون متوسل ميشوند :\r\nابتدا تجسم پولهائى كه بيرون حصار از او دلربائى ميكنند و سپس زيباروئى كه به او چشمك مىزند و البته هركه را به نسبت سن و سال و تمايلات تا به چه چيز فريفته بشود و هرآينه از اين دو نلغزيده از حصار خارج نشد ، صور وحشتناك بر او ظاهر ميكنند . مثل باد و باران شديد و طوفان و گرد و غبار و گردباد هولناك و آنچه كه وى را مجبور به گريز و پناه بردن به طرف مأمن و پناهگاهى خارج از حصار بكند و چون اينها نتوانستند اثر بكنند خود را به صورت جانوران خطرناك از گزنده و خزنده و دونده و پرنده و درنده و اشباح مهيب درآورند . از آنجا كه به قول خودشان يعنى جن‌گيران ايشان گروه « يتشكل به اشكال مختلفه » بوده ميتوانستند خود را به هر شكلى كه بخواهند چهره بدهند .\r\nهمه به اين خاطر كه رياضت‌كش را از ادامه‌ى كار بازداشته ذكر و ورد را قطع بكند ، از آنكه هر كلمه يا جمله‌ى ذكر تازيانه‌اى بود كه به تنشان خورده وادارشان به اطاعت از رياضت‌كش مينمود و نميخواستند چنان بشود ! و اينك تا مرتاض تا چه حد مسلط بر خويش و در اطاعت و ياد سفارشات مرشد بوده كه اعتنا نداشته كار خود ادامه بدهد ، يا در يك صحنه بىتاب شده ، فرار ، يا غش و ضعف نموده عمل قطع بكند . چنانچه بعضى از ايشان را مىگفتند كه در اثر\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nسماجت و از سر گرفتن كار هم خود و هم مرشدشان بدست اجنه تلف شده ، فقط خادمشان ، تا خبرشان آورده عبرت ديگران ، تا درصدد اين كار برنيامده اذيتشان نكنند زنده مانده بود و چه داستانها كه از آنها در چنته داشته بمناسبت تعريف ميكردند ، و اما آنها كه فقط به تنبيهشان قناعت شده بود ؟\r\n\r\nمناظرى كه براى رياضت‌كش رو مينمود !\r\nبنا به اقوال شيخ حسن نامى كه به كار رياضت پرداخته و تا شب سى و نهم آن را با موفقيت به پايان ميبرد و آخر شب كه هيولائى بر او ظاهر شده امر به برچيدن بساط و پى كار خود رفتن مىكند و او كه توانسته بوده تا آنجا مقاومت كرده مناظر و خطرات را پشت‌سر بنهد اعتنا ننموده ادامه ميدهد و ناگاه هيولا را مينگرد كه قد كشيده بلند شده تا سرش محاذى ستيغ كوهى كه او در پايش مشغول رياضت بوده ميرسد و آنگاه دست برده قله‌ى كوه را از جا كنده بر سر او مىافكند و در اينجا بوده كه عنان خوددارى از كف او بدررفته بيهوش شده عملش باطل مىشود .\r\nسيد عزيز روضه‌خوانى بود كه نصف سرش بىموى و نيمه‌ى ديگرش موى بلند آويخته بود تا آنجا كه آن را بهم فشرده زير عمامه پنهان مينمود و از قول خودش ميگفتند كه در كار رياضت تنبيه شده جن‌ها به آن صورت درش آورده‌اند ، در يكى از شبهاى رياضتش عده‌اى بر او ظاهر شده چون هر حالت به او ظاهر ميكنند اعتنا ننموده از نهيب‌ها و تغيّر ، تشددها و شير و ببر و پلنگ‌هايشان هم نترسيده عمل خود دنبال مىكند يك‌يك از همدگر بالا رفته نفر آخرين از روى زيرى خود كه طولشان از دودكش كوره‌پزخانه بلندتر شده بوده خم شده پس گردنش را گرفته و برخاسته و از همانجا رهايش مىكند كه نيمهء راه سيد دچار غش شده سرش از حصار بيرون مىافتد و كنارش جمع شده شوراى نوع از ميان برداشتن او تشكيل ميدهند و يكى از ميانشان ميگويد چون سيد است و\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nذاكر اولاد رسول به‌همين قناعت كنيم كه نيمى از سرش را تراشيده ، نيمه ديگرش را به حال خود رها بكنيم و همان كار ميكنند .\r\nروضه‌خوانى كه به سيد نيم كاكل معروف بود و به همان خاطر بازارش رواج و منبرش از ديگران زيادتر بود كه ميگفت روضه‌هايش را همان جن كه دوستش بوده ، مانع كشتنش شده يادش ميدهد . كه شايد هم رياضت و تراشيده شدن سرش هم ساختگى و نيمه سرش به مرض ريختگى مو دچار شده بود .\r\nخياطى به نام نورعلى كه به رياضت مينشيند و روز هفدهم رياضتش بوده كه چون از هيچ تطميع و تهديد و حادثه موقوف نميكند مرد بىچشم و دهانى بس درازاندام كه چهار دست و سه پا داشته به كنارش بر تپه‌اى ايستاده از آلتى چونان چنارى كهن شروع به بول نمودن مىكند چنانچه نهرى بزرگ از بلندىاى فرو ميريزد و طولى نميكشد كه بولش به صورت دريائى اطراف حصارش را فرا گرفته بالا و بالا آمده تا آنجا كه در وسط حصار خود را در بن چاهى مينگرد كه ديواره از آب داشته باشد و ناگهان آب از سر آن شروع به فرو ريختن مىكند كه از ترس غيه‌اى كشيده از هوش رفته بجاى بدست آوردن جن براى تا آخر عمر دچار سلسل البول « 12 » مىشود !\r\n\r\nدعا و كلمات حصار\r\nو اينها بود كلماتى كه بايد پس از آماده نمودن جميع ما يحتاج خورد و خوراك و عطريات و دودكردنىهائى بنام بخورات كه بايد به كار ببرند ، موقع حصار كشيدن به صداى بلند به زبان بياورند :\r\nبسم اللّه الرحمن الرحيم . پيش ، محمد صل اللّه عليه و آله . پس على عليه السلام . دست راست امام حسن عليه السلام . دست چپ امام حسين\r\n\r\n\r\n","description":"","footnote":"\r\n( 12 ) . بول ريزش بىاختيار .\r\n","page_name":" 202 ","page_number":202},
  {"content":"\r\n\r\nعليه السلام ، كليد داود ، قفل سليمان پيغمبر نگهبان پاك‌ذات ، لا إله الا اليه محمد رسول اللّه ، يا حافظ يا حفيظ ، يا ناصر ، يا بصير ، يا رقيب ، يا وكيل ، يا اللّه ، يا اللّه ، عليقا ، مليقا ، خالقا مخلوقا كافعا ، مرتضى به حق يا بدّوح و به حق و ننزل من القرآن ما هو شفاء و رحمة للمؤمنين . صالالو ، سارور ضاتن . دودعوة رد بليته در رجال الغيب . به حق محمد صل اللّه عليه و آله . كو سليمان ابن داوود عليه السلام .\r\nو اينها بود يكى از مطالب تسخير جن كه در ايام چله‌نشينى به تعدادى كه مرشد دستور داده از هفت هزار مرتبه كمتر نبود ، بايد در شبانه‌روز ذكر بكنند .\r\nذكرى كه مطابق جن مورد نظر از مسلمان و غير مسلمان متفاوت بوده ، به ذكر مسلمان آن اشاره ميكنيم و اول دعوت از آنها كه بدينگونه خطاب ميشوند :\r\nاجب دعوتى يا سرع الاجابة من حضرك و من حضرتى و من اعوانك و اولائك و بعزة العزت و ضياء النور المنثور و بالامم المقدس و بالفضل المدوّس و النور القائم و الفصيح المتعال و رب عثمثال و بر زبال خططال اسرع اسرع .\r\nعجّل عجّل فج و رواحك و ظهّر فعلك برحمتك يا ارحم الراحمين .\r\nو اين بود درخواستى كه همراه قسمنامه به خواهش تمكين از ايشان برميآمدند به اضافه‌ى اوراد و اسامىاى كه رياضت‌كش بايد ذكر بكند .\r\nو من يستمهول يا ملك سماسائيل ابن شمخائيل و عزيمة و علامة فخريان ملك هند . كلام بشمخ يا بهموش اوهيا بنى اسرائيل به حق غايب و حاضر الهم قفطيطوسى مدخلا بنقش خاتم سليمان ابن داوود عليه السلام ورع ملك و عزيمة كل يستمهول يا ملك عقد آذرينه و جوكنّ بركنّ مهرا اسرا كمال عقدشان عقدتكم و جشكم به حق سليمان ابن داوود عليه السلام - ريقياس مسموعى يدعوسا كلام كردوش زرق زرق يتتبة ياه ياه بوه بوه مثله مثله برش و كل خاتم به حق حاضر و غايب و حاجب .\r\nبايد ملاحظه نمود كه در جابجاى كلمات نام موسى و داوود و سليمان گنجانيده شده ، كه نباشد مگر اين سرهم بافته‌هاى يهوديان بوده كه نام موسى و\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبزرگان يهود را در اذهان جاگير و همه‌چيز را از آنان بشناسانند و هم سر مسلمانان را به خرافات و مهملات امثال اين سرگرم بكنند ! !\r\nبهر تقدير سر جن‌گيرها و آئينه‌بين‌ها بسيار شلوغ و كارشان رواج بود و دسته دسته به مراجعه ميآمدند . بيمارداران غش و صرع كه به طبيب و دوا اعتقاد نداشته مرضشان را از طرف جن‌ها دانسته كه بايد به جن‌گير مراجعه كرده سر طاسشان بنشانند و برايشان دعاى رفع جن بگيرند و اگر با دانشى هم يافت ميشد كه ميخواست براى مريضش به طبيب مراجعه بكند ، برايش ده‌ها نه و نوى و عذر و مسئله تراشيده كه مثلا خودشان ديده شب چهارشنبه آب از درگاه اطاق به وسط حياط پاشيده ، يا آتش سر قليان مادر شوهرش را با آب خاموش نموده ، به هر صورت مانعشان ميشدند . مخصوصا سرآئينه‌بين‌ها كه شلوغ‌تر از سر جن‌گيرها بود كه اينها ميتوانستند هرگونه سئوال را جواب داده ، گم‌شده‌هايشان را از آدم و مال پيدا بكند . على الخصوص دزدزده‌ها كه مراجعاتشان زيادتر از همه بود ، از آنجا كه به كميسرى « 13 » و نظميه « 14 » وتأمينات « 15 » اعتماد نداشته ، چه‌كسى را نشنيده بودند كه از طرف آنها به مالشان رسيده باشد و در عوض كه به قول ( هرچه از دزد بماند گير رمال مىافتد ) بايد به همان مقدار و بلكه زيادتر از آن به اين و آن داده دوندگى بكنند .\r\nچنان كه گفته شد تسخيراتى هم بود كه در سطح وسيع‌تر و رياضت و خرج و زحمات زيادتر ، بر روى ستارگان انجام ميگرفت .\r\nتسخيراتى مطابق خواسته و علاقه‌ى رياضت‌كش كه اگر بزرگى و مال و مقام و نام و حكومت و سلطنت و قبول دعوى و مانند آن ميخواست بايد تسخير آفتاب بكند ! ! و اگر علم و عزت و جلالت آن ميخواستند تسخير عطارد و به اين حساب براى غلبه بر دشمن تسخير زحل و جهت طى الارض تسخير قمر ، و در غلبه\r\n\r\n\r\n","description":"","footnote":"\r\n( 13 ) . كلانترى .\r\n( 14 ) . شهربانى .\r\n( 15 ) . آگاهى .\r\n","page_name":" 204 ","page_number":204},
  {"content":"\r\n\r\nشهوت و هوسرانى و ميل به خوشگذرانى تسخير زهره ، در اين خيال كه با يارى آن هركه را بخواهد و ميلش به هركه بجنبد در اختيارش قرار خواهد گرفت و روزگارش كه جز به عيش و كامرانى نخواهد گذشت . در اين خيال كه ستاره‌ها ، مثل خورشيد و ماه و زهره و مريخ و عطارد و غيره هركدام آدمهائى هستند گنده منده‌ى گردن‌كلفت كه با چند چرت و پرت به اطاعتشان درآمده توسطشان دنيا را به اختيار درميآورند ! ( زهى تصور باطل ، زهى خيال محال ) و چه سبك‌مغزانى كه در گوشه كنار پيدا ميشوند ! ! و فايدهء تسخير جن اين‌كه جن مسخر شده به اطاعتش درآمده به طرفة العينى خواسته‌هايش به عمل خواهد آورد و هرچه بخواهد و به هرچه ميل نموده طلب كند برايش حاضر ساخته و بالاتر از صد نوكر دست به سينه به خدمتش خواهد بود و هرگز كه براى معاش درمانده نشده ، تا زنده باشد رزقش از جاى بىگمان خواهد رسيد . علاوه بر اينكه هر سئوال بدون جواب را جواب داده ، هر راز پوشيده را برايش آشكار و هر مشكل لاينحل را برايش حل و در كل امور راهنمايش مىباشد ! و البته كه چه بهتر از اين كه با چهل روز و اگرچه ده چهله رنج رياضت ، به اين مواهب دسترسى پيدا كند .\r\nچند چهله براى اين آورده شد كه در ادعاهايشان اين بود ، كه مثلا پنج و ده و بيست و زيادتر چله‌شان خراب شده تا توانسته تمام بكنند .\r\nادعائى كه اين نگارنده حتى از يك تنشان صدق مقال و امر خارق عادت نشنيده ، نديده ، جز اين‌كه در احضارات و نشان دادن دزد و گمشده مطابق تسلط بر ذهن و روح مديوم ( واسطه ) توانسته آن هم ، به صورت منفى كه همه احضارهايشان قابل اعتماد نبوده عرض هنر بكنند .\r\n\r\nجن پينه‌دوز !\r\nتسخير جن براى رياضت‌كشان مشابه صيد ماهى معلوم شده بود ، در اين معنى كه\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nصياد تور خود در آب پهن مىكند تا چه ماهى و چه نوع از آن از بچه‌ماهى ، تا ماهى بزرگ و شاه ماهى كدام به تورش بيفتد و رياضت‌كش تا كدام جن ، از بىكفايت و بىكاره و بىخاصيت ، تا كارآمد و شاه اجنه نصيبش شود ، و به‌همين خاطر هم كه چون در جواب و نشان دادن‌هاى احضارهايشان پاسخ غلط ميآمد ميگفتند جن‌ها هركدامشان داناى به حال و جوابى ميباشند و جنى كه احضار شده بىاطلاع از آن بوده ، بايد تجديد بكنند و به‌همين بهانه از سر باز ميكردند و اين داستان كه برايش ساخته شده بود :\r\nوقتى رياضت‌كشى پس از زحمات زياد جنى به تورش خورده جلويش سر تعظيم فرو ميآورد و جن‌گير كه چنان مىبيند شادان و خوشحال كه به گنج‌هاى گران دست يافته است از جن ميخواهد كه به فوريت خزينه‌ى سلطان را برايش حاضر بكند . جن كه چنان دستور ميشنود سر خجالت به زير افكنده ميگويد سرور من درست است كه ما به هرجا ميتوانيم رخنه نمائيم و هركار را به طرفة العين انجام بدهيم . لاكن هر كداممان مصدر كارى بوده تنها در رشته‌ى كار خود ميتوانيم قبول فرمان بكنيم و من پينه‌دوز جن‌ها بوده ، تنها ميتوانم به چارقت « 16 » اگر پاره شد پينه بزنم !\r\n\r\nحيله‌هاى رمال‌ها و جن‌گيرها\r\nبه هر تقدير اين جماعات ، البته سواى شيادها و دزدهاى بىجا و مكانشان كه صداى سوت سوتك داخل كفششان را از زير چادر روى زانوى خود و مشترى صداى جن خوانده براى رفع ضررشان نقدينه ، طلاآلاتشان را ميربودند . و آنها كه زيورآلات زنان را براى افسون كردن گرفته مشتى سنگ‌ريزه به جايشان ريخته\r\n\r\n\r\n","description":"","footnote":"\r\n( 16 ) . چارق ؟ كفشى از پوست تازه از جسد گاو يا گوسفند كنده كه روستائيان ، يا چوپانها به پا كشيده ، لبه‌هايش را با ريسمان به‌هم آورده در خود پا خشك ميكردند .\r\n","page_name":" 206 ","page_number":206},
  {"content":"\r\n\r\nبراى چند روز دستور پنهان نمودنشان داده ميدزديدند و امثالشان ، هوشمندانى بودند كه گره‌گشائىهائى داشته ، بدون بروز مفسده حل معضله‌ها ميكردند ، به نمونه‌هاى زير :\r\n\r\nمعلوم كردن دزد ؟ !\r\nوقتى در منزل قوام الدوله سرقت جواهرى واقع مىشود و چون دزد ، خانگى و جمعيت كلفت و نوكر زياد بوده امكان تهمت به همه ناممكن و در صورت معلوم نشدن دزد كل خدمه گرفتار و به زير شتم و ضرب و چوب و فلك ميرفته‌اند رمالى خبر كرده ماجرا را در ميان ميگذارند و رمال تماميشان را احضار نموده نشانيده ، جلويشان به تعدادشان تركه‌ى تازه طلبيده همه را يك قد مىكند و سپس پوست قسمتى از همه چوبها را تراشيده بر آنها خطوطى كج و معوج يك شكل نوشته ، با صداى بلند مهيب چيزهائى بر آنها خوانده قسمشان ميدهد دزد را معلوم بكنند . پس از آن همه را سرپا نموده رو به قبله به صف مينمايد و يكىيك چوب به دستشان داده كه برده فردا بياورند و دوباره شروع به خواندن قسمنامه با كلماتى نامفهوم نموده خطاب به چوبها ميگويد به حق اسامىاى كه قسمتان دادم هركدامتان پيش دزد جواهر ميباشيد به اندازه‌ى بند اول سبابه‌اش دراز بشويد و جلويشان به پيشكار قوام ميگويد براى فردا اطاقى كه در آن ظرف فلز نباشد آماده بكنند و فردا پس از آنكه در دو نوبت همگى را يكىيكى به اطاق ميطلبد جواهر را تسليم مىكند !\r\nدر اين ماجرا كه همه اسباب‌چينىهاى بر روى چوبها از تراشيدن پوست و به جايشان چيز نوشتن و قسمنامه خواندن و هيبت و صلابت نشان دادن و اطاق بدون ظرف فلز خواستن و غير آن همه ساختگى و پيدا شدن جواهر به اين خاطر بوده كه رباينده كه تا آخر هم معلوم نشد و مشخص ننمودنش را هم رمال شرط كرده بود از ترس رسوا شدن به مقدارى كه گفته شده بوده ، يعنى به اندازه‌ى بند\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاول سبابه‌اش از سر چوب كوتاه مىكند . دو نوبت خواستن خدمه هم به اين خاطر بوده كه چون با كوتاه ديدن چوب دزد معلوم مىشود بتواند از او مطالبه نمايد و او هم مجال پس آوردن داشته ، قضيه لوث بشود .\r\n\r\nدزدگيرى دوم !\r\nوقتى تعدادى ظرف نقره از سفارت روس مفقود مىشود و براى پيدا كردنشان آئينه‌بين مىبرند . آئينه‌بين عمل را به عذر اين‌كه چون صاحبشان غير مسلمان مىباشد و جن غير مسلمان را بچه طاقت ديدن ندارد شخصا متقبل مىشود و همه كاركنان را خوانده اساميشان پرسيده مينويسد و به آئينه نگاه مىكند و ميگويد از نشان دادن دزد عذر خواسته‌اند ، لاكن اگر به خود مال قناعت بكنيد دستور داده‌اند و به ناچار كه قبول شده زمان عمل موكول به فراهم شدن وسايل مىشود .\r\nوسايل كار دو زيرزمين تودرتو بوده و ديگ سفيد كرده و خروس سفيدى كه زمان عمل با خود مىآورد . در اينجا باز خدمه را طلبيده جلويشان چيزهائى به صداى بلند خوانده به ديگ و خروس فوت مىكند و سپس به زيرزمين رفته در آن را به روى خود چفت زده پس از ربع ساعتى خارج مىشود و خطاب به حاضران ميگويد اميدوارم كه هيچ‌يك از شما دزد نقره‌ها نبوده باشيد و اگر هم بوده و نجات و آبروى خود ميخواهيد استغفار بكنيد ، كه در اينجا سروكارش ، نه با آدميزاد و بلكه با حيوان زبان‌نفهم يعنى با خروسى كه مشاهده كرديد مىباشد ، حيوان هم ملاحظه نميداند و ادامه و اضافه مىكند : ديگى كه بنظرتان رسيد در ته زيرزمين دوم دمر به روى دو آجر مىباشد و اسم‌هايتان با خروسى كه ديديد به زير ديگ و بايد يكىيكى رفته دست به پشت ديگ ماليده بيرون بيايد و با دست هركس كه خروس به صدا درآيد دزد نقره‌ها همان مىباشد و هركه هم به آن دست نكشد بىپول مىشود . پس از آن ميگويد به زيرزمين اول براى گوش دادن به صدا ميروم و از معاون سفير ميخواهد يكىيكى خدمه را بعد از آنكه نفر جلوتر از\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nزيرزمين بيرون آمد روانه بكند .\r\nيكىيكى رفته بيرون ميآيند و تا آخر كه صدائى از خروس شنيده نميشود ، اما ظرف‌ها پيدا شده آئينه‌بين نشانيشان را در استخر ميدهد و حيله‌ى در اين كار هم آن بوده كه پشت ديگ را آئينه‌بين بدون وقوف ديگران ، زمانى كه آن را با خروس به زيرزمين برده بوده با دوده سياه مىكند و كف دست‌هايشان را در برگشتن نگاه ميكرده ، واضح است دست از خود خاطرجمع‌ها سياه و كف دست دزد سفيد ميماند كه شاگرد آشپز بوده و در استخر ريخته بود تا در وقت مناسب بيرون آورد !\r\nدر اينجا زيركى قابل توجه آئينه‌بين اين‌كه ديگ سفيد پاكيزه نشان داده دور از نظر ديگران پشتش را سياه ميسازد ، و ديگر زيرزمين تاريك و دو زيرزمين تودرتو اختيار مىكند كه خود بتواند در زيرزمين جلو كه تا حدى روشن‌تر است نشسته كف دست‌ها را ديده و با دزد حرف بزند ، و ديگر بگوششان خواندن سخن بىپول شدن در نكشيدن دست ، تا حتما دست بكشد و اين اطمينان از روحيه خرافه قبولى مردم كه از خود خاطر جمع‌ها دست خواهند كشيد و دزد كه بىپولى را به درآوردن صداى خروس و بىآبرو شدن ترجيح مينهد .\r\n\r\nلقمه گلوگير\r\nديگر نيرنگ گلوگير كه تعداد مظنونين را به صف كرده براى هريكشان لقمه‌اى از نان گرفته بر آن كلمات خوانده به دستشان ميداد تا با هم به دهان بگذارند و كلمات خوانده شده را از اسرار و خفايا عنوان مينمود كه گلوى دزد را در فرو بردن لقمه بهم ميآورد و جلويشان ايستاده چشم به دهانهايشان ميگرداند و روشن بود دزد كه از خود نامطمئن و جماعتى را همراه دزدگير جلوى خود مينگريست نميتوانست به سهولت ديگران لقمه را فرو بدهد .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nقليان‌گردانى\r\nديگر عملى بنام قليان‌گردانى بود كه اين نيز به كار يافتن دزد ميآمد ، البته بسان عمل لقمه‌گير به كار دزدهاى خانگى كه دزدگير كوزه قليانى خواسته و افراد طرف سوء گمان را يك‌يك برابر خود نشانيده دستور ميداد همانند او با نهادن سر انگشت سبابه به زير لبه‌ى دهانه‌ى كوزه قليان آن را بلند نموده نگاه بدارند . همراه اين تأثير كلام قبلى بر روى نگاه‌دارنده كه با بردن نام دزد كوزه قليان به طرفى گردش مىكند و شروع به خواندن سورهء ياسين نموده با رسيدن به هر ( مبين ) از آيات او به درون كوزه ميدميد و به كوزه قليان مينگريست . و در اينجا نيز روشن بود با تلقينات قبلى و هول و ولاى رسوائى رسيدن نام . چون نوبت نشستن به رباينده رسيده اسامى افراد ، با مبين‌هاى سوره به زبان دزدگير ميگذشت با ترس رسيدن نام ، همچه كه اسمش ميرسيد قهرا لرزه بر اندامش نشسته ، هرچه هم كه خوددار و تمرين آرامش كرده بود ، لرزش و حركتى هرچند نامحسوس از خود به ظهور مىرساند !\r\n\r\nجن‌گيرهائى كه جن‌گيرهاى مزاحم را ميگرفتند ؟\r\nاز ديگر مراجعين به جن‌گيرها آنهائى بودند كه خانه‌هايشان مورد اذيت و آزار جن‌ها قرار گرفته بود ، مثل سنگ افتادن از طرفشان در خانه ، يا آتش‌پرانى يا جابجا شدن افراد ، يا اشياء ، يا حرف زدن و امر و نهى كردن و امثال آن .\r\nدر هر هفته و ماه سروصدائى برميخاست كه مثلا در فلان خانه در محله‌ى فلان به خانه‌ى يكى سنگ مىاندازند ، يا آتش ميپرانند ، يا با اهالى آن خوش و بش نموده يا اوقات‌تلخى ميكنند و يا جاى كسى را در خواب عوض كرده ، مثلا اگر در اطاق پايين خوابيده بود به بالاخانه‌اش برده‌اند و يا جاى اسباب اثاثيه‌شان را عوض كرده ، رختخوابهاى رختخواب‌خانه‌شان را به اطاق مهمانخانه برده ، يا صندوق رخت يكى را به اطاق كس ديگر ، يا در گنجه « 17 » ى فلان را كنده بجاى\r\n\r\n\r\n","description":"","footnote":"\r\n( 17 ) . دولابچه ، يا قفسه‌اى كه در ديوار يا جلوى يك درگاه ، يا طاقچه و زير طاقچه‌اى كار گذاشته شود .\r\n","page_name":" 210 ","page_number":210},
  {"content":"\r\n\r\nديگر كار گذارده . يا پول زير تشك يكى گذارده ، يا پول و طلاآلات كسى را برده . يا قربان صدقه‌ى يكى رفته ، يكى را مورد غضب و تهديد و تشر قرار داده ، يا آتش به خانه‌ى كسى انداخته ، بدون آنكه عاملينش ديده ، يا معلوم ، يا بتوانند معلوم بشوند و اكثرشان هم حقيقت گرفته بود !\r\nالبته اينها سواى راست و دروغ‌ها و يك كلاغ چهل كلاغ كردن‌هائى بود كه مثلا ، مانند از فلان گور در قبرستان ، يا تيون « 18 » حمام فلان ، شب‌ها صداى سوختم سوختم بلند مىشود . يا فلان‌كس كه بىوقت به حمام رفته بوده عروسى ، يا عزاى جن‌ها را ديده . بچه‌ى فلان زن زائو ، يا عروس فلان داماد را عوض كرده . يا زن فلان را برده از شوهرش كه به گوشش يكسره ميگفته‌اند طلاق او را خواسته . فلان نقطه‌ى خانه‌ى فلان‌كس را هرچه ميساخته خراب ميكرده‌اند !\r\nراست و دروغ‌هائى كه نه در آن زمان و در تهران رواج داشت ، بلكه بعدها و در اثر تحقيق و تجسس‌ها و مطالعات و سفرهاى به خارج ايران و برخورد با خارجيان و ديدن فيلم‌ها و خواندن نوشته‌هاى خارجيان در ميان ديگران هم مشابهاتشان هم ديده شنيده شد .\r\nمثلا خانه‌اى كه مورد غضب روحى « كه آنها جماعت نهانىها را روح نام مىبرند » يا جمعى از افراد قرار گرفته بوده كه هركس آن را مالك ميشده نابودش ميكرده‌اند ، و يا فلان جواهر را هركه مالك ميشده تلفش ميكرده‌اند ، و يا روح فلان‌كس علاقه بستگان به همسرش را از ميان برميداشته است . يا مشاهده‌ى شبحى كه در كنار تلاقى معبرى مانع حركت وسايل نقليه ميشده است و از اين قبيل . مثل روح انتقام‌كش و روح مددرسان و روح فتنه‌گر و روح راهنما و امثال\r\n\r\n\r\n","description":"","footnote":"\r\n( 18 ) . آتشخوان ، يا كورهء حمام .\r\n","page_name":" 211 ","page_number":211},
  {"content":"\r\n\r\nآن‌كه درباره‌شان كتابها نوشته شده فيلمها ساخته‌اند ، لاكن آنها كه مسموعات و مشاهدات و دريافتنىهاى اين بنده نگارنده را دربرداشته‌اند ؟\r\nدر ميان نوشته‌ها ، جن يا وسيله يا موكلى كه پس از رياضت به اطاعت كنت مونت كريستو درآمده وسيله‌اش انتقام از زن و دوستان خائن ميكشد . از كتاب تذكرة الاولياى شيخ عطار ، يا يكى مشابه آن‌كه عوارض پيرى به يقينش مشكوكم ساخته است ، گربه‌اى هميشه پاى درس شيخ يوسف نامى حاضر ميشده ، در خاتمه غيب ميشده ، ميگفته اين يكى از جنيان عاشق دروس و مباحثات او مىباشد .\r\nاز كتاب جام‌جم هندوستان : جوكىاى در دهلى كه به خواهش طرف معامله‌ى نويسنده‌اش كه بازرگانى سياح از طايفهء قاجار بوده به گونىاى رفته پس از ساعتى كه درش را باز ميكنند با كاسه‌ى آش رشته‌ى داغى از آن خارج مىشود ؛ در حالى كه مگر رمقى از حيات در او باقى بوده و گفته آش را از خانه‌ى بازرگان آورده است ! و پس از مراجعت بازرگان صدق سخن جوكى معلوم مىشود ، كه در آن روز در خانه‌اش آش رشته‌پزان بوده ، يك كاسه از ظروفى كه در آن ، آش براى اين و آن كشيده بوده‌اند مفقود مىشود . همان كاسه كه بازرگان ، آن را با خود آورده بوده ، در مطابقت با تاريخ روزش كه يادداشت كرده بود .\r\nدوم شنيده‌ها : حمام جنى در ناحيهء هفت كه ميگفتند هركه شب در آن بخوابد جنى ، يعنى غشى مىشود و افرادى عجيب و غريب ، اما به شكل و قيافهء آدميان ، با شاخ و سم و دم ، با قد و اندازه‌هاى يك وجبى تا چند ذرعى كه در آن ديده شده است . جن‌زده‌هائى كه بخاطر خبط و خطاهايشان كه در عروسى جن‌ها گريه و زارى و در عزايشان خنده و نشاط كرده‌اند ؛ قصه‌ى قوز بالاقوز آن كه از اين گونه خلافكاران ساخته شده بود .\r\nديگر حمام جنى چهارراه حسن‌آباد . محل ادارهء آتش‌نشانى كه ميگفتند شب‌هاى جمعه از كوره‌ى تون آن صداى سوختم سوختم بلند مىشود و اين تعبير\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nكه يكى از اوليا اللّه در آن دفن بوده است . از آنجا كه سابقا قبرستانى ، مثل قبرستان ظهير الدوله بوده كه متشخصين در آن دفن ميشده‌اند .\r\nحمامى كه به اين خاطر نميتوانست آبش جنبش كند « 19 » و ضرر داده با آن‌كه حمام تميز خوش ساخت مرتبى بوده كسى نميتوانست در آن بند شده ، هرچند يك مرتبه اجاره‌دارى عوض مينمود ، تا آخر كه همراه زمين متروكه‌ى بغلش كه از بقاياى قبرستان گفته شده بود به اختيار آتش‌نشانى گذارده شده ، اولين ادارهء آتش‌نشانى « كه آتش‌فشانىاش ميگفتند » در آن بوجود آورده شد .\r\nديگر مادر همسر دومم ميگفت وقتى خانهء خود ما مورد سنگباران قرار گرفت تا آنجا كه كار به كميسرى و نظميه كشيده شده پانزده شبانه‌روز چهار طرفمان روى بامها و از طرف كوچه ، سر و ته آن را آژان گذاشتند كه چيزى دستگيرشان نشده برشان گرداندند ، مخصوصا وقتى در روزهاى آخر دو نفرشان را در اطاقهائى كه زيادتر مورد اصابت قرار ميگرفت به كشيك و رسيدگى گذاشتند و يكيشان كلاهش هدف قرار گرفت و يكيشان كه به مسخره وارد صندوقخانه شده بود ، در خارج شدن در صندوقخانه به رويش بسته شده از همه‌سو سنگسار ميگردد ، تا در را براى بيرون آوردنش كه از ترس نيمه‌جان شده بوده از پاشنه بيرون ميكشند .\r\n\r\n\r\n","description":"","footnote":"\r\n( 19 ) . سخنى حمامىها در رواج و كساد حمام داشتند كه آب خزينه بايد بجنبد ، يعنى بىحركت نباشد . از آنجا كه حمامها وسيلهء تطهير و آب مورد استفاده‌شان از خزانه بود و خزينه مخزن آبهائى بود كه مردم در آن غسل و خودشوئى ميكردند . در حمام‌هاى كوچك ، تنها يك خزينه‌ى آب گرم و در حمامهاى بزرگ خزينه‌اى هم آب ولرم و در كامل‌ترها چاله حوضى هم كه در آن آب‌بازى ميكردند . و خزينه‌ى آب گرمش توسط كوره‌اى بنام تون كه در آن آتش ميكردند گرم ميشد و خزينه‌ى آب ولرمش كه از مجراى ارتباطى به خزينه‌ى آب گرم نيمگرم ميگرديد . در فلسفه‌ى جنبيدن آب خزينه هم اين سخن كه خزينه‌اى بايد گرم بشود ، چه يك نفر در آن رفته ، چه هزار نفر خرجش توفير نميكند ، به اضافه‌ى مخارج ديگر كه چه به سر يك مشترى ، چه بسر هزار مشترى سرشكن مىشود .\r\n","page_name":" 213 ","page_number":213},
  {"content":"\r\n\r\nسنگهائى مثل ريگ و قلوه و تخت تيله « 20 » مانند رودخانه ، كه از شن و ريگ كوچك شروع شده كم‌كم درشت و درشت‌تر ميشدند و صدماتشان نه به آدمها ، بلكه به اشياء و ظروف و به آدمها وقتى ميزدند كه دشنامشان داده منكرشان شوند ، و اين قضيهء خنده‌دار :\r\nشبى حاجى علىاصغر سنگتراش كه ميشنود با برادرم عباس كه شاگردش بوده براى راست و دروغ آن ميآيند و چائى دوم را ميخورده‌اند كه برادرم بناى فحش دادن به جن‌ها كه اگر مرديد خودتان را به من نشان بدهيد كه ريگى سوزان به لالهء گوشش خورده و آن را با خود برده فريادش را بلند مىكند و به همان صورت باقىمانده بىلاله‌ى گوش مىشود .\r\nديگر ما شاء اللّه خانمى داشتيم كه مستأجرمان بود و هميشه با شوهرش جرّ و منجر داشتند و هميشه شوهرش از دستش از خدا طلب مرگ مينمود . تا شبى در يكى از شبهاى سنگ‌باران كه به خانه ميآيد و با ما شاء اللّه خانم سر گفتگويش بلند مىشود ، لب كوله « 21 » ى حوض كه براى وضو گرفتن نشسته بوده و از اطاقى صداى ضربه‌ى سنگ ميشنود ميگويد فلان فلان شده‌ها اگر غيرت داريد سنگى به سر من زده از دست اين پتياره خلاصم كنيد كه ريگى به بيضه‌اش خورده ، دردش از پشت نقش كف حياطش مىكند !\r\nسنگ و ريگهائى كه نه از بيرون و به در و پيكر و شيشه پنجره‌ها خورده ، بلكه از داخل و صندوقخانه و گنجه و بالارف « 22 » و زير طاقچه‌اىها مىخورد ، و با\r\n\r\n\r\n","description":"","footnote":"\r\n( 20 ) . پاره‌سنگ‌هاى تخت نازكى كه جوانها با آن بازى تيل به تيل ميكردند ، در دو نوع . نوعى كه يكى تيله‌اش را به روى زمين پرت كرده حريفش بايد از همانجا كه ايستاده با تيله‌ى خود به آن بزند ، و نوعى كه يك يا چند گردو به زمين نشانيده با پرت كردن به گردوها بزنند .\r\n( 21 ) . لبه‌اى كه براى آب‌نما از اطراف حوض يا استخر و آب‌نما بالا آورند .\r\n( 22 ) . طاقچهء باريك كم‌ارتفاعى به پهناى طاقچه بالاى طاقچه‌ها ، كه بعضى لبهء خارجى آن را -\r\n","page_name":" 214 ","page_number":214},
  {"content":"\r\n\r\nپرسيدن از ريگ سرخى كه لالهء گوش عباسشان را برد ؟ اين‌كه اواخر كارشان از ريگ و كلوخ و تكه آجر و مثل آن گذشته به ريگ و سنگهاى داغ و كم‌كم به پاره‌آجرهاى سرخ و جوش « 23 » هاى سوزان كوره‌پزخانه‌ها رسيده بود .\r\nو اما ديده‌ها ؟ ! در اوايل سلطنت محمدرضا شاه ، در گذر آب منگل ناحيهء هفت‌خانهء شخصى به نام افضلى مورد آتش‌سوزى موضعى قرار گرفته ، تا آنجا كه سروصدايش از داخل و دهان به دهان و روزنامه‌ها گذشته به خارج ميرسد و فيلمبرداران و خبرنگارانى كه براى صحت و سقم و تماشا ميآيند .\r\nصورت آن به اين گونه بود كه ناگهان شيئى از لوازم خانه « بدون تفكيك پارچه و چوب و سوختنى ، از جماد و فلز و نسوختنى » شعله‌ور ميگرديد و همچه كه آن را خاموش ميكردند ، نقطه و محل ديگر مشتعل ميگرديد و در حضور فيلمبرداران و خبرنگاران كه ناگهان قاب برنجى آئينه‌ى سر بخارى شعله‌ور شده ، با خاموش كردنش از وسايل فلزى ديگر آتش بلند مىشود !\r\nدر همسايگى منزلمان مشهدى حسين نامى از مردم اصفهان خانه داشت و نيمه شبى بود كه صدايش به خطاب به من بلند شد كه بيا اين قوم و خويش‌هايت را جمع و جورشان بكن ! و اين در اوقاتى بود كه در علوم علم الروح كار ميكردم و خواهش كرد كه رفته مشكلشان ملاحظه بكنم .\r\nتابستان بود و به پشت‌بام خوابيده بودم كه پائين آمده لباس پوشيده به منزلشان رفتم . در ايوان نشسته بودند و زن و بچه‌اش در اطرافش و چنان بود كه از ترس بلند شدن ميخواهند به صورت پناه بردن به هم فشرده شوند .\r\nبه پرس و سئوال برآمدم و مشهدى حسين دستور داد سماور آتش انداخته\r\n\r\n\r\n","description":"","footnote":"\r\n- گچ‌برى زينتى و كنگره‌دار ميكردند .\r\n( 23 ) . آجر و پاره‌آجرهائى كه در اثر حدت آتش به صورت سنگ شيشهء نيمه ذوب شده در ميآمد .\r\nگلوله ، پاره‌آجرهائى كه از اطراف شيشه‌ى سرخ و سياه و تيره‌رنگ شده بود .\r\n","page_name":" 215 ","page_number":215},
  {"content":"\r\n\r\nبياورند و خود به گزارش حال براى من برآمد كه چند شب است از ساعت ده به بعد به خانمان سنگ مىاندازند و حرفش تمام نشده بود كه صداى پرتاب سنگى از باغچه طرف راست پائين حياط برخاست كه به شاخه‌ى درختى خورده بود .\r\nگفت ديدى دروغ نميگويم و با خوشمزگى طبيعى اصفهانىگرى گفت اين همان جن‌هاى توأند كه خانهء مرا با خانه‌ى تو عوضى گرفته‌اند ، و يا تو اذيتشان كرده‌اى و از آنجا كه زورشان به تو نميرسد تلافيشان را سر ما در ميآورند و اضافه كرد ، كه اين بسته به حياط و درخت و در و پيكر آن نبوده كه كلى از شيشه ، بلور و شكستنىهاى ( رف ) و طاقچه‌ها را از بين برده‌اند .\r\nحياطشان حوض گردى در وسط و چهار باغچه‌ى نسبتا بزرگ در چهار گوشه داشت كه در باغچه‌اى كه سنگ انداخته شد كود مستراح تخليه شده بود .\r\nباغچه‌اى كه سالى يك مرتبه فضول جمع شده در چاه مستراحشان را كشيده براى رساندن رشوه به ديگر باغچه‌هائى كه سبزيجات ميكاشتند در آن ميريختند و هفته‌ى پيش كه اين كار تجديد شده هنوز بوى عفونتش فرو ننشسته بود .\r\nابتدا نوعى شوخىاش انگاشتم كه خواسته خوشمزگى كرده مرا از بام پائين آورده كمى حرف بزنيم و سنگ را هم خودش دستور داده يكى پرت بكند . اما هنوز ذهن و حرفم به جواب آماده نشده بود كه ريگى به اندازهء بند اول شست به وسط بساط سماورمان افتاد و صداى شكستن ظرفى كه از اطاق پشت سرمان برخاست .\r\nزنش از ترس به او چسبيد و دختر ده ، يازده ساله‌اش خودش را به دامن مادرش انداخت و گفت ديدى دروغ نميگويم !\r\nگفتم شنيده‌ام چنانچه از پاره‌هاى قرآن چيزى در كثافت و نجاست بيفتد در آن مكان سنگ‌اندازان مىشود و همينطور كه ميگوئى اين كار بعد از كشيدن چاه روى داده باشد ، از اسماء اللّه در باغچه افتاده بوده ، يا اهانتى مانند آن در خانه شده باشد و به هر صورت اگر از طرف من هم شده باشد ميگويم دورتان را قلم\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبكشند و . . . غائله خاتمه گرفت .\r\nديگر در همان اوقات رياضت و كند و كاو ، هر از چند گاه همسرم خبرى ميداد . مثل اين‌كه در آشپزخانه بوده صدائى خطاب‌آميز شنيده كه بچه‌ات از گريه تلف شد برو شيرش بده كه خود را شتابان به اطاق رسانيده ديده همانطور بوده است ، و مرتبهء ديگر كه در اطاق بوده كسى به سرش فرياد كشيده ! زنكه بادمجانت توى ماهيتابه سوخت و به مطبخ دويده ديده درست گفته در حالى كه كس ديگر در خانه نبوده است و از اين قبيل !\r\nيكى از فرزندانم به نام پيروز براى ادامه‌ى تحصيل به انگلستان فرستاده شد و با پسرعمويش در يك پانسيون بود و چندى از رفتنش نگذشته بود كه تلفن زد محله‌ى ما جنى شده هر روز و شبى در خانه‌اى واقعه‌اى رخ ميدهد ، مثل تكان خوردن صندلى يكى از بچه ايرانىها در خانه‌اى و لباسى كه به تن نفر ديگر پوشيده شده بود در خيابان متوجه مىشود و در تلفن چند روز پس از آن‌كه تخت پسرعمويش از زمين بلند مىشود و تخت خودش كه تا يك متر از زمين بالا ايستاده بوده ميخواهند پانسيونشان را عوض بكنند و گفتم به اطاق كه وارد شديد از قول من سلام برسان و بگو پدرم گفت با ما به از اين باشيد و غائله تمام مىشود !\r\nاحوالى كه رفع تماميشان از جن‌زده و غشى و مصروع و بىوقتى « 24 » شده و سنگ و آتش‌پرانى و جابجا شدن و هرچه مثال آن مربوط به جن‌گير و آئينه‌بين ميگرديد تا با سرطاس نشاندن و احضارات و ( عزايم ) « 25 » و حصارات و مانند آن حل مشكلات بكنند و دعاهاى لازم آن ( حرز ) « 26 » و ( جوشن ) « 27 » ها ، مانند دعاى\r\n\r\n\r\n","description":"","footnote":"\r\n( 24 ) . دچار لقوه و لرز شدن . حالتى شبيه حالت غشى كه ميگفتند از بىوقت از زير درخت ميوه‌دار گذشتن و در جاى تاريك بدون بسم اللّه رفتن مىباشد .\r\n( 25 ) . دعاهائى كه با عزم راسخ و تحكم‌آميز خوانده شده ، در نوشتن نيز در خود همان حالت ايجاد بكنند . افسون و دعاهائى كه به بيمار خوانده بشود .\r\n( 26 ) . نگهبان ، مستحفظ . دعائى كه براى حفاظت از بليات نوشته شود .\r\n( 27 ) . در معنى زره . دعائى كه جهت مصونيت از بيمارىها نوشته شود .\r\n","page_name":" 217 ","page_number":217},
  {"content":"\r\n\r\nجوشن صغير و جوشن كبير و دعاى ( ام الصبيان ) « 28 » و ( حفظ ) « 29 » ها و ( سلام ) « 30 » ها كه نوشته دستور بدهند و در تأثيراتشان ؟ بايد گفت مثل آن‌كه در جهل و سيه‌روز شدن مردم طبيعت و روزگار هم با آن موافقت بكند ! تا آنجا كه كون و مكان و زمين و زمان اثرات خود تغيير بدهند ! چه واقعا هم برخى از آنان چاره‌ساز ميشدند !\r\nيكى به طبيبى گفت موى ريشم درد مىكند ! پرسيد چه خورده‌اى ؟ پاسخ داد نان و يخ ! گفت مرده‌شويت ببرد كه نه دردت به آدميان ميماند ، نه غذات !\r\nشخصى يكى از اين دعاسازها و دعانويسان را پرسيد ميتوانى اثرات وجودى خود معلوم بكنى ؟ ! جواب داد چه هنر و تأثير از اين بالاتر كه توانسته‌ايم ده‌ها صد سال ، مردم خود به آن مشغول بكنيم !\r\n\r\nتقويم و نجوم\r\nيكى ديگر از راهنماها و پيشگوهاى مردم تقويم بود كه منجمين چاپ ميكردند .\r\nمنجم‌هائى كه هم تقاويم سالانه نوشته و هم بسان رمال‌ها و كتاب‌بين‌ها پيشگوئى ميكردند و رأسشان منجم‌باشى بود كه از طرف سلطان وقت عنوان گرفته بايد در مصاحبت او بوده خوب و بد و وضع و حال ساعت و روز و ماه و سال وى معلوم بكند و به تأسى از پادشاه ، هر حاكم و والى و حكمران نيز\r\n\r\n\r\n","description":"","footnote":"\r\n( 28 ) . در معنى مادر بچه‌ها . دعائى كه جهت كودكان در مصونيت از بليات و رفع مضرات نوشته شود .\r\n( 29 ) . دعائى در خواص ادعيهء بالا جهت حفظ كه در آن حافظ و حفظ و حفيظ و مانند آن باشد ، مثل فاللّه خير حافظا و هو ارحم الراحمين .\r\n( 30 ) . دعائى كه در آن سلام آمده باشد ، مثل سلام قولا من رب رحيم . . .\r\n","page_name":" 218 ","page_number":218},
  {"content":"\r\n\r\nمنجمى داشت كه پيشگوئى وضع و حال او بكند .\r\nمثل پيشگوئى خطرات و مضرات و عزل و نصب و پيشامدهاى ناگوار و سلامت و نقاهت و جنگ و جدال كه مواظبت احوال داشته باشد . علاوه بر اعمال خلوت و جلوت و آنچه كه مربوط به امور معاشرت و مباشرت و اسافل آن باشد .\r\nنجومى كه از قرون متمادى همچنان در قواعد خود باقىمانده ترقى و تبدل ننموده طبق ( مادر نجوم ) چاپ ميشدند . مادر نجومى كه يك دورهء سى و سه و اند ساله‌اى را معلوم و با سر رفتن آن تجديد شده ، با تنها سخنانى كه مطابق وضع و زمان از تعطيلات و حالات مسلمه در آن كم و زياد و خواص احوال بروج دوازده‌گانه و ستارگان هفتگانه بنام ( اختيارات ) راهنماى بكن مكن مردم ميشدند .\r\n\r\nاختيارات نجومى\r\nمادر نجوم گردآورده‌هائى از اطلاعاتى كافى و وافى از احوال بروج و ستارگان و دانستن اسامى و اصطلاحات نجوم بود مانند : ارقام كواكب ، طبايع بروج ، طبايع كواكب ، رقوم هفته ، رقوم ماه ، شرف كواكب ، هبوط كواكب ، و بال كواكب ، درجات شرف ، درجات افلاك ، نظرات ، احتراق ، ارباب نهارى ، ارباب ليلى ، ارباب ساعات ، مثلثات ، منقلب و ثابت و ذو جسدين « 31 » ، سعد ، نحس ، ناظر ، ساقط ، ناطق ، صامت ، درجات بروج ، طالع ، منسوبات بيوت دوازده‌گانه ، فرح ، حدود ، وجود ، منازل و ديگر دانستنىهاى مربوط به آن‌كه تشكيل تقويم و اختيارات ميداد . به صورت نثر و نظم ، كه ابتدا منثور و سپس منظوم آن ميآوريم :\r\n\r\n\r\n","description":"","footnote":"\r\n( 31 ) . در معنى ذو حياتين .\r\n","page_name":" 219 ","page_number":219},
  {"content":"\r\n\r\nيك‌شنبه : متعلق است به شمس . خوب است با دوستان الفت كردن و بيع و شرى و عمارت و باغ و خانه بنا كردن و نهر و جوى كندن . اما نشايد سفر كردن و تجارت و حرب و مجادله و فرزندى كه در اين روز بوجود آيد با علم و فضل و قدمش مبارك باشد .\r\nدوشنبه : متعلق است به قمر . ميانه است شروع به كارهاى تازه و نيك است پيغام و قاصد و نامه فرستادن و ديدن اكابر و حاجت خواستن و نو بريدن و پوشيدن و در ساعت اول آن نكاح كردن و عمارت كردن و نهال نشانيدن و كارهاى بزرگ و انعقاد نطفه‌ى فرزند و در اين روز مبارك است نكاح و به روايتى هيچ كار در اين روز مناسب نميباشد !\r\nسه‌شنبه : روز مريخ . روزى است ميانه . اما نيك است حرب و مخاصمه و حجامت و آلت سلاح ساختن و خريدن و سفر كردن . اما نشايد در ساعت اول آن نزد بزرگان رفتن و حاجت خواستن و نو بريدن و پوشيدن و شكار كردن و فرزندى كه در اين روز بوجود آيد خون‌ريز و ظالم و راهزن و ستمگر باشد .\r\nچهارشنبه : متعلق است به عطارد . روزى است مبارك و خوب و نيك است در اين روز كودك به مكتب فرستادن و مو تراشيدن اصحاب قلم و نهى است حجامت كردن و نوره كشيدن و سفر كردن و شايسته است بحمام رفتن و ابتداى درس و كتابت و بروايتى خوب است سر تراشيدن و دوا خوردن و معالجات و بيع و شراى عمارت .\r\nپنجشنبه : متعلق است به مشترى . نيك است تزويج و طلب حاجت نمودن و سفر كردن و ديدن رسول و قاصد و ابتداى كارهاى بزرگ و نو بريدن و پوشيدن و بيع و\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nشرا و فصد و حجامت و بناى كارها و آلت حرب ساختن و خريدن و مولود اين روز با فضل دانش و علم باشد .\r\nجمعه : منسوب به زهره . مبارك است تزويج و عقد و نكاح و عروسى . ليكن نيك نباشد خريد و فروش گاو و گوسفند و اشتر و نو بريدن و پوشيدن و آرايش باغ و فصد و حجامت و معالجه و درمان و دارو خوردن و فرزند اين روز مبارك و خوش‌قدم و خوش مشرب باشد .\r\nشنبه : متعلق به زحل . نيك است در اين روز خريد زمين و شراكت و قطع شراكت و اقدام به طلاق و جدائى و گريستن و وارد رياضات شاقه شدن و فرزندى كه در اين روز بوجود آيد خودخواه و متكبر و كينه‌ورز و تلخ‌زبان و به غم و رنج زندگى بكند . اختيارات خلاصه به چند جمله‌ى تكرارى ضد و نقيض سردرگم كننده كه مگر به كار همان سردرگمان ميآمد !\r\n\r\nختيارات منظوم\r\nاحكام نو بريدن و پوشيدن\r\n چون بُوَد در بروج ثابته ماه * جامه ببريدن اختيار مخواه\r\nبلكه در برج منقلب بايد * ور بزهره نظر كند شايد\r\nبايدت نيز وقت پوشيدن * هم بر اين اختيار كوشيدن\r\nورنه ، بارى ببرج ذو جسدين * يافت از اتصال او سعدين \r\nبه حمام رفتن\r\n ور كنى رأى رفتن حمام * ماه بايد بخانه‌ى بهرام\r\nورنه در برج مشترى بايد * ور به ثور و اسد بود شايد \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n ليكن اندر بروج آبى به * بجز اين اختيار هيچ منه \r\nشركت و تزويج\r\n ور كنى رأى شركت و تزويج * رو بتقويم بنگر و بر زيج\r\nماه بايد به برج ذو جسدين * يافته نور سعد از سعدين \r\nسوارى كردن\r\n ور دلت هست تا سوار شوى * در طلبكارى اختيار شوى\r\nاول از برج منقلب مه جوى * پس به مريخ و منظر او پوى \r\nكتابت كردن\r\n ابتداى كتابت از هر باب * چون كنى اختيار هست صواب\r\nماه در برج منقلب بايد * ور به ثور و اسد بود شايد\r\nور بود نامه سوى حضرت شاه * نظر آفتاب بايد و ماه\r\nور فرستى سوى سپهسالار * سوى مريخ بايدش ديدار\r\nور فرستى بسوى دانشمند * جز نظر سوى مشترى مپسند\r\nور فرستى سوى زنان بنگر * تا نباشد جُزَش به زهره نظر \r\nبنا نهادن\r\n اختيار بنا به وقتى خواه * كه بود در بروج ثابته ماه\r\nهم بسوى ستاره‌اى نظرش * كه بود برج خاك مستقرش \r\nضياع خريدن\r\n ور ضياعى خريدن استت راى * برج خاكى طلب قمر را جاى \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n نظر او بكوكب مسعود * تا سعادت بُوَد در او موجود \r\nدرخت نشاندن\r\n ور نشانى درخت اندر باغ * بنمايم رهى تو را چو چراغ\r\nماه بايد به برج خاكى در * كوكب سعد را نظر بر در \r\nفرزند بمعلم سپردن\r\n ور بتعليم ميدهى فرزند * اندر اين اختيار بد مپسند\r\nجاى مه در بروج بادى جوى * ور نيابى بقوس و سنبله پوى \r\nزراعت كردن\r\n ور دلت اوفتد زراعت را * بنگر اختيار ساعت را\r\nبطلب ماه را بخانه‌ى خاك * سرطان گر بُوَد بدان بس پاك \r\nدارو خوردن\r\n خوردن دارو ار بُوَد رايت * اختيار ار كنى بُوَد جايت\r\nماه را نيك باشد اريابى * اندر آندم بخانه‌ى آبى \r\nبرده خريدن يا نوكر و كلفت آوردن\r\n ور همى بَرده ميخرى بنگر * تا كه در برج بادى است قمر\r\nور نه با وى به قوس يا خوشه « 32 » * نحس از او دور و سعد هم كوشه \r\n\r\n\r\n","description":"","footnote":"\r\n( 32 ) . سنبله .\r\n","page_name":" 223 ","page_number":223},
  {"content":"\r\n\r\nفصد و حجامت كردن\r\n ور كنى فصد يا حجامت راى * آتشى برج به قمر را جاى\r\nنظرش سعد از نحوست پاك * ليك با اينهمه نباشد باك\r\nگر كند سوى او در اين هنگام * نظر از راه دوستى بهرام « 33 » \r\nسفر كردن\r\n ور كنى نيز اختيار سفر * ماه در برج منقلب بهتر\r\nنيك باشد به برج خاكى نيز * ليك در سعد و نحس كن تمييز \r\nوارد شهر شدن\r\n ور به شهر اندرون روى از راه * بايد اندر بروج ثابته ماه\r\nطالع وقت با دُوُم مسعود * تا بود جمله كار تو محمود \r\nعهد و بيعت كردن\r\n وَر همى با كسى كنى عهدى * اندرين كار بايدت جهدى\r\nتا بُوَد در بروج ثابته ماه * خالى از نحس و فارغ از اكراه \r\nچهارپا خريدن\r\n مَگُذَر چون خرى ستور ، از حد * ماه در برج ثور يا به اسد\r\nور نيابى به برج ذو جسدين * نظر سعد داده او از عين \r\n\r\n\r\n","description":"","footnote":"\r\n( 33 ) . ستارهء مريخ .\r\n","page_name":" 224 ","page_number":224},
  {"content":"\r\n\r\nشكار كردن\r\n ور سرت هست تا شكار كنى * گوش كن ساعت اختيار كنى\r\nدر كمان « 34 » جوى جاى سعد منير * يا يكى خانه از دو خانه‌ى تير « 35 » \r\nاختياراتى كه بدون كسب تكليف از آن دست به هيچ كار نزده ، در آن حد اعتقاد كه اگر بيمار رو به موت داشته تقويم اجازه نداده بود بايد دست نگه ميداشتند ، اگرچه فنا شده بود و تمام امور كه مثلا اگر تقويم رفتن به حمام را اجازه نداده بود بايد بجاى غسل و وضو تيمم بكنند و هر خانه را در صورت سواددار داشتن بايد تقويم داشته باشند و در نداشتن تقويم و سواددار كه بايد به مطلع و دارنده‌ى آن رجوع بكنند . چنانچه از جمله امور مربوط به پيشنماز و آخوند هر محل يكى هم اين بود كه اطلاع از تقويم و خوب و بد و شايد نشايد آن داشته باشد و در هر تمام شدن نماز در مسجد كه بايد چندى جواب خوب و بد ساعت اسباب‌كشى ، يا به حكيم « 36 » رفتن و دوا خوردن و خون گرفتن و مسهل خوردن و قى و تنقيه كردن نكردن بدهد ، و چه زياد كه براى كارى كه دفعتا اتفاق افتاده بايد صبح اقدام بكنند نصفه شب هم اگر در خانه‌اش را براى سئوال بزنند بايد آمده جواب بدهد . كه البته اين سواى از استخاره‌هاى در راه و بيراه و مسجد و خانه بود كه بايد پاسخگو شده خير و شرش را نيز كه تا چه اندازه خوب يا بد مىباشد معلوم بكند .\r\n\r\nتعبير خواب\r\nتعبير خواب نيز يكى ديگر از اختيارات بود كه توسط معركه‌گيرها با زبان شعر و مبادلهء سئوال و جواب ميان معركه‌گير يعنى ( مرشد ) و شاگردش ( بچه‌مرشد ) انجام ميگرفت به اين ترتيب كه مرشد در طرفى و بچه‌مرشد مقابل او در سمت\r\n\r\n\r\n","description":"","footnote":"\r\n( 34 ) . قوس .\r\n( 35 ) . عطارد .\r\n( 36 ) . طبيب .\r\n","page_name":" 225 ","page_number":225},
  {"content":"\r\n\r\nديگر قرار گرفته ، مرشد با مصرع‌هاى اول سئوال كرده بچه مرشد كه معمولا هم از پسربچه‌هاى بر و رودار ميان سنين چهارده پانزده تا هفده هيجده ساله بود جواب داده مردم را مشغول مينمود :\r\nمرشد : آى بچه مرشد !\r\nبچه مرشد : بله مرشد .\r\nمرشد : حالا اگر چند خواب ازت بپرسم ميتونى جواب بدى ؟\r\nبچه مرشد : البته كه ميتونم .\r\nمرشد : بسيار خوب حالا بگو ببينم ، اگر كسى پيغمبر در خواب ببيند چه تعبير دارد ؟ و بچه مرشد با آواز خوش و لحن شكرين خود جواب داده ميگفت :\r\n اگر پيغمبرى در خواب ديدى * بكام هردو دنيايت رسيدى \r\n- بارك اللّه ، آفرين ، حالا بگو ببينم اگر كسى در خواب ديد كه قرآن ميخواند چه تعبير دارد ؟ و باز بچه مرشد جواب ميداد :\r\n اگر قرآن بدستت بود و خواندى * درخت خير و امّيدت نشاندى . . . \r\nكه در هر پاسخ بچه مرشد ، معركه‌گير آفرين بارك الّلهى گفته چيز ديگر ميپرسيد كه سئوال و جواب يك معركه تا هنگام پول گرفتن كه به قول خودشان خوبترهايش را بعد از دوران زدن ( پول گرفتن ) ميپرسد به اين‌گونه بود :\r\n اگر جنگ و نزاعت با كسى بود ؟ * - ز دشمن بايدت بگريختن زود\r\nاگر ماش و نخود آمد به خوابت ؟ * - بُوَد تعبير آن رنج و عذابت\r\nبه خواب ار روغن و بادام ديدى ؟ * - به ميراث فراوانى رسيدى\r\nشراب و ميگسارى را چه حال است ؟ * - بدان تعبير آن رزق حلال است\r\nاگر رخت سفيد و سبز بودت ؟ * - بدان تا حرمت و عزّت فزودت\r\nاگر بودت قباى سرخ گلگون ؟ * - تصدق كن كه باشد كشتن و خون\r\nاگر بينى كه عريانى سروپا ؟ * - بود تعبير آن راحت ز غم‌ها\r\nبخواب ار كفش و نعلينت به پا شد ؟ * - نصيبت همسرى حورى لقا شد \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n اگر بيرون كنى از پا ، چه باشد ؟ * - طلاق زن بود هرجا كه باشد\r\nاگر عضوى ز اندامت بيفتاد ؟ * - ز خويشان را يكى از دست بنهاد\r\nاگر بينى كه تا بر خر سوارى ؟ * - ز بخت خويش يا بى كامكارى\r\nاگر ديدى كه بر قاطر نشستى ؟ * - ز رنج مردم موذى نرستى\r\nشتر با بار اگر ديدى چه باشد ؟ * - ثواب كار خير و مكّه باشد\r\nاگر ديدى بخوابت باز و شاهين ؟ * - مقام است و جلال و عزّ و تمكين\r\nكسى گر ، ديد با مادر زنا كرد ؟ * - همه كام ورا ايزد روا كرد\r\nاگر با مرده ديد اندر جماع است ؟ * - همه دارائيش بيرون شد از دست \r\nالبته يكى دو بيت آخر از مطالب حساسى بود كه جهت جلب توجه مردم آن را براى آخر يعنى هنگام پول‌گرفتن ( دوران زدن ) و ( چراغ ) خواستن ميگذاشتند . و همچنين اطلاعات زير يكى ديگر از مسائلى بود كه با آن معركه‌اى را گرم ميكردند به اين ترتيب :\r\nحالا بچه‌مرشد اگر ازت دربارهء ( خال ) بپرسم كه اگر در نقطه‌اى از بدن باشد چه فايده يا ضررى براى صاحبش دارد ميتونى جواب بدى ؟\r\n- بله كه ميتونم مرشد ، بالاترشو هم ميتونم .\r\n- باريك اللّه ، حالا امتحان ميكنيم . من سئوالشو ميكنم تو جوابشو ميدى :\r\n هركه دارد خال رو ؟ * - آن نشان آبرو\r\nهركه دارد خال دست ؟ * - آن نشان مكه است\r\nهركه دارد خال پا ؟ * - آن نشان كربلا\r\nهركه دارد خال پشت ؟ * - آيدش مال درشت\r\nهركه خال سينه داشت ؟ * - تخم كين در سينه كاشت\r\nهركه خال ساعدش ؟ * - مال و دولت عايدش\r\nخال بازو هركه داشت ؟ * - تخم كار خير كاشت\r\nخال زانو يا كه ساق ؟ * - بس سفرهاش اتفاق \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n خال اشكم ، دورِ ناف ؟ * - عيش و رزق او كفاف\r\nخال اهليل و زهار ؟ * - عشرت زن بيشمار\r\nخال اگر بر مقعد است ؟ * - ابنه باشد آن بد است \r\nو در همين وقت هم بود كه هركس بر دست و پا و سينه و نهانىهاى خود به تجسس برآمده اطرافيان را تفحص ميگرفت و از خوب‌هايش غرق نشاط ميگرديد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nسنن و عقايد\r\n\r\nجهيدن اعضا\r\nاحتلاج يا جهيدن اعضا نيز اثرات و تعبيراتى داشت كه بايد ملاحظه بشود .\r\nتأثيراتى كه خوب‌هايش را بايد منتظر پيشامدهاى خوب و بدهايش را با قربانى و صدقه رفع بكنند به اثرات زير :\r\nاگر پشت ميجهيد دليل بود بر خير و نيكى و احسان كردن بر مردم .\r\nاگر بازو ميجهيد دليل بر بيمارى مقرون به شفا و نكاح و بقولى فرح و شادى .\r\nاگر سينه ميجهيد دليل بود بر دل بر كسى بستن يا طرف توجه قرار گرفتن .\r\nاگر گردن ميجهيد ، هم دليل به گردن‌فرازى بود و هم سرافكندگى .\r\nاگر سر ميجهيد خبر ناخوش ميرسيد .\r\nاگر چشم ميجهيد يا به مصاحبت عزيز رسيده ، يا مبتلا به فراق ميگرديد .\r\nاگر دست ميجهيد به كار و شغل مفيد ميرسيد .\r\nاگر شكم ميجهيد شهوترانى به حرام ميرسيد .\r\nاگر ران ميجهيد پيشامد بند و زندان يا وصلت و عروسى با دخترى از بزرگان در انتظارش مىباشد .\r\nاگر پا ميجهيد سفر زيارت و به راه خدا ، يا راه شيطان و خطا جلووش ميآمد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nعروسى با دختر شاه پريان !\r\nپيرمردى از شاهزادگان قاجار به اسم حاج احمد ميرزا يكى از رانهايش دچار احتلاج شده كه به فكر اثر اولش كه بند و زندان را حكايت داشته سخت پريشانخاطر مىشود و براى معلوم كردنش از دلالت دوم كه عقد و نكاح با دخترى از بزرگان بوده به رندى به اسم ميرزا اسماعيل مراجعه مىكند .\r\nميرزا اسماعيل كه بلاهت شاهزاده را سابقه داشته با پيچاندن مطلب به اين نتيجه ميرسد كه حالت دوم را منتظر بشود كه شرايط جهيدن ران به آنگونه كه براى شاهزاده روى داده نه تنها حكمش رفع نحوست مىباشد ، بلكه چنان در اوج سعادت است كه وصلتش هم جداى از همهء وصلت‌هاى ميان آدميان بوده و باشد با دخترى از جنيان يا با دختر شاه پريان وصلت مينمايد كه بايد خود را آماده بكند !\r\nشاهزاده كه حرف دختر شاه پريان ميشنود ، با سابقهء ذهنىاى كه از دختر شاه پريان و عاشق شدن‌هايش كه خاطرخواه هركه بشود آرزوئى در دلش باقى نميگذارد داشته و طرف هم روغن داغش را زياد مىكند « 1 » چنان يقينش مىشود كه به سئوال راه وصال برميآيد و جوابش هم اين مىشود كه لازم به تمهيد مقدمات مىباشد .\r\nمقدماتى شامل چله‌نشستن و جلب علاقه‌ى به حد افراط و اين تحريك ذوق كه خوشبختانه زيادتر به پيرهاى از كار افتاده خاطرخواه مىشود تا خودش او را به ميل خود جوان بكند و از بخت مساعدش كه تمام قواعد چله‌نشستن و نسخات جلب علاقهء وى هم در اختيار او مىباشد و عجالتا جهت شروع پيش‌قسط قابل توجهى از او دريافت مىكند .\r\nپيش‌قسطى كه به هر هفته و ماه پس‌قسطهايش را از مواد مفصل خوراكى\r\n\r\n\r\n","description":"","footnote":"\r\n( 1 ) . تأييد و تقويت حرف يا نظر كردن . تعريف به مبالغه و تشويق و ترغيب به اقدام نمودن .\r\n","page_name":" 230 ","page_number":230},
  {"content":"\r\n\r\nبراى سفره و پوشيدنىهاى ارزشمند كه سر سفره ، با سر و وضع مناسب بايد باشد و پول‌هاى كلان جهت مخارج الواح و طلسمات و بخورات لازمه صورت ميدهد ، تا آنجا كه كم ميماند شاهزاده منصرف بشود .\r\nاما اين نه از آن لقمه‌ها بوده كه طرف بتواند از آن قطع طمع بكند ، چه قرارها گذاشته ، خلعت و پيشكش و انعام‌ها براى خاتمه‌ى كار به گوشش رسانيده قولش را گرفته بوده و لازم مىشود با محركات تازه برخورد بكند .\r\nمحركاتى مثل اين‌كه اگر همه هستىاش را روى اين كار بنهد قيمت يك تكه از جهازى كه به خانه‌اش خواهد آورد و گنج‌هائى كه كليدشان را به دستش ميدهد نمىباشد ، بعلاوه‌ى چشم روشنىهائى كه در شب عروسى برايش ميآورند ، تا آخر سال سوم و مشاهده‌ى سرخوردگى مجدد شاهزاده كه مجبور به تمام كردن كار و راه انداختن عروسى مىشود .\r\nابتدا دستور دوختن چند دست لباس فاخر به شاهزاده ميدهد و دستور اصلاح سر و روى و عطريات مختلف كه در هر مجالست خود را به نوعى به دختر نشان بدهد و جهت هرچه تيز كردن آتش اشتياق شاهزاده در هر جلسه حسنى از محاسن اين وصلت برايش ميآورد ، همراه وصف علاقه‌اش به شاهزاده كه چقدر مفتون او مىباشد ، و فقط اين مانده كسب رضايت كس و كار او بكنم و مشغول ميباشم ، و پس از انجام كار بر شاهزاده است تا چقدر بتواند دل عروس را بدست آورد ، چه خوى و خلق و خواست و نخواست آنها غير از آدميان مىباشد ، تا روزى كه شتابان و ذوق‌كنان به نزد شاهزاده رفته ، با دريافت مشتلق سنگين بشارت آماده شدن كار ميدهد و پس از اوصاف مجدد شكل و شمايل عروس از قد رعنا و توازن اندام و حركات نسيم‌وار و طره‌ى گيسوان و طاق ابروان و صدف گوش و چشمان شهلا و پسته‌ى دهان و طباشيربينى و نقره‌ى گردن و نار پستان و عاج بازوان و قلم انگشتان و موى ميان و كوه سرين و استواى ران و بىنشانى قدمين و غنج و دلال شكرين وكالت عقد از او گرفته شبى را براى جشن عروسى و زفاف\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nمعلوم مىكند .\r\nبراى اين كار ملزم مىكند محل جشن مكانى خلوت دور از اغيار باشد ، چه پريان از اجتماع آدميان گريزان و خود شاهزاده نبايد تعصبش به عروسى كه ديدهء هيچ آدميزاد به او نخورده قبول كند تا ميان مردمان لول بخورد . علاوه بر اشكال زن شاهزاده كه هرآينه بر آن واقف شود همه زحمات او بر باد خواهد داد كه بايد مكتوم برگزار بشود .\r\nپس با شرايط فوق شاهزاده باغ و عمارتى در يكى از نقاط خارج شهر در نظر گرفته ، آن را به نحو شايسته‌اى كه درخور عروسى باشد دستور زينت داده ، از هر جهت وسايل پذيرائى فراهم ساخته . اطاقى به دستور ميرزا اسماعيل براى حجله معين مينمايد و انواع گل و گياه و عطر و عبير كه در آن ترتيب ميدهد و سپس به سلمانى و حمام رفته خضاب نموده ، لباس پاكيزه پوشيده آمادهء پذيرائى مىشود و از اين وقت بوده كه بايد ميرزا اسماعيل آخرين نقش خود بازى بكند ؟ !\r\nپس پسر سيزده سالهء زيباروئى را دستوراتى ميدهد و از بهترين لباسهائى كه به دستورش شاهزاده براى عروس در اختيارش گذاشته بوده به وى پوشانيده ، زيور و گل و گيلهء « 2 » مفصل بر او بسته ، از پر قوى و طاووس و قرقاول حايلى بس عجيب و غريب برايش ميسازد به صورت عروسى كامل عيار در اطاقى پنهانش مىكند .\r\nاز آن‌سو خود را به زن شاهزاده رسانيده ، پس از دريافت انعام چشمگيرى تا از راز حياتىاى مطلعش كند ماجراى تجديد فراش و عروسى شاهزاده را به او گفته با خودش آورده در اطاق ديگر جايش ميدهد و تكاليفى را به او تعليم مينمايد و شاهزاده را كه به اطاق حجله روانه مىكند .\r\nساعت موعود فرارسيده دست پسر را كه از تور و حريرهاى الوان و پرهاى\r\n\r\n\r\n","description":"","footnote":"\r\n( 2 ) . تاج و نيمتاج‌هائى از موم و پولك و منجوق و گل و برگ به سر عروس ميزنند .\r\n","page_name":" 232 ","page_number":232},
  {"content":"\r\n\r\nرنگارنگ سر و بر به شكل هاله‌اى شده بود گرفته وارد اطاق مىكند و صدا به طرف شاهزاده كه در انتهاى اطاق نيمه‌تاريك دستورى او به مخده‌اى تكيه داده بود بلند كرده ميگويد اينك اين شاهزاده‌خانم پريان مىباشد كه قدم‌رنجه‌ى منت نهادن به من و تو نهاده و اكنون با توست تا چگونه بتوانى جوابگوى اين عنايت بشوى . از جمله خارج نشدن از حجله تا سحرگهان كه با تنها نهادن شاهزاده بازگشت مينمايد و ديگر عدم دخول و خروج هر جاندار كه حضور ديگران را در خلوت خود از ناگوارترين ميدارد ، و اضافه مىكند ، و اما اين‌كه مرا نيز بيش از اين اجازه‌ى ماندن نبوده بايد رفع زحمت بكنم و با تعظيم به عروس كه در دو قدمى در ايستاده بوده خارج مىشود .\r\nتا اينجا كارها به مراد شاهزاده و عروسش در انتظار و اما همچه كه طول اطاق را طى كرده به عروس نزديك مىشود زنش با فرياد و فغان و دشنام و ناسزا خود را به اطاق انداخته ، ريشش گرفته از اطاق بيرونش ميكشد ! و روشن است كه با اين وضع عمل باطل و عروس كه چنين ديده ! يعنى سروصدا و بوى آدميزاد شنيده رويشان ديده بوده ناپديد ميگردد ! و داستانش كه تا سالها نقل محافل مىشود !\r\n\r\nاحكام امور مختلف\r\nديگر از احكام اختيارات بود كه مردم بايد در حمام رفتن و سر تراشيدن و ناخن گرفتن و امثال آن و زنها در بزك و آرايه ، پيرايه رعايت اثرات ايام زير بكنند كه اولى حاجت‌روائى و شادى و دولت و يارى و عزت و شكوه و توانگرى و ايمنى و اصلاح امور و درازى مو ميآورد و دومى غم و رنج و درد و ملال و كوتاه عمرى و مفلسى و پشيمانى مياورد ، و اينها بود روزهاى مبارك و سعد ، كه البته نظر به ايام ماه‌هاى قمرى مىباشد :\r\nدوم ماه و پنجم و هفتم و هشتم و دهم و دوازدهم و چهاردهم و نوزدهم و\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبيست و يكم و بيست و سوم و سىام .\r\nو اينها بود روزهاى نحس كه اگر به اولىها توجه نكنند بايد حتما به اينها توجه بكنند كه ضررشان چاره‌پذير نبوده ( نفوسى بدتر از حديثى مىباشد ) ! روزهاى اول و چهارم و ششم و نهم و سيزدهم و شانزدهم و هيجدهم و بيست و دوم و بيست و هفتم و بيست و هشتم !\r\nكه لابد اگر به لجن و مبال هم افتاده باشند بايد صبر كنند تا روز خوب برسد !\r\n\r\nاحكام ستاره دنباله‌دار\r\nاگر اين ستاره در قبل از نيمه‌شب ظاهر ميگرديد دليل بود بر قتل و خونريزى و آشوب و قحط و كثرت دزد و بلاى رعايا و آفت و غرق كشتى و اگر بعد از نيمه‌شب ظهور مينمود خرابى شهرها و بدى حال مردم و فساد و فتنه و زيادى زنا و اراجيف و اكاذيب و هجوم ملخ را بايد انتظار داشته باشند .\r\n\r\nكمان رستم\r\nقوس و قزح كه كمان هفت‌رنگ و كمان رستم و قوس اللّه و قوس الرحمانش ميگفتند و بدترين نام آن قوس و قزح بود كه به زبان آورند و اين نام شيطان بود كه نبايد تلفظ نمايند و مشهور بود كه عكس كوه قاف مىباشد كه به آسمان مىافتد : پس اگر داراى رنگ سرخ بود و قرمزى بر آن غلبه داشت دليل بر جنگ و خونريزى در آنسال بود و اگر زرد آن غلبه داشت دال بر بيمارى و اگر سرخ نيمرنگ ، نشانه مرگ مفاجا و اگر سبز ، فراوانى نعمت ميگرديد ، و در اين وقت يعنى پيدا شدن آن زنان هر كارى داشتند كنار گذاشته در روى بامها برابر آن به شانه كردن گيسوان ميپرداختند در اين اعتقاد كه شانه كردن مو در قوس و قزح باعث پرپشتى و بلندى آن مىشود .\r\n\r\nآفتاب و باران\r\nاگر آفتاب بود و باران ميباريد ميگفتند گرگ بچه ميگذارد و اطفال را از زير\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nباران كنار برده از جست‌وخيز و بازى ممنوع ميداشتند كه شرير و ظالم و فاجر ميگردند و بصورتشان آب ميزدند كه كم‌دل و ترسو و بىآزار بشوند .\r\n\r\nابر سياه و سفيد\r\nاگر ابر سياه مخصوصا از طرف شمال ظاهر ميگرديد و سمت جنوب ( قبله ) نيز گرفته بود ميگفتند باران يا تگرگ مىبارد و اگر ابر سفيد بالا ميآمد متحمل نشده آن را دليل پيدا شدن مورچه پردار ميدانستند ، با اعتقاد به اين شعر :\r\n از ابر سفيد نترس كه مرد تپّه ريشه * از ابر سيا بترس كه مرد كوسه ريشه \r\n\r\nسفرهء يتيمان\r\nكهكشان را راه مكه و جادهء كربلا و دبّ اكبر را هفت برادران و دب اصغر را پنج خواهران يا سفرهء يتيمان ميگفتند كه مسافران كربلا و مكه راه خود را بوسيله آن مييابند و ميگفتند اگر كسى نيمه‌شب بيدار شده چشمش به هفت برادران بيفتد و خوابيده مجددا بيدار شده چشمش به سفره يتيمان بخورد گمشده‌اش پيدا شده ، غايبش ظاهر خواهد گرديد .\r\n\r\nبانگ مرغ و خروس\r\nاگر خروسى بىوقت صدا مينمود ميگفتند اهل خانه را به زنا دعوت مىكند و اگر مرغى بىهنگام بانگ برميداشت عقيده داشتند كه مرگ صاحبش را ميطلبد و در هر صورت كشتن هر دوى آنها واجب ميگرديد .\r\n\r\nباد و طوفان\r\nجاى باد را در يكى از چاههاى پشت ( على شاه عوض ) از دهات شهريار ميدانستند كه گهگاه بدنبال رزق و روزى بيرون ميآيد و طوفان و گرد و غبار آن را از معصيت مردمان ميگفتند كه به آسمان رفته غضب خدا را نازل مىكند . همچنين باد بهار كه ميگفتند براى آبستن كردن درخت‌ها ميوزد و باد پائيز كه پيرمردان و پيرزنانى را درو مىكند و در اين زمينه ابيات زير از ملاى روم :\r\n گفت پيغمبر به اصحاب كبار * تن مپوشانيد از باد بهار \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n كانچه با برگ درختان مىكند * با تن و جان شما آن مىكند\r\nهمچنين اين پند با اطرافيان * تن بپوشانيد از باد خزان\r\nكانچنان كو برگ ريزان مىكند * با شما هم از ضرر آن مىكند \r\n\r\nزلزله\r\nسبب زلزله را اثر حركت گاوى ميدانستند كه دنيا را به روى شاخش نگاه داشته است كه چون خسته مىشود آن را از شاخى بشاخى مياندازد و بگفته‌ى ديگر از بخارات زمين كه در خارج شدن زمين را ميلرزاند و طهران را به جهت چاههايش از شهرهاى كم‌زلزله ميدانستند كه بخارات زمين از آنها بيرون ميرود .\r\n\r\nرعد و برق\r\nرعد را شلاق جبرائيل ميگفتند كه به تن شيطان مىزند و برقش كه جاى آن را سرخ و كبود بكند و صداى آن فرياد شيطان كه نعره كشيده استغاثه مينمايد و باران دنبالهء آن اشك چشم او كه اقرار بگناهان مىكند .\r\n\r\nخشكسالى\r\nخشكسالى را غيظ خدا ميگفتند كه جهت كم‌فروشى كسبه بوجود آمده ميگويد اكنون كه تو كم ميدهى و كفران نعمت ميكنى من هم از اصل آن را كم ميكنم و چاره‌ى آن را توبه و انابه و رفتن به مصلا و سر گرفتن قرآن و زيارت اهل قبور ميدانستند و ترسالى را رضايت خدا كه دعاى صالحى بنزدش مقبول افتاده عمل پسنديده‌اى از كى سر زده بخاطر آن يكنفر همه را اكرام كرده است و مثل ( يك بهار تر بهتر از صد پدر و مادر ) از تجربياتشان بود و ريخته شدن خون ناحق را كه تا چهل روز موجب كسادى بازار ميگفتند .\r\n\r\nبانگ كلاغ\r\nاگر كلاغ بىموقع صدا مينمود دليل بود بر خبر ناخوش و بليه و دزد و مزاحم و بقولى رسيدن مهمان و اخبار خوش و رخت نو و دعوت عروسى و صداى شادى كه از آن خانه برميخاست .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nشيهه كشيدن اسب\r\nاگر اسب به روى كسى شيهه ميكشيد هرگاه در بروج سعد مانند ثور و اسد و سنبله و ميزان و قوس و حوت واقع شده بود : بارى برايش ميرسيد . مال مييافت . هديه به او ميرسيد . خوشحال ميگرديد . به سفر ميرفت . شادى و بشارت به او ميرسيد . و هرآينه در بروج متوسط ميان سعد و نحس مانند حمل و جدى اسب شيهه كشيده بود جابجا ميشد . در انديشه فرو ميرفت . بفكر مىافتاد . چنانچه در بروج نحس امثال دلو و عقرب اتفاق افتاده بود در مخاصمه ميافتاد . درد به وى ميرسيد .\r\n\r\nخاريدن كف دست\r\nاين نيز مانند بالا از سعد و نحس بروج اثر ميگرفت كه نفع به وى ميرسيد . پول بيگمان به دستش ميآمد . يا عكس آن‌كه پول و مالى از دستش ميرفت يا دچار خصومت و دشمن ميگرديد .\r\n\r\nفرود آمدن عنكبوت\r\nبه صورت بالا دليل بود بر : جاه ، سلامتى ، رسيدن نامه و خبر ، خريد ، سفر ، بهره از ميراث . يا جنگ و منازعه ، اندوه ، مزاحم .\r\n\r\nريختن چاى و قهوه به جامه\r\nبا شرايط گذشته ، خلعت به او ميرسيد . جامهء نو ميپوشيد . نقدينه بچنگ ميآورد .\r\nزن نو ميگرفت . صاحب فرزند ميگرديد . سفر ميكرد . رخت تازه ميخريد . سود ميبرد . يا دچار همّ و غم ميگرديد . جامه‌اش به دزد ميرفت .\r\n\r\nديدن زنان روبسته و دختران روباز\r\nبا توجه به سعد و نحس بروج : در شق اول اشكال در كارهايش بهم ميرسيد .\r\nدچار تهمت ميگرديد . نقصان به وى ميرسيد . كسى از او دلتنگ ميشد . گرفتار پرداخت جريمه ميگرديد . و در شق دوم منفعت ميديد . حركت مفيد ميكرد . بمراد ميرسيد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nريختن روغن بر جامه\r\nبا قاعده‌ى مذكور : بشارت ، سفر ، رفعت ، راحت ، فايده ، نامه ، و يا خوف ، زيان ، اندوه در انتظارش بود .\r\n\r\nشكستن چيزى به ناگهان\r\nطعام برايش ميرسيد . چيزى را تحويل ميگرفت . به عزت ميرسيد . بشارت ميشنيد .\r\nفرح و خوشحالى ميديد . يا ضرر بهم مىرساند . حيله در كارش ميكردند . در خوف و هراس مىافتاد .\r\n\r\nپيش آمدن بهائم بناگاه\r\nغايب ميرسيد . بشارت ميآمد . يا مضرت و خبر ناخوش‌آيند و غم و مثل آن ميآمد .\r\n\r\nزوزهء سگ\r\nبه ندرت شادى و كلا : خصومت ، خبر بد ، فساد ، ترس ، مضرت ، تفكر ، تحويل ، محذور ميرسيد .\r\n\r\nريختن آب به ناگاه\r\nجابجا شدن ، شادى ، هديه ، مال ، خبر ، يا غم و انديشه و مشكل ميرسيد .\r\n\r\nافتادن قلم از دست\r\nدر وجه سعادت بروج : شادى ، نفع ، منصب ، خبر خوش ، نامه‌ى مبشّر و در صورت نحوست از منصب افتادن ، تهمت ، ظاهر شدن خيانت وى محسوب ميگرديد .\r\n\r\nصداى رعد و برق\r\nاندك فايده و منفعت و اكثرا خبر از تشويش ، خوف ، خبر نامساعد ، حركت غيردلخواه و پريشانى ميداد .\r\n\r\nافتادن كفش بر روى هم\r\nاول راحت ، مراد ، دوست ، رسيدن غايب ، سفر خوش ، رفعت و دوست ، زن به زير آوردن . و در دوم مرض و بيمارى بود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nلقمه در گلو گير كردن\r\nدر شق نخست : سوغات مىخورد . منفعت به او ميرسيد . مهمان ميشد . كسى به او ميرسيد . حرام مىخورد . از طعام ملوك مىخورد . در شق ثانى اذيت به سهيم يا شريك و حيف و ميل مال مشترك خبر ميداد .\r\n\r\nگرد و غبار ناگاه\r\nبخت و دولت ، شادى ، روزى ، اقبال ، رسيدن به خدمت ، مراد ، غايب و در بروج نحس ضرر و زيان ميرسيد .\r\n\r\nخوف دل بناگاه\r\nكلا : مراد ، دولت ، غائب ، سعادت ، ظفر ، نصرت ، مهمان و راحت روميآورد .\r\n\r\nديدن مرغان صحرائى\r\nهديه ، عشرت ، سلامتى ، مال ، غائب ، تزويج ، روزى ، فرزند ، شغل و عمل ، هديه و فقط در برج ثور بود كه رنج بيمارى ميرسيد .\r\n\r\nفرياد و گريه طفل\r\nتماما : رفتن به مهمانى ، خير ، عزت ، مراد ، حركت ، مال ، ظفر ، روزى و راحت را دلالت مينمود .\r\n\r\nتكاندن مرغ خاك پروبال را\r\nبجز در بروج عقرب و جدى و دلو : فايده ، بهبودى بيمار ، خبر خوش ، مهمان شدن ، منفعت و در بروج اسد و سنبله و ميزان و عقرب : بيمار شدن و جنگ و مخاصمه پيش‌ميآمد .\r\n\r\nديدن ملوك بناگهان\r\nجمعا : زيادتى جاه ، سفر ، بهجت و سرور ، بدست آوردن ملك و مال را دليل ميگرديد .\r\n\r\nعطسه در خواب\r\nشادى ، هديه ، نقل‌مكان ، نامه ، اقبال ، فايده ، سعادت ، مودت ، جاه و مال را خبر\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nميداد .\r\n\r\nترسيدن در خواب\r\nسفر ، ظفر ، شادى مفرط ، اقبال ، جاه و منصب را بشارت ميآورد .\r\n\r\nخنده و گريه در خواب\r\nدر هردو خوشحالىها و خير و منفعت‌ها بود كه به صاحب آن ميرسيد .\r\n\r\nصدا كردن گوش\r\nفرح ، جاه ، وصول قاصد ، خبر خوب ، مال ، فيروزى و يا اندوه و ملامت بود كه رو ميآورد و به عقيده‌اى كسى حرف او را ميزد كه در گوش راست حرف دوستى و گوش چپ غيبت و دشمنى او ميكردند .\r\n\r\nپريدن مگس در گلو\r\nدر سه برج اول و بروج سنبله و قوس : فرح ، سرور و بهجت و سعادت و در ديگر بروج جنگ و منازعه و حرب و مقاتله را دليل مينمود .\r\n\r\nافتادن كلاه و عمامه بناگهان\r\nاول : شادى و مال و جاه و خوشحالى و دوم غم و سفر بى جا و خصومت ميآورد .\r\n\r\nدريده شدن جامه به ناگهان\r\nدر ده برج : خبر خوش و جاه‌ومقام و سفر و فلاح و رستگارى و در بروج ميزان و حوت غم و گرفتارى و از هم‌گسستگى امور ميآورد .\r\n\r\nسوختن جامه\r\nخبر خوش و جاه و سرور و نصرت و مال و هلاك اعدا و بيع و شرا و در بروج اسد و ميزان غم و تهمت و خيانت را خبر مىرساند .\r\n\r\nآواز كردن چوب هنگام سوختن\r\nخوشحالى و زيادتى مال و خبر خير و لقاء ملوك و سعادت و در بروج عقرب و قوس و جدى مضرت و مرض ميآورد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nافتادن شلاق و تازيانه از دست\r\nاقبال ، مراد ، اعتبار ، قدوم غائب ، فائده ، نكبت حال دشمنان ، و در بروج سرطان و جدى ، معزولى و خوف و تنزل ميآورد .\r\n\r\nجستن آتش\r\nدر برج جوزا : مال و لقاء ملوك و در ساير بروج : خصومت ، خوف ، غم ، نوميدى ، محذور ، اندوه و تردد را گواه ميگرديد .\r\n\r\nخاموش شدن چراغ بىموقع\r\nبيع و شرا و مال و نصرت و موفقيت و هديه و در بروج اسد و عقرب و قوس خبر ناگوار و خوف و ملامت همراه داشت .\r\n\r\nافتادن چيزها از دست\r\nسفر ، خبر خوش ، راحت ، خير ، سعادت و در برجهاى ثور و سرطان و جدى اندوه و مضرت و مشقت را نشان ميداد .\r\n\r\nفرياد جغد\r\nروزى ، غائب ، خير ، سفر ، فرح ، زن كردن ، شوهر كردن ، خوشحالى ، نكاح ، و در برج حوت غم بىپايان و مرگ عزيز و از دست دادن دوست و مثل آن را گواه ميگرديد .\r\n\r\nبسر درآمدن اسب\r\nمنع مسافر از سفر بود كه شامل تمام اوقات ميگرديد .\r\n\r\nديدن خرگوش كشته و رسيدن آهو از چپ و راست\r\nمذموم بود براى تمام امور ، مخصوصا جهت مسافر و خبر ناگوارى كه به بيننده ميرسيد و آتش افتادن در اموال و از دست رفتن دارائى و ضرر و زيان و غم و آوارگى را شامل ميگرديد .\r\n\r\nديدن جنازه و تابوت\r\nبراى ساكن بىاعتبار و براى مسافر ممانعت مؤكد بود كه بايد از آن سفر منصرف\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nشده ، يا در آن روز ترك بكند .\r\n\r\nديدن تارك الصلاة\r\nبدتر از همه ديدن روى بىنماز و تارك الصلاة بود كه شوم ميآمد تا اين حد كه ميگفتند اگر كاسبى اول صبح چشمش به بىنماز بخورد در كسب و كار و رزق و روزى به رويش بسته مىشود و اگر به طلب حاجت برود نااميد باز خواهد گشت و غم و تشويش و پريشانى و تنگى و ضرر و بىآبروئى و يأس خواهد ديد و تا آنجا كه ميگفتند اگر چشم مسافر به بىنماز بخورد بيم آن باشد كه روى وطن نتواند ديد .\r\n\r\nبانگ گريهء جغد بروايتى ديگر\r\nبانگ جغد در هر صورت ناخوشايند بود همچنانكه نگه داشتن آن را ناخوشايند ميدانستند و معتقد بودند كه صداى اين حيوان موجب آوارگى اهل خانه و تفرقه و تشتت و پريشانحالى و وجود خود او سبب پريشانى و درماندگى و فقر و ضعف و ذلت و زبونى مىباشد .\r\n\r\nبانگ مرغ حق\r\nاين مرغ نيز صدايش موجب نفرت و دل تكان خوردن و تطيّر و بدفالى ميآمد كه اگر قبل از نيمه‌شب بانگ كرده بود بيمارى و رنج و بدحالى و بلاى ناگهانى و آفات و آهات ميآورد و اگر بعد از نيمه‌شب بصدا درآمده بود مرگ و تلف و فوت فجئه و خراب شدن خانه و آوار و خفگى و مثل آن را خبر ميآورد .\r\n\r\nپيچك\r\nگلهاى پيچك مانند پيچ امين دوله‌اى و پيچ سالارى و گل شيپورى ( نيلوفر ) كه به چيزى پيچيده بالا ميرفت سبب پيچيدگى كار و بستگى و تنگى و سستى و مانع پيشرفت و موجب زوال ميآمد و گل ميمون نيز آمد و نيامد داشت كه بقولى اسباب شهرت و حسن اعتقاد و بقولى سبب افترا و بدنامى و امثال آن ميگرديد ، از آن جهت كه گل ميمون داراى دهان و زبان بوده و ناگزير زبان و دهان نيز\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nخالى از اثرات اين دو وجه نميباشند .\r\n\r\nسبزى و سركه و جوجه‌كشى\r\nسبز كردن سبزى عيد و انداختن سركه براى بعضى آمد و براى بعضى نيامد داشت كه اگر آمده بود عاملش را به بهترين زندگىها ميرسانيد و اگر نيامده بود و نميآمد اسباب اختلاف و انقلاب و بهم‌خوردگى زندگى و از دست رفتن آسايش و سعادت و رزق و روزى و مونس و بخت و همدم ميگرديد . و همين‌گونه بود مرغ خوابانيدن و تخم زير مرغ نهادن و جوجه كشيدن كه مشابه همين حالات را به پيش ميآورد .\r\n\r\nصدا كردن آب\r\nاگر آب هنگام پاشيدن يا خالى كردن از ظرف صدا مينمود ميگفتند آب سلام ميدهد و اين سلام را از آن جهت نام گذارده بودند كه بفال نيك گرفته باشند چه اگر روز بود احيانا سلامتى و مهمان و غايب و مثل آن ميدانستند و اگر شب سلام داده بود غم و حسرت و رنج و گرفتارى ميآورد .\r\n\r\nهمچنين سوار شدن كفش\r\nاگر كفش بر روى هم مينشست آن را دليل سفر نزديك صاحب كفش ميدانستند و رو بهر سمت نيز سوار شده بود سفر را رو به آن جهت ميگفتند .\r\n\r\nرديف شدن استكان\r\nقطار شدن استكان را دليل ورود اتفاقى كسى ميدانستند و با گفتن ميآيد نميآيد به هركدام ، اگر به ميآيد ختم شده بود آمده ، اگر به نميآيد تمام شده بود ، با تأخير ميآمد يا نميآيد . همچنين ديدن تفالهء شناور چاى در استكان كه آن را نيز دليل ورود مهمان شناخته و از كوچكى و بزرگى و كوتاهى و بلندى و كلفتى و نازكى آن خرد و كلانى و كوتاه بلندى او را تعيين ميكردند .\r\n\r\nجاروب و خاك‌انداز و كفش\r\nاگر جارو كنار اطاق مىايستاد دليل بر جنگ و نزاع و آشوب و كتك‌كارى بود\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nو اگر با خاك‌انداز ، جلوى اطاق كه جارو در ميان خاك‌انداز باشد ديده ميشد دلالت بر خروج و آوارگى صاحب اطاق از آن خانه و اگر هنگام جاروكشى جارو در ميان دست متلاشى ميگرديد سبب طلاق و جدائى زن و دورى از خانمان ميآمد و به همين تعبير جفت شدن كفش بر حسب تصادف كه موجب آوارگى صاحب كفش از آن منزل ميگرديد ، كه شايد مثل ( كفشش جفت شده است ) يا ( كفشش را جفت كرده‌اند ) نيز از اين مورد آمده بود .\r\n\r\nتخم جارو\r\nپاشيدن تخم جارو زير دست‌وپاى كسى اسباب آشوب و انقلاب زندگى او گرديده پاشيده شدن آن در خانه زندگى صاحب جارو موجب كدورت و حرف و نقل با همسر ميگرديد .\r\n\r\nپشت و رو شدن چادر\r\nاگر زنى چادر پشت و رو بسرش كشيده شده بود دليل پشت و رو شدن شوهر با او بود و اگر اين كله آن كله به دستش آمده بود تغيير ناگهانى در زندگيش ميآمد .\r\nهمچنين دلالت داشت كه شوهر بر او بر خلاف عادت و طبيعت ميل بكند و پشت و رو سر كردن عمدى زنان نيز در زيارتگاه‌هاى قم و مشهد و حضرت عبد العظيم صيغه رو بودنشان را معلوم مينمود .\r\n\r\nآواز هنگام اجابت\r\nاگر كسى هنگام اجابت بدون اراده آوازش ميگرفت « كه غالبا اكثريت مردم در اين مورد مخصوصا در مستراحهاى حمام‌ها و لولئين خانه‌هاى عمومى زير آواز ميزدند » از غم خلاص ميگرديد و اگر آواز كس ديگر بگوشش ميرسيد به سفر زيارت ميرفت و اگر به محض رسيدن بمستراح آواز خاموش شده بود بدهكار ميگرديد و آواز سر مستراح تفأل و تطيرى بود كه با مضامين اشعار خواننده‌ى آن خوب و بد و خير و شر امور معلوم ميگرديد .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nنگهدارى حيوانات\r\nنگه داشتن مرغ و جوجه و گوسفند و گربه و قنارى و سحره و بلبل و بدبده و امثال آن به همه‌كس نميآمد كه غالبا از نگه داشتنشان پرهيز ميكردند ، مگر براى آنها كه آمدشان آزموده شده بود . اما اگر گربه‌اى در خانه كسى بچه ميآورد آن را بفال نيك و وسعت معاش و فراخى رزق و خوبى كار و بار ميگرفتند و اگر نوزاد خود را از خانه‌اى به خانه آنها ميآورد نشانهء رزق بيگمان و خبر خوش و نيكى حال آينده و خير و سعادت ميدانستند .\r\n\r\nاحكام كفش\r\nاگر كفش نوى كسى تنگ درميآمد اوقات تلخى فراهم ميگرديد . اگر كفش زن بود شوهر از او برميگشت و اگر گشاد بود نيز سبب بىرغبتى شوهر ميگرديد و اگر قالب و اندازه درآمده بود سفيدبختى و عزت و شيرينى زندگى و حاجت‌روائى و قبول قول همسر را ميرسانيد . همچنين اگر كفش به سرقت ميرفت بايد منتظر اتفاق ناگوار باشند و اگر به آتش ميسوخت موجب تنگى معاششان ميگرديد و اگر در آب ميافتاد و آب آن را با خود ميبرد مونسى از آنها كناره گرفته ، يا دور ميگرديد . ايضا رو به قبله گذاشتن كفش غائب سبب احضارش ميشد . نمك در كفش غايب ريختن و جلو و عقبشان گذاشتن وسيله‌ى دلشوره و زودتر آمدنش ميگرديد و سركه و خردل در كفش كسى ريختن و به خانه كسى روانه‌اش ساختن اسباب جنگ و منازعه آنها ميگرديد .\r\n\r\nخرخاكى و سوسك سياه\r\nورود خرخاكى يا خر خدا موجب آمد كار ميگرديد مخصوصا ظهور آن در ساعت تحويل و داخل سفرهء هفت‌سين شدن كه آن سال را از بهترين و خوش‌آمدترين سالها معلوم مينمود و برعكس سوسك سياه و مخصوصا واژگونه ديدن آن پشت به پشت بستن و در خانهء عدو ، يا هوو پنهان كردنشان را سبب آشوب و انقلاب و جدائى و طلاق ميدانستند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nقيچى\r\nقيچى باز در خانه اسباب منازعه گشته بدست هم دادن آن موجب مرافعه و افتادن آن از بلندى باعث تهمت و گم شدن آن خوبى ميآورد ، و نخ هفت رنگ را با آن بريدن و به نيت كسى به باد دادن سبب آوارگى او ميگرديد .\r\n\r\nناخن\r\nگرفتن ناخن و پراكندگى آن سبب پراكندگى و ناخن دست و پا را با هم گرفتن موجب غم و در شب ناخن گرفتن را باعث دلتنگى ميدانستند و بهترين قاعده آن بود كه ناخن را گرفته در پاشنه‌ى در خانه دفن بكنند ، همراه اين كلمات كه به زبان بياورند . غم برو شادى بيا ، محنت برو روزى بيا . و فايده آن اين بود كه اولا وسعت و فراخى معاش ميآورد و ديگر در هنگام خروج ( دجال ) « 3 » كه از هر موى خرش صداى سازى برخاسته مردم را به طرف خود ميكشيد ناخنها ديوار و پنجره و ميله‌هاى آهن گرديده جلوى در را تجير كشيده مانع خروج اهل خانه و صاحب ناخن براى رفتن به طرف دجال ميشدند .\r\n\r\nقليان\r\nقليان را هركس بهركس تعارف مىكند بايد دودش را بيرون بياورد و گرنه كشنده‌ى بعد رنگش زرد مىشود . همچنين اگر كسى را با چوب قليان بزنند زرد و لاغر مىشود . اگر ميلاب قليان موقع كشيدن در كوزه بيفتد كشنده پول گيرش ميآيد .\r\nبه شرطى كه سر ميلاب را بوسيده سر جايش بگذارد . از شرايط قليان بود كه بايد اشكان و آب‌چكان چاق شده بياورند و قليان خشك نشانهء ناكارآمدى و بىسليقگى آورنده محسوب ميگرديد و اگر ميانه قليان از كار درآمده ميتركيد دليل\r\n\r\n\r\n","description":"","footnote":"\r\n( 3 ) . در پيش‌گوئىهاست كه دجال مردى است نقطه مقابل حضرت صاحب كه چون ايشان ظهور كرده مردم را به كيش قرآن ميخواند او نيز بر خر خود كه از هر مويش صداى طربى برميخيزد سوار شده مردم را به خويش مشغول و به ضد حضرت دعوت مينمايد .\r\n","page_name":" 246 ","page_number":246},
  {"content":"\r\n\r\nبود كه دست خيانت به مال صاحبش دراز شده است . اين دو بيتى نيز درباره قليان آمده بود :\r\n نقش مرغابى به سر قليان ماست * آتش عشق است اندر جان ماست\r\nدود دل با دود تنباكو يكيست * هركه غليان ميكشد مهمان ماست \r\nايضا اين رباعى كه در مضار او آمده بود :\r\n قليان چه خوش است گاهگاهى بكشى * نى از سر شب تا بصباحى بكشى\r\nدودش ضرر و خاصيتش تنگ نفس * كى گفته خدا كه اين بلا را بكشى ؟ \r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nمعالجات امراض از دانش عوام و كتب قديمه\r\nآب نيسان كه باران بيست و چهار روز بعد از عيد بود اگر ميگرفتند و به آن سوره فاتحه و آية الكرسى را ميخواندند به شرطى كه آن آب را از زمين برنداشته باشند و در ظرفى پاك باريده باشد و هفت روز كسى صبح و شام مياشاميد هر درد كه در بدن و هر خوى بد كه در او بود رفع ميگرديد . همچنين اگر عنّين بود مردى او معاودت مينمود و اگر اولاد ميخواست به هر صورت از پسر و دختر كه خواسته بود كامروا ميآمد و از خواصش بود كه نور چشم را زياد و درد چشم و سر را نافع و بن دندانها را محكم و دهان را خوشبوى و بلغم و كرم معده و بادها و فلج و زكام و درد پشت و شكم و قولنج و حكه و آبله و جنون و جذام و برص و خون‌بينى و گنگى و آبريزش چشم و بىرغبتى از نماز و روزه و وسوسه جن و شياطين و خيانت و غيبت و حسد و كينه و كبر و بخل و حرص و غضب و بسيارى از امراض ديگر را دور مينمود .\r\nدعاى مادر را كه بر بالاى بام رفته چادر و چارقد از سر برگرفته موها را پريشان كرده خدا را به پنج تن قسم داده شفاى فرزندش را طلب بكند مستجاب ميدانستند .\r\nعلاج با گندم كه پنج من گندم نياز كرده بيمار را بر پشت خوابانيده گندمها را بر سينه او ريخته شفاى وى را نيت كرده گندمها را به پنج فقير بدهند در\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nشفاى او مجرب ميدانستند .\r\nتصدق گوسفند كه گوسفند سالم فربه بىعيبى را قربان كرده آبگوشت پخته بيش از هفتاد مستحق را دعوت كرده از هريك خواهش تلاوت هفتاد حمد به نيت شفاى بيمار كرده ايشان را با آن آبگوشت مهمان بكنند را نيز مؤثر ميخواندند .\r\nانواع تصدق از پول و لباس و حبوبات و خوردنى به مستحقان كه تصدق را بهترين و سريعترين معالجات ميدانستند تا آنجا كه معتقد بودند تصدق به فقير شرعى حق قضاى معلوم و بلاى آسمانى را دور ميسازد .\r\nبراى درمان دمل ، عنكبوت در سركه انداخته را بر آن ضماد كرده يا ضماد فضله كبوتر و خرده شيشه و يا پياز كوبيده و يا پشكل گوسفند و گلاب ميبستند .\r\nجوشهاى سرخ سوزنده و خارش‌دار را كافور و گلاب ماليده يا ضماد مازو و فوفل و سركه ميكردند .\r\nبراى دانه‌هاى اطراف مقعد استخوان مرده را سوزانده و سائيده با لعاب صبر زرد ميماليدند .\r\nكچلى را زفت انداخته يا سر را تراشيده با روغن كنجد چرب كرده كشك و پشم و جو را مساوى سوزانده سائيده ميپاشيدند .\r\nغدّهء سرطان را آب كاسنى كه سرب در آن ميسائيدند همراه روغن گل سرخ و روغن بادام ميماليدند .\r\nجراحت سفليس را دود جيوه داده و آكله ( خوره ) را دود موى سوخته و پوست پياز و تخم ريحان و كافور ميدادند .\r\nدر رفع زگيل جعل را با آب سائيده ميماليدند .\r\nحكه و خارش را سركه يا مغز تخم كدو و هندوانه كه در شير زن دختر زائيده سائيده باشند ميماليدند .\r\nبراى سرفه و سينه‌درد شربت پوست خشخاش جوشانده يا لعاب به دانه خورده\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nيا شكر تغار را كه لعاب دهان سوسكى است و چيزى جامد و سفيدرنگ مىباشد شب در دهان گرفته ميخوابيدند .\r\nجاى ضربات چوب و شلاق را اسفند و زردچوبه‌ى سائيده با روغن كنجد ميماليدند .\r\nجهت جلوگيرى از بول كودكان در فراش . به او سائيده‌ى سوخته‌ى سم بز با عسل ميدادند .\r\nسلسل البول ( ادرار بىاختيار ) را با خورانيدن نيم قاشق فضله خرگوش و شير و دادن دنبلان معالجه ميكردند .\r\nپوست نازك گردو را سائيده جهت تقطير بول و شاش‌بند ميدادند .\r\nبراى جلوگيرى از احتلام تخم كاهو ميخوردند .\r\nعلاج سردرد از خسارت آن بود كه به اندازهء يك سكه‌ى بزرگ ، كرباس آب نديده را بريده بر شقيقه‌ها ببندند . يا سركه‌ى انگور را جوشانده پارچه‌اى را در آن تر كرده بيندازند .\r\nبراى صداى گوش خرخاكى را با پوست انار و روغن گل سرخ جوشانده صاف كرده ميچكاندند .\r\nبراى درد چشم گوشت بىچربى را نازك بريده با حرارت كف دست گرم كرده بر چشم و پيشانى ميبستند و رنج و درد شديد آن را خون تازه‌ى كبوتر بچه ميچكاندند .\r\nترك لب را لعاب كتيرا يا لعاب به‌دانه ميماليدند و پوست نازك تخم‌مرغ ميچسباندند .\r\nبراى استحكام دندان و لثه برگ عناب ميجويدند .\r\nاگر زالو به حلق چسبيده بود غرغره‌ى آب تنباكو ميكردند .\r\nبراى خون بينى فتيله‌اى را با سفيدهء تخم‌مرغ آلوده ميگذاشتند يا غبار سائيده پوست تخم‌مرغ يا غبار سائيده كندر ميدميدند يا آب خيساندهء اسفند ميچكاندند .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدرمان باز شدن حيض زن اين بود كه سرگين خشك گاو را زير پا دود بكند و به مقدار يك فنجان آب پهن تازه‌ى گاو بياشامد .\r\nبراى ورم پستان باقلاى كوبيده را با سكنجبين ضماد ميكردند .\r\nخوردن هندوانه و عدس و خيار و آش رشته باعث زيادى شير زن ميگرديد . و براى خشك شدن شير پستان آن را در آفتاب ميدوشيدند .\r\nبراى دفع كرم معده صبح ناشتا خرما ميخوردند يا سركه‌اى كه از شراب بدست آمده باشد ميآشاميدند .\r\nعلاج يبوست مزاج آن بود كه ناشتا خرما خورده آب بر روى آن بياشامند و گرم مزاجها شير گاو جوشيده‌ى سرد با شكر بخورند .\r\nدرمان اسهال ، بوداده‌ى قهوه بود كه سائيده بخورند و جهت اسهال خونى اسفرزه را نيمى خام و نيمى برشته كوبيده با عسل معجون كرده ظهر به ظهر يك انگشت بخورند . يا به مقدار ماش يا عدسى ، به نسبت بچه يا بزرگ بودن بيمار سوخته ترياك سائيده بخورند .\r\nاگر طفلى باد فتق عارضش شده بود گوش خلاف طرف بيضهء ورم كردهء او را سوراخ ميكردند و اگر هردو بيضه بود هردو گوشش را و آن را بهترين علاج ميدانستند .\r\nبادمجان را با هموزن آن بادام تلخ كوبيده براى رنج بواسير به حوالى مقعد ميماليدند .\r\nخوردن مويز ( كشمش انگور سياه ) را مفيد تقويت حافظه ميدانستند و سبب فراموشى را خواندن سنگهاى قبور و خوردن سيب ترش و گشنيز تازه و بول كردن در آب ايستاده ميگفتند .\r\nبراى رفع درد عقرب‌گزيده در دستش تخم خارخسك و فلفل ميگذاردند يا اگر هنگام شكوفه بود ضماد شكوفه ميبستند و ميگفتند اگر عقرب گزيده در گوش خر بگويد : عقرب مرا گزيده است دردش بر طرف ميگردد يا وى را وارونه\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nسوار خر بكنند .\r\nبراى دفع مگس زرنيخ را در شير حل كرده ميپاشيدند .\r\nبراى فرار موشها موشى را در مكان آنها ميسوزانيدند . « كه نگارنده آزار هيچ جاندار را دافع آزار نميداند » .\r\nجهت گوش‌درد و بيخوابى اطفال ريشه‌ى عروسك پشت پرده را با نخ سرخ بسته به گوش او ميبستند .\r\nبراى آسانى زايش جعل را ميان نى گذاشته بر ران زائو بسته ، يا سنگ چخماق يا آهن‌ربا بپاهايش ميبستند .\r\nبراى علاج زردى يرقان گشنيز را با سركه يا كاسنى را با سركه ميخوردند و ماهى بچه‌هاى رودخانه و قنات بطور زنده بلع ميكردند .\r\nعلاج گزيدن سگ هار آن بود كه موى همان سگ را سوزانده بر جراحت آن بگذارند .\r\nبراى آبستنى زن نازا را مايه خرگوش و مغز خرگوش و تخم اردك خانگى ميدادند .\r\nچاره‌ى جلوگيرى بچه‌دار شدن زن آن بود كه بعد از پاك شدن از حيض هفت عدد عروسك پشت پرده بلع بكند .\r\nسناى مكى ( برگ مسهل ) را دم كرده جهت روان شدن شكم با شير خشت ميخوردند .\r\nبراى به حال آوردن غشى با كارد فولادى خطى بدورش كشيده گلاب برويش زده كاهگل كهنه‌ى آب‌زده به زير بينيش گرفته يا پنبه را سوزانده دودش را به دماغش ميرساندند .\r\nبراى عطسه‌ى بىاندازه آب گوشت راسته‌اى را كه بر روى آتش نهاده باشند در گوش بيمار ميچكاندند و دچار سكسكه شده را سيلى بىخبر به گوش مينواختند . و دچار غذا در گلو گير كرده را با دست به پشتش ميزدند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاگر كسى به شپش مبتلا شده بود به بدنش سركه‌ى نوشادر در آن حل كرده ميماليدند و شپشك را كه جانوران در گوشت فرورفته بود دستور كشيدن واجبى ميدادند .\r\nسرمازدگى دست و پا را با آبى كه چغندر در آن پخته بودند و عضو را در آن بگذارند و گذاردن دست و پا را در آب نيمگرم معالجه ميكردند همچنين بهترين مسكن را براى عضو زير سنگ و لاى در و مانند آن مانده ، نهادن عضو را در آب گرم ميدانستند . و سرى كه از زمين خوردن ، يا رسيدن ضربه ورم كرده بود را آئينه‌ى از طرف ديدن ميبستند .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nتعاليم والدين به اطفال\r\nاين تعليمات بود كه والدين بفرزندان و بزرگترها به كوچكترها ميدادند :\r\nسلام بود كه هر كوچكتر به هر بزرگتر بايد سلام بكند و ميگفتند سلام سلامتى ميآورد و اين مربوط به كوچكتر و بزرگتر نميگرديد كه هركس به هركس ميرسيد يعنى هركس به محلى ورود مينمود يا چشمش قبلا به كسى مىخورد بايد به او سلام بگويد و حق تقدم سلام با كسى بود كه به مكانى پا گذارده باشد اگرچه در آن مكان كسى وجود نداشته باشد كه ميگفتند در هر صورت موجودى از مخلوق خدا در آن مكان حاضر مىباشد اگرچه به چشم سر ديده نشود كه از سلام سلام كننده خوشنود گشته در حق او دعا مينمايد . بعلاوهء آنكه جواب سلام چنين كس را ملائكه ميدهند و سلام ، مستحب و جواب آن واجب بود كه بايد برگرداند و از روايات ، كه هرگز كسى بر پيغمبر اسلام بر سلام پيشى نميگرفت و واى به حال متكبرى بود كه از پاسخ سلام تكبر بكند .\r\nنظافت سر و روى و كفش و لباس بود كه بايد نظيف و پاكيزه و طاهر و مرتب بوده باشد كه مردم اشخاص را به ظاهر احترام ميگذارند و عقل مردم به چشمشان مىباشد و اگر كسى با ظاهر ناآراسته به مكانى وارد شود و مورد تحقير قرار گيرد گناه آن به عهده خود او مىباشد و اين مربوط به آن نبود كه لباس ، گرانبها يا ارزان‌قيمت بوده باشد و شرط آن نظافت و آراستگى آن بود كه نازيبا و\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nكثيف نباشد و روايت بود كه ائمه اطهار معمولا بهترين البسه را به تن ميكردند ، تا آنجا كه حضرت حسين ( ع ) در هنگام شهادت بهترين جبهء ديبا را به تن كرده بود و در طهارت و نظافت لباس تا آن حد تأكيد ميكردند كه حتى پاشيده شدن شتك آبى را به دامن لباس مار و عقربى ميگفتند كه اگر كسى در معرض شتك چيزى قرار گيرد و آن را نشسته تميز نكند به تعداد هر شتك در روز قيامت مار و عقرب بدامن او خواهد چسبيد . و مقدم بر همه خوبى كفش و كلاه و براى زن چادر و چارقد بود كه ميگفتند دشمن به پا و دوست بسر نگاه مىكند .\r\nديگر سنگينى و وقار لباس بود كه در درجه اهميت قرار ميگرفت ، چه براى پسران و مردان و چه براى دختران و زنان و بىادب‌ترين و مطرودترين افراد كسى بود كه جامه‌ى جلف تنگ پوشيده بدن يا قسمتى از آن را در معرض ديد بگذارد و براى پسران به ريش نرسيده بود كه زشت دوخت‌ترين البسه مخصوصا شلوار را به بر بكنند و براى دختران كه با بىجلوه‌ترين آن خود را بپوشانند تا نظر ناپاكان را جلب ننموده و براى خواستگار و بيننده كه حمل ظاهرفريبى و خودآرائى و سبكسرى پوشنده نبوده باشد .\r\nاز آداب لباس پوشيدن بود كه هنگام تغيير لباس در برابر ديگران نبوده باشد و جاى تنها اختيار نمايند و لباس را به ترتيب از رو كنده از زير بپوشند و قبل از همه زير جامه و ساتر را به تن استوار بكنند و در بيرون آوردن كفش و جوراب نخست از پاى چپ شروع كرده و هنگام پوشيدن پاى راست را مقدم بدارند و تا پائين بدن را نپوشانده از زمين برنخيزند چه اينها دستوراتى است كه از بزرگان دين رسيده خلاف اين نكبت و كراهت ميآورد . خاصه با بدن عريان مدتى ماندن كه فقر و تنگدستى ميآورد .\r\nغذا خوردن بود كه قبلا بايد دست و صورت خود را شسته اطراف دهان و انگشتان را از آلودگى پاك بكنند و سپس بسم اللّه گفته دو زانو بر سر سفره بنشينند و تا بزرگتر دست به طعام نبرده از دست‌درازى اجتناب نمايند و موقع\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nكشيدن غذا تناسب غذا و جمعيت را در نظر گرفته كمتر از آنچه به او ميرسد بردارند . و بىحرص و ولع بخورند و با سه انگشت سبابه و شست و وسطى لقمه بردارند . لقمه به اندازه‌ى دهان و بلكه كوچكتر برگيرد و در خوردن حرص و ولع و شتاب نداشته باشند . چشم بدست و دهان اين و آن نيندازد و دولپى نخورند و هنگام خوردن صدا از دهان و گلوى و ظرف و مثل آن برنياورند و هنوز چيزى از اشتهايشان مانده دست بكشند و بعد از اتمام غذا الحمد للّه بگويند و در مهمانىها و مجالس ديگران تا همه دست از طعام نكشيده‌اند از سفره كنار ننشينند ، شايد معلول و بىدندانى در آن ميان بوده كه بايد غذا را بتأنى تناول نمايد و از كنار نشستن ديگران گرسنه بماند . در راه و كوچه و بازار و انظار مردم چيز نخورده دهان نجنبانند مبادا طفل و گرسنه‌اى را رغبت و اشتها به حركت آيد و آنگاه است كه او مسئول و مورد مؤاخذه خواهند بود .\r\nدر مهمانىها كه تا از آنها دعوت به عمل نيامده پا نگذارند كه ( بدون دعوت به خانه خدا نبايد رفت ) يعنى تا اذان كه دعوت خداست گفته نشده پا به مسجد نبايد گذاشت كه مهمان بىدعوت قرب و آبروى خويش را ميريزاند و چون دعوت شدند اهمال نكرده تأخير و تعطيل ننمايند كه اين نيز نوعى بىادبى و عدم احترام به صاحب مجلس مىباشد و همچنين كه در مهمانىها خود را آراسته بهترين لباس را پوشيده با آن آبروى صاحب‌خانه را خريده ، در مجلس از سخنان لغو و بيهوده و جلف و سبكسرى و غيبت اين و آن و تظاهر به دانش و خودنمائى احتراز بكنند .\r\nچون مهمانى به آنها برسد او را معزز و محترم داشته از پذيرائى او كوتاهى ننمايند و دربارهء مهمان خست و لئامت روا ندارند كه مهمان روزى خود آورده و در خارج شدن غم و نكبت صاحبخانه را با خود بيرون ميبرد و به مهمان امر و نهى نكرده دستور و تكليف روا ندارند و ديگر در خوردن‌هاى او حكمت و طبابت به كار نياورده اين برايش خوب و آن برايش بد است ننمايند و هم بىاعتنائى ننموده و هم در پذيرائى الحاح و مبالغه از حد نگذرانند و مهمان را حبيب خدا بدانند .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nدر پيش ديگران دست در بينى و دهان و گوش نبرده دندان خلال ننمايند و ناخن نگيرند و خلط نينداخته ، آب در دهان نگردانند و آروغ برنياورند كه صداى دهان بدتر از صداى دبر مىباشد چه اولى به اراده و دومى خارج ارادهء صاحب آن مىباشد . هرآينه در جمع نشسته‌اند كم حركت بوده ، جنبش بى جا نداشته باشند .\r\nپرحرف نبوده زيادتر از گوينده بودن شنونده باشند و تا سئوال نشده پاسخ نياورند و چون پرسيده شد سخن را در دهان گردانده جواب سنجيده بگويند و در ميان حرف ديگران ندويده كلام گوينده قطع ننمايند و اگر موضوع و داستانى را هم بدانند تا انتها به آن گوش بدارند و ارائه دانش ننمايند و بيخ گوشى با كسى صحبت نداشته باشند .\r\nاحترام بزرگتر از خود را داشته اگرچه به يك ساعت از او بزرگتر باشد و به پيران احترام گذارده ايشان را معزز و مكرم بدارند كه بركت‌هاى جامعه ميباشند .\r\nدر اين صورت برايشان در قدم پيش نگرفته ، پيش سلام بوده ، قبول قول و اطاعت داشته ، در مجالس قبل از آنها وارد نشده در خروج پيشى نگرفته ، در سخن با آنها تشدد و تغير و تعصب نورزيده ، حق به جانب آنها داده اگرچه محق نباشند و در كارهاى دشوار رعايت حال ايشان داشته ، از خفت و تحقير ايشان برحذر بوده بدانند كه خود روزى دچار روزگار آنان خواهند گرديد و خداوند كسى را به پيرى و آبرو خواهد رسانيد كه حقوق پيران را رعايت كرده احترام ايشان را بر خويش فرض گرداند .\r\nهمچنين احترام استاد و معلم كه پدران ثانوى و روحانى بوده سعادت دنيا و آخرت آنها به دست ايشان مىباشد : از دستوراتشان تخلف نورزيده ، از صميم قلب محبشان بوده ، حضور و غيابشان را محترم داشته تعليمات و دستورات و تجربيات ايشان را كه برايگان در اختيارشان ميآيد مغتنم بشمارند . بدانند كسى ذو الفنون از مادر نيامده پرسيدن و جويائى را ننگ نشمارند و اين شعر از معركه‌گيرها كه گوشزدشان ميكردند :\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n ( هيچكس از پيش خود چيزى نشد * هيچ آهن خنجر تيزى نشد\r\nهيچ حلوائى نشد استاد كار * تا كه شاگرد شكرريزى نشد ) \r\nو تا حد اختياردارى گوشت و پوستشان استاد و معلم را پيششان بزرگ و صاحب اختيار قلمداد ميكردند .\r\nغسل و وضوى و نماز بود كه از كودكى و خردى به فرزندان تعليم ميكردند و براى فراگرفتن آنها انعام و جايزه مقرر ميداشتند و نماز را ستون دين و دين را ستون زندگى دانسته آدم بىنماز را كافر و نجس و نزد خدا بىروزى ميدانستند .\r\nاز تعريفات نماز بود كه خداوند بنده‌ى نمازخوان را عزيز و بزرگ و غالب و موفق و خوش‌سيما و مطلوب و محبوب داشته او را بر ساير بندگان رجحان ميگذارد .\r\nنماز شخص را ذكى و هوشيار ميگرداند . نماز رزق را وسيع و قلب را روشن و دل را آرام و روح را خرم و فكر را منور و انديشه را مستقيم ميسازد . نماز آبرو و بزرگى و حيثيت و اعتبار ميآورد . نماز خير دو عالم داشته نمازخوان را از شرور دور و بسعادات نزديك و در امورات يار و مددكار و در بلايا نگهبان مىباشد .\r\nحقوق پدر و مادر را كه از واجبات دانسته رعايت حرمتشان داشته ، در ترضيهء حالشان كوشيده زنده و مردهء ايشان را احترام داشته از برابر آنها راه نرفته ، قبل از ايشان ننشسته بر سخن ايشان اعتراض نداشته سبب كارى كه موجب دشنام به ايشان شود نگرديده ، در حاجات و تنگدستى احسانشان نموده بشادى خاطرشان كوشيده از كدورتشان اجتناب نمايند ، و در تأكيد آن اين كلام كه سعادتمند فرزندى مىباشد كه دعاى خير پدر و مادر در دنبال و بدترين فرزند آن‌كه نفرين پدر و مادر همراهش باشد ، كه روزى او تنگ و غم و رنجش زياد و خفيف و بىحرمت و كوتاه‌عمر و مرگش به بىآبروئى و فلاكت مىباشد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nنظر و عقيده دربارهء سياست\r\nدربارهء سياست نظر تهرانىها اين بود كه دنيا را انگليسىها اداره ميكنند و هر اتفاقى در هرجا و هر نقطه از روى زمين روى بدهد ، چه خوب و چه بد ، در دنبال‌گيرى معلوم مىشود در آن دست انگليسىها دخالت داشته ، در اين حد كه ميگفتند حتى دعوا و نزاع زير لحاف زن و شوهر در ارتباط با انگشت انگليسىها مىباشد و دليلش اين‌كه اگر انگليسىها هديه ، تعارف حرير و اطلس و كربدوشين و مانند آن براى زنان اعيان و اشراف نياورند ، آنها ندوخته به تن نكنند و به رخ زنان فقير بيچاره نكشند كه آنها هم حسرتشان را نخورده يقهء شوهرهايشان را نچسبيده و دعوا مرافعه درست نمىشود ، الى آخر كه ميگفتند نه تنها شاه و وزير ، بلكه كدخداى هيچ آبادى بدون نظر انگليسىها نميتواند عوض بشود .\r\nهمچنين ميگفتند اين‌كه كار انگليسىها در هرجا پيشرفت مىكند ، آنست كه كار را دست بىكس و كارها و بىاصل و نسب‌ها و بىشعورها ميدهند و معتقد بودند كه اگر كسى باشد كه بتواند كاه و جوى دو الاغ را تقسيم بكند كار به دست او نميدهند ، چه فهميده‌ها و شعوردارها در دستورات و خواسته‌هايشان آرى و نه و چون و چرا ميآورند و آنها كسانى را ميخواهند كه اوامرشان را چشم‌بسته و بىچون و چرا و بدون دخالت فكر و اراده قبول بكنند . بىاصل و نسب‌ها و ذليل ، درمانده‌ها را هم از آن‌رو سر كار ميآورند كه با ديدن اندك نفع و اسم و مقام از طرفشان به عوض كلاه برايشان سر ميآورند در حالى كه بزرگ‌زاده‌ها و اصل و نسب‌دارها به ارزانى و سادگى تن به ذلت نوكرى بيگانه و خفت خيانت نميدهند .\r\nو باز دربارهء سياست روس و انگليس و آمريكا وجه تمايزى داشتند كه ميگفتند انگليسىها سر را با پنبه مىبرند و روس‌ها با الدرم بلدرم و ايجاد ترس و فشار و آمريكا با دانه پاشيدن و دهان شيرين كنك و اين داستان كه شاهد\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمثالشان بود سه سرباز روسى و انگليسى و آمريكائى در رستورانى مشغول غذا خوردن بودند كه گربه‌اى پاى ميزشان آمده ( معو ) مىكند و يكى از آنها پيشنهاد مىكند هركس از خردل روى ميز به خورد گربه بدهد مهمان دو نفر ديگر باشد و تصويب مىشود . روسى گربه را لاى پا گذارده دهانش را باز مىكند و خردل را به زبانش ماليده دهانش را جفت مىكند و قهرا كه گربه خود را رهانيده با پف پفى همه را بيرون ميدهد و نوبت به آمريكائى رسيده خردل را به روى كباب ماليده به دهان گربه مىكند كه آن را هم گربه بيرون مىافكند و انگليسى گربه را گرفته خردل را با سر انگشت به مقعدش ميمالد كه گربه نه تنها از جهت سوزش آن خردل‌ها را با زبان خورده پاك مىكند بلكه تا مدتها هم جاى آن را ليس مىزند .\r\nپس ميگفتند هرگاه در نقطه‌اى ديده و يا شنيده شد كه كودتا يا مهاجمه‌اى شده ، تاخت‌وتاز و بگير و ببند و حبس و غارت و مصادره همراه داشته بدانيد آن نيست مگر آنكه روس‌ها در آن دخالت داشته‌اند ، و هرگاه چنين امرى با قتل و كشتار ، همراه با فراوانى پول و فحشاء و فساد و آزادى كاذب و بىبندوبارى توأم بود آن را آمريكائى بدانيد و هرآينه بىسروصدا و بدون خونريزى و از طرف وجيهه الملّه‌اى ؟ ! مورد پسند عوام صورت گرفت يقين كنيد آن را انگليسيها ترتيب داده‌اند ، از آنجا كه فهميده‌اند يكى از اينها كار هزار فوج سرباز مىكند .\r\nهمچنين كه در جهت سياست مملكتى مىگفتند مثلا همين احمد شاه را با دربار و وزراء و مجلس و وكلايش به‌همين شكل و وضع و قيافه در انگلستان درست كرده همه روزه شاه به صندلى نشسته آيند و روندگان به حضورش شرفياب شده گفت و شنيد و سئوال و جواب مىكنند . به‌همين صورت همهء مملكت را كه از حاكمانش گرفته تا واليان و دهداران و كدخدايان و رؤساى ايلات و قبايلش كه همه را مثل خودشان ساخته مسائل جارى را تبادل نظر مىكنند . به‌همين صورت دربارهء عزل و نصب و مرگ‌ومير و اجلهاى ناگهانى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمانند ترور و امثال آن‌كه مثلا اگر احمدشاه يا يكى از دست‌نشاندگانشان كشته شد يا سكته كرد چه كسى جانشينش باشد و اگر او هم برايش پيشآمدى شد چه كسى جايش بنشيند ، تا كمترين مقام مملكت كه هريكى را مثال مهرهء شطرنج بتوانند جابجا بكنند . يا مثلا اگر يكى لنگ و لگد انداخت و خواست از فرامين سرپيچى بكند با چه وسيله نابودش كنند و جانشين آن اگر سر به مخالفت برداشت چگونه از پست و مقام يا از صفحه‌ى روزگار برش اندازند .\r\nدر نتيجه انگليس را به همان‌گونه كه مىگفتند آفتاب در جايى از روى زمين طلوع و غروب نمىكند كه جزء مستملكات انگليسيها نباشد ، انگليس را سردمدار و پادشاه كل روى زمين مىدانستند و مىگفتند پطر كبير و پادشاهان چين و روم و فرانسه و ينگه دنيا را هم او سر كار آورده و از سر كار بلند مىكند ، تا آنجا كه انقلابات خرد و بزرگ دنيا و جنگ و صلح‌هاى دول عالم را هم زير سر او ميدانستند و راسخ بودند كه فقط كار مردم انگليس آن است كه بنشيند براى مردم دنيا نقشه كشيده به نفع خود خوب و بد طرح بكند ، كه البته براى پيشرفت مقاصدشان هم برايشان مطرح نمىباشد كه اگر نصف دنيا هم به خاك و خون كشيده شده با مردمش نابود بشود . بىآنكه اثر دست و جاى پايى از خود بگذارد .\r\nالبته عده‌اى را هم‌عقيده بر اين بود كه هركس عرضه داشت حق هم خواهد داشت بهر كار دست زده توفيق يافته آقائى بكند و دربارهء انگليسىها اين گناه دزد نيست كه كسى را لخت بكند ، بلكه اين گناه صاحب مال و صاحب‌خانه است كه لياقت نداشته مال و خانه‌اش حفظ بكند . چشم ما و امثال ما كور ميخواستيم عرضه داشته و انگليسىها را لخت بكنيم . همچنين از اين گونه مباحث كه آن‌كس هم كه عقب افتاد مشكل بتواند جلو بيفتد و در آن زمان كه ما فكر زن گرفتن و پسربازى و ترياك و حشيش و درويشى و قلندرى و انواع كثافت‌كارىهاى ديگر بوديم ، انگليسىها بفكر تحقيق و تجسس زيرزمينىها و روى زمينىهاى ما بودند ، و در آن وقت كه ما حواسمان معطوف چگونه طهارت\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nگوشه‌هاى يكى از پرده‌هاى سياست ، از شروع تا خاتمه به صورت زير :\r\nميرزا تقى خان اميركبير ، اول قتيل راه اصلاحات و سعادت و رفاه مردم در حكومت قاجاريه ، بعد از قائم‌مقام كه به سعايت مادر شاه ( مهد عليا يكى از كثيف‌ترين زنان تاريخ ) در حمام فين كاشان با بريده شدن رگهايش مزد خدماتش را ميدهند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمهد عليا ( مادر ناصر الدينشاه قاجار )\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nعكسى از ناصر الدينشاه كه در فرنگ انداخته شد .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمظفر الدينشاه ، يا بخاطر صفات و احوال بچه‌گانه‌اش « كودك پير » كه با قوچ وحشى كه شكار كرده برايش آورده‌اند و قفس مرغ‌حق و قفس گنبدىشكل كرك كه در پايين سمت راست عكس مىباشد و دوربين بلندش كه با آن تماشاى شهر بكند سرگرمش ساخته‌اند .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمظفر الدينشاه كه براى پخت‌وپز ثانوى از طرف دربار انگليس با همراهانش از جمله ميرزا على اصغر خان اتابك دعوت شده است .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nشروع بازى مشروطه‌خواهى و اجتماع مردم در جلوى سفارت انگليس .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nديگهاى مشروطه‌پزى در جنوب باغ سفارت كه براى مشروطه‌خواهان ، يا « مشرفه‌خواهان » آماده به خدمت بوده ، ديگ شماره 396 اش با خط لاتين در معنى اموال خصوصى سفارت بودنش چشمك‌پرانى ، يا شيرفهم مىكند .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمحمد عليشاه كه چون تكيه به رقيب صاحب قدرت ، يعنى روسيه داشته بوده بايد سركوب بشود و اين شعر كه در شايع شدن برگشتنش به ايران ، شدت ترس مردم را معلوم مىكند : « برف ، برف ، برف اومده لحاف گندم شده - واى واى ممدلىشا وارد طهرون شده ! »\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمجلس شوراى ملى با تابلوى سر در آن با مضمون عدل مظفر و تاريخ 1298 هجرى كه سال تاسيس آن را معلوم مىكند ، پس از توفيق مشروطه‌طلبان بر محمد عليشاه و مستبدين كه گروه مختلف مردم به حمايت وكلايشان در بيرون و درون آن جمع شده‌اند .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمحمد عليشاه در انفصال و زمان تبعيد با پسرش محمد حسن ميرزا وليعهد احمد شاه كه در استانبول از او برداشته شده است .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاحمد شاه كه در سنين ميان دوازده و سيزده سالگى جانشين پدرش محمد عليشاه گرديده ، ناصر الملك همدانى نايب السلطنه‌اش مىشود .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nسيد ضياء الدين طباطبائى يكى از مهره‌هاى سياست انگلستان در ايران ( با اعضاى كابينه نود روزه‌اش معروف به كابينهء سياه ) كه محلل رضاخان در رسيدن به پادشاهى و سلطنت بود .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nرضا شاه و وليعهدش محمدرضا و فروغى رئيس الوزرا ( مأمور آوردن و بردن او ! ) در يكى از بازديدها ، كه با بردن پسرش محمد رضا بازى مشروطه و سريال هفت قسمتىاش كه از شاه شهيد ! ناصر الدينشاه شروع و با مظفر الدينشاه ، محمد عليشاه ، احمد شاه ، سيد ضياء ، رضا شاه و محمد رضا شاه به پايان ميرسد .\r\n آن قصر كه با فلك همى زد پهلو * بر درگه آن شهان نهادندى رو\r\nديديم كه بر كنگره‌اش فاخته‌اى * بنشسته همىگفت كه كوكو ، كوكو \r\n\r\n","description":"","footnote":"","page_name":" 274 ","page_number":274},
  {"content":"\r\n\r\nگرفتن و سر خلا نشستن و از سر خلا بلند شدن و مانند آن بود آنها بفكر آن‌كه ما و امثال ما تا چه حد عقب‌ماندگى فكرى داشته با چه چيزهائى گول ميخوريم و با چه وسائل مىتوانند ما را به زير يوغ اسارت خود درآورده اسيرمان بكنند .\r\nده نفر كاشى را فرستادند دو نفر را دستگير بكنند و همه‌شان لته‌پار شدند جز يك تنشان كه توانست جان بدر ببرد و وقتى پرسيدند چطور ده نفر از دو نفر شكست مىخورد ؟ جواب داد : « براى آنكه ما ده نفر بوديم تنها ، آنها دو نفر بودند همراه . ما هرچه ميزديم به گل مىخورد ، آنها هرچه ميزدند به دل مىخورد . » انگليسىها ملتى هستند همراه و ما و امثال ما ملت‌هائى هستيم تنها . آنها همه‌شان تنى واحدند كه جز خود و مردم خود و كشور خود هيچ‌كس و هيچ‌چيز را نديده هرچه ميخواهند براى خود ميخواهند و ما ملتى هستيم متشتت و دشمن و خائن به هم كه بزرگانمان در فكر عيش‌ونوش و هرزگى و عياشى و پول دسته كردن و كوچك‌هايمان كه چگونه سر هم كلاه گذاشته يكدگر را لخت بكنند .\r\nبزرگانمان ابن الوقت و نوكر صفت و اين‌كه چگونه تا دم گاوى بدستشان مىافتد بار خود بار بكنند و زيردستانشان كارآموز آنها كه چگونه دنبال‌روى بكنند .\r\nانگليسىها مردمى كه همه‌چيز ، حتى جان خود را فداى كشور و بقا و آبرو و ادامهء حكومت خود ميكنند و ما مردمى كه چگونه بتوانيم مشترى پيدا كرده خود و همه كشور و مملكتمان را فروخته چند روز زندگى بهتر بكنيم . در انگليس حكومت را فهميده‌ها و جان‌بركف‌ها و وطن‌دوست‌ها و اصل و نسب‌دارها و باشعورها اداره ميكنند ، در اينجا قلدرها و بيشعورها و وطن‌فروش‌ها و بىاصل و نسب‌ترين‌ها و هركه وقاحت و بىشرمىاش زيادتر و دست چوبش زيادتر بالا برود اداره مىكند ، و در اين صورت واضح است دانش و خرد بر زور و قلدرى و نفهمى چربيده غالب مىشود .\r\nاز همان زمان كه انگليسىها برادران شرلى را در زمان شاه عباس بزرگ به دربار ايران فرستادند فهميده بودند به اين مملكت بايد چگونه نفوذ بكنند و از همان\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nزمان كه سفر ايشان بازگشته خبر بردند كه جاى پاى آنها را خاك ريخته‌اند كه بعد از رفتنشان تطهير بكنند فهميدند كه فهم و شعور ما تا چه حد كار مىكند و ما چند مرده حلاج و از ما چگونه مىتوانند بار بكشند . در هر صورت اين عقيده كه پل اين مملكت و كلا ممالك امثال ما را آب برده است و از روزى كه عيسوىها على و معاويه را در برابر هم قرار داده ما را سرگرم اختلافات عقيدتى و مذهبى و شيعه و سنىگرى و مسائل آن ساختند ، و از آن زمان كه طعم لقمه‌ى خيانت در كام دولتمردان و متنفذين اين ممالك جا گرفت و قرار شد ما را به ظواهر سرگرم بكنند معلوم شد در برابر سيلاب‌مان قرار داده سهم برادرىشان را با ما تفكيك كرده‌اند . يعنى اين يك ذره دنياى اخى و اختراعات و اكتشافات و فرهنگ و صنايع و قانون و انضباط جان تمام كن آن از آن ما و آن جهان پرناز و نعمت تمام نشدنى از آن شما ، به اين معنى كه : از سطح خانه تا به لب بام از آن ما - از بام خانه تا به ثريا از آن تو . خيلى هم كه به ما ارفاق كنند مانند آن استاد كه شب چون مزد شاگردش را كف دستش مىگذاشت زير دستش مىزد تا پولهايش پخش‌وپلا شده صبح زودتر سر كار بيايد اگر ، بنا به مصلحت راهى را هم براى ما باز كنند و يا وضعى پيش‌آمده توانستيم خود سر و سامانى به امور خويش بدهيم با يك حقه سياسى و يك پشت پا به زمينمان زده به جاى بدتر از اوّلمان برگردانند كه تا دوباره بخواهيم خودمان را جمع‌وجور كرده به صورت اول درآوريم پنجاه سال ، صد سال طول كشيده به همان‌گونه كه قرنهاست با ما رفتار كرده‌اند : مگر دستى از غيب برون آمده كارى بكند . و به‌همين خاطر بود كه كوچكترها را به نصيحت از دخالت در امور سياست پرهيز داده براى اغنايشان دهها دليل و شاهد و مثال مىآوردند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nگذران اوقات شبانه‌روز\r\nاكنون ملاحظه كنيم اوقات شبانه‌روز اهالى تهران به چه صورت ميگذشت ؟\r\nبا اذان مؤذن صبح دزدان و شبروها دست از كار كشيده به آرامگاهها و مخفيگاههاى خود ميرفتند و مؤمنين از خواب بيدار شده ، غسل واجب شده‌ها ، از زن و مرد براى انجام غسل جنابت و اداى نماز « كه نماز با غسل جنابت ثواب نماز را هزار برابر مينمود ؟ » روانهء حمام‌ها ميشدند و سالمندان و از ( كار ) افتادگان به ( استنجا ) « 1 » و وضو برخاسته در نمازخانه « 2 » ها و مصلّىهاى خويش رو به عبادت و انجام فريضه آورده يا روانهء مسجد ميشدند و آنان كه عشق زيادترى به نماز و عبادت داشتند با ادعيه و اذكار صبحگاهى و تسبيحات اربعه « 3 » تا\r\n\r\n\r\n","description":"","footnote":"\r\n( 1 ) . ازالهء نجاست كردن ، و اين كلمه مخصوص شستن عضو پيش و پس بعد از عمل بول يا غايط به كار ميآيد .\r\n( 2 ) . در بعضى خانه‌ها اطاقك كوچكى خاصه براى انجام نماز و ذكر ختم و دعا بود كه به آن مصلى ميگفتند .\r\n( 3 ) . تسبيحات اربعه يعنى : سبحان اللّه ، و الحمد للّه ، و لا إله الا اللّه ، و اللّه اكبر . تسبيحى منتسب به حضرت زهرا عليها سلام كه گفتن يك دور تسبيح آن را پس از هر نماز حلّال جميع مشكلات و مصلح تمام مهمات ميدانستند . با اين تسبيحات اربعه استخاره نيز انجام ميدادند و قاعده‌اش چنين بود كه پس از نيت و فرستادن صلوات كمر تسبيح را گرفته دانه دانه جلو\r\n","page_name":" 277 ","page_number":277},
  {"content":"\r\n\r\nبرآمدن آفتاب خود را مشغول داشته بعضى كه پس از آن نيز نيم‌چرتى زده ، كاهل نمازها دست و رو شسته ، بقيه به صرف صبحانه نموده ، مردها پى كار خود رفته زن‌ها به كار خانه ميپرداختند .\r\nلازم به توضيح است كه اذان صبح نه براى مؤذنين مساجد بلكه به دستور مبلغين براى هر مرد بالغ ، تكليف‌آور بود كه با هر اذان مسجد او نيز شروع به گفتن اذان بكند ، و ضمنا اقامهء « 4 » نماز را كه فراموش ننموده ، با اين دو كار براى خويش ، جهت شهادت در روز محشر كه از مؤمنين و نمازگزاران بوده جلب شهود بكند .\r\nپس با شنيده شدن اولين صداى مؤذن ، مردان و مخصوصا جوان‌ها از سر بام‌ها و سالمندان از جلوى در اطاق‌ها شروع به گفتن اذان ميكردند و در اين وقت بود كه بانگ و خروش ناگهانىشان در شهر پيچيده چنان كه گفتى اسرافيل به صور دميده و اين همان شور و ولوله بود كه نه هر خفته بلكه هر لول سياه‌مست را از خواب برانگيخته ، از ترس صاحبخانه ! « 5 » يا به ملاحظه ديگران به كنار حوض حياط جهت وضو ميكشيد ، « اگرچه نماز نداشته باشد » و در هر صورت اين\r\n\r\n\r\n","description":"","footnote":"\r\n- كشيده ميگفتند سبحان اللّه ، و الحمد للّه ، و لا ، تا دانه‌هاى تسبيح به آخر برسد و چنانچه آخرين شماره به سبحان اللّه رسيده بود آن را خوب و اگر به و الحمد للّه ختم شده بود ميانه و اگر ( ولا ) آمده بود بد ميخواندند .\r\n( 4 ) . اقامه اذانى قصير بود كه پس از اذان جهت شروع نماز به زبان ميآوردند به اين قاعده : 2 اللّه اكبر ، 2 اشهد ان لا إله الا اللّه ، 2 اشهد ان محمد رسول اللّه ، 2 اشهد ان عليا ولى اللّه ، 2 حى على الصلاة ، 2 حىّ على الفلاح ، 2 حى على خير العمل ، 2 اللّه اكبر ، 2 لا إله الا اللّه و شروع به نماز با گفتن قد قامت الصلاة .\r\n( 5 ) . تارك الصلاتى مهمان كسى شده بود و چون موقع نماز رسيد و اقامه بست چنين نيت نمود :\r\nدو ركعت نماز از ترس صاحب‌خانه قربتا الى اللّه . و همچنين كه در خانه‌هاى مستأجرى همه بايد تظاهر به نمازخوان بودن بكنند .\r\n","page_name":" 278 ","page_number":278},
  {"content":"\r\n\r\nهمان اذان بود كه شنيدن بانگش ايمان را تازه و غم‌ها را از دل زدوده قلب را روشن مينمود .\r\nپس با اين ترتيب خفته‌اى در شهر يافت نميشد مگر اطفال صغير و بيماران بدحال و بسترى و غير مسلمين كه ناچار بيدار شده پس از خاتمهء اذان دو مرتبه به خواب ميرفتند و مسلمانى ديده نميشد كه با اذان صبح بتواند بيدار نشده در صحن حياط و كنار حوض جهت گرفتن وضو خود را به نمازگزاران متصل نگرداند و نبود منكرى كه نام مسلمان داشته بتواند خود را از خيل مسلمين بدور داشته دوگانهء يگانه را آن هم با صداى بلند كه به گوش همهء اهل خانه برسد بجا نياورد كه اول جزايش طعن و لعن اهل خانه و هر اطلاع‌يافته بود كه پوشيده و آشكار نثارش بكنند و دوم نسبت بيدينى و لا مذهبى و تارك الصلاتى كه به او چسبيده شده رطوبت تن و عرق بدن و آب دهان و لمس و مسش نجس معلوم شده به صورت بدتر از جهود و ارمنى بايد از او اجتناب بشود و در آخر اثر بىنمازيش كه ملاقاتش خلق را تنگ و روزى و معاش را دشوار و وجودش در هر خانه براى اهل آن موجب نزول هزاران مشكلات و گرفتارىها و انواع بلايا ميگرديد و در صورت استمرار كه ( بابى ) و بابىصفت معرفى شده مالش حلال و خونش مباح ميگرديد !\r\n\r\nشروع به كار و دست كشيدن از آن\r\nدر اين صورت شروع كار كسبه و حركت به‌طرف كسب و كار از بعد نماز صبح يعنى اول آفتاب بود تا غروب آفتاب و همچنانكه شروع به كار در اول آفتاب را سبب بركت و خير و وسعت معاش ميدانستند ، بعد از اذان مغرب و در نور چراغ شب ادامه دادن به آن را موجب فقر و ناكامى و از اعمال شيطان ميخواندند و از آن احتراز ميجستند . مگر فلك‌زدگان و عيالمندانى كه نان به نانشان نرسيده ناچار به اضافه كار بعد از اذان مغرب و شبانگاه ميشدند و كسبه‌ى ناچارى مانند نانوا و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nحمامى و بقال كه بايد حوائج مردم را برآورده بكنند .\r\nنانوا كه بايد تا سراغ نان بيايند نان داشته باشد و اگر كسى گرسنه و بىنان سر به بالين ميگذاشت نانوا مسئوليت خدائى داشت و حمامى كه بايد تون تابش آب حمام را براى صبح داغ و آماده بكند و بقال كه قاتق نان مردم مانند ماست و پنير و امثال آن را در اختيار بگذارد و قسمى كارگران فصلى مانند خياط و كفاش كه در شب‌هاى نزديك عيد و زمستان كه بايد لباس و كفش مردم را با شب‌كارى تهيه بكنند .\r\nو اما در كسبهء سحرخيز كه از خود حمامى و نانوا هم زودتر به سر كار ميرفتند اول خميرگيرهاى دكانهاى نانوائى بودند كه بايد حداقل دو ساعت زودتر از اذان صبح به سر كار رفته خمير نان را آماده بكنند و كارگر كوزه‌انداز « 6 » حمام كه يكى دو ساعت جلوتر از بازشدن حمام به سر كار رفته مهر در خزينه « 7 » را برداشته كوزه در آن انداخته لجن و رويه‌اش را گرفته حاضر به استفاده‌اش نمايد و ديگر پزندگان صبح‌كار مانند كله‌پز و آشى و فرنىپز كه اينان نيز جهت آماده ساختن متاع بايد پيش از اذان صبح به سر كار بروند .\r\n\r\nبدهيد كه دير آمده‌ام\r\nاز دسته‌هاى سحرخيز گدايان حريصى نيز بودند كه از اينان هم زودتر ميآمدند و\r\n\r\n\r\n","description":"","footnote":"\r\n( 6 ) . كارگرى كه وسيله‌ى كوزه‌اى از مس كه آن را وارونه در آب خزينه فرو ميبرد لجن كف خزينه را ميكشيد . كوزه‌اى بزرگتر از هر كوزه‌ى بزرگ ، با سوراخ‌ريزى كه براى مكيدن آب و لجن در ته آن تعبيه شده بود . كارى بس زورخواه و خطرناك كه با اندك بىاحتياطى كارگر بخاطر هواى درون بالا جهيده باعث صدمات شديد به سر و روى او ميگرديد .\r\n( 7 ) . باز كردن در خزينه ، با برداشتن لنگ‌هاى چندلائى كه جهت هدر نرفتن بخار و گرم ماندن آب در موقع تعطيل شدن حمام مسدود شده بود .\r\n","page_name":" 280 ","page_number":280},
  {"content":"\r\n\r\nپاتوق‌هايشان هم كنار در حمام‌ها و مساجد و نانوائىها و آب‌انبارها و سه‌راه‌ها و دماغه‌ى پيچ كوچه‌ها بود كه نشسته گدائى ميكردند ، در ماجراى زير از يكى از آنها .\r\nكسى هر وقت صبح كه بيرون ميآمده گدائى را مىديده كه با قسم و آيه به راهگذران ميگويد بدهيد كه دير آمده‌ام ! تا روزى به او ميگويند اين موقع كه تو آمده‌اى خميرگير از خانه‌اش بيرون نيامده ، پس ميخواستى كى ميآمدى ؟ !\r\nجواب ميدهد آمدن صبح‌ها را نميگويم ، به كار گدائى را ميگويم دير آمده‌ام .\r\nجوابى كه صورت طعنه ، كنايه گرفته هركس به كاسب دزد و گرانفروش و رشوه‌گير پرتوقع بربخورد بگويد : حق دارد بيچاره دير آمده است !\r\n\r\nصبحانه\r\nغذاى صبح معمولا نان و پنير و يكى دو چاى شيرين و يكى دو چپق و يك چاى ( ديشلمه ) « 8 » پشت آن بود كه مردم عادى صرف ميكردند و فقرا نان تهى بىچاى و چاىدارهايشان كه بعد از نان يكى دو چاى با آب‌نبات يا با كشمش مىخوردند و اعيان و خواص مطابق تمكّن ، نان و كره و مربا و پنير و شير و تخم‌مرغ و بعضى كباب و كله‌پاچه و به مناسبت فصل آش شله‌قلمكار و حليم و نيمروى تخم‌مرغ و هرچه از اين قبيل و يا غذاهائى كه از شب برايشان گذاشته شده بود .\r\nاز آنجا كه بهترين غذا را غذاى صبح ميدانستند ، همراه اين سفارش كه ميگفتند :\r\nغذاى صبح را خودت بخور . غذاى ظهر را با دوستت بخور . غذاى شب را براى دشمنت بگذار . « 9 » اگرچه عين همين غذا ، بلكه كاملتر و سنگين‌تر از آن را هم ظهر\r\n\r\n\r\n","description":"","footnote":"\r\n( 8 ) . ديشلمه چاى شيرين نكرده‌اى كه قند يا هر شيرينى ديگر را به دهان گذارده چاى را رويش بنوشند ، مخالف چاى شيرين كه قند يا شكر را در استكان ميريزند .\r\n( 9 ) . زن‌ها مشابه اين از قول مادرشوهر حرفى داشتند كه ميگويند در آفتاب بهار عروست را -\r\n","page_name":" 281 ","page_number":281},
  {"content":"\r\n\r\nو شب ميخوردند . مخصوصا غذاى شب كه بايد مغذّىتر و مقوىتر از ناهار هم باشد . در اين نظر راست و دروغ از يكى از امامان كه ضعف بىغذائى شب تا چهل روز جبران نميشود ، و اگر هركه هم بوده يا نبوده كه از قولش گفته شده بود ، او بىغذائى را گفته اينها ، كم‌غذائى حساب ميكردند و تا حد نهائى اشتها سنگين ميخوردند . و تهىدستان كه صبحانه‌شان از سر همان نان تهى ظهر و شبشان بود .\r\n\r\nدهنم باز نميشود\r\nدر اين زمينه پينه‌دوزى از جملهء نان خالىبخورها نزد آشپز مؤتمن الملك كه از وقت‌گذران‌هاى دم دكانش بود شكايت از بيمارى بىاشتهائى ، مخصوصا از باز نشدن دهانش براى چيز خوردن در صبح‌ها مىكند و اين‌كه نميداند پيش كدام حكيم برود . آشپز جوابش را موكول به اين مىكند كه يك صبح مهمان او در آبدارخانهء ارباب بشود وقتى پينه‌دوز به آنجا ميرود ، اول برايش دستور يك ليوان شير گرم ميدهد و بعد آن دو تخم‌مرغ عسلى و بعد از آن نان و پنير و عسل و سرشير كه پينه‌دوز همه را بلع مىكند و در عقبش دو سيخ كباب سفارشى كه آنها را هم تمام مىكند و پس از آن يك بشقاب ، شامل چند قرصه گز و چند گل قطاب و سه چهار لوزه باقلوا كه جلووش گذاشته آنها را هم صرف مىكند و بعدش چاى و چپق و چاى بعد چپق و رو به آشپز نموده ميگويد نميدانم چطور امروز اينهمه اشتها پيدا كرده‌ام ! و آشپز ميگويد جوابت را هم من براى همين در اينجا گذاشتم كه بگويم نه اينكه ناخوش نميباشى كه خيلى هم از من هم سالم‌ترى ، به‌همين دليل اينجا توانستى بخورى . آخر يك لقمه نان مانده بيات را دهن كه باز مىشود كه دهان تو نميشود ! از اين‌جور صبحانه‌ها بخور ببين چه‌جور دهنت باز\r\n\r\n\r\n","description":"","footnote":"\r\n- بخوابان كه سياه مىشود و در آفتاب پائيز دخترت را بخوابان كه رنگ باز مىكند .\r\n","page_name":" 282 ","page_number":282},
  {"content":"\r\n\r\nمىشود .\r\nپينه‌دوز وقتى شنيد اين يك نوع از صبحانه‌هاى ارباب مىباشد ، فكرى نموده و گفت : پس بگو ! اين وزير ، وكيلاه مثل ارباب تو كه اينهمه توى حرفهايشان غصه‌ى مثل ماها را ميخورند و از آنطرف گردنشان هرروز كلفت‌تر و شكمشان جلوتر ميآيد از اين‌جور غم و غصه‌ها ميخورند !\r\n\r\nتكاليف بيرون آمدن از خانه\r\nپس از صرف صبحانه وقت بيرون رفتن از خانه فراميرسيد كه شامل مسائل زير ميگرديد : اول تعويض لباس كه البسهء داخل منزل را كه پيراهن بلند و شلوار گشاد و عبا و شب‌كلاه « 10 » خانه بود با لباس بيرون تبديل نموده ( شال و كلاه ) « 11 » كوچه نمايند . دوم پرداختن پول جيب بچه‌ها اگر بچه‌اى در كار بود . سوم گذاشتن خرج خانه در يك طرف طاقچه و گذاشتن پول حمام « اگر حمام‌كارىاى صورت گرفته بود » « 12 » در طرف ديگر طاقچه و در آخر . ابتدا\r\n\r\n\r\n","description":"","footnote":"\r\n( 10 ) . شب‌كلاه عبارت از كلاهى دست‌باف به صورت عرقچين بود كه در خانه به سر ميگذاشتند و اين مخصوص سرما و زمستان نبود كه سر را از سرما حفظ بكنند ، بلكه در هر فصل و هر شرايط كه بايد با چيزى كلاه‌مانند سر را بپوشانند ، چه بدون كلاه بودن را اول عيب و عار و دوم باعث ماليخوليا و جنون ميدانستند ، حتى در هنگام خواب كه بايد چيزى به سر داشته باشند .\r\n( 11 ) . لباس پوشيدن براى خارج شدن از منزل و مرتب كردن خود براى رفتن به طرف كار را شال و كلاه كردن ميگفتند . شالى كه بايد به كمر ببندند و كلاهى از حتميات كه بايد به سر داشته باشند .\r\n( 12 ) . پول توجيبى بچه‌ها يك شاهى ( يك‌بيستم ريال ) صد دينار بود و پول حمام زنها چهار پنج شاهى و اگر كسى دهشاهى گذاشته بود زنش را بسيار عزيز داشته درباره‌اش ولخرجى نموده بود ، كه بعضى زنها تمام آن را پس‌انداز كرده غسلشان را با گرم كردن آب در خانه و -\r\n","page_name":" 283 ","page_number":283},
  {"content":"\r\n\r\nخداحافظى و سپس بسم اللّه كه با گفتن آن پا از اطاق و خانه بيرون نهاده پى كار و معاش بروند .\r\n\r\nقاعده‌ى پوشيدن لباس\r\nدر پوشيدن لباس دستور بود كه اول از قسمت پائين بدن شروع كرده به بالا برسانند ، به اين ترتيب كه ابتدا شلوار را به پا نموده ، سپس پيراهن را به روى آن بكشند و بعد از آن قبا و ارخلاق « 13 » را پوشيده پس از آن كلاه را به سر بگذارند و روى آن عبا كه بر دوش انداخته ، در آخر كفش و هريك به اين قرار زير :\r\nدر پوشيدن هر تكه از لباس اول پاى چپ يا دست چپ و سپس پاى راست يا دست راست را در لباس بكنند ، و پوشيدن شلوار هم حتما بايد به صورت نشسته انجام پذيرد چه از معتقدات بود كه پوشيدن شلوار به صورت ايستاده سبب تنگدستى و رسوائى مىشود ، و ابتدا پاى راست در آن كردن شماتت دشمن ميآورد ، كه شايد فلسفه‌ى سرپا نپوشيدنش آن بوده كه عورات خويش را از انظار مستور بدارند و فايدهء ديگرش آن‌كه : در كارها اگرچه پا كردن شلوار و به بر كردن كفش و كلاه رعايت نظم و ترتيب در زندگى در نظر داشته باشند .\r\n\r\n\r\n","description":"","footnote":"\r\n- در ( پاشير ) با آب سرد و در خالى بودن خانه از مرد در حوض ميكردند . پولى برايشان از حلال‌ترين و پاكيزه‌ترين كه با آن اداى نذر و خرج زيارت و خير و خيرات و پختن حلوا و مثل آن براى اموات و مبرات ميكردند .\r\n( 13 ) . ارخالق يا ارخلاق قباچه يا نيمتنه‌اى بود كه بعضى بجاى قبا به تن كرده رويش سردارى ميپوشيدند . اين لباس را غالبا داش‌مشدىها و اعيان و رجال ميپوشيدند كه در بعضى ساده و بعضى دور يقه و سرآستين و لبهء دامنيش را مليله‌دوزى و زرىدوزى و سينه‌هايش را بته‌جقه‌اى ، سوزن‌زنى ميكردند . نيمتنه‌اى جلوباز بدون تكمه و جيب .\r\n","page_name":" 284 ","page_number":284},
  {"content":"\r\n\r\n\r\nبيرون خانه\r\nبراى بيرون از خانه باز تكاليف و معتقداتى داشتند كه اول بايد جهت رفع شرور و دفع آفات و بليات « چهار قل » را خوانده به چهار طرف خود ، يعنى عقب و جلو و راست و چپ بدمند و بعد از آن آيت الكرسى را كه خوانده و چرخيده دور خود فوت بكنند و بعد از همه ذكرى را كه به آن عقيده بسته يا از ملا و مرشدى دستور گرفته بودند مثل يا فاتح ، يا غنى ، يا مفتح الابواب ، يا رازق ، يا صلوات كه جامع جميع اذكار معلوم شده بود ، با شماره به زبان داشته تا رسيدن به سر كار تسبيح بگردانند و در بين راه كه با نيت و بىنيت و با قصد و بدون قصد پول به گدا بدهند .\r\nپول به گدا دادنى كه اگر ساير مقدمات توقف و فراموشى ميگرفت اين عمل تعطيل‌پذير نميگرديد ، چه در صورت با نيت دادن با آن قضا و بلا از تن و جان خود و خانواده‌شان دور و روزيشان وسيع و كار و بارشان خوب ميشد . به آن جهت كه دعاى گيرنده ، مثل : بده كه زير دست نشى . بده كه تن بيمار و كيسه بيمار نشى . بده كه محتاج نامرد نشى دنبالشان شده ، از فقر و درماندگى و ناخوش بيمارى و قضا بلا مصونيت مييافتند .\r\nگداپرورى و اعتقادى كه بيش از يك‌سوم مردم مملكت را گدا و مفتخور ساخته ، بهترين شغل بىدردسر و راه پول بىزحمت پيدا كردن را گدائى تعيين كرده بود . تا آنجا كه كسبه‌ى جزء چندانكه كسبشان به كساد ميكشيد راه گدائى پيش‌گرفته ، بعضى اميد آخرين خود را گدائى معلوم ميكردند و بخاطر سود و بازدهى و مرغوبيت به صورت يكى از مشاغل رسمى برايش قانون و قرار و استاد و شاگرد و رئيس و مرئوس و محل و مكان و براى مكانش سرقفلى و جهت جلوگيرى از تخلفاتش سرپرست و ناظر و نقيب « 14 » و تنبيه و جرم و جريمه\r\n\r\n\r\n","description":"","footnote":"\r\n( 14 ) . مديحه‌خوان ، منقبت‌گو ، كه هم مدح بزرگان دين و هم منقبت سلاطين نموده ، از طرف -\r\n","page_name":" 285 ","page_number":285},
  {"content":"\r\n\r\nمعلوم شده بود و هر روز كه عده‌اى را زيادتر از روز پيش با فلسفه‌ى ( گدائى كن محتاج خلق نشى ! ) به طرف خود ميكشيد .\r\nشغلى بىكسادى هميشه رواج كه يا مردم گرفتار و درمانده و بيكار و بيمار بوده براى رفع گرفتاريشان پول به گدا ميدادند و يا كامگار و موفق و در نعمت و ناز كه باز پول به گدا ميدادند تا خدا مثل آنهايشان نكند و به اين خاطر كه خيل گدايان در هر كوى و برزن و گوشه و كنار و خانه و دكان و گذر و بازار و عروسىخانه و مزار ، آزارنده‌تر از شپشك « 15 » و سمج‌تر از مگس به مردم چسبيده ، دوروبرشان لول ميزدند .\r\nاين پول دادن به گدا نه مخصوص مردان ، بلكه زنان را نيز شامل ميگرديد ، از نان و پول و غذا در خانه‌ها به آنها دادن ، تا اعانت خارج خانه به نظرهاى مختلف و آخرينش صدقه كه رفع قضا ميكرد و همين عمل را كه به بچه‌هاى خود ياد داده ، همراه ثواب‌هاى آن‌كه به گوششان ميخواندند . از جمله پول صدقه را كه ميگفتند شب بايد زير متكا گذارده ، صبح دور سر چرخانده سپس بدهند و به اين طريق بود كه درد و بلاى صدقه‌دهنده را از بيمار ، يا تندرست از جانش برداشته به جان گدا مىاندازد و چه زياد پول به گدا دهندگانى ديده ميشدند كه جلوى خود گدا پول را دور سر گردانده سپس ميدادند و گدايانشان كه هرچه عليل و ذليل‌تر و كثيف و نكبت و بدچهره‌قيافه‌تر زيادتر ميتوانستند سود ببرند .\r\n\r\n\r\n","description":"","footnote":"\r\n- سلطان وقت داراى مستمرى و مواجب بودند . همچنين كارگردان تعزيهء تكيهء دولت و بزرگ تعزيه‌خوانان و قائد گدايان كه تنها با اجازه و تحت لواى حمايت او ميتوانستند تعزيه‌خوانهايشان كار و گداهايشان گدائى بكنند .\r\n( 15 ) . جانورى شبيه شپش با پنجه‌هاى قوى كه در گوشت بدن فرو ميروند .\r\n","page_name":" 286 ","page_number":286},
  {"content":"\r\n\r\n\r\nقيافهء گداها\r\nاز ضروريات گدائى بود كه هرچه كثيف‌تر و ژنده‌تر و معيوب‌تر و عليل و ناتوان‌تر باشد و از اين‌رو سرورويشان چنان بود كه سالها و بلكه بقول آن درويش همكارشان كه گفت آمديم ماما شست و ميرويم مرده‌شو ميشويد از اول عمر و لااقل از ورود به كار گدائى شسته نشده بود . و به‌همين قرار موى سر و ريششان درهم گوريده و نمدى كه روى اصلاح و شانه نديده بود و پوشششان در آن حد وصله‌هاى بر روى هم كه پارچه‌ى اصليشان به زحمت ميتوانستند معلوم بشوند و بوى عفونتشان كه از چندقدمى آزار مىرساند .\r\nپس از آن علت‌ها و جراحات دم چشم . مانند كورى و شلى و بىپا و دستى ، يا چلاقى و فلج و زخماى مثل كچلى و خوره‌بردگى و از سوختگى و هرچه مثل آن و هرچه كه زيادتر بتواند توليد رقت و ترحم در بيننده بكند و به اين صورت اگر معايبشان طبيعى بود كه چه بهتر و اگر نبود وسيلهء متخصصين آن « 16 » بوجود ميآوردند .\r\nكوريشان به دو گونه بود . يكى كورى به تمام كه واقعا كور بشوند و يكى كورى تصنعى كه با دستور و تمرين سفيدى چشمشان بجاى سياهى برود ، و باز كور شدن واقعيشان اين‌كه يا فقط كور بشوند و با ميل كشيدن و ته سنجاق سرخ كه به مردمك چشمشان فرو ببرند كورشان كنند و يا كور بدنما بخاطر جلب زيادتر فايده كه بخواهند خود چشمشان را از حدقه بيرون آورده حفره‌شان بكنند ، و نوعى جهت توى چشم رفتن زيادتر كه باباقورى « 17 » شان كنند .\r\n\r\n\r\n","description":"","footnote":"\r\n( 16 ) . افرادى به اسم و در شغل خال‌كوبى از سكنه‌ى گودهاى جنوب و زاغه‌هاى كوره‌پزخانه‌ها كه شغلشان تغيير شكل دادن اندام و ناقص العضو ساختن و ايجاد جراحات بر روى جوارح بود .\r\n( 17 ) . بيرون زده ، ورقلنبيده .\r\n","page_name":" 287 ","page_number":287},
  {"content":"\r\n\r\nگداى پير كور با همسر و شيرخواره‌اش ؟ !\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبه همينگونه فلج صورت و دست و پا كه چه ساختگى و چه به وجهه‌ى واقعى برايشان بهتر از طبيعى درآورند . ساختگيشان آن‌كه با تمرين به احتلاجشان درآورند و واقعيشان آنكه عضو حساس عضلات مورد نظر را با انجام عمل جراحى به تكان خوردن درآورند ، و بىدست و پا ساختنشان را كه باز يا با تمرين چندان ساعد دست را به روى بازو خوابانيده بفشارند و باندپيچ بكنند كه ساعد و بازو ، عضو واحد گرديده در آستين پيراهن بريده نشان بدهد ، و پا را به همچنين كه آنقدر ساق و كف پا را به روى كفل برگردانند و فشرده تخته‌بند بكنند كه چون از زانو به پائين شلوار را به روى قسمت بالا برگردانده سنجاق بزنند پا بريده معلوم نموده با عصاى زير بغل راه بروند ، و يا يكسره با قطعشان خود را از مرارت تمرين و باز و بسته نمودن هر شبه خلاص بكنند .\r\nتيره‌دلان بىمروتى كه بخاطر پول نه تنها با خود چنان ميكردند ، بلكه كودكان معصوم خود و طفلكانى را كه از بچه‌دزدها ميخريدند به روز بدتر از خود انداخته از چند عضو بدن معيوب ميساختند و زيادتر كه بخاطر اعتقاد مردم بر اين كه « كور اگر ناودان خانه‌اش هم طلا باشد باز مستحق مىباشد » بر روى چشم‌هايشان كار ميكردند ، و بدنهادتر و قسىتر از اينان آنهائى كه بخاطر اندك مزد عمل دست به چنان جنايات زده سلامت‌هائى را معيوب و بىگناهان اسير دست چنان جلادهائى را از زندگى و سلامت جسم و جان محروم ميساختند . در مزد دست‌ها و ناز شست‌هائى به اين قرار :\r\nبراى به لقوه و رعشه درآوردن پنج تومان .\r\nبراى فلج دست و پا كه دست بىحس و پا به روى زمين كشيده شود ، براى هريك هفت تومان و به‌همين ترتيب :\r\nبريده دست‌نمائى هفت تومان .\r\nبريده پانمائى ده تومان .\r\nبريدن دست بيست و پنج تومان .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبريدن پا سى تومان .\r\nكور كردن يا چشم از حدقه درآوردن ، چهل تومان .\r\nكور كردن با ميل و ته سنجاق هر چشم چهار تومان ، و براى هريك دو تومان هم كه به اسم ذكات دريافت ميكردند ، و غالبا كه اين گونه كور كردن‌ها را اگر بر روى زن و فرزندان خود ، يا بچه‌ى خريده شده بود گداها بخاطر سهولت و ندادن اجرت خود انجام ميدادند ، يا دو نفر شده هريك زن و بچه‌ى ديگرى كور ميكردند .\r\nاز اينها سخت‌جان‌تر و قسىتر آنهائى كه جهت جلب رقت بيشتر بينندگان بدنهاى خود يا فرزندانشان را مجروح ميساختند . توليد جراحت‌هائى بر روى پوست و گوشت شكم و دست و پا وسيلهء مواد اسيدى و آتش و آب‌جوش و همانرا كه به صورت باز در وضعى بس مشمئزكننده كه آب و چرك و خونابه از آنها سرازير ميگرديد ، با فرياد و فغان‌هاى جان‌خراش خود در معرض ديد ميگذاشتند .\r\nجراحاتى در بعضى چنان هولناك و غير تحمل ديد كه مطابق وسيله‌ى به كار گرفته شده ، يا آنچنان وسيع و عميق كه گفتى از تنشان پوست برداشته‌اند ! يا با تاولهاى بزرگ و كوچك پرآب و پوست‌هاى چروكيده به‌هم و گوشت سرخ نشتابه‌دار بيرون افتاده از آن‌كه در معرض ديد قرار ميدادند و به هيچ صورت هم كه حاضر به پوشاندن روى آن از گرد و غبار نگرديده ، چنانچه خيرخواهى هم به دلسوزى كه حقيقتا به آن روز افتاده به زور براى مداوايشان ميبردند ، در بين راه ، يا از مريضخانه فرار ميكردند .\r\nنوع ديگر باد كردن شكم كه معلوم نبود به چه وسيله آن را متورم ساخته بيرون مىانداختند . تورمى در آن حد كه زن چندقلو آبستن پا به ماه و بلكه از آن بزرگ‌تر كه از حد برآمدن در آن ترك‌هاى در حال تركيدن مىافتاد و با تكيه به ديوار دادن و پاها را گشاد گذاردن كه كاملا به چشم برود با نفس‌نفس‌هاى نيم‌نيم كوتاه‌كوتاه ، چنان كه آخرين دقايقشان مىباشد التماس ميكردند . شكمى به\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nهمانگونه كه خود نشان ميدادند چنان در حال از هم دريدن و تمام ، كه براى هيچ بيننده اميد تا ساعت ديگرشان نمانده چه دلسوزىها كه برايشان ميكردند و به‌همين خاطر كه تا دوباره به چشم رهگذران اين نقطه نخورده نيرنگشان برملا نشود هر روز و نصفه‌روز جا و كوچه و محل عوض ميكردند . هنرى ! ! كه نگارنده با همه فضولى ذاتى و حس كنجكاوى نتوانستم از آن‌كه كسى چگونه بتواند شكم خود به آن حجم و هيبت و شكل درآورد سر بيرون آورم !\r\nپس از اينها بيماران و معلولين و ناقص العضوهاى عارضى و مادرزادى . مثل كورهاى جوراجور و شل و چلاق‌هاى جوراجور و دست و پا بريده‌هاى از طريق خوردن حد و زخم و زيل‌هاى رقت‌انگيز و چهار دست و پا راه‌بروها و بدن از نيمه‌ى بدن به روى زمين بكش‌ها و سودا و جرب و سيفليسىهاى مشهود و غرهاى بيضه بزرگتر از هندوانه به ميان پا و غده برآمده بر اعضا ، در اندازه‌هاى پرتقال ، تا خربزه‌ى متوسط كه از زير چشم يا بغل گوش ، يا زير گلويشان آويخته بود و گداهاى معمولى آبرودار و بىآبرو . به غير گدايانى كه با حيله‌هاى گوناگون مثل اظهار ناخوش‌دارى و عيالوارى و بيكارى و . . . ساخت و ساز و تبانى با معركه‌گيرها و منبرىها ، با سبز و سياه به دروغ به سر و كمر بستن و بچه‌هاى ريز و درشت از حال رفته پاى منبر خواباندن و امثال آن بىحصر و شمار در آن حد كه نميشد كسى بتواند مسيرى را طى كرده ، يا جائى توقف نموده ، يا با كسى بخواهد چند كلمه حرف بزند كه چندين بار مورد درخواست قرار نگرفته ، يا با هيئت و قيافه‌هاى دل‌ريش كننده و جملات دل از جا برآورنده به گردش جمع نشده درمانده‌اش ننمايد . به غير از سنگ و آجر به سينه بكوب‌ها و در خانه‌ها طلب بكن‌ها و بچه‌پسرهاى تعزيهء سكينه و رقيه بخوان تك‌نفره و دونفره با لباس عربى پشت در خانه‌ها و گداهاى آخر شب ، با ذلت‌خوانى از غريب الغربا ( آنجا كه غريب ناله‌ى زار كند . آنجا كه غريب رو به ديوار كند . . . ) و گداهاى در گل و لجن و جوى غش بكن و مرده‌بشوها و مرده‌گردان‌هاى براى كفن و دفن و لخت و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nپابرهنه راه‌بروها در سرما و يخ و برف و دستمال به صورت انداخته‌ها و ده‌ها امثال آن .\r\nتا روى كار آمدن سيد ضياء الدين كه مردم توانستند در صدارت نودروزه‌اش كه دستور جمع‌آوريشان داد نفسى كشيده ، تا حدى از شرشان خلاص بشوند و دولت‌هاى بعد از او كه هريك سرمنشأ اصلاحاتشان گداجمع‌كنى معلوم بشود .\r\nاما نه گدا جمع‌كنى ، بلكه نان به سفره‌ى مأموران انداختن و گدالخت‌كنى كه جيب و بغلشان كاويده مرخصشان ميكردند و اگر بيش از آن در نزدشان سراغ ميكردند ، يكى دو روزى نگهشان داشته با كنار آمدن روانه‌شان ميساختند .\r\nاصلاحاتى بخاطر سرعت اثر ! كه كم‌كم به ديگر مردم‌آزارهاى مثل طواف‌ها و دست‌فروش‌ها و بساطىها و سدمعبركننده‌ها و هركه مثال آنها هم سرايت نموده ، تا به گونه‌ى گدايان ادبشان بكنند !\r\nو اينها جملاتى بود كه براى درخواست به كار ميبردند : يا باب الحوائج ، يا غريب الغربا ، يا امام هشتم ، يا موسى ابن جعفر ، يا ضامن آهو ، يا شهيد كربلا ، يا بيمار كربلا ، يا عباس على ، يا قمر بنى هاشم ، شب عزيزه ، شب جمعه‌س ، شب خيراته ، ناخوشم ، عليلم ، درمونده‌م ، بده كه خدا عليل و درمونده‌ت نكنه .\r\nعيال‌وارم ، بيچاره‌م ، بده كه خدا بيچاره‌ت نكنه ، بده كه خدا تن بيمار و كيسه بيمارت نكنه ، بده كه ذليل نشى ، بده كه درمونده نشى ، بده كه خدا از چهار ستون بدن ناقصت نكنه ، بده كه خجالت زن و بچه نبينى ، بده كه عليل نشى ، بده كه خدا مث منت نكنه ، بده كه محتاج حكيم و دوا نشى ، بده درمونده نشى ، بده گير ظالم نيفتى ، بده بىكس نشى ، بده داغ عزيز نبينى ، بده دستت مث من دراز نشه .\r\n\r\nقانون گدائى\r\nاز جمله قوانين كار گدائى اين‌كه نخست شرم و حيا و شرف و غيرت و خجالت\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو حميت از خود دور و بجايش سماجت و پرروئى جايگزين بكنند و دوم براى ورود به آن كسب اجازه از سردسته « 18 » بكنند ، و دوم اين‌كه قرار پرداختى روزانه را كه بايد به او بپردازند تأخير نكنند و پس از آن‌كه به صورت زير شرايط آن منظور بكنند : شرايطى مثل ( هرجا ) ، ( هركس ) ، ( هرچه ) يعنى محل و مكان نشناخته از كوچه و بازار و خيابان و دكان و خانه و مسجد و ميخانه گرفته ، تا حمام و واجبىخانه و مبال كه طلب بكنند . و « هركس » يعنى خودى و بيگانه و دشمن و دوست و غنى و فقير و زن و مرد و كوچك و بزرگ نشناخته ، حتى به طرف خواهر و برادر و همكار و رفيق خود دست دراز بكنند . و « هرچه » آن‌كه هرچه به آنها داده شد ، اگرچه بىمصرف و دور انداختنى قبول بكنند .\r\nگدائى به چند نوع بود . نوعى گدائى دور كوچه و بازار كه بايد زير نظر سردسته كار بكنند و ده يك كاركرد خود ، يا به صورت مقاطعه ، كه مثلا روزى فلان مبلغ بدهند و برايشان تعيين ميشد و به سرپرست يعنى به سرگداى محل پرسه ( كار ) بدهند . دوم گدائى در نقطه‌هاى معلوم ، مثل در مسجد و در حمام و در تكيه و سر گذر و كنار چلو ، پلويى و كله‌پزى و امثال آن‌كه اختصاصيشان بشود كه اگر اين اماكن جديد الاحداث و طبق ضرب المثل ( مسجد نساخته گدا درش نشسته ) « 19 » وسيله‌ى خودشان كشف شده بود ، بايد خلعت و كله‌قندى براى نقيب محل برده كسب اجازه نموده مقررىهايشان را هم مستقيما به نقيب بدهند\r\n\r\n\r\n","description":"","footnote":"\r\n( 18 ) . براى هر محله از طرف نقيب يكى از گداها به عنوان سردسته معلوم شده بود ، در وظيفه‌ى اينكه نوع گدائى و محل و درآمد گدايان را مواظبت داشته حق خود و نقيب را جمع بكند .\r\nمثل سردسته‌اى كه از طرف كميسرىها ، براى جمع كردن مقررى از دستفروشها و بساطىها معلوم ميشدند .\r\n( 19 ) . با شروع احداث مسجد و حمام و مثل آن بود كه گداهاى خبره آن را با نشستن خود يا نشاندن كسى از خود آن را پاتوق ميساختند .\r\n","page_name":" 293 ","page_number":293},
  {"content":"\r\n\r\nو يا محل سابقه‌دار و قبلا به تصرف درآمده بود كه هم بايد به صورت خريد و فروش سرقفلى دكان ، هم جلب رضايت متصرف و هم ترضيهء نقيب بكنند ، كه البته براى نقيب نيز بايد سهم نقيب بزرگ يا نقيب سادات در نظر گرفته بشود و شخصيت نقيب كه لازم بحث مىباشد .\r\n\r\nنقيب ؟\r\nنقيب‌ها از طبقه‌ى سادات و به دو خاطر مورد احترام مردم بودند . اول بخاطر سيادتشان كه به رسول اكرم ( ص ) ريشه رسانيده ، چه خوب و چه بد و چه در افعال و رفتار پسنديده و چه در كردار و احوال ناپسند بايد حرمتشان گذاشته شده ، در حالت دوم هم زشتىهايشان به جدشان بخشيده بشود ، كه اين نه مربوط به نقبا و سادات محترم شجره‌دار ميگرديد ، بلكه هركه سبز يا سياهى به سر يا به دور كمر داشته باشد حسابش جداى از ديگران ميآمد ، در آن حد كه كسى حق نداشته باشد كمترين اهانتشان كند اگرچه خون ريخته باشند و بلكه بايد حمايتشان كنند و مخالف آن‌كه از طرف متعصبين قمار با جان كرده بود !\r\nدوم موقعيت شغليشان كه هم در دربار سلاطين راه داشته بسى كارها از ايشان ساخته بود و هم تعزيه‌دار و برپادارنده‌ى علم حسين شهيد كه آب حيات‌بخشى شريعت اسلام نموده باعث ريختن اشك و نجات از آتش جهنمشان بودند .\r\nلذا از اهميت و اعتبارشان همين بس‌كه در سلام‌هاى شاهى اعياد اول كسى كه بايد تهنيت و مباركباد گفته دعاگوى وجود و بقاى عمر و پادشاهىشان شود سرنقيب يعنى نقيب سادات باشد و در سفرها كه دعاى سفر به گوششان بخوانند و در بيمارىها برايشان قرآن سر گرفته زير عبايشان « 20 » بكشند و به‌همين\r\n\r\n\r\n","description":"","footnote":"\r\n( 20 ) . مثل عباى سيد بحرينى كه مأمن مظفر الدينشاه و در ترس و هول‌هاى ، مانند هول از صداى -\r\n","page_name":" 294 ","page_number":294},
  {"content":"\r\n\r\nخاطر كه از طرفشان بسا راههاى بزرگى و منفعت مثل رياست تعزيه‌خوانان و روضه‌خوانها و مداحان و امثال آن ، تا منافع تكيه‌سازى و حسينيه راه‌اندازى و نذور اعجاز منبر و علم و بيدق حسينيهء خانه‌ى خود « 21 » ، تا بزرگى بر گدايان شهر و مقررى از آنان طفيلشان بشود ، علاوه بر استفاده از اعجاز و كشف و كرامت‌هائى كه نسل اندر نسل از پدران در شفابخشى مرضا و گره‌گشائى مشكلات به ايشان رسيده تأييد شده بود .\r\nاعجاز و كرامت‌هائى مثل شفابخشى وسيله‌ى چوب و تركه و سيلى و آب دهان كه به هر بيمار زده يا بخورانند شفا يافته ، مشكلاتشان با نفسشان رفع بشود . مستدعيانى از مردان و زنان بچه به بغل كه با ديدنشان جلويشان گرفته ، با سلام و بوسيدن دست و دامن عبا و قبا و دعا و ثنا به جانشان ، درخواست علاج تب ، يا تب و نوبه « 22 » ، يا گريه و بيخوابى بچه‌هايشان ميكردند و براى مرض‌هاى سخت مثل تب لازم « 23 » و غش و صرع و جنون و كارگشائى و مشكل غير حل كه\r\n\r\n\r\n","description":"","footnote":"\r\n- رعد و برق و تگرگ و صداى آسمان ( آسمان قرنبه ) و خبر زلزله و مثل او به آن پناه ميگرفت !\r\n( 21 ) . هريك از اينان سالانه در خانه‌ى خود محلى از آن را اختصاص به حسينيه داده روضه‌ى دهه‌گى ميخواندند و همه اشياء و اسباب روضه‌شان از علم و كتل و سياهى و بيدق و منبر آن را در دهان‌ها خواب‌نما شده و معجزدهنده ، انداخته مخصوصا منبر آن را كه حاجت رواى كل شناسانده بودند و در همين ده روز بود كه شايد به وزن خود منبر بود كه ميتوانست از آن طلا و نقره و نذور نقدى و جنسى گرانبها و زيورآلات زنانه جمع بشود .\r\n( 22 ) . تب‌ولرز ، مالاريا . در دو نوع گذرا و مزمن كه بومى آن گذرا و بسان ديگر امراض با مداوا و گذراندن دوره‌ى معلوم معالجه ميشد و اگر غيربومى و از نقاط باتلاقى مانند رشت و انزلى آمده يا بيمار با خود آورده بود مزمن و سخت‌علاج و بسا كه تا آخر عمر همراه ميماند ، چنانچه آمده از گيلانات را ضرب المثل ( مرگ ميخواهى برو گيلان ) ساخته شده بود .\r\n( 23 ) . تب سل ، كه اين نيز لاعلاج و بيمارش را بكام مرگ ميكشيد . چه نه براى تب مالاريا و -\r\n","page_name":" 295 ","page_number":295},
  {"content":"\r\n\r\nدر بيرونى خانه‌هايشان جمع و به صور زير علاج بشوند .\r\nاگر در كوچه و راه و گذر جلويشان گرفته ميشد تب‌دارها را بىخبر سيلى سختى به بناگوش نواخته ، با تشر و با لحن آمرانه به مريض ميگفتند مبادا دو مرتبه تب بكنى و تب و نوبه‌اىها را با تركه‌ى آلبالوئى كه در دست داشتند يكى به پشت خوابانيده ميگفتند نبينم ديگر نوبه بكنى .\r\nهمچنين بچه‌هاى گريه‌اى را سه مرتبه جمله‌ى بر شكاك لعنت به صورتش فوت ميكردند و ضرب ديده‌ها را مثل سنگ و چوب خورده و از پله افتاده را به محل ضرب آب دهان ميماليدند و مصروع و غشىها را كه تف به دهان مىانداختند .\r\nسيلى و تركه‌ى آلبالوئى كه در بيمارى تب‌ولرز شديد كودكى ، اين نگارنده به توصيهء يكى از همسايگان از يكى از اين معجزه‌گران خورد و ترس و هيبت سيلى و درد چوبش باعث شد تب‌ولرزم كه از همه‌روزه به چهار روز يك نوبت رسيده بود دو مرتبه همه روزه و يكسره بسترى بشوم ! و البته كه نه اشكال در كرامت زننده بلكه در بىاعتقادى مادرم بود ! كه به همسايه اين كارها را خر رنگ‌كنك گفته بود .\r\nبيرونى خانه‌هايشان هم هميشه غلغله غوغائى از زنان مردانى بود كه حوائج ديگر داشتند . مردان بيكار و كار و بار بسته تا برايشان نفس با كار شدن و گشايش كار بزنند و زنان نازا و بچه بينداز و تأخير در آبستن كرده و چاره و علاج اينها هم براى مردان پنجه‌ى بيدق حسينيه‌شان را در آب زده بدهند ، تا از آن به سر و رو زده جلوى درگاه اطاق يا در دكان بريزند و نازاها را آب نيم‌خورده‌شان را بدهند تا زن و شوهر قبل از همبسترى بخورند و ديگران را كه يا سه دانه آب نبات يا يك تكه نبات بدهند و همهء اينها نيازهائى داشتند كه حاجتمندان بايد تقديم\r\n\r\n\r\n","description":"","footnote":"\r\n- نه براى تب سل درمان و داروى قطعى شافى بوجود نيامده بود .\r\n","page_name":" 296 ","page_number":296},
  {"content":"\r\n\r\nبكنند .\r\nپس از اينها منافع بناى اماكن عبادى و عزادارى مسجد و تكيه و حسينيه تا تكيه بستن و دسته راه انداختن و خرج دادن كه مخارجشان بايد در اختيار ايشان گذاشته شود و برگزارى مراسم اموات بزرگان كه پرداختىهاى بانيانشان كلا نزد نقيب جمع شده ، به اجازه‌ى او خرج بشود .\r\nپس از اينها منافع امور اخروى از طرف بانيان ساختن مسجد و حسينيه و تكيه و آب‌انبار و بستن و پيرايهء آنها و راه انداختن دسته و تعزيه و خرج دادن كه مخارج تماميشان بايد در اختيار آنها گذاشته بشود و برگزارى اموات بزرگان كه زير نظر آنها بوده ، دستگيرى و امور خير از اعانت به فقرا مثل رخت عيد بچه‌ها و لحاف و تشك و خاكه ذغال زمستان و جهاز و خرج عروسى بىسرمايه‌ها كه از طرف ايشان جمع و به تعيين ايشان تهيه و خرج بشود ، كه همگيشان سرانه‌هائى ميآورد . تا رشته پاره‌هاى لباس‌هاى خود و اهل‌وعيال كه متبرك و باريكه باريكه ، در مقابل نياز در روزهاى اعياد مذهبى ، مخصوصا عيد غدير به خواهندگان سپرده ميشد كه براى رفع قضا و بلا به مچ دست بسته ، جهت مايه كيسه ته كيسه پول دوخته ، جهت قرب و منزلت لاى پيشينه‌ى قبا بنهند .\r\nالى رياست دراويش و گدايان و قلندران و تعزيه‌خوانان ، اعم از مجلسى ، تا قهوه‌خانه‌اى و دوره‌گرد كه پرداختىهايشان نظرى ، يا كنتراتى معلوم و توسط تحصيلدارانشان جمع و تسليم بشود .\r\n\r\nشهر لا مذهب‌ها !\r\nبا خاتمه‌ى مباحث گدا و نقيب مطلبى به خاطر آمد كه نتوانستم از آن صرفنظر بكنم .\r\nچندى پس از خاتمهء جنگ جهانى اول 1918 بازرگانى جهت تجديد و برقرارى رابطه با طرف آلمانىاش به آلمان ميرود و در بين راه خطرى برايش پيش\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nميآيد و نذر مىكند كه اگر رفع آن شود در رسيدن به مقصد فقيرى را خوشنود بكند اما هرچه عقب گدا ميگردد كسى كه دست دراز نموده ، يا غريب الغربا ، يا بيمار كربلا كند به چشمش نميخورد و از آنكه نميتواند نذرش را ادا كند به خود ميگويد شهر لا مذهب‌ها از اين بهتر نميشود ، تا بعدازظهر روزى چشمش به مرد لباس چركينى مىخورد كه روى چمن پشت ديوار كارخانه‌اى به خواب رفته است . پس با مشاهده‌اش از آنكه توانسته بالاخره گدا يافته خود را از زير دين نذر درآورد خوشحال شده سكه طلائى به روى تكه كاغذى كنارش نهاده دور مىشود .\r\nاما هنوز خوشحاليش جا نيفتاده ، جلب رضايت اعتقادش نشده بوده كه پليس دستگيرش نموده به جرم تعطيل كردن يك نوبت كار كارخانه و ايجاد خسارت و اضافه بر آن تخريب روح و بهم ريختگى تعادل فكرى كارگرى محترم و توليد سوء سابقه براى او تحويل دادگاهش ميدهد . بازرگان هرچه به خود فشار مىآورد كه چگونه توانسته در شهرى غريب كارخانه‌اى را از كار انداخته ، موجب چنان خسارت گرديده ، اخلال در روح و سابقه‌ى كارگرى ناشناخته بكند فكرش به جائى نرسيده ، تا از طرف مترجم دادگاه حالى مىشود مردى كه بنظرش فقير آمده بوده عهده‌دار قسمتى از توليد زنجيرى كارخانه بوده كه از ساعت استراحتش استفاده ميكرده است و با بيدار شدن و ديدن سكه‌ى طلا ، يعنى پول مفت هوس خوردن شيشه‌اى نوشابه مىكند و از آن كارش به ميگسارى كشيده ، در نتيجه مست و از كار منفك و كارخانه تعطيل مىشود ، و زمانى جرم بازرگان سنگين‌تر مىشود كه آلمانى را گدا فرض كرده است !\r\nدر اين اضافه كه حرف گداها و ماجراى گفته شده مربوط به يك زمان يعنى شش هفت سالگى نگارنده بوده ، زمانى كه جنگ در آلمان نقطه‌ى سالمى بجا نگذاشته بوده ، سقوط پولى و اقتصادشان يك گونى مارك را با يك گونى سيب‌زمينى برابر نموده بوده ، مردم از قحط و غلا شكم خود با كشت بر روى بامها سير ميكرده‌اند و در مقابل كشور ما نه تنها در سلم و سلامت و آب از آب\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nتكان نخورده بود ، بلكه بخاطر جلب‌نظرمان از هر جوانب مختلف هم گارىهاى ليره بطرفش سرازير بوده است ! اينك چگونه بوده در آنجا تصور گدا بر كسى موجب جرم و آنهمه ماجرا و در اينجا گدا از گدا و از مردم بالا ميرفته‌اند ؟ ! صورت مسأله‌اى كه مگر جوابش از مغزها و كيسه‌هاى سران دو كشور بيرون كشيده شود ؟ !\r\n\r\nكار زنها\r\nدر اين وقت كه مردها براى كسب‌وكار از خانه‌ها خارج ميشدند زنها هم به انجام و تمشيت كار و امور خانه برميخاستند به اين ترتيب كه ابتدا به جمع‌آورى سماور و اسباب چاى و ظروف غذاى شب پرداخته آنها را كنار حوض يا كنار جوى كوچه كشيده ، ظروف مسى ، مانند باديه و بشقاب و ديگ و كماجدان را با گل‌مالى كردن گلهاى باغچه و كاه‌گل‌هاى ديوار كوچه شسته تميز ميكردند و اسباب چينى و بلور ، مانند نعلبكى و استكان و كاسه آب‌خورى و پياله ماست‌خورى و غيره را با خاكسترمالى و سينى زير استكانى و زير سماورى و خود سماور را با گرد آجر نظيف ميساختند كه شرحى براى اين امور لازم ميآيد .\r\nگل باغچه و شن و لاى ته جويهاى كوچه‌ها اول وسيلهء ظرف‌شوئى بود كه در اختيار قرار ميگرفت و بعد از آن خاكستر اجاق كه هر زن خانه‌دار مقدارى الك كرده با كهنه در آن زدن استعمال ميكردند و كاه‌گل ديوار كه وسيله‌اى كلىتر براى نظافت ظروف بود و از اين‌رو ديوارهاى كوچه مخصوصا ديوار همسايه بود كه همواره مورد دستبرد قرار ميگرفت به اين صورت كه اين همسايه كاه‌گل ديوار همسايهء پهلوئى را كنده به كار ميبرد و آن يك تا ديوار خودش سالم بماند كاه‌گل ديوار او را كنده به كار ميگرفت و بر سر اين مسئله كه مرگ خوب بود اما براى همسايه دائما نزاعى بين اهالى كوچه درميگرفت و دامنهء ديوارها بود كه كار از كاهگل‌هايشان گذشته به خشت و آجرهايشان رسيده بود و بعد از آن گرد\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nآجر « 24 » ، كه واى به حال يكى از اهالى خانه بود كه همت كرده براى مصرف خود آجر كوبيده الك كرده آماده ساخته باشد و از آن ساعت بايد مشت‌مشت توقع اين و آن را برآورده كارسازى همسايه‌ها بكند . به همانگونه كه اولين آتش سماور صبح و بيچاره همسايه‌اى كه زودتر از ديگران آتش به سماور خود اندازد و از هر اطاق يكى بطرفش هجوم برده با گفتن : خير ببينى خواهر ، سماورت روشنه يك گل از آتشش هم به من بده سماورم را آتش بكنم . يا يك گل هم سر آتش‌گردان من بگذار و كار سماورش را با كشيدن آتشهايش عقب‌تر از همه بيندازند .\r\nحرف آتش سماور بميان آمد بد نيست اندكى هم در ديگر زمينه‌هاى آتش كردن آن سخن بگوئيم بر اينكه سماور را به چند صورت آتش ميكردند : اول آنكه آتش‌گردانى را ذغال كرده كهنه‌اى آتش زده سرش گذاشته ميگرداندند و سرخ كه ميشد در سماور ميريختند و ديگر خرده چوب سفيد ( نوعى چوب سست از درختهاى بيد و تبريزى ) كه نازكه‌هاى آن را كبريت زده در سماور انداخته همچنان بر آن افزوده بعد از آن ذغال ميريختند و نوع ديگر خود ذغال را كه نفت زده در سماور مىانداختند و تنوره « 25 » ميگذاشتند . اما همه اين حالات مخصوص كسانى بود كه دستشان بدهانشان رسيده استطاعت خريد كبريت و چوب سفيد و\r\n\r\n\r\n","description":"","footnote":"\r\n( 24 ) . وسيله‌اى براى تميز كردن و برق انداختن ظروف برنجى ، مثل سماور و سينى زيرسماورى و جام زيرسماورى و سينى زيراستكانى و آفتابه‌ى وضو و مثل آن . آجر نيم‌پز را به اسم آجر قرمز كه سست‌تر از آجر تمام پخته بود كاملا كوبيده و از الك و حرير گذرانده ، پس از تميز كردن اوليه دستمال نم‌دار به آن زده به ظرف ميكشيدند و سليقه‌دارها كه در آخر نرمه‌ى شست را تر نموده به آن زده ، جابجا دور سماور و كف سينى را با فشار و چرخاندن آن گل مىانداختند .\r\n( 25 ) . لوله‌اى استوانه شكل دسته‌دار با سرى شيپورىمانند يا ساده از حلبى يا آهن يا برنج يا ورشو كه براى هوا كشيدن و اشتعال زيادتر بر سر دودكش سماور ميگذاشتند .\r\n","page_name":" 300 ","page_number":300},
  {"content":"\r\n\r\nنفتى در آنها ملحوظ ميگرديد و سماور برنجى و ورشوى آتش ميكردند ! يعنى داراها كه سماور برنجى در زندگيشان پيدا ميشد و اقليت ناچيز خانه‌ها را تشكيل ميدادند . چه بقيه را سماور حلبىدارها و قورى استكان نعلبكى سفالى « 26 » دارها تشكيل ميدادند كه همان يك چوبه‌ى كبريت و حبهء ذغال و چند قطره نفت غنيمتشان ميآمد . شايد اين فقر عميق امتداد تاريخى داشته به ازمنه‌ى ماضى و ماضىتر و زمان حافظ و سعدى و پيش از آن ميرسيد ، به شهادت بيت شيخ عليه الرحمه كه آورده ( آتش از خانه همسايهء درويش مخواه - كانچه بر روزن او ميگذرد دود دل است ) تا بعد از آن مرحومىها چه آورده پس از آنهائىها چه بياورند ؟ !\r\nبه همين جهات يكى از عادات اين فقراى آتش‌طلب در خانه‌ها از زن و مرد آن بود كه در كوچه و بازار يكسره سر به زير داشته به زمين و اطراف نگريسته درصدد تهيه چوب و چل و خار و خاشاك از گوشه و كنار معابر برآمده و در كيسه ريخته براى سماور آتش كردن و زير ديگ و ديزى گيراندن ببرند تا آنجا كه بخاطر صرفه‌جوئى هيزم اگر وسيلهء خوراكى پختنىاى فراهم شده بود اگر آبگوشت و كوفته و مثل آن بود يك جا پخته هر نوبت مقدارى از آن را بر روى حرارت دودكش سماور يا شعلهء چراغ لامپا كه سه‌پايهء بلندى براى اين كار داشتند گرم ميكردند و تا اين سربزيرى و چشم به زمينى تكميل بشود بايد گفته شود ، اين كار منحصر به چوب و چيلك جمع‌كن‌ها نميگرديد كه كاغذ و كهنه جمع‌كن‌ها از ايشان فقيرتر بوده چه از آن راه ارتزاق ميكردند ، و پوست هندوانه جمع‌كن‌ها كه به نام برّه و گوسفند آنها را برده و شسته ميخوردند و در آخر ته سيگار جمع‌كن‌ها كه از آن طريق تأمين سيگار و اعتياد خود به آن ميكردند از جوانانى به نام فكلى گشنه . بايد اضافه كنم اين گدائى آتش و كبريت مربوط به\r\n\r\n\r\n","description":"","footnote":"\r\n( 26 ) . به اسم استكان نعلبكى گلى .\r\n","page_name":" 301 ","page_number":301},
  {"content":"\r\n\r\nندارى و فقر نگرديده مثل آنكه اهالى حساسيت خاصى بر روى دادن پول براى كبريت داشتند كه اين يك خريد را زائد و بيمعنى ميدانستند به اين دليل كه آنهائى هم كه قدرت مالى و توانائى داشته شبى مبلغى پول عرق و شراب داده لوطىگرى ميكردند در آتش چپق چنان درمانده ميشدند كه گاهى چپقى را توتون كرده آماده ساخته مدتها ميان انگشتان گرفته گرد كوچه بازار گرديده شايد چشمشان به يكى كه كبريت ميكشد خورده چپق خود را با آتش او روشن بكنند ، يا در هر صورت به آتش كوره‌ى « 27 » قهوه‌خانه يا زير ديگ كله‌پز و آشى و آتش كنار ديزى نانوائىاى برخورده رفع حاجت نمايند و جهت همين عادت بود كه كمتر اتفاق ميافتاد كسى كبريتى كشيده حاجتى به آن داشته باشد و كسى بطرفش يرش نبرده سر چپق و سر سيگار خود را بطرفش دراز ننمايد . به همين خاطر يكى از ابتكارات جلب مشترى قهوه‌خانه‌ها اين بود كه ذغالهائى را پولك‌پولك مانند دو قرانى تراشيده كنار كورهء سر چاق‌كنى آتش كرده آماده داشته وسيلهء شاگردى كه اختصاص به همين كار داشت و با انبر و كفگيركى گرد قهوه‌خانه ميگرديد و آتش چپق ، آتش چپق مينمود بر سر چپق‌هاى مشتريان ميگذاشتند .\r\nبعد از ظرفشوئى و استكان نعلبكىشوئى كه البته تمام آنها در همان نهر عمومى كوچه و حوض آب همه‌كاره‌ى خانه انجام ميگرفت نوبت جاروى و نظافت اطاق و اطاقها و ترتيب دادن صندوقخانه‌ها و گردگيرى طاقچه‌ها ميرسيد .\r\n\r\nانواع جارو ، و صورت اطاق و اثاث\r\nابتدا جاروى تهرانىها كه سه نوع بود . اول جاروى قزوينى كه از بيابانهاى اطراف قزوين بدست ميآمد ، از شاخه‌هاى باريك مفتول‌مانندى كه دسته شده ته\r\n\r\n\r\n","description":"","footnote":"\r\n( 27 ) . آتشى از خاكه‌ذغال كه قهوه‌چىها براى گرم داشتن قورىهايشان روى بساطشان ترتيب ميدادند .\r\n","page_name":" 302 ","page_number":302},
  {"content":"\r\n\r\nآنها را نخ پيچيده از ميان قسمت ميكردند و جهت استحكام آن را چندين تاب به دور هم داده يك سر ضخيم فشرده و يك سر افشان بهم مىرساند كه سر ضخيمش را در دست گرفته بهترين جارو براى زمين حياط و آجر و فرش و گليم و حصير و مثل آن معلوم شده بود . دوم جاروى ( چززه ) از بوته‌هاى بيابان كه بر روى هم فشرده شده با نخ قند « نخى از كنف كه كله‌قندها را با آن بسته عطارها جلو دكان ميآويختند » محكم بسته چندين روز در آب افكنده ، يك هفته جهت حالت گرفتن زير سنگ ميگذاشتند و بالاى فرش و فروشها و جهت گرفتن كرك قالى به كار ميبردند و يا چوبى به تهش كرده فراشها با آن صحن و شبستان مساجد را جارو ميزدند كه ( جارو فراشى ) اش ميگفتند و سوم ( جاروى نرمه ) كه از علفى نرم مومانند تهيه شده ساقه‌هاى پهلوى هم قرار گرفته‌شان بافته و لوله شده به صورت دسته گلى در ميآمد كه جهت نظافت روى كاشىهاى كف درگاهها و كف طاقچه‌ها و رف‌ها « طاقچه‌هاى كوتاهى بالاى طاقچه‌ها » به كار رفته و زيادتر به مصرف جاروى كف دكاكين زرگران و جواهرفروشها به كار ميآمد .\r\n\r\nفرش اطاق\r\nفرش اطاق معمولا دو كناره از قالى و گليم و نمد به عرض يك ذرع و طول سه و چهار و پنج و زيادتر ذرع و يك ( ميانه ) به عرض يك ذرع و نيم تا دو ذرع و به پهناى ميانه‌ها و ( كناره ) ها و يك ( سرانداز ) به پهناى دو ذرع تا دو ذرع و نيم كه ميانه در وسط اطاق و كناره‌ها در دو طرف و سرانداز در بالاى آنها قرار ميگرفت و روفرشىاى از كتان راه‌راه سياه و سفيد كه جهت تميز ماندن فرش و حفظ از آفتاب بر روى آنها گسترده ميشد مگر اوقاتى كه ميهمانى رسيده جهت احترام او برچيده شده كنار مىافتاد . اين اندازه براى فرش‌ها فايده‌اش آن بود كه در هر اطاق و هر بعدى از ابعاد اطاقها مورد استفاده قرار ميگرفت مخصوصا جهت اجاره‌نشينان كه در هر خانه حاجتشان را روا كرده احتياج به تغيير و تعويض آنها\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nپيدا نميكردند ، چه هرآينه اطاق به اندازه بود كه فبها و هرگاه از پهنا كم ميآمد يكى از كناره‌ها را كم كرده يك كناره و يك ميانه مىانداختند و اگر از قد زياد ميآمد سرانداز را حذف ميكردند و اگر از قد كوتاه و از پهنا بيش ميآمد سرانداز و ميانه را ميگستردند الى آخر كه در هر صورت به وجه دلخواه اطاق مفروش ميگرديد .\r\n\r\nطاقچه\r\nطاقچه تورفتگىهاى مقوسى از ديوارهاى اطراف اطاق بود كه هرچه اطاقى زيادتر داراى طاقچه بود مرغوب‌تر ميآمد و ظروف دم دستى و مورد حاجت و غير آن و زينتى از جمله بلورآلات و چينىجات نمايشى را در آنها ، از قبيل كاسه بشقاب مرغىها « 28 » و قورى فنجان‌ها و شيرينىخورى ، آجيل‌خورى ، قنددان ، ماست‌خورى ، ترشىخورى ، پنير سبزىخورى ، قاب و قدح‌ها ، بشقاب ، دورى ، توگودها ، و امثال آن را حايل و مايل و كنار هم و بر روى هم جا ميدادند .\r\n\r\nرف\r\nطاقچه‌هاى كوتاهى بعرض طاقچه‌هاى گفته شده به طول نيم ذرع و كمتر كه روى آنها ظروف قيمتىتر و كوچك‌تر پربها امثال گلدانهاى چينى و بلور و دست دلبرها « نوعى گلدان بوقىشكل كه پنجه‌ى زيبائى آن را احاطه كرده سردست گرفته بود » و كوزه قليانها و سرقليانهاى مصور و چاىدانها و شكردانها و قنددانهاى نگين‌نشان و ظروف طلا و نقره را ميگذاردند .\r\n\r\n\r\n","description":"","footnote":"\r\n( 28 ) . نوعى كاسه بشقاب چينى نازك اعلا كه عكس مرغ و گل و گياه در آنها به كار رفته بود .\r\n","page_name":" 304 ","page_number":304},
  {"content":"\r\n\r\n\r\nسربخارى\r\nمحل قرار دادن و نمايش جارها « چراغهاى حباب لوله فتيله‌دار نفت‌سوز پايه‌بلند از بلور و مرمر و برنز » گلدانهاى چينى تك‌پايه‌ها « لاله‌هاى يك شاخهء آويزدار » آئينه قدى و نيم‌قد ، ساعت ، عكس و شمايل و مانند آن‌كه نقطهء عطف اطاق ميآمد .\r\n\r\nدولابچه و صورت يك اطاق متوسط\r\nدولابچه طاقچه‌ى دردارى جاسازى شده در ديوار ، يا زير طاقچه‌هاى اطاق با چهارچوب و دو لنگه در زيباى ساده يا منبت از چوب گردوى رنگ روغن‌زده‌ى گردوئى بود با طبقه‌بندىهاى داخل . محل جعبه‌ها و مجرى « 29 » هاى پول و جواهر و اسباب بزك و جاى آجيل و شيرينى و ظروف آن براى مهمان كه در دسترس و آماده براى آرايش و پذيرائى و به اين ترتيب يك اطاق متوسط با اين صورت مفروش شده زينت ميگرفت ، با پرده‌ى چلوار يا قلمكار ، يا شال و اطلس و كركر « نوعى پارچهء پرده‌اى » استتار ميگرديد و چوب‌هاى خراطى و رنگ شده‌ى ته‌ميخ‌دارى كه كنار هر درگاه كوبيده شده پرده‌ها موقع جمع شدن بر روى آنها مىافتاد و لاله سه شاخه‌هاى ديواركوب كه به جرزهاى ميان طاقچه‌ها كوبيده ميشد و عكس و شمايل‌ها و قاليچه‌هاى عكس و آنتيك و گل‌دوزىهائى كه بر ديوار داخل طاقچه‌ها و محل‌هاى خالى ديوارها به شكل مايل و لوزى نصب ميگرديد و لنترها « چراغهاى گردسوز سى شمع شعله » ى پايه گلدانى كه در شبها يكى يا چند شعله وسط آن نورافشانى مينمود و جاجيم‌ها و تشكچه‌هاى مخمل رويه كشيده‌اى كه در اطراف اطاق گسترده شده پشتىهائى از قاليچه و شال و ترمه و مخمل كه بالاى آنها جهت جلوس مهمان تكيه به ديوار قرار ميگرفت و\r\n\r\n\r\n","description":"","footnote":"\r\n( 29 ) . جعبهء كوچك زيبا براى اسباب بزك و جاى طلا جواهر .\r\n","page_name":" 305 ","page_number":305},
  {"content":"\r\n\r\nچوب‌رختىاى از تخته‌ى يك ذرع و زيادتر قد و يك وجب پهنا كه شاخه چوب‌هاى تراشيده و رنديده‌ى در آنها فرورفته ، يا شاخ گوزنى كه همراه جمجمه حيوان يا بدون آن بر ديوار كوبيده شده براى آويختن عبا و قبا به كار ميآمد .\r\n\r\nجاروكشى\r\nصورت جاروكشى زنها به اين طريق بود كه ابتدا سر و موى خود را با دستمال بسته دستمالى ديگر جلو دهان كشيده هرآينه احتمال مرد بيگانه‌اى به خانه ميرفت چادر نماز سر ميكردند و دستك‌هاى آن را از پشت گره ميزدند و از بالاى اطاق مطابق خواب فرشها شروع به جارو زدن مينمودند و بعد از آن تا گرد و غبار آن را بيرون كنند چادر نماز كهنه يا بغچه‌اى وسط اطاق به طرف درها مانند آتش‌گردان چرخانده خاك‌وخل آن را بيرون ميكردند و سپس به گردگيرى يك‌يك اشياء و فوت‌فوت كردن آنها ميپرداختند ، كه البته جاروى اطاقهاى پذيرائى و نمايشى هفته به هفته و پانزده به پانزده و زيادتر و وقت آمدن مهمان و غريبه انجام ميگرفت و جاروى اطاقهاى نشيمن و مثل آن همه روزه و تأخيرپذير نميگرديد .\r\n\r\nحمّام روزانه\r\nبعد از جارو اگر ( كار خيرى ؟ ) در شب و بعد از سحر انجام گرفته بود كه تقريبا حتى اين كار ميان زن و شوهرهاى پير عجوزه نيز تعطيل‌بردار نميآمد ! بغچه حمام سردستى را كه مخصوص توآب روى بود برداشته خودى به آب حمام يا حوض يا پاشير رسانيده غسل جنابت كه تعلل در آن غضب خدا را به جوش آورده شخص جنب مورد نفرين زمين زير پا و رخت تن و نور آفتاب و جن و انس و ملائك آسمان ميگرديد بجا آورده مراجعت مينمود ، و اگر ظهر مرد و كسى را داشت كه به خانه ميآمد و ميبايد ناهار تهيه بكند به تهيهء غذا برميآمد و اگر حاجت به حمام\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nرختشوئى يكى از دهها كار زنان .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nعلامت داير بودن حمام مردان لنگى بود كه به يك جرز يا هردو جرز در حمام ميآويختند و نشانهء حمام زنان آويزان نمودن پرده و در حمامهاى زنانه مردانه اين‌كه پس از تمام شدن وقت حمام براى مردان لنگ را برداشته به دهانهء آن پرده ميآويختند . حمامهائى كه از پيش از اذان صبح تا برآمدن آفتاب مردانه و پس از آن زنانه ميگرديد كه حمامهاى محلات را دربر ميگرفت .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nنيافته بود و عذر و قهر و چيزى مثل آن مانع گرديده بود دست و رو را شسته در صورت لزوم تعويض لباسى كرده به كارهاى ديگر خانه مانند دوخت‌ودوز و وصله‌پينه و نو و كهنه نمودن و بچه‌دارى و مثل آن ميپرداخت .\r\n\r\nلنگ حمام\r\nدربارهء حمام و حمام‌روى و افتخار به آن براى زنها همين بس‌كه از بعد از رفتن مردها از خانه لنگ‌هاى سفيد و قرمز و قطيفه‌هاى تر و رطوبت گرفته‌اى بود كه در مراجعت از حمام جلوى در اطاقها به مفهوم حمام‌كارى شب و ازاله جنابت آويخته ميگرديد تا آنجا كه زنان سياه‌بخت و از نظر افتاده نيز جهت جلوگيرى از استحقار ديگران آنها را تر كرده به تظاهر ميآويختند ، چه عمل مقاربت هر شبه از واجبات و مسلّمات هر مرد بود كه همراه روايات و دستورات وارد شده بر او انفكاك‌پذير نميآمد . اگرچه آسايش فكر و آسودگى خيال و لاقيدى و بىخيالى و سلامت اغذيه و عدم دسترسى به زنان متفرقه و حفظ و امانت و ديانت و حقوق‌دانى و حق الناس‌شناسى و اينكه فقط توجه به زن خويش داشتن وادارشان به اين امر مستمر ميگردانيد ، تا آن حد كه حتى توقف يكشبه موجب وحشت زن از بيزارى مرد و سر بجاى ديگر داشتن او گرديده وى را پريشان‌خاطر ساخته وادار به سبب‌جوئى و چاره‌انديشى مينمود ، و مردان بسيارى كه در عذر و اعتذار زنانهء زن ، خوددارى نتوانسته وى را آسوده نميگذاشتند كه از بالاترين افتخار زنان در سفيدبختيشان ميآمد . چنانچه بر روى همين حساب هم هرگز نبايد رختخواب زن و مرد از هم جدا بوده بستر علاحده داشته باشند .\r\n\r\nسلطان حقى ؟ !\r\nسلطان حقّى كه در اثر كثرت استعمال سلطان نقى شده بود شيرينى ، يا وليمه و مهمانى خودمانى زنهاى خانه بود كه چون زنى بعد از اختلاف و قهر و كدورت و\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nسوا بودن جا ، شوهر با وى به سر مهر آمده همبستر ميگرديد همسايه‌ها از او شيرينىاى به نام سلطان‌حقى ميخواستند . در اين سابقه كه سلطانى بوده كه از هر عروسى و همبسترى حقى ميخواسته ، به اين قرار كه عروس‌ها قبل از رفتن به حجله به پيش او بروند و مردها با هر همبسترى مبلغى ارسال بكنند و در صورت عدم استطاعت سه روز برايش كار بىمزد بكنند ! « 30 » رسمى كه وسيله‌ى تفريح زنها گرديده آن را از مرد به زن منتقل ساخته ، چنانچه زنى از اهل خانه لنگ و قطيفه‌اش به در اطاق آويزان ميگرديد از او به اسم سلطان نقى حق ميخواستند و ناهار ، يا عصرانه‌اى گردنش ميگذاشتند كه بايد پذيرفته اجابت بكند ، يا آنكه نوبت آب و جاروى حياط و در حياط همسايه‌ها را او انجام بدهد . وليمه‌هاى سلطان حقىاى كه تخمه و آجيل و بزن‌وبكوب هم همراهش ميشد .\r\n\r\nبعد از ناهار\r\nاگر مردشان براى ناهار نيامده ، يا نمىآمد ، تهيهء غذاى شب را ديده بساط منقل وسمه‌جوش را فراهم نموده به ابرو كشيدن و فر زدن و بزك كردن مشغول ميشدند و همراهش بگوى و بشنو و خنده و تفريح ، تا نزديك آمدن مردهايشان كه بعد از غروب و يا كمى از شب گذشته سروكله‌شان پيدا ميشد ، رخت عوض كرده كار چاى و سفره را آماده بكنند .\r\nبايد گفت مردها كمتر براى ناهار به خانه ميآمدند و زنها ناهارشان را با هم و\r\n\r\n\r\n","description":"","footnote":"\r\n( 30 ) . در زمينهء طلب عروس شايد يكى نظر متبرك نمودن او براى داماد بوده ، و ديگر اگر حامله شوند سلطان را پدر خود دانسته با وى سر ستيز و مخالفت برنياورده ، خون او يعنى خون پدر در رگ و پيشان بوده بر او مهر فرزندى پيدا نموده ، به مرور زمان همه فرزند شاه حساب بشوند ! و در ماليات از بغل‌خوابى شايد نظر به پيشگيرى ازدياد نسل و ( فرزند كمتر زندگى بهتر ) بوده مباشرت كم بشود .\r\n","page_name":" 310 ","page_number":310},
  {"content":"\r\n\r\nبا حاضرىهاى متناسب با فصل ، مثل آبدوغ‌خيار و نان و پنير سركه‌شيره و نان انگور و نان هندوانه و نان خربزه و نان انجير و نان پنير سبزى يا اشكنه و آش‌ها ، مثل آش كشك و آش رشته و آش اماج و كله‌جوش . . . صرف ميكردند و غذاى پختنى و سنگين را براى شام ميگذاشتند ، و در هر صورت كه همان را هم زود علم كرده بقيه وقت تا آمدن شوهر را به قروفر ميپرداختند .\r\n\r\nوسمه‌جوش\r\nوسمه‌جوش پيالهء توگود لب كنگره‌اى بود كه وسمه « 31 » و آب را در آن ريخته بر روى آتش نهاده درش را گذارده مانند چاى دم ميكردند و ابروها را كه قبلا رنگ « 32 » و حنا يا رنگ و روناس « 33 » خيس كرده گذارده بودند با آن مشكى و براق كرده خوشرنگ ميساختند و اين نيز به اين طريق بود كه صاحب ابرو سرش را در لگنچه‌اى خم كرده زن ديگرى آب وسمه را در ميان صابون‌برگردان « 34 » كه توى آن را گود ساخته بودند ريخته از داخل آن با قاشقكى كه مخصوص همين كار بود لعاب وسمه كه در اثر مجاورت با صابون چربى و زنگار بسته بود به گوشهء بالاى ابروى وى ريخته به بقيهء نقاط ديگر ابروهاى پيوسته‌اش كه مد آن روز بود رسانيده از گوشه ابروى سمت لگنچه‌اش سرازير ميگرديد و مرتبهء ديگر سر را به طرف عكس اول برگردانده از خلاف آن شروع مينمود و اين كار همچنان ادامه يافته دائما سر را از اين جهت به آن جهت گردانده زن دستيار قاشق وسمه را به اين گوشه و آن گوشه ابروهايش مىرساند تا رنگ و حنا كاملا حال آمده بالازده\r\n\r\n\r\n","description":"","footnote":"\r\n( 31 ) . نوعى علف كه خشك كردهء آن را سائيده براى رنگ كردن مو به كار ميبردند .\r\n( 32 ) . سائيده‌ى برگى ديگر جهت رنگ مو .\r\n( 33 ) . گياهى ديگر جهت همين منظور .\r\n( 34 ) . نوعى صابون اعلا جهت سر و تن‌شوئى .\r\n","page_name":" 311 ","page_number":311},
  {"content":"\r\n\r\nابروسياه شده باشد ، و فايده اين وسمه و داخل صابون ريختن آن اين بود كه رنگ و حنا يا رنگ و روناس ، ابرو را قوت داده پرپشت ميكرد و چشم را قوت ميبخشيد اما اندكى رنگ مو را حنائى سرخ مينمود و وسمه آن نقيصه را نيز بر طرف ساخته آن را سياه شفاف ميساخت و زنگار چربى صابون به برق و جلايش ميآورد .\r\n\r\nابروكشى\r\nنوع ديگرى آرايش ابرو مخصوص ابروهاى لنگه‌به‌لنگه بود كه آن را كمكى از زير و رو برداشته ميانشان را كنده از هم جدا ساخته تيغه خنجرىشان ميساختند و چون اين گونه ابرو رنگ و روناس و وسمه‌پذير نميگرديد و رنگ وسمه دويده طاق ابرويشان را مكدر مينمود مغز فندق را سوزانيده سوخته آن را ميماليدند كه اين نيز ابرو را بسيار سياه و جالب توجه مينمود اضافه بر خاصيّت قوتش كه موى ابرو ديد چشم را نيرو ميبخشيد . « 35 »\r\n\r\nسرخاب سفيداب\r\nبعد از ابروكشى نوبت به سرخاب سفيدآب ميرسيد كه بهترين ايندو دارو از تبريز و روستاى سرخاب و اطراف آن ميآمد و طرز استفاده‌ى آنها نيز چنين بود كه قبلا سفيداب را چندين روز در كاغذ پيچيده جلو راه ، زير فرش ميگذاشتند تا پرورده شده دست بهم گرديده بر روى صورت بنشيند و سپس سر انگشتان به آن زده از زير موهاى زلف تا زير گردن همه‌جا را با آن يكنواخت ميساختند و بعد از آن سرخاب را اندكى بر سر انگشتان سبابه و وسطى ماليده آهسته به روى گونه‌ها تا\r\n\r\n\r\n","description":"","footnote":"\r\n( 35 ) . و اين بيت در تأييد قوت وسمه براى چشم : كس نتواند گرفت دامن دولت به زور - كوشش بىفايده است وسمه بر ابروى كور .\r\n","page_name":" 312 ","page_number":312},
  {"content":"\r\n\r\nزير چاك چشمان و پائين چانه ميماليدند و از همان سرخاب يا سرخاب پنبه‌اى ( پنبه‌ى به سرخاب آلوده ) لبها را دالبر داده رنگين ميساختند و سپس به بقيه امور از جمله پوشيدن لباس لازم و ديگر كارها ميپرداختند .\r\n\r\nفر\r\nفر بر دو نوع بود . فر قشوى و فر لوله‌اى كه لوله‌اى آن وسيله‌اى بود به شكل قيچى .\r\nيك تيغه‌اش ميله و تيغه‌ى ديگرش ناودانى شكل كه مو را در ميان گرفته لوله‌اى مينمود و فر قشوئى چيزى شبيه آن با تيغه‌هائى پهن شيارشيار كه مو را پله‌پله‌اى ريز درست مينمود و صورت كار هردو به اين گونه بود كه دهانه آنها را گشوده به لبه‌هاى لولهء چراغ واداشته پس از گرم شدن به كار ميبردند كه گاهى در اين آرايش چند لولهء لامپا ميشكست تا عمل فركارى تمام بشود ، مگر در جمعيت زيادتر كه يكى بانى شده همت كرده منقلى را آتش خاكه ذغال نموده به وسط بياورد ، چه حتما لازم بود آتش اين كار آتش خاكه ذغال باشد كه حرارت ملايم داشته فر زياد داغ نشده مو را نسوزاند و در آخر كه سرمه به چشمان كشيده يا مژه‌ها را با روغن فندق سوخته يا چوب‌كبريت سوزانده سياه كرده دستى به ابروها براى گرفتن سفيدآب‌هاى اضافه كشيده با شانه آنها را بالا زده مرتب ساخته با عطر و گلاب خود را معطر و خوشبو ميكردند و آماده ورود شوهر ميشدند .\r\n\r\nارزش مو و مد آن\r\nموى و زلف و گيسوان زن به چند صورت جلب مينمود : اول گيسوبلند كه آن را مقدم بر تمام محاسن ظاهرى زن ميدانستند كه هرچه پرپشت‌تر و بلندتر و پررنگ‌تر ، به همان مقدار جالب‌تر و دلفريب‌تر و ارزشمندتر ميآمد و نامرغوبترين زنان و دختران آنهائى بودند كه موهاى كم‌پشت كم‌رنگ سست كوتاه داشته باشند و بدترين تنبيهات و سخت‌ترين اسناد به زن آن بود كه گيس وى را كوتاه\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nكرده يا چيده باشند تا آنجا كه ( گيس‌بريده ) از بدترين دشنامهائى بود كه به زن ميدادند و زنهاى بدكاره و ناشزه را با بريدن گيسوان انگشت‌نما و سرافكنده ميساختند . همچنانكه بهترين اوصاف دربارهء گيسو ، بلندى و پرى و جعد و شكن آن بود كه خواستگاران ، خبر آن را براى دامادها ميبردند و شعرا كه آن را كمند كشش دلبران ميآوردند ، و قصه‌ها كه از آن چنين تعريف ميكردند : جوم‌جومك برگ خزون - مادرم زينب خاتون - گيس داره قد كمون . گيس من كمندتره - از كمند بلندتره - از شبق مشكىتره . گيس من شونه ميخواد - شونه‌ى فيروزه ميخواد . هاجستم و واجستم - تو حوض نقره جستم - نقره نمكدونم شد - حاجى على بقربونم شد . در اين معنى كه جعد داشته ، بلند بوده . سياه ظلمانى باشد و از آنجا كه گفته شده « موى سر ، آب دل را مىخورد » و خاطر آسوده داشتند فراوان از اين گونه گيسوان به چشم ميآمد و بسا از بلندى تا بن پا ميرسيد .\r\nو از جهت منزلت كه با شانه فيروزه بايد شانه بشود . و آنگاه زنى با چنين گيسوست كه چنان در نزد شوهر گرامى مىشود كه برايش حوض نقره و نمكدان نقره فراهم نموده جان عزيز قربانش مىكند .\r\n\r\nشانه\r\nالبته چنان گيسوان را شانه‌هائى از حيث دوام در خور خود لازم بود و لذا شانه‌ها به دو نوع خاصه و معمولى از عاج فيل و شاخ گوزن و چوب درخت توت و زيتون و شمشاد ساخته ميشدند . شانه‌هائى از حيث خاصيت مادهء خام ، نه تنها به آن حد دوام كه ميتوانستند براى چند نسل كار بكنند ، بلكه از جهت بهره‌دهى كه هرچه زيادتر كار ميكردند ، بهتر در مو نشسته نرم‌تر و دلبخواه‌تر ميگشتند و بخاطر نيروى ذاتى و گرمى طبع باعث استحكام پياز موى و قوت پوست سر ميشدند . شانه‌هائى بدون دسته در اندازه‌هاى كمتر از يك وجب قد و چهار انگشت پهنا ، يك طرف دنده و دو طرف دنده كه يك طرف دنده‌هايشان براى مردها ، با فاصله‌ى دنده‌ى\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمتوسط و دو طرف دنده‌هايشان ، با يك طرف ريز و طرف ديگر درشت براى زنان كه فاصله‌ى ميان دنده‌هاى طرفين را بر روى شانه‌هاى اعلاى عاج و شاخ گل و برگ‌هاى طلا نقره و دانه‌هاى جواهر كار ميكردند . دنده يك طرفه‌هائى هم براى زنان دولتمند ساخته ميشد كه قسمت بعد از دنده‌هايشان را جهت نرم بودن و آزار نرساندن به دست طلا يا نقره ميگرفتند ، همراه پيرايه‌هائى كه بر آن ميبستند . كه البته اينان بايد دو شانه با دو نوع دنده داشته باشند ، و از حيث حسن و عيب نيز آن‌كه هرچه دنده‌هايشان لطيف‌تر و نرم‌تر و پرداختىتر تراشيده شود خوبى آن بود و بديشان سرسرى تراشيده شدن و زبرى دنده‌ها كه باعث گير كردن به موى و كندن آن بشود ، و اين همان شانه‌ها بودند كه هرچه بيشتر كار ميكردند بهتر ميشدند .\r\nتا كم‌كم كه شانه‌هاى خارجى ، ابتدا از شاخ طبيعى و با ساخت‌وساز بسيار عالى وارد شدند و به مرور كه تبديل به كائوچو و مواد پلاستيكى و مانند آن گشتند و به همان نسبت هم كه باعث ريزش مو گرديدند ، خاصه تيزى سر دنده‌هايشان كه مواد نفتى بودن جنس سبب صدمه رسانيدن به پوست سر و ضعف و بيمارى آن شدند ، تا امروزه كه مگر سر پرموى و چنان گيسوان را در ميان ايلات و شانه خودمانى بسربزن‌ها ديده بشود .\r\n\r\nدنبالهء گيس و موى زنان\r\nپس بهترين مد مو در درجهء اول آن بود كه هرچه بيشتر بلند بوده باشد و پيچ و تاب آن‌كه آن را دو شاخه بافته به دو طرف شانه‌ها بيندازند يا هفت شاخه كه دو شاخه آن را به روى شانه‌ها و پنج شاخه آن را در پشت اندازند و چهل و يك ساقه كه با سليقه خاصى بافته از روى شانه‌ها تا پشت و اطراف افشان نمايند ، كه آن را چهل گيس ميگفتند .\r\nصورت زلف پيش سر اين گونه موها نيز آن بود كه فرق سر را از وسط گشوده\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nانيس الدوله سوگلى صيغه‌اى ناصر الدينشاه در جوانى ، با گيسوانى تا پس پا . گيسوانى كه بلندى و زيبائيش از افتخارات زن به حساب ميآمد . كه اكثريتشان داراى چنان جلوهء گيسوانى بودند . به دو دليل . اول راحت خيال كه گفته‌اند : موى سر آب دل را مىخورد و دوم دور بودن از پاك‌كننده‌هاى امروزه ، مانند صابونهاى عطرى و شامپوهاى مضر كه نه تنها مفيد به حال موى و رشد آن نبوده ، بلكه ضعيف‌كننده و ريزانندهء آن ميگردد ، و از تميزكننده‌هاى طبيعى و مفيد مانند « گل سرشور » و « سدر » و « گل ختمى » و « كتيرا » و مانند آن استفاده ميكردند .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nجيران ( فروغ السلطنه ) سوگلى و جان و نفس ناصر الدينشاه در لباس شكار و با موهاى پريشان كه دو پسر براى شاه آورده كه اولىاش را وليعهد خطاب نموده ، هووها از حسادت ، هم او و هم دومىاش را مسموم كرده از ميان برداشتند و خودش را نيز كه به همان روال به ديار عدم فرستادند ! !\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nقسمت پشت را به طرف عقب شانه زده بافته بر سر هم يك منگولهء ابريشمين از رنگ مو آويخته در ميان منگوله‌ها دانه‌هاى قيمتى مانند مرواريد و ياقوت و مثل آن آويز ميساختند و بر جلو آن بالاى پيشانى يا يكى از دو طرف سر گل و جواهر ميزدند و موهاى دو طرف را به گونه‌هائى كه ذكر مىشود آرايش ميكردند .\r\nمد ديگر مو آنكه آن را به همين نحوه شانه زده جهت بلندتر ساختن آن سرگيس « 36 » هائى بر سر شاخه‌هاى مو بافته آخر آن را زنگوله‌هاى ريز از نقره ميزدند .\r\nو اين مدها را براى جلو سر و دو طرف به كار ميبردند . اول اين‌كه مو را در جلو سر از محاذى گوشها دو نيم كرده قسمت عقب را يك شاخه يا چند شاخه بحسب پرى و كمى مو بافته قسمت جلو را بصور مختلف دم طاوسى و پنجه كلاغى و چترى و دم اردكى ميكردند .\r\nديگر دم طاوسى كه مثل چترى اطراف آن را بالا برده با لعاب كتيرا واميداشتند و در چند جاى آن پر طاوس‌هاى كوچك ميزدند .\r\nديگر پنجه كلاغى كه جلو پيشانى را چند شاخه‌ى كوتاه مو چسبانده دو طرف آن را دالبر داده روى گوشها را پوشانده دم آن را داخل بافته‌هاى عقب ميكردند .\r\nديگر زلف روگوشى كه از روى گوشها ميگذشت و در چترى كه بالاى پيشانى را با يك انگشت فاصله با ابروها در خط آنها چيده دو طرف آن را تا نزديك چانه شانه زده انتهاى آن را حلقه كرده به طرف بالا برميگرداندند .\r\nديگر در دم اردكى كه جلو را به اشكال مذكور و روى گوشها را از زير گوش مستقيم يا مايل يا نوك‌تيز برش ميدادند ، و نوع ديگر كه از يك طرف فرق باز كرده سمت زياد را در روى پيشانى تاب و دالبر داده به سمت ديگر ميكشيدند و در آخر مد موهاى مجعد كه عاليترين انواع مو محسوب شده نيكوترين مد آن اينكه فرق را از وسط شكافته بر آن شانه‌ى كامل زده چين‌چين و گره‌گره روى شانه‌ها\r\n\r\n\r\n","description":"","footnote":"\r\n( 36 ) . ساقه گيس‌هائى جدا كه بر سر گيس‌ها نصب ميكردند .\r\n","page_name":" 318 ","page_number":318},
  {"content":"\r\n\r\nافشان بكنند ، و از پرى و بلندى مو همان بس‌كه گفته شود كمترين آن موئى بود كه تا مهرهء كمر ميرسيد . و پس از آن گيسوانى كه تا پائين كمر و روى سرينها را ميگرفت و در ميانشان گيسوانى كه بدون سرگيسى « 37 » چون شاخه‌هاى بيد مجنون با خراميدن تا مچ پا موج و شكن مينمود .\r\nدر اين صورت دشوارترين كار آرايش زنان شانه كردن گيسوانشان بود و مگر با كمك نفر ديگر بتوانند آن را به انجام ببرند . چه ( خار ) « 38 » كردن اين گونه موها ، مخصوصا كه ( كرك ) « 39 » شده باشند مچ آهنگران و كت خميرگيران لازم داشت و حداقل بين دو ، تا سه ساعت وقت مداوم كه به آن مچ زده كلنجار بروند و به همين حساب براى كارگرانشان در حمام كه در يك صبح تا به ظهر و يا بعد از ناهار تا غروب مگر بتوانند به دو ، سه مشترى برسند ، و از قوت رشدشان همين بس‌كه در هر نوبت حمام و شانه زدن كه هميار يا دلاك بايد نهايت زور و فشار مچ به كار ببرد مشت بزرگى مو به كنار دستشان جمع شده بود و نقصانى به زياديشان نرسيده بود !\r\nو اينك دستورات و داروهاى زير كه در امراض مو به كار ميآمد : اگر مو رشك و جانور گذاشته بود شب آن را با نفت آغشته دستمال بسته صبح شانه را نخ بسته نخ‌كش ميكردند . اگر نقطه‌اى از موى سر ميريخت سير كوبيده بسته و گرمى ميخوردند . اگر موخوره شده بود با آب تنباكو شسته لعاب ( اسفرزه ) يا لعاب ( خطمى ) ميماليدند . اگر چرب و روغنى بود با آب نمك يا آب نعنا ميشستند .\r\nبراى قوت مو ( مازو ) ى كوبيده يا ( برگ مورد ) ميبستند يا با آب جوشانده ( هليلهء\r\n\r\n\r\n","description":"","footnote":"\r\n( 37 ) . گيسوهائى در اندازه‌هاى مختلف كه به سر گيس‌ها ميبافتند . سرگيس‌هائى كه هم خودشان ساخته هم آماده‌ى آن را خرازىفروشها ميفروختند .\r\n( 38 ) . شانه شده ، از هم باز شده ، صاف شده .\r\n( 39 ) . به هم گوريده ، كه نمد شده‌اش ميگفتند .\r\n","page_name":" 319 ","page_number":319},
  {"content":"\r\n\r\nسياه ) يا ( آمله ) ميشستند . و براى ريزش مو روغن مورد يا ( روغن بابونه ) ميماليدند .\r\n\r\nخواص و اثراث رنگ مو\r\nچنانچه در بالا گفته شد رنگ مو نيز از خصوصيات بارز آن بود كه تا چه حد پسنديده و ناپسند بوده باشد و مقبول‌ترين ، در آن روزگار تيرگى آن بود كه هرچه زيادتر به خرمائى و سياهى مشكى ميگرائيد جالب‌تر ميآمد و هرچه بىرنگ‌تر و كمرنگ‌تر بود نامقبول‌تر و نامطبوعتر از همه موى بور و زرد و صاف و ابريشمى و افتاده بود كه كمتر جلب‌نظر مينمود . همچنانكه هرچه ابرو پرتر و پرپشت‌تر و كشيده‌تر و پيوسته‌تر و سياه‌تر و چشمان هرچه درشت‌تر و سياه‌تر و داراى مژه‌هاى سياه بلند بود طالب زيادتر پيدا مينمود و تنها جمله‌اى كه بس بود تا خواستگار مخالفى بر زبان آورده داماد را از زن يا دخترى دلسرد نمايد آن بود كه بگويد :\r\n( بور وير ) خاصه اگر با بورى و كمرنگى مو ، زاغ‌چشمى نيز همراهش شده بود كه بگويد ( زاغ و بور و ، وير و وارفته ) كار را خراب بكند . در اينجا شايد براى خواننده اين سئوال مطرح شود كه پسند و نپسند دختر چه ربطى به ديگران ميتوانست داشته باشد ؟ ! و جوابش اين‌كه بخاطر حفظ شريعت همه‌كس دختر را ديده درباره‌اش نظر بدهد جز آن‌كه ميخواست با او زندگى بكند !\r\n\r\nقيافه‌شناسى\r\nشايد اين اشتياق و نفرت بر موى سياه و بيرنگ و دقت بر پررنگى آن صرفنظر از اثرات بومى و سرزمينى قسمتى نيز از اثر تعاريف و تكاذيب علم فراست يعنى قيافه‌شناسى بوده كه علماى آن در كتاب آورده در اختيار قرار داده بودند . در اين نظرات كه موى سست كم‌رنگ را دليل سستى و بيحالى و تنبلى و خيالات سوداوى و بىثباتى و عدم وفا و كم‌التفاتى و كم‌محبتى و رفيق ميان‌راهى و\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبىطاقتى در شدايد و مصائب و راغب به انزوا و انفراد و بىتوجهى به عفاف و پاكدامنى و امانت و صداقت و حيله‌گرى و عشوه‌پردازى و غمازى و فتنه‌گرى و امثال آن دانسته ، صاحب موى پررنگ را فعال و نيرومند و باثبات و باوفا و چسبنده و كامبخش و گرم و صميمى و متصف به صفات ارزنده خوانده بودند ، تا آنجا كه امتزاج موى زرد و چشم خاكسترى و زاغ را نمّام و مفتن و بدطينت و مخرب و مثل آن دانسته كه تا حد امكان بايد از ايشان احتراز بكنند و صاحب موى تيره را مخصوصا اگر خرمائى پررنگ و مجعد و محكم و صاحبش داراى پوست گندمى باشد بهترين آورده كه داراى مزاياى بيشمار و در مقابل موى زرد و موى زياد تيره‌ى مايل به سرمه‌اى كه اولى را نشانهء بدطينتى صاحب آن و دومى را غم‌فزا و اندوه‌رسان و خبرچين و فتنه‌انگيز و شوم و ناسازگار ميگفتند . همراه اين‌روايت يا حكايت درباره موى زرد و چشم زاغ :\r\nنقل از يكى از بزرگان كه روزى بر دهى فرو ميآيد و مردى زردموى آبى چشم به حضور رسيده سلام و تعارف بيحد نموده به خانه خويش دعوت مينمايد و با ابرام و الحاح بيحد به منزل ميبرد و هفته‌اى با كمال اعزاز از او پذيرائى مىكند تا وقت عزيمت كه صورت مخارجى به چندين برابر واقعى آن به دستش ميدهد ! چنان به نظر ميرسد كه تجربه كرده‌ى چشم آبى و موى زرد نظرش به انگليسها بوده است !\r\nروايت دوم كه كسى به حضور على عليه السلام رسيده ميگويد زنى خواستگارى كرده‌ام داراى قد ميانه و صورت گندمين و اندام متناسب و ساق پاى پر مخروط و سينه‌هاى محكم و ميان باريك و سرين فربه و گردن به اندازه و چشمان درشت و موى خرمائى مجعد و دست‌وپاى كوچك كه صد دينار صداق مطالبه مىكند و حضرت ميفرمايد امر نكاح به انجام برسان و صداقش را از ما بستان ، و بقولى اگر نخواستى از ما بستان !\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nديگر ظواهر مورد پسند\r\nديگر ظواهر صورت زن كه پسنديده ميآمد بينى نازك قلمى و گوشهاى كوچك و صورت گرد و دهان تنگ و گردن صاف بدون سيبك حلقوم و پوست گندمين و چهره بشاش و لب خندان كه در خواستگارىها مورد توجه قرار ميگرفت به مصداق اين شعر كه مرغوبيت رنگ گندمين و نامرغوبى سرخ و سفيدى و كم‌ارزشى سفيدى مطلق را مىرساند :\r\n سفيد سفيد صد تومن * سرخ و سفيد سيصد تومن\r\nحالا كه رسيد به سبزه * هرچى بگى ميارزه \r\nكه البته در همان علم فراست اگر بعضى اين علائم در زنها پسنديده و صادق مينمود درباره مردان خلاف آن قابل اعتنا ميگرديد ، چه بينى نازك قلمى و گوش كوچك علامت جبن و ترس و اطاعت بود كه تنها زنان را زيبنده مينمود و مخالف آن مردان را كه قوت و نيرو و شجاعت و تهور ميرسانيد ، بعلاوه‌ى تشخيص عمومى كه گوش بزرگ را براى مرد دليل جسارت و شهوت و لب كلفت را علامت اشتها و تمناى همبسترى بيشتر و بينى درشت را نشانه بزرگى آلت و درستى و صداقت ميدانستند . در اين مزاحه به حكم بينى بزرگ كه زنى به همين خاطر مردى را به خلوت ميبرد و چون خلاف علامت از او مينگرد ميگويد چه دروغگو مردى بودى ! در اين نتيجه كه علم فراست و قيافه را تنها به يك نشان حاكم مطلق نبوده ، بلكه در هر حكم بايد به چند نشان توجه شود . چنانچه گردن كلفت كوتاه به تنهائى دليل شرارت نبوده ، مگر وقتى با بينى بلند بزرگ يا عقابى و گوش بزرگ و ابروى پرپشت و موى درشت همراه بشود .\r\n\r\nسيماى ظاهرى و مشخصات باطنى تهرانى\r\nدر اين زمينه لازم است اندكى هم دربارهء سيماى ظاهرى و خصوصيات تهرانىهاى اصيل حرف بزنيم :\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nتهرانىهاى اصيل با پيشانى بلند و ابروان كشيده و چشمان درشت و بينى بلند و چانهء كوتاه و صورت متمايل به دراز و موى صاف بدون جعد و گوش بزرگ و حلقوم استخوانى و گردن بلند و سينه‌ى فراخ و ميان‌تهى و قد متوسط و دهان اندك فراخ و پوستى مايل به سفيد و تناسب اندام و گونه‌هاى گلگون و چهره‌ى متبسم و برخورد مهربان شناخته ميشدند .\r\nبا روحيهء درويش‌صفتى و راحت‌طلبى ، خوش‌سخنى و هزالى و لودگى ، رفيق‌بازى و مهمان‌دوستى ، غريب‌نوازى و ساده‌دلى ، خوش‌قلبى و زودباورى ، پرمهرى و پرتوقعى ، بلندطبعى و بزرگ‌منشى ، لوطىگرى و مردانگى ، دستگير و غمخوار بزرگوارانه ، پيش قدم كارهاى خير ، زودجوشى و زودرنجى ، تنبلى و تك‌روى ، بىخيالى و دم غنيمت‌دانى ، شائق شغل‌هاى آزاد و گريزان از كارهاى پرمشغله . بر روى هم مردمى در افراط و تفريط و دور از اعتدال و اجمالا نجيب و شريف و جلب كننده و به نسبه قابل اعتماد .\r\n\r\nفرم لباس مردان\r\nلباس مردان مركب بود از عبا « 40 » و قبا « 41 » و ارخلاق « 42 » و مرادبگى « 43 » و سردارى « 44 » و\r\n\r\n\r\n","description":"","footnote":"\r\n( 40 ) . روپوشى از پارچه‌هاى نازك و كلفت پشمى دست‌باف كه بلند و باز و فراخ دوخته شده بر شانه انداخته تا مچ پا را فرا ميگرفت و جزء البسهء سنتى اعراب مىباشد .\r\n( 41 ) . قبا لباسى ساده با يقه‌اى باز و دو جيب دهانه عمودى از دو طرف تا زير زانو ساده و كمرچين كه روى پيراهن پوشيده جلوهايش را بهم آورده بر روى آن شال ميبستند .\r\n( 42 ) . ارخلاق چيزى مانند قبا كلفت‌تر و كوتاه تا بالاى زانو كه جلو و سرآستين‌هاى او را سوزن‌دوزى يا زرىدوزى ميكردند و بر روى پيراهن ميپوشيدند .\r\n( 43 ) . مرادبگى قبائى با يقه‌ى بسته و لبه‌دار مانند فرنج نظاميان با سوراخها و تكمه‌هائى تا پائين شكم با چينهاى ريز سرتاسرى پشت در قدى كوتاه تا نزديك زانوان ، در رنگهاى تيره .\r\n( 44 ) . سردارى با جلوى مانند مرادبگى و چند چين درشت و شكافى در عقب و قدى تا پائين -\r\n","page_name":" 323 ","page_number":323},
  {"content":"\r\n\r\nملبوس بزرگان از ناصر الدينشاه كه در صف جلو ايستاده ، تا وزرا و اشراف كه در اطرافش ميباشند .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nانواع ديگرى از لباس بزرگان .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nلباس كسبه و مردم معمولى .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nلباس معلم و شاگردان مدرسهء نظام .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nشلوار ماهوت يا دويت سياه ساده و شال يا كمربند و كلاه نمدى يا پوستى و گيوه يا كفش و نعلين بىبند و پيراهن از چلوار يا كتان يا متقال « 45 » ، يا كرباس « 46 » با يقه‌اى كه از سرشانه باز ميشد كه در زير بدون عرقگير ميپوشيدند و زير جامه‌اى از نوع پارچه‌ى پيراهن كه اعيان و خواص در زير شلوار به پا ميكردند و در هر صورت آنچه بود بايد از پنبه و كتان بوده باشد خاصه پيراهن و زيرجامه ، چه البسهء غير پنبه‌اى را جهت بدن مضر تشخيص داده موجب امراض گوناگون و كوتاهى عمر ميدانستند و از اسباب جيب ؛ چاقو و پاشنه‌كش و جام برنجى كوچك « 47 » و بعضى زنجير يزدى « 48 » و تسبيح و انگشترى نقرهء عقيق يا فيروزه كه در جيب و دست ميداشتند با اين خواص كه چاقو را براى پاره كردن هندوانه خربزه و خوردن ميوه و ديگر حوائج مثل ناخن‌گيرى به كار ميبردند و پاشنه‌كش به كار به پا كشيدن كفش و گيوه‌ى بىبند دهن تنگشان ميآمد و ضمنا كه با آن ته هندوانه و پوست خربزه و مانند آن تراشيده خيار آب‌تراش « 49 » ميكردند و جام برنجى مخصوص دوغ و شربت و آب و عرق شراب‌خورىشان بود و در دفع بول‌هاى كنار كوچه كه با آن استنجا كرده تطهير مينمودند و زنجير يزدى جهت راندن مركب و دعوا مخاصمات و تسبيح جهت ذكر گرفتن يا تشخص نشان دادن يا بازيچه و انگشتر\r\n\r\n\r\n","description":"","footnote":"\r\n- زانو كه بر روى قبا ميپوشيدند .\r\n( 45 ) . پارچه دستباف نخى با رنگ آبى در دو نوع ريزباف اعلا و وسط در مصرف پيراهن مردانه .\r\n( 46 ) . مشابه متقال با بافت درشت‌تر براى آستر يا رويهء قبا براى فقرا و كم‌بضاعت‌ها .\r\n( 47 ) . جام جيب شبيه پيالهء بىكعب ( پايه ) از مفرغ يا نقره يا طلا با نقش‌ونگار و حكاكى زيبا يا ساده .\r\n( 48 ) . زنجيرى ريز بلند به اندازهء دو متر با حلقهء از چرم براى انداختن به مچ دست و سر منگوله از چرم رشته در انتها .\r\n( 49 ) . آب‌تراش ، خيارى را كه از درازا بريده ميان آن را ملايم بتراشند و نمك زده هرت بكشند .\r\n","page_name":" 328 ","page_number":328},
  {"content":"\r\n\r\nعقيق و فيروزه كه عقيق گناهشان را آمرزيده فيروزه گشايش كار و وسعت رزقشان ميآورد .\r\n\r\nلباس زنان\r\nالبسهء زنان عبارت بود از تنكه‌ى پاچه‌دار تا بالاى زانو از جنس چلوار يا حرير يا اطلس كه زير ميپوشيدند و شلوار تنگ از مخمل و ماهوت و اكثرا از رنگهاى زنده‌ى سبز ، زرد ، نارنجى ، آلبالوئى ، چمنى با چاك بغل نوار دوخته كه به روى آن و شليته كه روى آن ميكشيدند . پيراهن كوتاه « 50 » يقه‌بسته يا يقه‌گلابى كه به تن روى شليته « 51 » كوتاه يا شليته بلند كه روى شلوار كشيده بوسيله آن كفل‌ها را بمراتب بزرگتر ساخته بودند ميانداختند و يل كه نيمتنه‌اى از ماهوت يا ترمه يا مخمل يقه بسته گل‌دوزى و مليله‌دوزى و زردوزى شده با آستينهاى دهان‌تنگ و دهان‌گشاد و دهان‌اژدرى جوراجور ، طبق سليقه و سفارش يا ساده بود كه زمستانها پوشيده روى شليته كوتاه يا شلوار ميكشيدند و نيمتنه‌هائى نازكتر از اطلس و حرير و مثل آن‌كه دالبرهائى به پائين تنه و آرايشهاى لطيف از سوزن‌زنىها در يقه و سينه و جلو دامن آن ميدادند و تابستانها ميپوشيدند . با تغييراتى مختصر و سليقه بكاربرىهاى مختلف در حد حفظ فرم اصلى آن‌كه از حيث زيبائى و خوبى و استحكام پارچه و رنگ ثابت آن ميتوانست علاوه بر\r\n\r\n\r\n","description":"","footnote":"\r\n( 50 ) . پيراهنى كوتاه شبيه پيراهن مردان كه بالاى كفلها ميافتاد با مليله‌دوزى و گل‌دوزى دور يقه و سرآستينها در رنگهاى الوان .\r\n( 51 ) . دامن‌مانندى در دو نوع كوتاه و بلند . باچين و شكن‌ها و دالبرهاى شكيل در پائين و سوزن‌زنىهاى هنرمندانه كه با آن به كمر و دامن شليته شعر و غزلهاى هوس‌انگيز مىانداختند . كوتاه‌هايشان مخصوص جوانها و بلندهايشان مخصوص سالمندان . در اين شكل و خاصيت كه كفل‌ها را تا چند برابر چشمگيرتر و بزرگتر مينمود و كوتاه‌هايشان كه بعضى را بخاطر كوتاهى زياد شليته چهار انگشتى و بلند آن را تنبان بلند ميگفتند .\r\n","page_name":" 329 ","page_number":329},
  {"content":"\r\n\r\nآبرومندترين پوشش براى صاحب آن دختر و دختر او را نيز كارساز بشود و دختران و نوادگان آنها بقول امروزىها ( دمده ) نشده از فرم نمىافتاد ، بدانگونه كه اكنون نيز در بعضى بغچه‌رختهاى خانواده‌هاى قديمى يافت شده هرآينه پوشيده شود از بهترين البسه‌ى زنانه و زيباترين پوشش‌ها بشمار ميآمد ، با فايدهء عدم تغيير و تجديد مد و آسودگى از تشويش ( دفرمه ) شدن هرماهه و هرساله و صرفه‌ى پول و وقت و عدم اختلافات خانوادگى و تحقير و تحفيف همگنان ، چه هركس را از اين گونه لباس اگرچه از زمان عروسيش باشد در بغچه باقىمانده عمرى در مهمانىها و برابر سر و همسر خريدار آبروى و رافع حاجت ميگرديد .\r\n\r\nچارقد و چاقچور و حنا\r\nچارقد پارچه‌اى مثلث از تور و حرير گلدار و ساده و ململ بود از يك ذرع پارچه‌ى بطور مثلث بريده يا به روى هم تا زده كه به سر نموده زلف‌ها را از بالا و دو طرف در زير آن مرتب كرده از زير گلو سنجاق ميزدند و دستك‌هاى آن را از جلو به روى سينه انداخته به دو سرشان زيورآلات ميآويختند . زيورآلاتى از منگوله‌هاى زيبا با سكه‌هاى طلا و نقره‌ى دسته‌دار و بر دو طرف يا جلوى آن گل طلا ، يا گل ياقوت و فيروزه ميزدند و سنجاق زير گلو كه ساده و معمولى يا نقره و طلاى ته مرواريد كه در آرايشها و مهمانىها به كار ميبردند و زنان مسن و معمولى كه از گوشه‌هاى آن بجاى كيسه و دستمال پول و خرده‌ريز دم‌دستى استفاده ميكردند و در هر صورت وسيله‌اى كه موهاى سر را مرتب داشته صورت را گرد و با نقش‌ونگار لب و گونه و چشم و ابرو آن را نظرگير مينمود .\r\nچاقچور نيز پاپوشى از پارچهء سياه بجاى جوراب براى بيرون رفتن از خانه و استتار پاها و ساقهاى آن بود با كفى تا مچ‌مانند جوراب و از آنجا با چينهائى كه تمام ساق را پوشانيده در زير زانو با گره‌بندهائى استوار ميگرديد ، در اين فلسفه كه چين زياد و گشادى آن اندام واقعى پاى زن و چشم ناپاك را بر ارزيابى آن\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nدو فرم لباس در سمت راست عكس و در سمت چپ آن‌كه زنى در پشت‌سر صف اول با نيمتنهء جلو پوشيده به نام يل ديده مىشود .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nزنى در لباس نيمتنه و شليته دامن ، با چارقد و فرم موى سر كه بايد از چارقد بيرون گذاشته بشود ، و بزكش با ابروان پر و پيوسته كرده ، كه چنانچه صاحب ابروى نازك و كم‌پشت بودند ، مصنوعا و بوسيلهء رنگ و روناس و حنا پرپشت و پيوسته‌اش ميساختند . با شلوار جورابى كش‌مانند و جوراب ساقه‌كوتاهى كه روى آن به پا كرده است ، و مسلما كه با اين شلوار جورابى و جوراب ساقه‌كوتاه بايد از زنان دربار ، يا شخصيت‌هاى بعد از درباريان باشد ، چه اين نوع پوشش به سفارش براى درباريان ميآمد .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nهفت زن دربارى . با دو سوگلى ، به نشانه گلى كه به سر وصل كرده‌اند با نيمتنه دامن و نيمتنه شليته و شلوار و جوراب‌شلوارى ، با آرايش‌هاى ملايم . همراه غمى كه در سيماى تماميشان مشاهده مىشود ، در اين تكيه‌كلام ، هنگام درددل كه كاش زن حمال شده زن شاه نميشدم ؟\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nزنى كه در كمال سادگى بهترين چهره و وضع لباس و حركت را با پس زدن نقاب ارائه مينمايد ! ! با چادر عبائى سه‌جاف نوار قيطان‌دوزى شده و شلوار بلند و دم‌پائى بدون پشت پاشنه ، بنام ساغرى كه فقط سر انگشتانش در آن مىباشد و جوراب كوتاه ( نقاب دارد و دل را به جلوه آب كند - نعوذ باللّه اگر جلوه بىنقاب كند ! ) .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nزنى از طبقه ممتازه ، با نديمه و خدمتگار كه خدمتگارش پوشيدنىهايش را سر دست نگاه داشته ، خودش ، با چارقد بلند و گيسوان از سمت چپ آويخته و يل و شليته و جوراب‌شلوارى ، در حال پوشيدن چاقچور مىباشد .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nميپوشاند ! در اين توضيح كه زنها در خانه چيزى به اسم جوراب و مثال آن به پا نكرده بلكه اصولا چيزى به نام جوراب نميشناختند همچنانكه لباسى به نام زيرپوش نميدانستند ، اما بجاى جوراب براى زينت پا ( حنا ) به كار ميبردند كه با آن كف و ناخنهاى پاها را رنگ نموده طلائى و زعفرانى ميكردند و ناخنها و كف دستها را با آن رنگين نموده با گل و برگهائى كه به بعضى از نقاط آن ميدادند دلربا ميساختند . حنائى كه براى زينت دست و پا سابقه‌ى ديرينه داشته ، به شهادت بيت زير كه گويد :\r\n ( ز من مپرس كه از دست او دلم چون است * از او بپرس كه انگشت‌هاش پرخون است ) \r\nخونى كه نظر به حنائى بودن سر انگشتان و ناخن محبوب مىباشد و در همين زمينه از نگارنده :\r\n آمد كه حنا تا به كف پا بگذارد * به ديد كه پا روى دل ما بگذارد \r\n\r\nطلا و جواهر\r\nپيرايه‌هاى ديگر زنان عبارت بود از انگشترىاى كه مطابق شأن و موقعيت خود بر دست راست ميكردند و دستبندى از طلا به گونه‌هاى مختلف و زيادتر از سكه كه بر دو دست مينمودند و گوشواره كه به گوشها ميآويختند و خفتىاى كه از سكه يا آويز ، از طلا و جواهر به گردن ميبستند و سينه‌ريز از سكه‌هاى بزرگ طلا يا گل و برگهاى طلاى جواهرنشان كه بعد از خفتى به روى نيمتنه يا يل و مثل آن مىانداختند و سكه‌ها و گل و سنجاقهاى طلا و جواهر كه بر سر و سينه و زير گلو و سرآستينها و پائين دامن و دم پاچه‌هاى شلوار ميآويختند و خلخال « 52 » هائى از\r\n\r\n\r\n","description":"","footnote":"\r\n( 52 ) . مچ‌بندهائى با زنگوله‌هاى ريز ظريف خوش‌صدا ، كه به يك ، يا هردو پا ميبستند .\r\n","page_name":" 336 ","page_number":336},
  {"content":"\r\n\r\nنقره يا طلا كه به مچ پاها ميبستند .\r\n\r\nعطرها\r\nهمچنين با اين عطرها كه بجاى ادكلن و عطرهاى فرنگى كه هنوز پا به مملكت باز نكرده بود زن و مرد خود را خوشبو ميساختند : عطر گل سرخ ، عطر گل محمدى ، عطر ياس ، عطر اقاقى ، عطر بنفشه ، عطر ياسمن ، عطر شب‌بو و امثال آن كه هريك با عطرى عادت كرده از نوعى استفاده ميكردند ، يعنى عطرى از گرمى و سردى طبيعت مطابق طبع .\r\nالبته علاوه بر سود بوى عطر فوايد ديگرى را هم از آن در نظر ميگرفتند كه بوى خوش ، قلب و مغز و فكر و فهم را قوت بخشيده موجب تنوير افكار ميگرديد ، علاوه بر استحباب آن از طرف روايات كه وسيله‌ى جلب محبت و اعتزاز نزد جن و انس و ملايك گرديده ، آدميان را بر عطر زننده راغب و جنيان را دوست و ملائك را ثناخوان و دعا را مستجاب مينمود و لذا استعمال عطر ، هنگام نماز و زيارت از جمله تكاليفى بود كه تعطيل‌پذير نميگرديد ، اضافه بر اثر وصفى آن در زن و مرد كه خلق را خوش و شهوت را ازدياد ميبخشيد .\r\nعطرهائى به خلاف عطر و ادكلن‌هاى امروزه كه از هرچه ، مثل برگ و پوست و ريشه و خاك و ادويه‌جات و غيره گرفته شده بوى همه‌چيز بجز بوى عطر داده ، مگر خوشايندى و ارزششان شكل شيشه و قيمت بسته‌بنديشان باشد .\r\nتماما از برگ گل طبيعى تحصيل شده كه استعمالشان واقعا جان‌بخشى مينمود ، و از حيث ماندگارى و دوام همين بس‌كه يك پنبه از آن‌كه نگارنده در دهسالگى از كسى گرفته در عطر ياس انداخته برويش آب بسته بود ، تا سى سالگى تصاعد بوى دلنشين داشته با تجديد آب از آن استفاده مينمود و در اين وقت هم كه به خواهش خواهر به او تعارف داده شد ؟ !\r\nشايد اثر و دوام همين عطرها هم بوده كه منبرىها يكى از مضامين منابر خود\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nرا از آن گرفته ميگفتند : چگونه شكر نعم الاهى بجا آوريم كه بوى خوش را ماندگار و بوى ناخوش را زودگذر مقرر داشته ، اگر خلاف آن معلوم كرده بود دنيا را بوى نفرت برداشته بود ؟ !\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nكسب و تجارت\r\n\r\nتعداد مشاغل\r\nمشاغل آن روز بجز تجارت و كارهاى دولتى به نام نوكربابى از تعدادى قابل شماره‌ى زير خارج نميگرديد . مانند نانوائى ، قصابى ، كله‌پزى ، ديزىپزى ، يخنى « 1 » پزى ، قهوه‌چىگرى ، بقالى ، عطارى ، حلبىسازى ، دوات‌گرى « 2 » ، سقائى ، عصارى « 3 » ، اروسىدوزى ، فرش‌فروشى ، پالان‌دوزى ، نعلچىگرى ، چلنگرى ، نعلبندى ، مهترى « 4 » ، سورچىگرى ، خركچىگرى ، كوره‌پزى ، خشتمالى ، كوزه‌گرى ، بزازى ، رزازى « 5 » ، خياطى ، رفوگرى ، سيرآبىپزى ، رويخى و فرنىپزى « 6 » ، طوافى ، كوزه‌پزى ، پينه‌دوزى ، عبادوزى ، مولوىپيچى « 7 » ، شعربافى « 8 » ، رنگرزى ، آسيابانى ، گاودارى ، ميرآبى ، بنائى ، عمله‌گى ، ناوه‌كشى ، خشت‌مالى ، ماست‌بندى ،\r\n\r\n\r\n","description":"","footnote":"\r\n( 1 ) . نوعى غذا مانند خوراك ماهيچه .\r\n( 2 ) . سماورسازى و تعميرات آن .\r\n( 3 ) . روغن‌كشى .\r\n( 4 ) . تيمارگر چهارپايان .\r\n( 5 ) . برنج‌فروشى .\r\n( 6 ) . فرنى بدون شيرينى را رويخى ميگفتند كه در تابستانها عرضه شده ، پزنده‌ى او هم در زمستان فرنى ميفروخت .\r\n( 7 ) . عمامه‌پيچى .\r\n( 8 ) . پشمينه‌بافى .\r\n","page_name":" 339 ","page_number":339},
  {"content":"\r\n\r\nمصالح‌فروشى ، دلالى ، نجارى ، شيشه‌برى ، نقاشى ، منبت‌كارى ، خاتم‌كارى ، كاشىپزى ، ميناكارى ، زرگرى ، جواهرسازى ، نقره‌سازى ، مسگرى ، مقنىگرى ، كناسى « 9 » ، حمامى ، دلاكى ، تون‌تابى ، پهن‌پازنى ، سلمانى ، عطرفروشى ، چرم‌فروشى ، ميخ‌فروشى ، دستفروشى ، طبابت موروثى ، قفل و كليدسازى « 10 » ، چاقوتيزكنى ، حلوائى ، طبق‌كشى ، واگن‌چىگرى ، شيرينىفروشى ، بستنى فروشى ، آجيل‌فروشى ، گلاب‌گيرى « 11 » ، نقالى ، زالوئى و حجامت‌چىگرى ، شيشه‌گرى « 12 » ، تعزيه‌خوانى و مطربى ، نوحه‌خوانى ، روضه‌خوانى ، معركه‌گيرى ، حمالى ، فال‌بينى و رمالى و جن‌گيرى ، نوكرى ، خانه‌شاگردى ، يراق‌بافى ، ساعت‌سازى ، ريخته‌گرى ، گارىسازى ، خراطى ، حكاكى ، عقيق‌تراشى ، ابزارسازى « 13 » ، آش‌پزى ، پلوپزى ، چوب‌فروشى ، حصيربافى ، سراجى ، تركش‌دوزى « 14 » ، چادردوزى « 15 » ، كاغذنويسى ، گليم‌بافى ، قالىبافى ، تخت‌كشى « 16 » ، گيوه‌دوزى ، دوخته‌فروشى ، سمسارى ، آئينه‌سازى ، سنگتراشى ، عرق‌فروشى ، و منشعبات و آنچه در ارتباطشان بود و به اضافه‌ى شغل‌هاى فرومايه مانند خرده‌فروشى و آشغال‌جمع‌كنى و آب حوض‌كشى و كارهاى كثيف ، امثال گدائى و كلاشى كه سرآمدشان بود و قمارخانه‌دارى و شيره‌خانه‌دارى و عزبخانه‌دارى و دزدى و پااندازى و مانند آن . تا ظهور برق و موتورآلات بخارى و احتراقى و كارهاى ماشينى و ابزارآلات و وسايل صنعتى كه\r\n\r\n\r\n","description":"","footnote":"\r\n( 9 ) . خلاپاك‌كنى .\r\n( 10 ) . سازنده‌ى آن و تعميركار آن .\r\n( 11 ) . يا عرق‌گيرى . گيرنده‌ى عرقجات از گياهان .\r\n( 12 ) . سازنده‌ى اجناس شيشه‌اى . مثل چراغ و لوله و شيشه اماله و امثال آن .\r\n( 13 ) . چاقو و قيچى و اره و رنده و سوهان‌سازى و مانند آن .\r\n( 14 ) . وسايل چرمين‌سازى مانند زين و برگ اسب .\r\n( 15 ) . خيمه و چادرهاى صحرائى و تجيردوز .\r\n( 16 ) . سازنده‌ى زيره‌ى گيوه .\r\n","page_name":" 340 ","page_number":340},
  {"content":"\r\n\r\nبا حكومت پهلوى جا باز نموده توسطشان هرروز به مشاغل اضافه شده تا آنجا كه كم‌كم توانست همه ساله زياد و زيادتر و بيش از صورت تصاعد بالا برود منهاى صنايعى كه بتواند جنبهء صادرات داشته باشد .\r\nبه هرحال كسبه ، اول آفتاب از خانه خارج شده غروب خسته و كوفته بازميگشتند . خستگىاى بخاطر سر و كله زدن با صاحب‌كار ، يا شاگرد و مشترى . كه اگر كارگر و شاگرد بود ، بايد با صاحب كار و استادكار كلنجار برود و اگر استاد و صاحب‌كار ، سر و كله با كارگر و مشترىهاى پرادا و ايرادى چانه‌بزن و نسيه‌گذار و نسيه‌ببر بزند .\r\nچانه‌زدن‌هاى به سنت و رسم و دستور روايتى جعلى كه خريدار بايد در معامله چندان چانه بزند كه پيشانيش عرق بكند . و نسيه‌برىهاى طبق عادت كه بجز آن از هيچ كاسب محل خريد نميكردند . كاسب بود تا مشترى داشته باشد و جمع بكند نسيه‌دهى داشته دفتر و ( چوب‌خط ) نسيه درست بكند .\r\n\r\nچوب‌خط\r\nچوب‌خط تركه‌ى آلبالوئى به اندازهء دو وجب بود كه كار دفتر حساب مينمود و از طرف بقال و عطار و قصاب و نانوا براى مشتريان محلى همه روزه فراهم ميشد كه با تحويل جنس معين روزانه با چاقو بر آن نشانه گذاشته آخر هر ماه شمرده حساب ميكردند . البته چوب‌خط مخصوص نوكرباب‌هاى ماهانه حقوق‌بگير و مشتريانى بود كه حاجت روزانه‌شان معلوم بوده مصرفشان كم و زياد نميگرديد و در صورت مهمان داشتن و حاجت زيادتر ، به همان قرار هم چوب‌خطشان زياد ميگرديد و دفتر نسيه براى اجناس متفرقه و هردو كه بايد آخر ماه به آخر ماه حساب و تصفيه شده به غير آن كاسب با گفتن و پيغام « دفترتان سياه ، يا چوب‌خطتان پر شده است » از تحويل جنس امتناع مينمود و ضرب المثل « چوب‌خطت ، يا چوب‌خطش پر شده است » از همين احوال مىباشد .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاما دفتر و چوب‌خطى كه به ندرت سر ماه حسابشان پاك و چيزى جا مانده نميگذاشت ، مگر معدودى خوش‌حساب و منظم حلال بخور كه صاف بكنند ، و بدحساب‌ها كه غالبا از مستأجرين و خانه‌بدوش‌ها بودند ، يا آنقدر امروز و فردا نموده به وعده‌ى پرداخت نسيه روى نسيه ميآوردند تا كاسب ذله شده ، هم قيد طلب و هم قيد خود او ، يعنى چنان مشترى را بزند . يا شبانه اسباب كشيده حساب همه كسبه را تسويه ميكردند !\r\nنوعى نسيه‌برى هم بود كه در زياد شدن و كهنه شدن حساب ، با نصف پرداخت و نصف بخشيده شدن دفتر و چوب‌خطهايش تجديد ميگرديد و سخنشان هم كه زيادتر از طرف بدهكار با انداختن به روى دنده‌ى شوخى ردوبدل ميشد ، اين بود كه ( حساب كهنه را شاه بخشيد ) « 17 » ، يا اگر ميخواهى خير حسن و حسينت را ببينى حرف مصطفى را اصلا نبايد بزنى ! « 18 » و از اين قبيل و يا كار به تلخى و گفت و شنيد بد و بيراه انجاميده ، شامل ( واى به طلبى كه تويش فحش و بدوبيراه پيدا شود ) ميگرديد .\r\n\r\nعلل نسيه‌كارى\r\nيكى از علل نسيه‌برى مردم اولا فقر عمومى و دوم تعلل و عدم پرداخت دستمزد\r\n\r\n\r\n","description":"","footnote":"\r\n( 17 ) . مأخوذ از قانون معافيت بدهى ماليات‌دهندگان پس از گذشت سه سال از آن بود ، و بعضى از سلاطين كه هر از چندگاه براى ترضيهء مردم بخشش ماليات ميكردند .\r\n( 18 ) . مردى به سفر رفته پس از چند سال مراجعت مىكند كه پسربچه‌ى چند ساله‌اى را در اطاق مينگرد و چون جويا مىشود زن ميگويد حسنى خودمان است كه در رفتن تو حامله‌اش بودم ، و بعد از دقايقى يكى كوچكتر از او به اطاق ميجهد و جواب آن هم اين مىشود كه حسينىمان است و هنوز مرد وجود اين دو را نتوانسته بوده حلاجى بكند كه صداى شيرخواره‌اى از اطاق بغل بلند مىشود و چون مرد به مؤاخذه برميآيد ؟ زن ميگويد اگر ميخواهى خير از حسن و حسينت ببرى حرف مصطفى را اصلا نبايد بزنى !\r\n","page_name":" 342 ","page_number":342},
  {"content":"\r\n\r\nكارگران از جانب كارفرمايان و به امروز و فردا گذراندن و ديگر تأخير حقوق كارمندان و نوكران دولت كه گاهى حقوقشان شش ماه و يكسال و دو سال عقب ميافتاد و در آخر هم كاه و ينجه‌ى دهات و گچ و آجر كوره‌پزخانه‌ها حواله‌شان ميگرديد و بالاخره استيصال كسبه از اينكه اگر سخت‌گيرى كرده نسيه ندهند در كسب و كارشان بسته دكانشان تعطيل ميگرديد و در نهايت پرروئى و سماجت لشوش و اجامر و اوباش و گردن‌كلفت‌ها و لوطىباشىها و يكه‌بزن‌ها و فراش‌نايب‌هاى محل كه چه كاسبى باشد بتواند از توقع نسيهء آنها رو برگرداند گردانده و خود اين بهانه‌اى براى ديگر نسيه‌بران تا به جسارتشان بيفزايند .\r\nاينها نيز تابلوها و نوشته‌هاى بىمصرفى بود كه كسبه براى جلوگيرى از نسيه‌بران جلو دكانها نصب ميكردند : امروز نقد فردا نسيه . نسيه نميدهم حتى به جنابعالى . نسيه و وجه دستى ممنوع . چه وجه دستى گرفتن از كاسب محل نيز يكى ديگر از رسوم بود كه درماندگىهاى خود را با آن به گشايش ميآوردند . و در آخر اين شعر كه اثرش از همانجا شروع شده بود كه خود كاسب مزد نوشتن آن را پيش نقاش نويسنده يا خطاط آن به نسيه گذاشته بود !\r\n اى كه در نسيه‌برى همچه گل خندانى * پس سبب چيست كه در دادن آن گريانى\r\nمن به صد خون جگر جنس فراهم كردم * تو به صد حيله‌برى نسيه عجب نادانى \r\n\r\nچرب‌كشى ؟\r\nهمين نسيه‌بران نيز بودند كه بايد اجناسشان هم ( چرب ) كشيده شود . يعنى سر ترازوى متاع كاملا پائين آمده وزن جنس زيادتر از مقدار سنگ برآيد كه كسبهء حق‌بده و حق‌بگير را كه ميزان كشيده متاع را مطابق سنگ تحويل دهند نميپسنديدند و با جمله‌ى ( خيال مىكند طلا ميكشد ) او را طرد ميساختند ، ضمنا همين توقع چرب‌كشىها نيز بود كه كسبه را وادار به كم‌فروشى نموده هريك از سنگهاى خود چيزى كم كرده يا كفه‌ى جنس را سرك‌دار ساخته سربى ، آهنى ،\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nچيزى به زير آن ميچسبانيدند .\r\n\r\nناخنك\r\nيكى ديگر از شرايط خريد ناخنك زدن بود كه تا فراهم شدن و كشيده شدن جنس از اول تا آخر يكسره دست و دهانشان با خوراكىهاى فروشنده جنبيده آن را حلال و حق خود ميدانستند و بدتر از همه آنكه مثلا اگر انگور و سيب ناخنك ميزدند چلزه‌هاى بالاى خوشه و بهترين و خوش‌پسندترين آن را انتخاب ميكردند و در پسته و فندق و بادام و قيسى و آلو و مانند آن بهترينش را كه اين مثل نيز از همين تجاوزات كه كسبه غرغركنان ميگفتند مانده بود : ( خر ناخنكى خوش سليقه هم مىشود ) و چه مرافعه‌ها كه بر سر همين مسئله ميان كاسب و مشترى پيش‌آمده كار به بدوبيراه و طرفدارى حاميان طرفين كشيده شده ، همچنان در همان اولين دقيقه‌ى آشتى دست هرزه‌ى مشترى به طرف جنس دكان‌دار رفته مشتى به دهان ريخته بود !\r\n\r\nپيغام نسيه\r\nاينها نيز پيامهائى بود كه براى نسيه بردن ، پدران به پسران داده به كاسب ميرساندند : فلان مقدار از فلان چيز بده و بغل دفتر بنويس كه اين را نقد مىدهم .\r\nفلان مقدار فلان چيز را بده خودم ميآيم حساب ميكنم . آقام گفت نشان به نشانى اينكه سلام كردم رد شدم يا فلان چيز را بردم گفتم بنويس اين را هم بغل همان بنويس . آقام سلام رساند گفت : چشم ! خدمت ميرسم ، و معلوم بود كه مدتها دكاندار جوياى احوالپرسى بوده و او محل نميگذاشته است .\r\nجمله‌ى سلام كردم و رد شدم مثلا از خوش‌حسابىهاى بدهكار بشمار ميآمد ، چه از برابر دكان طلبكار عبور كرده سلام نموده خود را قايم نكرده است و ضامن آن بود كه يعنى هرگز فكر خوردن طلب او را نخواهد داشت ، به دليل آنكه از جلو\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nدكانش رد مىشود !\r\nيا آقام گفت اينقدر از اين و آنقدر از آن بده و دفتر را ببين تا خودم بيام حساب بكنم . آقام احوالپرسى كرد و گفت گذاشته‌ام حسابمان قابل شود يك مرتبه بدهم . آقام گفت خواستم خودم بيايم مهمان رسيد نتوانستم سر چراغ « 19 » خدمت ميرسم . آقام گفت اين دفعه را هم بدين حتما تا همين فردا حسابتونو پاك ميكنم ، تا آخر كه كار به درشت‌گوئى و متلك‌پرانى طرفين و گردن‌كلفتى بدهكار كه اين آخرين وسيله‌ى زير در روى بدهكار بود رسيده بجملات : نميتونى بدى نبر . از آب جوب كه نگرفته‌م . سفيدى چشمم جاى سياهيش ميشينه تا يه جنسشو فراهم ميكنم . ماچ كه نداده‌م آوردم . بنكدار پولشو ميخواد . مگه من نسيه آوردم كه تو نسيه ميبرى . آبرو و خجالت‌ام خوب چيزيه . مردم شرمو خورده‌ن حيارو قى كردن و بالاتر از اينها از كاسب و اينها جوابگوئىهاى مشترى كه :\r\nكدوم نسيه‌تو خورده‌م كه اين دوميش باشه ! اگه يه شى « 20 » طلبكارى نگرفتى بيا صننار « 21 » بگير ! به گمونم خيال نگرفتنشو دارى كه بچه‌رو رد ميكنى . يعنى فرستندهء گيرنده جنس را . تا حالا مال كدوم ديوثو خورده‌م كه كون ترازو زمين ميزنى ! « 22 » آب تو پوستت رفته ، يه ترازوت دو تا شده كراوغلى ميخونى ! مييام رو تو كم ميكنم .\r\nالى انتها كه يك روز هم خبر ميرسيد فلان بدهكار شبانه اسباب كشيده\r\n\r\n\r\n","description":"","footnote":"\r\n( 19 ) . اول شب . موقعى كه چراغ روشن ميكردند .\r\n( 20 ) . يك شاهى .\r\n( 21 ) . دو برابر شاهى .\r\n( 22 ) . كاسب كه بساطش را جمع ميكرد و دكانش را تعطيل مينمود يا ته جنسش بالا ميآمد ته ترازو را زمين ميزد . يكى به علامت ختم كار و تمام شدن جنس و يكى به صورت درخواست بركت كه خدايا ما كم كرديم و رها كرديم ، تو زيادش كن و برش گردان و در قهر و تهر دكاندار به مشترى و نشان دادن استنكاف به نسيه‌بر كه به كار ميآمد . در اين اشاره كه براى توزين سواى قپان جز ترازوى شائينى وجود نداشت .\r\n","page_name":" 345 ","page_number":345},
  {"content":"\r\n\r\nبجاى نامعلومى نقل‌مكان كرده است و گمان فرار مشترى از وقتى در دل طلبكار بوجود ميآمد كه بدهكار رو پوشيده راه خود را عوض كرده ، آفتابى نشده ، در پاسخ فرستاده‌ى صاحب دكان جوابهاى نيست و خانه نيامده و امشب نميآيد و صبح زود از خانه بيرون رفته و امثال آن را از خانواده و اهل خانه‌اش ميشنيد ، و مخصوصا از هنگامى قطع اميد مينمود كه كار از توقع و تمنا و خواهش و درخواست نسيه بر گذشته به آوردن باديه بشقاب و خرده‌ريز خانه و ابزار كار به گرو ميرسيد .\r\nعلاوه بر اينها اشياء و ابزار دكاكين و كارگران از جمله قيچى خياط و مشته و گاز و درفش كفاش و رنده ، اره تيشه‌ى نجار و مثل آن‌كه هميشه تعدادى از آنها در زير پيشخوان بقال و عطار و نانوا به گروى جنس آمده دسته شده بود تا چه وقت فرجى شده پولى رسيده از گرو بيرون آورند !\r\n\r\nناهار كسبه\r\nاكثرا كسبه بجز آنها كه از فقر يا خست انزوا گزيده داخل ديگران نميشدند ناهار را بطور ( دانگى ) با هم خورده از پختنى و حاضرى يك‌جا تهيه كرده چند نفرى صرف ميكردند و اين دو خاصيت داشت كه اولا ارتباط دوستيشان با هم تحكيم ميگرفت و ديگر سهم كمترى ميپرداختند و پس از اين تحريك اشتهاى زيادتر و اين‌كه غذا را با لذت‌تر ميخوردند ، چه ترس عقب ماندن از رفقا و مغبونيت در پرداخت دانگ همگان را وادار به پر خوردن مينمود و شايد هم روايت استحباب غذا را با ديگران خوردن و كراهت به انفراد به همين خاطر باشد . اما گاهى رندىهائى در اين غذاخورىها پيش ميآمد كه رفقا را ناراحت مينمود . مثل اينكه يكى قاتق زيادتر و نان كمتر مصرف مينمود و يا در آبگوشت‌خورىها كه غذاى همه روزه را تشكيل ميداد يكى در موقع نان ريختن در آبگوشت كه نانها را به يك سمت ، يعنى طرف رفقا ريخته چربىها را به طرف خود ميكشيد ، يا چند لقمه\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nقبلا در آب روغنهاى روى آن فرو برده به دهان ميگذاشت ، و در خوردن گوشت كوبيده‌ى آن‌كه لقمه را از وسط باديه كه گوشتها در كوبيدن به ته باديه جمع شده نخود و لوبياها طبعا به دور باديه رفته بود برداشته نخود و لوبياها را براى ديگران ميگذاشت و همچنين دفع قبل از غذا كه تا شكمش سبك شده زيادتر جا بگيرد و تجاوز پىدرپى به دوغ و افشره و پياز و سبزى و ماست و ترشى و مثل آن يا دادن اين توجه و تجربه از ايشان به كوچكترها كه در دانگى خوردن آبگوشت بدانند با ريختن نان در آبگوشت ، چربى آن دور باديه و در كوبيدن گوشت آن گوشت‌هايش ته و نخود و لوبياهايش دور باديه جمع مىشود ؟ !\r\n\r\nتنقلات\r\nدهان‌گيره و تنقلات كسبه نيز در ساعات روز جز چاى پىدرپى قهوه‌چى و چپق پيوسته نبود و جهت ترياكىها ترياك و چاى شيرين پشت سر آن‌كه پاى دكان يا در قهوه‌خانهء نزديك كار صرف ميكردند ، مگر دهان‌گيره‌ى ميان روز و عصرانه‌ى سه چهار بعدازظهر كه باز براى جمع تهيه شده وسط ميگذاشتند به غير از ميوه‌دانه ، چه مثل آنكه با همه ارزانى و فراوانى ميوه با آن قهر بوده جز قاتق نان نمودن به آن توجه نميكردند .\r\n\r\nصورت دادوستد - قسم‌ها\r\nچيزى كه در دادوستدها بيش از هرچه ميان آمده رد و بدل ميگرديد قسم و آيه و دروغ از قرآن و كتاب و پير و پيغمبر و جان خود و مرگ فرزند و طرف و اين و آن و كمتر معامله مبادله‌اى كه بدون قسم و مثل آن صورت پذيرد و با اين كلمات و جملات بود كه دادوستدها صورت ميگرفت :\r\nبه جون خودم . به مرگ بچه‌هام . به حجرى كه بوسيده‌م . به كربلائى كه رفته‌اى . به جون آقازاده‌هات . به سى جزو كلام اللّه . به پيغمبر ، به على . به فرق\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nشكافته على اكبر . به ريش پرخون على . به بدن پاره‌پاره‌ى حسين . به اين بركت .\r\nبه اين سوى چراغ . به اين سوى تجلّى . به اين دونه‌هاى ناشمار . به حضرت عباس . به دوازده امام و چهارده معصوم . به قمر بنىهاشم . به اين نمك . به اين خونه‌ى خدا . به اين عزاخونه . به اين عزاى حسينى . به امام رضا . به امام حسن و امام حسين . به سر بريدهء صحراى كربلا . به موسى ابن جعفر . به صاحب الزمان .\r\nبه امام هشتم . به تن تب‌دار زين العابدين . به دستهاى قلم شده ابو الفضل . . . كه مثلا اگر دروغ بگويم ، يا مايه‌اش خيلى زيادتر از اينهاست . يا جنسش اعلاست . يا بيشتر از اينها وارد شده است . يا اگر بتوانم بدهم . يا لنگه‌اش پيدا نميشود . يا اينقدر كار مىكند و امثال آنها كه همهء آن قسم‌ها هم دروغ و اظهاراتشان كذب و يكى از مطالبشان مقرون به حقيقت نميآمد و عين همين گفته‌ها كه از جانب خريدار و طرف مقابل عنوان شده ، بر اينكه : بيشتر از اين نميخرد و ندارد و پول بيشتر همراهش نيست و دكان بالائى كمتر از اين ميدهد و به مرگ خودش و به كربلا و مكه و مشهدى كه رفته اگر يك شاهى بالاتر پا بگذارد و همين پريروز از فلانكس به نصف اين قيمت خريده است و مانند آن كه ايشان نيز دروغ گفته يكى از بياناتشان صورت واقعيت نداشته بود .\r\n\r\nقسم‌هاى دوستانه\r\nاينها نيز قسم آيه‌هائى بود كه در معاملات خودمانى و دوستانه ردوبدل ميگرديد :\r\nبه مرگ خودم . به مرگ خودت . تو بميرى . خودم بميرم . سبيلاتو كفن كرده‌م .\r\nبچه‌هامو تو گور گذوشتى . به امامى كه قفلشو گرفته‌م . به حسينى كه به پابوسش رفتم . به نمكى كه با هم خورديم . به نمكت قسم . به سلام و عليك . به دوستى و رفاقت . به سبيلاى مردونه‌ت . به جون بچه‌هات . به مرگ بچه‌هام . تا صبح نكشم . خبرمو واست بيارن ، كه مثلا اگر دروغ بگويم ، و در صورت نقبوليدن به طرف و گذشتن از اين مرحله : نامردا به رفيق تو بميرى دوروغ ميزنن . بر پدر\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nدوروغگو لعنت . اين نمكو تو خلا انداخت‌ام اگه دروغ بگم . ديوثا خلاف ميگن . جاكشا زيرورو ميگن . . . و در آخر تا در هر صورت كت طرف را بسته باشد : باريك اللا . گلى بجمالت . يعنى آدم سر رفيقشم كلا ميذاره . پولشم نده ، زن قحبه‌ها حرفشو ميزنن . . . در حالى كه باز اگر يك قرانش را هم طرف ميخواست كم بدهد با تو بميرى ، خودم بميرم صرف نميكند جلوش را ميگرفت !\r\n\r\nخوش‌وبش‌ها و تعارفات به كسبه\r\nاين خوشامدگوئىهائى بود كه چون افراد به كسبه ميرسيدند جهت جلب‌نظر و رعايت او به زبان ميآوردند : اگر قصاب بود به محض ورود به دكانش ميگفتند :\r\nتيغ برّا ( برّان ) . اگر نانوا بود : سلام عليكم شاطرآقا ، دستت درد نكنه . اگر صنعت‌كار و مانند آن : خدا قوت . خسته نباشى . اگر شيرينىفروش بود : كامت شيرين . اگر شيرين‌كار مانند ورزش‌كار و غيره : دست مريزاد . اگر مرشد زورخانه بود : ناز نفست . اگر ساززن و مثل آن بود : پنجه‌ت بىبلا . اگر رقاص بود : حلالت باشه شيرى كه خوردى ، يا به شوخى حلالش باشه شيرى كه ترا خورد ! اگر خوشگل و شيرين حركات ، از زن يا مرد بود : باغش آباد شه آن باغبونى كه ترا پروروند . اگر مرشد قهوه‌خانه مانند نقال و سخنور و مشاعره‌كن بود : نفست گرم ، ناز دهنت . اگر آوازه‌خوان بود : ناز نفست . نميرى الاهى . اگر شكارچى بود : ناز شستت . اگر حمامى بود : آبت جنبون ( جنبان ) . اگر ورزشكار و تازه‌وارد بود : صفاى قدمت . اگر مشترى در يك‌جا زياد جمع شده بود : بتركه چشم حسود . اگر اول شب بود : چراغ روشن . . . و در خاتمه معاملات هم بود كه اين جملات ميان فروشنده و خريدار رد و بدل ميگرديد ، كه فروشنده با گرفتن پول و تحويل دادن جنس ميگفت : خيرش را ببينى و خريدار جواب ميداد كه : خير از پولش ببينى ، و در مراحل ديگر كه با ادا شدن خير ببينى جواب داده شود خير از عمرت ببينى . . .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nملاحظات ناموسى - دشنامها !\r\nاما آنچه بود حرفى تقريبا بجز در ميان اوباش و اراذل از زن و دختر و مادر به ميان نميآمد كه آنها جزء نواميس حساب شده آوردن حرفشان بر زبان نيز جزء ملاحظات و تعصبات دقيق بشمار ميآمد ، همچنانكه در خود خانواده‌ها اسامى دختران و خواهران و زن و مادر به زبان نيامده از اظهار و علنى آن خوددارى كرده ايشان را با نامهاى مستعار حقير و اسامى پسران و كم و زياد كردن اسمهايشان صدا ميكردند ، مانند : آهاى دختر يا خواهر على . . . يا محمد و تقى و عباس و شبيه آن‌كه بر اولاد ذكور نگذاشته بودند و يا با اسامى ماههائى مانند رجب و شعبان و رمضان كه در آنها به دنيا آمده بودند و جهت صدا كردن زنان و همسران و مادر : ضعيفه ، و يا مادر حسن و حسين و على كه اسامى فرزندان ارشدشان بود و يا با گفتن مثلا « دختر حسن ، دختر حسين » و لفظ ( ننه ) كه بمادران اطلاق ميكردند . از آن جهت كه كسى نام نواميس آنها را ندانسته نزد اين و آن و در كوچه و بازار بر زبان نياورند ، تا آن‌حد كه غالبا پسران و برادران حتى اسامى واقعى مادر و خواهران خويش را نميدانستند .\r\nليكن دشنامها و ناسزاهاى كس‌وكار و خواهر و مادرى بود كه در مرافعه‌ها و منازعه‌ها ردوبدل ميكردند مانند : ق . . . و متشابهات آن در زشت‌ترين الفاظ و معانىاى بود كه به منسوبات و نواميس هم نسبت ميدادند و آلات و مردى انسان و حيوانى كه به همان صورت حوالهء طرف مشاجره ميكردند ، كه در اين مورد ديگر عصمت و ناموس مطرح نبوده پس‌وپيش آنان سبيل اللّه ميگرديد !\r\n\r\nمراجعت به منزل\r\nغروب آفتاب مردها دست از كار كشيده با دستمال بسته‌ها و بسته‌بندىهائى كه تهيه كرده يا ديزى آبگوشتهائى كه نانواهاى محل براى آنها پخته بودند در دست و دسته نان سنگكى كه به زير بغل ميگرفتند روانه منزلها گشته بساط خور و\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nخواب و عيش و استراحت را برپا ميكردند و اگر قرار غذا با زنها بود بهترين غذاها را تهيه كرده همراه سماور جوشان و سفره و سماط مرتب كه آماده ساخته بودند خستگى كار را از تن مرد بر طرف ميساختند . به هر تقدير ، چه زندگيشان حقيرانه و فقيرانه ، چه تاجرانه و بزرگانه از آنجا كه راضى و قانع و دور از چشم همچشمى و دردسر تجملات بودند . طبق ضرب المثل زمان خودشان يك لب داشتند و هزار خنده و با هرچه زندگى را براى خود شيرين و دوست‌داشتنى و از هرچه شعر و شوخى و نمايشات ساخته در كار و بيكارى خود به آن مشغول ميكردند . در شعر زير كه براى ديزى و نان شوهر ساخته شده بود : شوهركم ديزى و نون آورده - همين از اين همون از اون آورده . زير عبا دسمال آجيل و نقل - زير قبا چوب قپون آورده !\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nدنبالهء گذران تهرانىها\r\nدر هر صورت آنچه از قوت و غنا بود و فراهم شده بود از مرغ‌پلو يا نان خشك آب زده و پياز آن را با رضايت خاطر و سپاس و شكر خداوندگار خورده روزگار را به خوشى ميگذراندند با اين فلسفه كه رزق و روزى هركس معين شده كم و زياد نميگردد و در اين صورت شايسته نيست هم رنج معاش برده ، هم غم كم و زياد آن بخورند .\r\nپس زنها از نزديك آمدن شوهرها اگر زمستان بود هريك اطاق خود مرتب كرده هرچيز را به جاى خود نهاده ، كرسى و اطراف آن را صاف و به قاعده ساخته ، كمى آتش منقل را تند كرده ، خاكستر روى آن را كنار زده چراغ را بالا كشيده ، سماور جوشان را وسط مجمعه‌ى روى كرسى ميگذاشتند . با اسباب چاى از قورى كه روى سماور گذارده روقورىاش را به رويش بكشند و استكان نعلبكىهايش را مرتب و اسباب سفره را آماده نموده منتظر شوهر ميماندند ، و اگر تابستان بود از عصر تنگ به پشت‌بام رفته كف كاهگلى آن را آب پاشيده جارو ميكردند و آب مفصل ديگر كه با سطل و آفتابه ميبردند پاشيده فرش ميگستردند و رختخواب‌ها را تا براى خوابيدن خنك بشوند پهن كرده . اگر ميخواستند شام را آنجا بخورند وسايل آن را از كاسه و كوزه و سفره و ظرف و چاى به آنجا كشيده چراغشان را روشن و مردنگى « 1 » اش را رويش نهاده گوش به زنگ در زدن شوهر\r\n\r\n\r\n","description":"","footnote":"\r\n( 1 ) . وسيله‌اى بلورين ، شبيه خم كوچك با سروته باز جهت حفظ چراغ از خاموش شدن كه چراغ را گذارده آن را از بالاى آن‌كه به طرف پائين روى زمين مينهادند حايل چراغ ميكردند .\r\n","page_name":" 352 ","page_number":352},
  {"content":"\r\n\r\nميشدند .\r\nدربارهء گوش‌بزنگ بودن در زدن مردان بايد گفت از آنكه زيادتر اطاقهاى خانه‌ها را مستأجران تشكيل ميدادند براى آن‌كه با در زدن‌هايشان همه مجبور رفتن وا كردن و اين‌كه زن و مرد نامحرم با هم روبرو نشوند هر همسايه براى خود نوع در زدنى معلوم كرده بود . مثل اين‌كه يكى ، يك در و ديگرى دو در و آن دگرى دو در با فاصله و مثل آن بزند . و زن‌هايشان هم به همچنين تا بچه‌هاى خودشان آمده باز بكنند كه لازمه توضيح زيادتر مىباشد . يعنى در و در زدن به شرايط گفته شده خلاصه نشده بلكه به همين ملاحظات و خاصه نيفتادن چشم زن و مرد نامحرم به يكديگر ، تا حد تعيين زن و مرد در پشت در براى درها دو كوبه معلوم شده بود . يكى براى مرد دراز و ضخيم و چهارگوش و سركلفت مشابه چكش با صداى زياد و يكى براى زن به شكل پنج هندسى ، با وسط به شكل خود بيرون آورده و پائين گلچه‌دار ؟ ! با صداى ملايم بم تا نتواند اشتباه رخ بدهد .\r\nچنان‌كه براى خواب روى بام در تابستانها هم براى هريك از سكنه نقطه‌اى از بام مخصوص شده بود . همراه فاصله كه پوششى از پرده ، يا چادر ، يا پشه‌بند از يكدگر جدا ميگرديد . كه اين پرده و حصار براى خوابيدن و در غير خواب و موقع خوردن چاى و شام و وقت‌گذرانى كشيده نميشدند . بر اين‌كه زيادتر به دور هم جمع شده چاى و غذايشان را با هم ميخوردند .\r\nپشت‌بام و جمع شدنى با يكرنگى درويشانه ، به دور از تفاخر و تو و منى ، با فضائى دوست‌داشتنى كه نور رقصان چراغهاى لامپا و فانوس بادى و لاله و گردسوز و مردنگىشان از جا ، جاى آن . با خوش‌وبش كردن‌ها و تكه همسايگى براى هم فرستادن‌ها و دور هم جمع شدن‌هاى صميميشان صفاى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nهوس‌انگيز مىبخشيد . خاصه اگر ماه هم در صعود و با شعاع آرامبخش خود در جمعشان شركت مينمود .\r\nو نيز پشت‌بامى براى گفت و شنيد و قصه‌گوئى و شعر و غزل‌خوانى و كتاب‌خوانى . همراه بوى عطرآگين كاهگل‌هاى كهنه‌ى « 2 » آب خورده و موقع\r\n\r\n\r\n","description":"","footnote":"\r\n( 2 ) . كاهگل كهنه كه به آن آب پاشيده ميشد داراى چنان بوى خوشى ميشد كه فضاى اطراف خود را عطرآگين مينمود . بوئى بدون توليد حساسيت و مطبوع هرگونه مشام . چنانچه از آن خاصيت تقويت قلب و معالجه‌ى آن معلوم شده بود . به همين خاطر كه قلب گرفته‌ها و بيهوش‌شدگان از ناراحتى قلب را نزديكترين كمك گرفتن كاهگل كهنه‌ى آب‌زده به زير بينىشان بود .\r\nدر اين زمينه داستان زير كه روزى انوشيروان در بيابانى چشمش به دو جغد مىخورد كه بر سر در قلعه خرابه‌اى مأوا گرفته‌اند و بخاطرش ميرسد بوذر جمهر كه به معيتش بوده ادعاى دانستن زبان حيوانات ميكرده خواست امتحان بكند . پس رو به او نموده ميگويد آيا ميتوانى معلوم كنى اين دو جغد با هم چه مكالمه ميكنند ؟ بوذر جمهر فكرى نموده ميگويد بايد رفته گوش بدهم و رفته مراجعت نموده ميگويد يكى از آنها پسرى رسيده به بلوغ دارد و ديگرى دخترى نزديك به شوهر و صاحب پسر خواستگارى از دختردار ميكرده بر سر مهريه حرف ميزده‌اند و من به اينجاى صحبتشان رسيدم كه دختردار صد خرابه مهريه طلب كرده بوده پسردار گفت اگر روزگار به همين منوال و پادشاه مملكتمان همين انوشيروان باشد بجاى صد خرابه هزار خرابه صداقش ميكنم !\r\nانوشيروان از اين جواب درهم شده ميگويد كسى اين ايراد مىكند كه خودش بتواند بهتر از آن اداره بكند و به جرم اهانت به پادشاه تهديدا مأمورش به خلاف‌نمائى آن نموده برايش هفت سال مهلت آباد نمودن معلوم مىكند ، تا سال پنجم كه بوذر جمهر بيمار بسترى شده چندانكه انوشيروان به عيادتش ميرود و ميگويند طبيب بيمارى او را ضربان شديد قلب تشخيص داده برايش تجويز بوئيدن كاهگل كهنه نموده پيدا نميشود ! شاه از اين‌كه براى درمانى چنين سهل الوصول تا اين حد مسامحه شده غضبناك گرديده چند تن را پى آوردن آن ميفرستد كه رفته و بازگشته خبر بدست نياوردن ميآورند ، و انوشيروان اين‌بار دسته‌جاتى سواره و پياده به دورونزديك ميفرستد كه آنها نيز خبر يأس ميآورند و چون روز و هفته‌ها -\r\n","page_name":" 354 ","page_number":354},
  {"content":"\r\n\r\nخواب تماشاى آسمان شفاف نيل‌گون و ستارگان درشت چشمك‌پران و ورود به سير افلاك و ملكوت و انديشه‌هاى سماوى آرام‌بخش تا نزديك خوابشان شده كاسه آب يخ‌ها و كوزه‌هاى آب كرده كنار بسترهايشان نهاده شده به بستر بروند .\r\nو باز پشت‌بام و پشت‌بام بخواب‌هائى با پشت‌بامهاى چسبيده بهم مثل دلهايشان . با صفا و صميميت‌هايشان . با شوخى بذله‌ها و خنده‌هاى از ته دلشان . با هواى پاك صاف بىدودودمشان . با آسمان شفاف و ماه و ستاره‌هاى درخشانشان . با شهر خلوت بىغلغله غوغايشان . با خروس‌خوانىهاى نيمه‌شبانشان . با زمزمهء ملكوتى مناجات شب زنده‌دارهايشان . با دلنگ و دلنگ صداى زنگ و زنگوله‌هاى شتر و الاغهاى حامل بار و بنه‌ى دهاتىهايشان . با تن و جان‌هاى بىهول و هراس و دلهره اضطرابشان . با خاطرجمعى از فردا و فرداهايشان . با دل‌قرصى از دخل و خرج معينشان . با مردم خوب مهربانشان . با هم‌آزارى و هم لخت‌كنى نداشتنشان . با قناعت و رضايتشان . و در آخر با نقل و قصه افسانه‌هايشان در دور هم جمع شدن‌ها و جواب‌هاى دلنشين از روى حوصله‌ى به سئوال‌هاى تمام نشدنى بچه‌هايشان . در نمونه‌ى سئوال و جوابهاى زير كه ناگزير هر بچه‌ى هوشيار با ديدن ماه و ستاره‌هاى آسمان از پدر و مادر نموده جواب ميطلبيد :\r\n؟ - ننه ، يا آقا ! اين سفيدى چيه از اين‌ور آسمون به اون‌ور آسمون كشيده\r\n\r\n\r\n","description":"","footnote":"\r\n- گذشته همچنان كاهگل كهنه اكسير مىشود ، بوذر جمهر ميگويد نه رنج و بيمارى قلب و نه تجويز طبيب در كار بوده . بلكه بيمارىام تمارضى به خاطر نشان دادن اجراى دستور آبادى و اين‌كه نه به مدت هفت سال ، بلكه در پنج سال آن كار شده . آن هم در آن وسعت كه نه در پايتخت و حوالى پادشاه ، بلكه در هيچ نقطه‌ى مملكت ، جائى كه آبادان نشده ديوار خرابه كه كاهگل كهنه داشته به آن باشد نمانده است و اين‌كه نشان بدهم هرآينه سرپرست كشور ، بزرگى و جلالت خويش از ملت دانسته خود را خادم ، نه مخدوم و خدمتگار ، نه صاحب اختيار حساب بكند ميتواند هم كشور و هم دل مردم آباد بكند .\r\n","page_name":" 355 ","page_number":355},
  {"content":"\r\n\r\nشده ؟\r\n- اسمش كهكشونه كه بهش جاده‌ى مكه ميگن كه شبا قافله‌ى حاجيا راهشونو از اون معلوم ميكنن .\r\n؟ - رنگ آسمون چرا آبيه ؟\r\n- واسه اين‌كه ستاره‌ها معلوم بشن .\r\n؟ - ستاره‌ها چىان ؟\r\n- ستاره‌ها همزاداى آدمان . يعنى هر بچه كه به دنيا بيياد يه ستاره‌م باهاش ميياد ، وختى بميره تموم ميشه .\r\n؟ - طاق آسمون چيه ؟\r\n- پر ملائكه‌س .\r\n؟ - ريزى درشتى ستاره‌ها از چيه ؟\r\n- از بزرگى ، كوچيكى صاحباشونن . هرچى صاحباشون بزرگتر و اسم و رسم‌دارتر باشن ستاره‌شون بزرگتر و هرچى كوچيكتر و بىسروپاتر باشن ستاره‌شون كوچيكتره .\r\n؟ - ستاره‌ى من كدوم يكيشونه ؟\r\n- اون كوچكه‌س كه طرف چپ ماه سوسو ميزنه .\r\n؟ - پس چرا اينقده كوچيك ؟\r\n- واسه اين‌كه خودتم كوچيكى ، كم‌كم با خودت بزرگ ميشه . اگرم درس بخونى . باادب باشى . حرف بزرگتراتو گوش بكنى . كاراى خوب بكنى . اذيت نكنى از خودت‌ام بزرگتر ميشه . اگرم خيلى كاراى خوب بكنى ، كاراى بدردخور بكنى مثل اون درشت درشتا ميشه . قدّ اونى كه بغل ماه وايساده .\r\n؟ - ماه چىچيه ؟\r\n- زن خورشيده .\r\n؟ - چرا يه تيكه‌ش سياس ؟\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n- كار بد كرده ، اون جاى سيلىاييه كه زن‌باباش به صورتش زده ؛ حالا باقيشم خودم واست بگم . اون هفت ستاره كه نزديك ماه جمع شده‌ن هف برادرون اسمشونه ، و اون شيش‌تاى اونورترشون شيش برادرون كه بچه‌هاى ماه و خورشيدن . با هم ناسازگاريشون شده از هم جدا شدن و از اول دنيام تا حالا بابا ننه‌شون نتونسسه آشتىشون بده با هم قاطيشون كنه . بچه‌هائى هم كه از اونا بوجود اومده‌ن همونجور با هم ، يعنى با پسرعمو ، دخترعموهاشون اختلاف دارن نميتونن همو ببينن . همينجورى كه همزاداشون كه ماها ، يعنى آدماى روى زمين باشيم با هم اختلاف و دشمنى داريم و هيش‌كى هم نتونسسه با هم به صلح و صفامون بياره . آخرشم ميگن همو نابود ميكنن .\r\nاونطرف‌ام كه يه تيكه سفيدى تيره‌رنگ مثل ابر ميبينى سفره‌ى يتيمون اسمشه كه سفره‌ى بچه‌هاى بىبابا ننه‌اييه كه از همون زدوخورد بابا ننه‌هاشون با هم بىبابا ننه و يتيم شده‌ن . سفره خالى پهن كرده‌ن تا يكى پيدا شه دلش بسوزه چيزى واسه‌شون توش بذاره و از او دنيام تا حالا كسى پيدا نشده دلش واسشون بسوزه .\r\nاون ستاره درشته پرنوره هم كه به ماه چسبيده ميگنش ستاره سلطان . پسر خلف ماه و خورشيده ، يعنى از همه اون هفتا و شيش‌تا بهتر و به هيش كدوم اونام كار نداره راه خودشو ميره . يعنى كاراى خوب . كاراى بدردبخور . كاراى پاكيزه . كارائى كه مردوم ازشون بهره ببرن . چشم و گوششونو واكنه . عقل و فهمشونو زياد كنه . وسيله‌ى سلامتى تن و جون و راحتيشون باشه .\r\nبچه‌هاشونم همونائىان كه ستاره‌هاشون مثل خودشون از ستاره‌هاى ديگه درشت‌تر و پرنورتر به چشم ميخورن .\r\nپشت سر ستاره‌ها ، يعنى پشت طاق آسمون‌ام يه فرشته‌اى به ساق عرش بالاى تخت نشسته ، قدش از زمين تا اون‌ور آسمون و پهنى شونه‌هاش از اينجا تا پشت كوه قاف و دو تا چشم درشت هريكيشون به قد درياى مازندرون و چهار تا\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nملك به اسم جبرئيل و ميكائيل و عزرائيل و اسرافيل پاى تختش زانو زده‌ن فرمونشو ببرن . جبرئيل كه به لياقت‌دارا عقل و علم و شعور ياد بده و بىشعورا و نفهماشونو كه نفهم‌تر و بىشعورتر بكنه تا بار فهميده‌ها و عقل و شعوردارارو بكشن . ميكائيل كه بزرگى و عزت مال به مردم بده ، اگه عرضه‌ى نيگر داشتنشونو نداشتن و ناشكرى كردن با مالشون دل ندارارو سوزوندن ، با بزرگيشون مردومو چزوندن ، ستم كردن ، بىرحمى كردن ، همه‌چىرو واسه خودشون خواستن .\r\nچشمشونو طرف درمونده‌ها رو هم گذوشتن ازشون پس بگيره ، تو سرشون بزنه ، به خاك مذلت و گدائيشون بشونه خاك مالشون بكنه .\r\nعزرائيل كه به فرمونش آبادارو خراب بكنه . سيل و زلزله‌هارو راه بندازه .\r\nهست‌هارو نيست و نيستارو نابود بكنه . جون‌دارارو جونشونو بگيره . خرّو پف‌دارارو بىخرّوپف بكنه . تا اونجا كه هيچ موجود و سرپائىرو ، حتى كوه و درياهارو سرپا و بجا نذاره ، تا اونجا كه جون فرشته‌هاى آسمون و همكاراى خودشو مثل اون سه تا ملك ديگه كه گفتم بگيره و آخرشم كه جون خودشو بگيره .\r\nاسرافيل‌ام مال روز قيامه كه به بوقش بدمه مرده‌هارو از قبرها بيرون بكشه ، پاى سئوال جوابشون كه ياللا پاشين جواب بدين . جواب كاراى بدى كه كردين كه چرا كردين . جواب دوروغايى كه گفتين كه چرا گفتين . جواب اذيت آزارايى كه كردين . جواب دلايىرو كه سوزوندين . و بعدش بگه حالا بياين نشون بدين اونائىرو كه بهشون منم ميزدين ! چيزا و كسايىرو كه اميد بهشون بسسه بودين و دلتونو بهشون خوش كرده بودين ! پولاتون ! دارايىآتون ! باغ و عمارتاتون ! اسب و يدك و درشكه كالسكه‌هاتون ! نوكر كلفتاتون ! حامياتون ! مقام منصباتون ! قپّه ، جقه‌هاتون ! پابوس ، دس بسينه‌هاتون ! جليس ، انيساتون ! زن و بچه‌هاتون ! و چون هيچ يكى از اونارو دوروورشون نميبينن ترس ورشون ميداره . ترسى كه بندبندشونو به لرزه درميياره و چون از هر طرف نااميد ميشن بناى جزع فزع\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nميذارين كه نمىفهميديم . عقلمون نميرسيد . اين حال‌وروز و باور نميكرديم .\r\nبرمون گردونين تلافى ميكنيم و جوابشون ميده همونجا هم خيلى برتون گردونديم و نشونتون داديم نفهميدين !\r\nبا تلافى خوبىآئى كه كردين عوضتون داديم ، باهاشون دل و جونتونو شاد كرديم به جورى كه از لذت و شعفشون به رقص مييومدين . با بدىآيى كه كردين خوف زشتياشونو به دلتون انداختيم ، با خواباى ترسناكى كه در هر دقيقه‌ش هزار بار ميمردين و زنده ميشدين ، و وقتى بناى گريه و زارى گذاشته خودشونو بىتقصير و از آدماى خوب معلوم ميكنن . ميگه راست و دوروغش معلوم ميشه ، از اين پلى كه جلوى چشمتونه را بيفتين اگه راست بگين به بهشت ميرسين ، اگه دوروغ گفته باشين به جهنم و اگه راس گفته باشن پل انقده پهن ميشه كه ميتونن دسسه دسسه از روش رد بشه‌ن و به در بهشت ميرسن و اگه دوروغ گفته بودن ، پل باريك و هى باريك و باريكتر ميشه ، تا به نازكى موى سر و تيزى شمشير و سوزندگى آتيش ميشه ، تا اونجا كه ديگه قدم نميتونن وردارن و پرت ميشن تو جهنم و مطابق گناهايى كه كرده‌ن عذاب ميكشن و اونايىام كه گناشون بخشيدنى نيس ، مث گناه مردوم‌آزارى و حيوون‌آزارى ، عوض هر گنا ، به قدّ موآى سرشون هى ميسوزن جزغاله ميشن ، خاكستر ميشن دوباره زنده ميشن باز ميسوزن .\r\nحالا فكر كن ببين اگه بزرگ شدى بايد از كدوم كارا بكنى واسه خودت از كدوم پلا درس بكنى ؟ !\r\n؟ - اينارو كى درس كرده ؟\r\n- خدا .\r\n؟ - خدا كجاس ؟\r\n- همه‌جا . تو آسمون ، تو زمين ، تو هرجا بگى ، همينجا پهلوى ما ، حتى تو سولاخ مورچه .\r\n؟ - قدّش چقده ؟\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n- قد همه دنيا و اونور دنيا و هرچى ببينى و نتونى ببينى .\r\n؟ - پس چه جوريه نميتونم ببينمش ؟ !\r\n- حالا بچه‌اى ، هنوز اون نورى كه بايد به چشت بيياد بتونى اونو ببينى نيومده . بزرگ كه شدى علم و سواد ياد گرفتى ، نور ديدنش به چشت اومد ميتونى ببينى . يه وخت‌ام ميبينى اونقده نور اونو پيدا ميكنه كه هيچ‌جا و هيچ چىرو دور از اون و غير اون نميبينى .\r\n؟ - اوه ! يه ستاره افتاد مث آتيش ! چه دمبىام داره ! مث اينه كه ازش آتيش درميياد . چرا افتاد ؟\r\n- گفتم كه هركى يه ستاره واسه خودش داره ، تا وختى زنده‌س هس ، وختى مرد ميميره مييفته پايين .\r\n؟ - پس چرا اينجور از خود و دمبش آتيش بيرون ميزد ؟ !\r\n- خدا عذابشو زياد كنه ، مال يكى از كله‌گنده‌ها و ظالما بوده ! حتما از اونام بوده كه هم تو زنده بودنش آدما را ميچزونده ، هم مرده‌ش اسباب اذيت آزار مردوما ميشه . اوناهاش . يكىام اونطرف افتاد ، اما خدا اينو بيامرزه . ديدى با چه نور ملايم و بىدنباله بود ؟ ديگه چشاتو بنداز به آسمون تو ستاره‌ها خوابت ببره .\r\nچهار ساعت از شب ميره .\r\n؟ - از كجا ميگى اين ساعته ؟\r\n- از همين ستاره‌ها . اونوختا كه ساعت نبود مردوم چه جورى وخت و ساعت شبو معلوم ميكردن ؟ ! از همين ستاره‌ها . از كم‌رنگى ، پررنگى . جابجا بودنشون . همونطورى كه تو بيابون راه شهر و ديارشونو پيدا ميكردن . منتها علم ميخواد بدونن كدوم ستاره كجا كه باشه چه وخته و كدوم ستاره كه غيب شده باشه ، چقد به سحر مونده پاشن نماز شب بخونن . همونجورى كه از رنگ ماه وضع و حال اون ، سى روز ماهو از گرما و سرما و خشكى و برف و بارون و امنيت و بلا و مصيبت و چيزاى ديگه معلوم ميكنن .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n* * يادشان بخير . ياد آسمان و ستاره‌هاى روشن پشت‌بامهاى شبهاى تهران قديم كه امروزه بخاطر دود و دم و ازدحام بيشمار جمعيت و خانه‌هاى لانه‌زنبورى روى هم سوار شده‌ى بدون بام آن گفتى از اصل وجود نداشته بوده‌اند !\r\n\r\nقصه‌هاى پاى كرسى\r\nاز ديگر سرگرمىهاى خانواده‌ها يكى هم قصه‌گوئىها و داستان‌سرائىهاى بزرگترهاى خانواده‌ها براى كوچكترها يا براى يكديگر بود كه گرد هم جمع شده ، با آب و تاب تعريف ميكردند ، و در زمستان‌ها كه تعطيل‌پذير نميگرديد . به اين صورت كه هر شب اهل خانه در يك اطاق گردآمده يكى قصه‌اى را شروع نموده بقيه گوش ميدادند . قصه ، داستانهائى از شنيده‌ها و به حفظ داشته‌هاى از پدران و مادران و ديگران . يا از نقل نقالها و داستانهاى معركه‌گيرها و اگر سواد داشته كتاب خوانده بودند از شيرين‌ترين داستانهاى كتاب‌ها و كلا آنچه تربيت و تعليم و تنبهى داشته كوچكترها برايشان درسى بشود . به نمونه‌هاى زير :\r\n\r\nقصه‌ى آزاد كردن مرده‌اى كه چوبش ميزدند\r\nيكى بود ، يكى نبود . غير از خدا هيچكس نبود . يك تاجرى بود كه يك پسر داشت و روزى پسر به نزدش آمده گفت پدرجان من ديگر بزرگ شده بايد وارد كسب‌وكار بشوم و سرمايه‌اى خواست كسب بكند . پدر پولى در اختيارش گذاشت كه رفقاى ناباب و دشمنان دوست‌نما بر آن مطلع شده دورش را گرفته در چند روز با كشيدنش به كارهاى خلاف آن را به آخر رسانيدند . پسر به نزد پدر رفته راست و دروغ ، كه امان از دروغ ! چيزهائى سرهم كرده سرمايهء ديگر طلبيد\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nكه اين بار نيز رندان در كمتر وقتى به صورت اولش درآوردند و چون دفعه‌ى سوم هم پول پدر را به هدر داده نتوانست كارى انجام داده رضايت او تحصيل بكند .\r\nپدر از خود و خانه‌اش رانده كه بىعقل و كفايتى مثل تو لايق فرزندى من نميباشد .\r\nپسر چون نه راهى به خانه و نه روئى كه به صورت اين و آن نگاه كند داشت كه انگشت‌نما شده بود با سرافكندگى خود را به مادر رسانيده چيزى از او خواست كه پى سرنوشتش برود و با اندك پول مادر راه سفرى نامشخص در پيش گرفت .\r\nبه اول شهرى كه رسيد در چهارسوق آن جمعيتى ديد كه به گرد معركه‌اى جمع شده‌اند و چون جلو رفته نگريست ديد چند فراش قرمزپوش مرده‌اى را چوب ميزنند و گفتند بدهكار ماليات دولت بوده چون نداشته بدهد ، به زير چوبش گرفته‌اند تا مرده و گفته شده تا كسى پيدا نشده بدهى او را بپردازد به جنازه‌اش چوب بزنند . پسر دلش به رقت آمده ميگويد سه مرتبه هستىام را به كارهاى خلاف و خطا دادم بگذار اين مرتبه را به راه خدا بدهم و با پرداختن بدهى مرده او را تحويل گرفته و برده غسل و كفن كرده به خاك سپرد و به راه افتاد .\r\nهنوز نيم فرسخى از شهر دور نشده بود كه صدائى از پشت سر شنيد كه مرد سال‌دارى همسفر و همسخنى ميخواهد و با هم به راه افتادند . اما در منزل اول از او شنيد كه در سفرهاى چند نفره يكى بايد اختياردار و ديگران بايد مطيع باشند و به شرطى ميتوانم از اينجا به بعد را با تو ادامه بدهم كه گوش به فرمان من باشى و خوب و بد و راحت و زحمت و ضرر و منفعتمان با هم باشد و گرنه خداحافظى ميكنم .\r\nجوان كه از صحبت او چيزهاى نشنيده شنيده لذت برده بود و از حيث سن و سال او را دو سه برابر خودش ميديد كه تجربه‌ها اندوخته بكارش ميآيد ، و از آنطرف چيزى برايش نمانده بود كه از ضرر و زيانش دلهره داشته باشد قبول كرده\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nدست دوستى و مشاركت بهم داده ، پا به دنباله‌ى راهى كه جوان نميدانست بكجا منتهى خواهد شد نهادند .\r\nرفتند و رفتند و به دستور او از هر شهر چيزى خريده به شهر ديگر فروختند و صاحب سرمايه‌اى شدند ، تا در منزلى به كاروانسرائى رسيدند كه بايد شب را در آنجا بسر ببرند . پس از ورود ايشان قافله‌اى رسيده ، مثل آنها براى اقامت يك شبه بار گشوده ، چارپايشان را آب و علف دادند و خود جائى اختيار و در آن صرف غذا كردند و چيزى از شب گذشته اندك‌اندك هر دسته به بستر خواب رفتند و كاروانسرادار در كاروانسرا را بسته پشت آن به كشيك نشست .\r\nمرد همسفر رو به جوان نموده گفت از وضع حركات كاروانسرادار بوى ناخوشايندى به مشامم ميرسد و بايد صورت خود با دوده‌ى اجاقمان دست‌وروى خود سياه كرده بر سر در كاروانسرا مواظبت احوال كاروانسرادار بكنى و آنچه ديده شنيدى به من خبر بدهى .\r\nجوان اطاعت كرده دست‌وروى خود سياه نموده ، از پله‌هاى بام خود را به سر در خروجى كاروانسرا رسانيده ، پس از ساعتى كه مسافران بخواب رفته ديگر صدائى از كسى شنيده نشد صدائى به گوشش رسيد كه كسى آهسته به در كاروانسرا مىزند و كاروانسرادار با زدن به در جواب ميدهد و در پى آن‌كه آهسته كلون در كاروانسرا گشوده تعدادى سر و رو بسته را وارد كاروانسرا گردانيد ، كه با مشاهده‌اش خود را به رفيق رسانيده ، به گفتن شرح ماجرا پرداخت .\r\nمرد به او گفت در اين صورت اول كار ما اينست كه در جائى پنهان شده خود را از ديد و دسترس اين جماعت كه از راهزنان ميباشند بدور بداريم ، تا به بعد برسيم و به اتفاق راه پشت‌بام گرفته در نقطه‌اى مشرف به صحن كاروانسرا مأوا گرفتند و ديدند كه اول در دو چاه وسط كاروانسرا را كه به دهانه‌ى هريكشان تخته‌سنگى افتاده بود گشوده ، سپس به راهنمائى كاروانسرادار هرچند تنشان روانه‌ى حجره و ايوانى كه مردم قافله در آن بودند گشتند و پس از چند دقيقه\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nجسدشان را كشان‌كشان آورده در يكى از چاهها ريخته سنگ درش را انداختند و بعد از آن‌كه اموالشان را در چاه ديگر سرازير كردند و خودشان هم داخل آن شدند و كاروانسرادار درش را پوشانيده ، كنار آن‌جا انداخته خرخر خوابش به هوا برخاست .\r\nجوان كه از مشاهدهء اين احوال همچنان بر خويش در لرز و به همسفر خود چسبيده بود با نهيب او كه هنوز اول كار است و اگر بخواهد به اين‌گونه جبون و كم‌دل و جرئت باشد به درد همسفرى با او نميخورد به خود آمده با عذرخواهى و تشكر از او كه اگر دستورات او نبود سر خود او نيز به زير تيغ دزدان رفته بود قول داد كه ديگر از هيچ‌چيز نترسيده ، هرچه زيادتر مطيع فرمانش باشد .\r\nپس آهسته از بام به زير آمده خود را به كاروانسرادار رسانيده سرش را بريده در چاه كشته‌شدگان انداختند و به جايش خود به استراحت پرداخته تا آفتاب بالا آمد و بر سر چاه دزدان آمده سنگش را كنار كشيده منتظر آمدنشان ماندند و هريكشان كه سر از چاه بالا كشيد به بازوهايش چسبيده بيرونش آورده سر از بدنش جدا نموده در چاهش انداختند و چون كار تمام كردن دزدان به آخر رسيد و ديگر دزدى در چاه نماند داخل آن شده آنچه از وزن سبك و از قيمت سنگين بود به آن مقدار كه ميتوانستند حمل بكنند بيرون آورده بر چهارپاى مسافران به قتل رسيده بسته در چاه را مسدود نموده به راه افتادند ، كه البته اين مثقالى از خروار بود كه در انبار چاه از ساليان دراز انباشته شده بود و تصاحب بقيه‌اش را براى فرصت مناسب گذاشتند .\r\nباز سير و سياحت‌كنان و از اين ببعد كه نه مثل سابق با قناعت و دست به عصا در خرج و قوت و غذا ، بلكه در نهايت راحتى و آسايش و خورد و خوراك خوب و رخت و لباس مناسب ، كه پولدار شده ثروتى بىحساب همراهشان بود .\r\nبه اين وضع دو مرتبه رفتند و رفتند تا به پايتخت چين رسيده ، در سرائى حجره‌اى گرفته به دادوستد جواهر پرداختند و از آنجا كه جواهرات آنها از\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nناياب‌ترين بود و كمتر كسى مشابهشان ديده بود ، در اندك وقتى صداى شهرتشان به همهء مملكت و از جمله به گوش خاقان و حرمسراى او رسيده به نام پدر و پسر جواهرفروش معروف گرديدند و كارشان اين شد كه هرچند روز يك مرتبه مقدارى جواهر به اندرون خاقان برده به نظر ملكه و دختر او برسانند ، تا كم‌كم كه دختر خاقان علاقمند به پسر گرديده و چون ملاقاتها ادامه گرفت عشقش به نهايت رسيده تا آنجا كه گفت او را از پدرش خواستگارى بكند ، اما هردفعه كه جوان ماجرا را با همسفرش در ميان ميگذاشت او را دستور تأمل ميداد ، تا آنجا كه كار دختر به جنون رسيده خاقان مجبور شد خودش از پسر خواستگارى بكند و در اينجا بود كه مرد به جوان گفت بايد قبول بكند .\r\nپس تشريفات عقدكنان آماده شده دختر به عقد جوان درآمد و به شادى آن شهر را آذين بسته چراغان نمودند و هفت شب و هفت روز فقرا را اطعام كردند ، تا قرار شد عروسى بكنند .\r\nدر اين وقت مرد به جوان گفت بايد به اين شرط قبول بكنى كه عروسيت در شهر خودت و در خانهء پدرت باشد و دستور كارت اين‌كه تا شب عروسى خود را از عروس به دور داشته به وى نزديك نشوى و جوان به دستور او از عروس كناره گرفته ، هرچه او التفات نموده خودآرائى و دلبرى نمود جوان گفت همان است كه گفته‌ام و تا زمان عروسى كه در خانه‌ى خودمان باشد از من نبايد توقع بكنى ، تا دختر از پدر اجازه‌ى حركت گرفت و خاقان برايش تهيهء جهاز ديده ، با همراه چهل غلام و كنيز زرين كمر و هزار بار شتر سكه‌ى طلا و نقره و ديگر اسباب روانه‌اش گردانيد و تا چهار فرسخى شهر با بزرگان درگاه و محترمين شهر بدرقه‌اش نموده روى عروس و داماد را بوسيده به خدايشان سپرد .\r\nبه اين ترتيب آمدند و آمدند و روزها و شب‌ها را پشت سر گذارده تا به كاروانسراى دزدان رسيدند و مرد دستور داد آنچه در چاه مانده بود بيرون آورده ، طلا و جواهرات و ارزشمندهايشان را برداشته بقيه را به مستمندان بخشيدند و باز\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nآمدند و آمدند تا به نقطه‌اى كه ابتداى آشنائى به هم رسيده بودند رسيدند و مرد دستور داد خيمه و خرگاه به پا داشته به حساب‌وكتاب برسند .\r\nاول به محاسبه‌ى درآمدشان تا كاروانسرا رسيده سهمشان را جدا نموده هريك مال خود به كنار گذاشتند و پس از آن غنايم دزدان و آنچه كه از كاروانسرا بدست آمده بود و پس از آن درآمد از تجارت در چين ، تا به مال و منال دختر و جهيزه و آنچه كه خاقان به جوان و همراهش كه پدر او شناخته شده بود پيشكش كرده بود و همه را كه سوا و جدا كرده ، جوان مال خود و مرد سهم خود به كنار گذاشت ، اما جوان همه‌اش اصرار داشت كه نبايد از هم جدا شده او را همچنان مطيع و غلام خود بداند و مرد كه جواب رد داده و اين‌كه بايد جدا شده قطع علاقه از يكدگر نمايند و قرار شد خداحافظى بكنند .\r\nچون كار به اينجا رسيد مرد گفت اما هنوز تمام مالمان تقسيم نشده نصف دختر هم از او مىباشد ، از آنكه با همه‌چيز با هم شريك شده‌اند ، كه جوان اول آن را به شوخى گرفته اما مرد گفت نه شوخى و بلكه جدى از جدى بالاتر مىباشد كه نصف دختر هم از آن من مىباشد و در اين وقت بود كه جوان درمانده شده پاى معامله را در پيش كشيد .\r\nمعامله‌اى كه اول سهم خودش را عوض نصف دختر به او پيشنهاد نمود كه مرد نپذيرفت و بعد از آن‌كه سود تجارتشان در چين و پس از آن پيش‌كش‌هاى خاقان و به اين طريق آنچه را كه تا آن زمان بدست آورده بودند ، تا نصف جهاز دختر و تمام جهاز و تمام مال خود و دختر و حتى قبول غلامى و نوكرى خود و كنيزى عروسش تا آخر از او كه باز مرد نپذيرفته گفت الا و بللا كه بايد دختر هم نصف بشود و چون به اينجا رسيد جوان مجبور شد دختر را هم نصف بكند .\r\nپس مرد دستور داد دو چوب بلند آورده به فاصله از هم به زمين فرو بردند و گفت تا دختر را آورده يك پايش به كمر يك تير و يك پايش را به كمر تير ديگر بسته واژگون آماده‌اش براى شقه كردن بكنند و چون اين كار به انجام رسيد\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبه كنار دختر ايستاده قبضه‌ى شمشيرش را كه به كمر بسته بود به دست گرفته ، پاها را چپ و راست گذارده ، با يك نفير آن را از غلاف كشيده خواست به ميان دختر فرود آورد كه دختر از وحشت آن دچار تهوع گرديده مار سياه بلندى از گلويش افتاد و مرد گفت مار را كشته دختر را باز نموده پائين آورده شربت قند و گلابش بدهند .\r\nدر اين‌حال كه دختر از ترس بيهوش و همراهان نفس در سينه‌هايشان حبس شده بود جلو آمده پيشانى جوان را بوسيده گفت نه غرض سهم خواستن از مال نه از دختر و نه از هيچ‌چيز ديگر و بلكه مقصود از همه تكليف‌هائى كه به تو بر دست نزدن به دختر ميكردم و سهم مال كردن‌ها و ديگر خواسته‌ها تا سماجت آخرين بر نصف كردن دختر كه تماما جز صحنه‌سازىاى نبوده بخاطر اين بوده كه اين جانور را از شكم دختر بيرون آورم . جانورى كه سالها در شكم او خانه نموده هرآينه مردى با او نزديكى مينمود درجا تلف شده آهك ميگرديد و داروئى هم كارسازى او نميتوانست كرد كه قبل از مار خود دختر را تلف مينمود و اينك اين تو و اين هم عروس تو ، با آنچه كه به تو ميرسيد و اين هم ، يعنى تمام سهم رفاقت و شراكتم با تو كه به چشم‌روشنى عروسيتان روى آنها ميگذارم . با اين دعا كه عاقبت به خير باشيد و خوش و خوب زندگى بكنيد و من هم همان مرده‌اى ميباشم كه چوب ميخورده تو آزادش كردى و ناپديد ميگردد .\r\n\r\nقصهء حسن و حسين\r\nاين قصه كه نزديك به بيان گويندگانشان ميآيد و بعدها نام خير و شر گرفت داستان دو رفيق بود كه با هم همسفر شده چون به راه افتادند حسين پيشنهاد نمود حسن زاد و توشه‌اش را در ميان گذاشته بخورند و خرج كنند ، وقتى تمام شد ديگرى به ميان بگذارد و حسن قبول كرده رفتند و خوردند و خرج كردند ، تا قوت و غناى حسن تمام شد و صبح شبى كه در منزلى حسن از خواب بيدار شد ديد\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nحسين رفته خورجين لوازم و كيسه پول او را هم با خود برده است .\r\nپس حسن درمانده و بىبرگ‌ونوا ، با چند سكه پول سياهى كه در جيب لباس تن داشت دنباله‌ى راه گرفت تا نزديك غروب به قلعه خرابه‌اى كه غير يكى دو اطاق بىدروپيكر در آن نمانده بود رسيد و تا از گزند حيوانات در امان بماند به يكى از آنها پناه برد ، تا هوا كم‌كم رو به تاريكى گذاشت و از دورادور هم صداى درندگان صحرائى را شنيد كه به خرابه نزديك ميشوند و از ترس آن كه مبادا گرفتارشان شود به دخمه‌ى تنگى كه از يك طرف اطاق به عقب كشيده شده بود خزيده خود را به خدا سپرد .\r\nفكرش درست تشخيص داده بود كه جانوران به طرف خرابه ميآمدند و اول روباه بود كه پا به خرابه و اطاق گذاشت و پشت سرش شير و ببر و پلنگ و خرس و شغال و دور اطاق نشسته مشغول حرف زدن شدند و يكيشان گفت شب دراز است و حوصله‌مان سر ميرود بيائيد هركداممان چيزى از ديده‌هايمان تعريف بكنيم كه همگى قبول كرده شير گفت طرف چپ همين خرابه يك تپه‌ايست كه موشى در آن لانه دارد و مثل آن‌كه در آن كسى كوزه ، خمره‌ى پولى دفن كرده باشد كه هر صبح موش سكه‌هاى بزرگ و كوچك طلاى فراوانى دانه‌دانه به دندان گرفته سينه‌ى تپه كنار هم پهن مىكند و رويشان از اين طرف و آنطرف غلت زده دو مرتبه يكىيكى را به دندان گرفته به لانه ميبرد كه من از تماشاى موش و كارهايش و آفتابى كه به سكه‌ها خورده برق ميزنند لذت برده ساعتى در آنجا بسر ميبرم .\r\nشغال گفت نزديك شكارگاه من كه ده پشت كوه مىباشد درخت كلفتى است كه در اثر اجاق‌هائى كه مردم پايش آتش ميكنند خشك شده كمى از برگهايش مانده كه ميگويند معجز ميدهد ، اما معجزش خاصيت برگ و پوست تنه و ساقه‌هايش مىباشد كه اگر برگش را سائيده به بينى ديوانه بدمند به هوش آمده عاقل مىشود و اگر پوستش را شكم‌دردى بخورد هر دردى در شكمش باشد\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nخوب مىشود و اگر دندان‌دردى بجود درد دندانش قطع مىشود و تنه‌اش كه زخمها را خوب مىكند ، خودم چند دفعه امتحان كرده‌ام ، با خاصيت‌هاى ديگر و من گاه گاه آنجا پى دزدى مرغ و خروس‌هاى نذرى زوارهايش كه براى كشتن مىبرند ميروم و خرس كه از غار و دفينه‌اى تعريف نمود و بقيه كه هريك چيزهائى گفته و خوابيده سحر پى كار خود رفتند و با رفتنشان كه حسن توانست نفس راحتى بكشد .\r\nبراى خاطرجمعى يك ساعت ديگر هم در آنجا ماند و وقتى خوب مطمئن شد كه رفته و دور شده‌اند ترسان لرزان از دخمه بيرون آمده با خود گفت پادشاهان نبايد دروغ بگويند اول بروم حرف شير را امتحان بكنم و خود را به تپه رسانيد و ديد درست گفته كه برق سكه‌ها از دور سوسو ميزنند و پس آهسته و پنهان خود را به نزديك تپه رسانيده سنگى به طرف موش انداخت كه موش ترسيده به لانه گريخت و حسن طلاها را جمع كرده در خورجين ريخته به راه افتاد تا خود را به درخت رسانيد .\r\nآن را هم ديد كه شغال درست گفته جمعيت زيادى دوروبر درخت جمع شده رازونياز ميكنند و پارچه دستمال‌هائيست كه به درخت دخيل بسته‌اند و از آن هم مقدارى برگ و شاخه و پوست در خورجين ريخته خود را به آبادى رساند و گفت امتحان بكنم و اسم خود را حكيم معجزه‌گر گذاشت و اين‌كه بيماران را مجانا معالجه مىكند .\r\nهمراه اسم براى خدا و اين‌كه بدون پول طبابت ميكنند مردم به دورش جمع شده ، اول با خواصى كه شغال از اجزاى درخت گفته بود شروع كرد كه همه را درست ديد و خودش هم كه آزمايشهاى ديگر از آنها به عمل آورده همه را مفيد فايده ديده ، به كار پرداخت و طولى نكشيد كه اسمش به اطراف و اكناف پيچيده به گوش پادشاه آن مملكت رسيد .\r\nاين پادشاه دختر صاحب جمالى داشت كه ديوانه شده اطبا از معالجه‌اش\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nعاجز گرديده بودند و از آنجا كه اواخر براى حكيم‌هائى حاضر به قبول معالجه‌اش ميشدند شرط و قرارى وضع كرده بود ديگر هيچ حكيمى حاضر به معالجه‌اش نميگرديد .\r\nشرط و قرارى كه هركس او را معالجه كند دختر و نصف دارائى خودش را به او ميبخشد و هركس نتوانست سرش زينت كنگره‌ى عمارت دختر مىشود و حكيم‌هائى هم كه آمده ادعاى علاج كردن نموده ، نتوانسته بودند و از آنجا كه چشمشان به حرم شاه خورده او را مسّ و لمس كرده بودند سرشان جدا و به سردر عمارت دختر آويزان شده بود .\r\nپس ، از يك طرف پادشاه مردد احضار حكيم معجزه‌گر شده بود و از اين طرف حسن كه صداى جارچيان شاه را شنيده بود كه به همه‌جا روانه شده حال دختر و شرط پادشاه را جار ميزدند دودل رفتن به پيش پادشاه و دادن پيشنهاد معالجه مانده بود تا آخر كه الاهى به اميد تو اى گفته بار حركت بسته خود را به قصر پادشاه رسانيده خود را معرفى و قبول علاج دختر او نمود . اما همين‌كه به طرف عمارت دخترش بردند و سرهاى زيادى ديد كه از سردر آن آويزان شده بود لرزه به اندامش افتاده خواست نكول بكند كه با خود گفت همان خدائى كه مرا از شر رفيق بد و بيابان‌مرگى و جانوران درنده نجات داده تا به اينجا رساند همان هم در اينجا حفظ خواهد كرد و دل به خدا سپرده پا به عمارت و خلوت دختر نهاد و دخترى ديد ، ماه از تلئلوى سيمايش شرم داشته لاكن سخنان ديوانگان كرده حركات نابه‌هنجار مىكند .\r\nاول به اداى اطبا چشم و زبان او را معاينه كرده و تا خود را بزرگ و صاحب درك معلوم كند دستوراتى غيرمتعارف ، مثل مالش انگشتان دست و پاشنه‌ى پاها و مانند آن داد تا به كارش ببرند و سپس شربتى كه گردى در آن ريخته تا بنوشانند و پس از آن هاون زعفران‌سائى از طلا خواسته برگى از برگ‌هاى درخت در آن انداخته به ساييدن پرداخت .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nساييدنى نه به قدر لزوم و بلكه در ساعت‌ها كه اطرافيان را مشغول اعجاب آن نموده مجال داشته باشد تا همراه آن با خدا مناجات بكند و در آخر كه نيچه‌اى از حكمه درآورده اندكى از گرد بدست‌آمده‌ى داخل هاون در آن نموده نيمى از آن را در يك مجرا و نيم ديگرش در مجراى ديگر بينى دختر دميده ، هنوز گرد دميده شده به منخرين دختر جا ننشسته بود كه عطسه‌ى شديدى زده به نگاه كردن اطراف پرداخت و با ديدن مرد بيگانه كه به جمع‌آورى خود و از نزديكان به سئوال از چه و چون او برآمده .\r\nاطرافيان با ديدن وضع دختر خبر سلامتىاش به پادشاه رسانيدند و پادشاه به ديدنش آمده با درست ديدن واقعيت خبر كه تمام سئوال‌هايش را دختر جواب درست ميآورد شادمانىها نموده حكيم را جايزه‌ها داده خلعت پوشانيده گفت شهر را چراغان بكنند و در حال مفتخر به دامادىاش كرد و عاقد خواسته دختر را به عقد او درآورد و به نصف دارائىاش اختياردار گردانيد .\r\nچون عروسى و مهمانىهاى آن گذشت شبى حسن به عروس گفت دوست دارم همسرم در خانه‌ى خودم باشد و با اجازه‌ى از شاه شروع به ساختن عمارتى نمود و تماشاى بنا و عمله و كار ساختمان آن را كه سرگرمى خود قرار داد و روزى در ميان عمله‌ها حسين را ديد با بدترين وضع سر و بر خشت‌اندازى مىكند .\r\nاز ديدن او همراه وضع خود شكر خدا بجا آورده سرعمله را خواسته گفت تا مزد حسين را نگاه داشته شب به پيش اويش ببرد . اما با روبرو شدن حسن كه نميتوانست از كجا سر صحبت را با حسين باز بكند و حسين ، از اين‌كه داماد شاه با او چه كار ميتواند داشته باشد ، در ترس و اميد سر خود پائين انداخته بىحركت جلووش زانو زده بود . تا آخر حسن به سخن آمده گفت سرعمله ميگويد تو با رغبت كار نميكنى ، مگر ناراحتىاى دارى ؟ و خواست تا از وضع و حال و نام و نشان و گذشته و اين‌كه چه شده از اينجا سر درآورده براى او حرف بزند . به شرط آن‌كه راست حرف بزند .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nحسين ترسان لرزان و همانطور كه سرش تا جلوى سينه پائين افتاده بود راست و دروغى سرهم كرده ، تا آنجا كه گفت با رفيقى به عزم كسب و سياحت به راه افتادم ، تا در منزلى رفيقم مرا جا گذاشت و به هرجا رفتم نتوانستم كارى صورت بدهم ، تا سرمايه و آنچه را هم كه با خود داشتم تمام شد و اين شهر و آن شهر به عملگى و دربدرى افتادم . تا شنيدم در فلانجا ساختمان عمارت بزرگى را كه همين اينجا باشد شروع كرده‌اند كه هم كارش زياد است ميتوانم دو سه سالى كار بكنم و هم صاحبكار خوبى دارد و اين بود كه به اينجا آمده‌ام .\r\nحسن كه ديد ماجراى جا گذاشتن را نعل وارونه زده است از اسم رفيقش پرسيد و چون اسم خودش را از دهنش شنيد گفت اگر او را ببينى ميشناسى و با جواب آره‌اش تكليف كرد ، سر بالا گرفته او را با دقت نگاه بكند و چون حسين او را همان حسن رفيق خودش بديد اين دفعه از خجالت سرش را به زير انداخت كه حسن جلو آمده گفت آدميزاد تخم خطا مىباشد و صورتش را بوسيده گفت من صرفنظر كردم و از حالا هم همان رفيق گذشته‌ام ميباشى همينجا مثل خودم برايت حرمت و زندگى فراهم ميكنم و باز به اين شرط كه دو مرتبه خيالات خلاف به سرت نزده يك دل و يك جهت باشى و به پيشخدمتش دستور داد برايش شام دو نفره بياورند .\r\nچون حسين خاطرجمع شد كه حسن از گذشته‌اش صرفنظر نموده با همان راه و روش اول با او رفتار مىكند جرئت گرفته گفت دلم ميخواهد تو هم از گذشته‌ى خودت برايم تعريف بكنى ، كه حسن از ابتدا ، تا آخر را برايش تعريف كرد و گفت و اما هميشه و براى همه‌كس اينجور پيشامدها نميكند و باز سفارش كرد مبادا با شنيدن گذشته‌ى او فكرهاى باطل بكند و دستور داد برايش اطاق مناسب در نظر بگيرند و رختخواب تميز پهن بكنند .\r\nاما همين كه حسين به اطاق خودش برده شده در رختخوابش دراز كشيد با خود گفت چرا رهين منت حسن مانده خودم مثل او نشوم و گيرم هم كه شبى با ترس\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nو لرز گذراندم و ناراحت شدم در عوض صاحب اينهمه مال ميشوم و شايد هم كه جانوران بهتر از آنهائى را كه نشان حسن دادند نشان من بدهند و تاريك و روشن سحر بلند شده به راه افتاده و بعد از چند هفته به قلعه خرابه‌اى كه از حسن شنيده بود رسيده به دخمه خزيد .\r\nهوا تاريك شد و ديد حسن راست گفته سروكله‌ى جانوران پيدا مىشود تا همگى جمع شدند و به گفت و شنيد پرداختند و شير گفت . اگر يادتان باشد يك شب در دو سه سال پيش همينجا حرفهائى زديم كه از قرار ، كسى ، آدميزادى ، اينجا بوده به گوشش گرفته بود . براى اين‌كه از روز بعد از آن من نه ديگر موشى در تپه ديدم ، نه شعاع سكه‌اى . كه شغال هم پشتش را گرفته گفت ، من هم بعد از چند وقت ديدم درخت را از جا كنده زوارش متفرق شده‌اند و خرس هم غار خودش را كه گفته بود در فلانجا ميشناسد داخلش پر از چيزهاى قشنگ و خمره‌هاى زياد مىباشد خوابش را در آنجا ميكرده گفت كه درش را گرفته جلووش قراول گذاشته‌اند و چون يقين شد كه شخصى ، آن شب حرفهايشان را گوش ميداده است شير گفت امشب بهتر است تا پيدا كرده‌هاى دوباره‌مان را كسى نباشد گوش بدهد اين دخمه را تفتيش بكنيم و روباه مأمور شد به دخمه برود و همين كه وارد دخمه شد فرياد زد بوى آدميزاد ميشنوم و بيرون آمده ، گرگ مأمور شد بيرونش بياورد و زمانى حسن حرف حسين و بدذاتى خودش دربارهء حسن و حرف او كه هميشه و براى همه‌كس اين پيشامدها نميكند به يادش بيايد كه هر تكه‌اش به زير دندان يكى از آنها رفته بود .\r\n\r\nقصه‌ى ريش سوخته و پسر حاجى\r\nيكى بود يكى نبود غير از خدا هيشكى نبود . يك پسر حاجىاى بود كه پدرش مرد و ارث زيادى به او رسيد و خواست با آن حجره‌اى گرفته كسب بكند . اما همين كه به راه افتاد تا ببيند در كدام گذر و خيابان ميتواند محل مناسب پيدا كند به\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nجلوخان قصرى رسيد كه جمعيت زيادى در آن جمع شده‌اند و چون پرسيد گفتند دختر پادشاه خودش را نشان ميدهد و هركس صد تومان بدهد ميتواند به يك عضو از اعضاى او نگاه بكند و جارچى دختر كه همچنان از بالاى بام قصر فرياد مىزند آهاى مردم ! ديروز دختر پادشاه گيسش را نشان داده و امروز نوبت يكى از ابروهايش مىباشد كه هركس طالب باشد و ميتواند صد تومان بدهد دستش را بلند بكند و پسر كه به ذهنش دختر پادشاه غير از همه‌ى دخترها آمده بود به علامت قبول دستش را بلند كرد و فراشها آمده جلووش بردند و بقيه را متفرق گردانيدند .\r\nدر اين وقت يكى از كنيزكان دختر آمده پول را از پسر گرفته جائى را برايش معين نموده گفت به پنجره نگاه بكند و پس از ساعتى انتظار كه پسر چشمش به پنجره و دل در سينه‌اش مثل گنجشك در قفس گير كرده پرپر مينمود ملايم يك لنگه در پنجره باز شده دختر جلو آمده پيچ و تابى به خود داده درحالىكه تمام بدن و صورت را پوشانيده بود گوشه‌ى مقنعه‌اش را كنار زده ابروى چپش را از آن بيرون انداخته چم و خمى به آن داده خود را كنار كشيد و پنجره بسته شد .\r\nپسر كه هيجان جوانى و عشوه‌ى ابروى دختر و پول زياد مفت عقل از سرش دزديده بود فردا پيش از حضور ديگران خود را به جلوخوان قصر رسانيد و به مثل روز گذشته ديد جارچى دختر از بام عمارت جار ميكشد آى مردم ! آى آنهائى كه ميخواهيد نديده ببينيد و شمايل دختر پادشاه را تماشا كنيد ! دختر پادشاه افتخار داده تا جمال مباركش را به مردمش بنماياند . پريروز گيسوانش را نشان داده ، ديروز ابروى چپش را و امروز هردويشان را و هركه ميخواهد و ميتواند صد تومان بدهد دستش را بلند بكند و چون كسى پيدا نشد بناى تعريف و توصيف گذاشته گفت ابرو نگو كمان بگو . ابرو نگو كمند بگو . ابرو نگو هلال بگو و چون تعريف‌هايش به اينجا رسيد پسر كه از روز پيش دلش از دست رفته اما با عقلش كشمكش مينمود ، بالاخره ميلش بر عقلش غلبه كرده دستش را بلند كرد و صد تومان دوم را داد و همينطور براى چشم و براى دماغ و براى لب و دهان و\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nچانه و گردن و سينه ، تا فرستادن صد تومان آخر براى ديدن سرتاپاى دختر و صد تومان ديگر لازم داشت كه به وصال او برسد و چون ديگر چيزى برايش نمانده بود و از وصال دختر هم محروم شده بود پاى قصر دختر نشسته صدا به گريه بلند نمود .\r\nدر اين وقت مرد ريش سوخته‌اى به او رسيده چون فهميد چه به روزش آمده خاطرجمعش نمود ، چنانچه ديگر به حرف دلش نرود و گوش به حرف او بدهد هم پولهايش را برايش پس گرفته هم به وصال دخترش مىرساند و بلندش كرده به بازارش برده يك كپنك و يك كلاه دهاتى براى پسر و يكى به جهت خودش خريده تن كرده به سر گذاشتند و بزغاله‌اى خريده با خود به پاى ديوار قصر دختر آوردند و به پسر گفت بنشينند تا شب به ديروقت برسد .\r\nچون چند ساعتى از شب گذشته و شهر خاموش و مردم از پروپا افتادند بزغاله را جلو كشيده يك گوشش را گفت پسر به زير دندان گرفته فشار بدهد و يك گوشش را خودش به زير دندان گرفت و چندان ادامه دادند تا سروصداى بزغاله به گوش دختر رسيده دستور داد تا رفته خبر بياورند ، كه كنيزكان رفته و برگشته گفتند دو مرد دهاتى بزغاله‌اى را دارند زنده زنده ميخورند و فرمان داد پيش اويش بياورند .\r\nچون حاضرشان كردند و پرسيد گفت رسم دهات ما اينست كه بز و گوسفند را اينطور بخوريم كه آنقدر گوشش را بجويم تا از درد تمام بكند و آنوقت شروع به خوردنش بكنيم .\r\nدختر كه پسر را جوان زيباروى خوش‌اندامى ديد و دلش به طرفش كشيده شد گفت اين هم حيوان را آزار ميدهد و هم خود شما را كه بايد گوشت او را با پوست و پشم بخوريد و باشيد تا بگويم آن را چگونه بايد بخوريد و دستور داد بزغاله را برده بكشند و برايشان كباب بكنند . كه برده كشته كباب كرده آوردند و چون دختر گفت حالا ميتوانيد بخوريد هركدام نصف بزغاله را برداشته به دندان\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nكشيدند كه باز دختر ايراد گرفت .\r\nايرادى كه اينطور وحشيانه نميخورند و بلكه تكه‌تكه بريده لقمه گرفته ميخورند كه باز گفتند در دهاتمان اينطور ميخورند و دختر كه هرچه بيشتر جوان دلش را برده بود يكى از كنيزكان را جلو خواند كه نشسته لقمه براى رفيق جوان گرفته به دهانش بگذارد يادش بدهد و خودش كه غذا خوردن به جوان ياد بدهد و هركدام شروع به لقمه گرفتن و به دهان آنها گذاشتن كردند ، تا شامشان تمام شده موقع خوابيدنشان رسيد و فرمان داد برايشان رختخواب پهن كرده و بيرون رفته به حال خودشان گذاشتند .\r\nدر اين وقت ديگر شب به آخر رسيده بود و همين كه دختر در اطاق خودش به بستر رفته چشمانش را به هم گذاشت صداى وحشتناكى از پشت‌بام قصرش به گوشش رسيد كه يكى در آنجا اذان ميگويد و از ترسش كه هم الآنه است كه صدا به گوش اهل محله و پدرش رسيده رسواى خاص و عام بشود ، خود را سروپا برهنه به پشت‌بام رساند و ديد صداى اذان از ريش سوخته مىباشد كه گفت رسم آباديشان مىباشد و دختر گفت پائين بيايد هرچه بخواهد دو برابر ميدهد و ريش سوخته گفت صد تومن‌هاى رفيقم را ميخواهم كه دختر قبول كرده پائين آمدند و چون به اطاق رسيدند دختر رفيق او را ديد رختخواب را گذاشته كف طاقچه خوابيده پاهايش را بلند كرده است و خوابيدنشان را هم كه گفت رسم ولايتشان مىباشد .\r\nاول خواست ريش سوخته را فريب داده از دادن پولها نكول بكند كه با هر عشوه و نوازشش ريش سوخته از جا پريده گفت همين الساعه است كه رفته صداى اذانش را بلند مىكند ، تا آخر كه مجبور به پس دادن پولها گرديد و چون ريش سوخته همه را گرفته در خورجين گذاشت گفت به شرطى دنبالهء اذانش را قطع مىكند كه مثل پختن بزغاله و ياد دادن لقمه ، خوابيدنشان را هم ياد بدهند و بناچار كه دختر قبول كرده كنيزكش را كه او هم از شكل و شمايل كمتر از\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nخودش نبود مأمور خواباندن ريش سوخته گردانيد و خودش جوان را برد كه ياد بدهد ! و چون صبح شده از قصر بيرون آمدند پولهاى جوان را جلووش گذاشته گفت و اما تا او باشد ديگر به خواهش دل نرفته ، فريب اسم و آوازه و رنگ و بو نخورده بداند دختر سلطان و دختر رعيت تفاوت نداشته همه مثل تخم‌مرغ رنگ كرده يك طعم بوده فقط رنگشان فرق مىكند و پس از آن‌كه قدر مال خدا داده را كه پدرش هر سكه‌اش را با هزار خون دل برايش گذاشته دانسته به كار بزند و دختر نجيبى به زنى اختيار كرده نسل پدر زياد بكند .\r\nقصه‌هائى كه نه به همين مختصر به آخر رسانيده بلكه هريكشان را ساعتها طول داده ، از هر قسمت آن نتيجه‌گيرىها نموده پندآموزىها ميكردند ، علاوه بر خودساخته‌ها و شاخه برگ‌ها و پيرايه‌هائى كه از شعر و مثل و متل و حاشيه به آن ميبستند .\r\n\r\nقصه‌هاى مادرها و مادربزرگ‌ها براى بچه‌ها\r\nو اينها نيز نمونه‌هائى از نقل و قصه‌هايى براى بچه‌ها و كودكان بود كه مادرها و مادربزرگ‌ها آنها را به دور خود جمع كرده برايشان تعريف ميكردند . چه قصه براى آنها از شيرين‌ترين كلمات و لذت‌بخش‌ترين مطالب بود كه ميتوانست جذبشان نموده سرشان را گرم بكند . در آن حد علاقه كه چون بچه‌اى سر به شرارت برداشته باعث اذيت ميگرديد ، يا از خوردن غذا امتناع ورزيده يا از دستور خوابيدن سرپيچى مينمود مادرها از اين اشتياق استفاده نموده وعده‌ى قصه گفتنشان ميدادند و همين وعده هم بود كه چاره‌ساز مىافتاد .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nقصه‌ى سنگ صبور\r\nيكى بود ، يكّى نبود . يعنى اونوختى كه هيش كى و هيچچى نبود خدا بود . يه دخترى بود درس‌خون و خوب و خوش قلب و مهربون و بخاطر همون خوش‌نيتيش همه‌رو خوب ميدونس دوست ميگرفت و با همه دختراى كوچه رفت‌واومد ميكرد . به خونه‌هاشون ميرفت به خونه‌ش ميياورد و هرچى ننه‌ش ميگفت آدم نبايد همه‌رو دوست بپنداره باهاشون حشر و نشر بكنه به خرج دختر نميرف ، تا يه روز كه سر حوض نشسته بود دست و روشو ميشس ديد يه دس از آب دراومد بهش گف واى به روزت واى به روزگارت و رفت ته‌ى آب !\r\nدختر از بيرون اومدن دسّ و حرفاى بدخبر اون همچى ترسيد و دلش پايين ريخ كه نزديك بود غش بكنه و از همون سربند « 3 » ام كه اونو به فال بد گرفته بود روزبروز كسل‌تر و پريشون‌تر ميشد و ننه‌شم كه نميدونس چيكارش بكنه ، چه جورى فكر دسّ و حرف اونو از سرش بيرون كنه عقلش به جايى نميرسيد ، يه روز با خودش گف خوبه چن وخ « 4 » دور و ور شهر گشت و سياحتش بدم .\r\nيه روز صبح بهش گف جوراب پشمىآى كف انداخته‌شو كه براى سيزده‌بدرآشون داشتن « 5 » پا كنه خودشم مال خودشو بپاش كشيد و بردش به صحرا و ظهر پاى ديوار يه باغ جاجيم پهن كرد بيشينن ناهار بخورن و به دختر گف متّاره « 6 » رو ورداره بره آب بيياره .\r\nدختر متاره‌رو ورداش راه افتاد و چون هرچى چش انداخت و اينطرف\r\n\r\n\r\n","description":"","footnote":"\r\n( 3 ) . لحظه ، هنگام .\r\n( 4 ) . وقت .\r\n( 5 ) . براى پياده‌روىهاى مثل نذر پياده و صحراگردى و امثال آن زنها تا آسوده راه بروند به عوض كفش جوراب پشمى آستر كرده‌ى كفى انداخته ميپوشيدند . آستر براى آنكه زبرى پشم پايشان را اذيت نكند و كفى كه از تيماج يا ميشن ميگرفتند براى اينكه جوراب پشمى پاره نشده دوام بكند و هر زن يك جفت از آنها را دوخته در بغچه داشت .\r\n( 6 ) . ظرف آبى شبيه مشك كوچك بجاى قمقمه از چرم براى مسافرت .\r\n","page_name":" 378 ","page_number":378},
  {"content":"\r\n\r\nاونطرف سر كشيد آب نديد گف ميرم در باغو ميزنم و اومد پشت در باغ و هنوز چكش اونو نكوبيده ، در نيمه‌لا واشد و يه پنجه‌ى پرزور مچ دسسشو چسبيد كشيدش تو باغ و درام پشت سرش كلون « 7 » شد و كسىرم نديد ؟ !\r\nبرگشت كلون درو بكشه فرار بكنه ديد يه تمليك « 8 » قرص و قايم‌ام پايينش قلف « 9 » شده ، خواس داد بكشه ديد مث اين‌كه يه تيكه كهنه بيخ حلقش كرده باشن .\r\nهم ترس تن و جونشو گرفت و هم فكر ننه‌ش كه حالا واسه اون چى به سر خودش ميياره و هم فكر اينى كه چى به سرش ميخواد بيياد و نشس پاى در و حالا گريه نكن كى بكن و چون فايده نديد گف پاشم برم تو باغ بلكى كمكى بجورم . پس با دلهره‌يى كه بندبندشو تكون ميداد و از هرچى هولش ميگرف يواش‌يواش كه با هر قدم دور و ورشو ميپاييد يه طرفىرو گرف رف جلو تا ته‌ى باغ يه عمارت ديد كه از بزرگى و قشنگى تا اونوخ نديده بود و گف حتما بايد توى اون كسى باشد . اما وقتى رسيد توى اونم كسىرو نديد ، غير اين‌كه از پاكيزگى و تر و تميزى مث آينه برق ميزنه ، انگار كه واسه يه مهمونى بزرگ درسسش كرده باشن و هرچى كه ديد طالاراى بزرگ آرايش كرده ، از قالى آى نمره يك و جار و چلچراغاى رنگ‌ووارنگ و در و طاقچه‌هاى چيده‌واچيده و اطاقاى زياد كه هريكىشون از چيزى واسه كارى ساخته و پر و پيمون شده بود .\r\n\r\n\r\n","description":"","footnote":"\r\n( 7 ) . پشت‌بند در ، چوب تراشيده‌ى مكعب مستطيل در ابعاد چهار انگشت و طول از دو ، تا چند وجب به نسبت كوچكى بزرگى در كه در دو ناودانى به قالب خود از لنگه در ثابت به طرف لنگه در متحرك عقب و جلو ميگرديد .\r\n( 8 ) . پشت‌بندى آهنى كه بخلاف كلون بطور افقى بالا و پائين ميشد . از تسمه‌ى ضخيم آهن كه سرش در پائين آوردن در شكاف قائمه‌اى افتاده كه در اين صورت كار پشت‌بند مينمود و هم دو سوراخ به شكاف يعنى ماده و تمليك بود كه شب‌ها ميتوانستند از آنها قفل رد بكنند .\r\n( 9 ) . قفل .\r\n","page_name":" 379 ","page_number":379},
  {"content":"\r\n\r\nغيرانباراى بزرگ برنج و روغن و بار و بنشن و ذغال و هيزوم و آشپزخونه‌ى جادار و ديگاى حلقه‌دار « 10 » رو هم دسسه كرده و ظرف و ظروفائى كه از قشنگى چشو خيره ميكنن و از رخت و لباس زن و مرد و جعبه مجرى آى طلا جواهر و عطر و گلاب كه نگو و نپرس ، نگو و نپرس !\r\nهم هنوز ترس تو دلش بود و هم از اينكه كسى رو نديد آزارش بده يه خورده آروم گرفته بود و خاطرش‌ام جعم شده بود كه از گشنگى نميميره ، اونجا تا بخواد قوت و غذا دسسه شده . گف پس برم اطاقارو بشمرم . اين يكّى ! و به‌به ! چه اطاقى ، چه اثاثيه‌اى ! اين دوتتا . اين پنش‌تا . ده‌تا . بيس‌تا . تا سى و نه تا اطاقو شمرد ، كه همه‌چى توشون بود ، غير يه تنابنده « 11 » كه ببينه ، بتونه باهاش حرف بزنه تا رف تو اطاق چلمى « 12 » كه اولش تو اونم هيشكىرو نديد مگه يه پرده كه وسطش كشيده شده بود اما همين كه پرده‌رو پس كرد يه جوون نيمه‌لخت ديد مرده روى زمين افتاده به تنش يه مش « 13 » سوزن زده‌ان . يه جوون ! قد مث شاخ شمشاد .\r\nصورت ، مث پنجه‌ى آفتاب كه پايين پاش يه كاغذ نوشته گذوشته شده ؟\r\nكاغذو ورداش خوند . ديد نوشته اين جوون پسر پادشاه فلان مملكته كه ديبى « 14 » با باباش دشمن بوده خواسسه داغى كه از اون بدتر نباشه به دلش بذاره ، اينو با قصرش آورده اينجا جونشو با اين سوزنا كه چل‌تاس طلسم كرده . هركى تا چل روز روزى چل « 15 » دفه دعاى پاى كاغذو بخونه به صورتش فوت بكنه و\r\n\r\n\r\n","description":"","footnote":"\r\n( 10 ) . به ديگهاى بزرگ جهت سهولت‌بردار و بگذار در دو طرف حلقه‌ى محكم متحركى تعبيه شده بود كه بخاطر آن ديگ حلقه‌دارشان ميگفتند و همان كه اهميت و اعتبار دارنده‌ى آن را نشان ميداد .\r\n( 11 ) . آدميزاد ، زنده‌جان .\r\n( 12 ) . چهلمى .\r\n( 13 ) . مشت .\r\n( 14 ) . ديوى ، ديو .\r\n( 15 ) . هرچيز مهم و معتبر و تعجب‌آور را كه سروكار با عدد داشت به چهل ميرساندند . مثل مسجد چهل‌ستون ، آب‌انبار چهل‌پله ، چله بهش افتادن ، چله‌نشينى ، چله‌برى ، در شدت سرما -\r\n","page_name":" 380 ","page_number":380},
  {"content":"\r\n\r\nيكى از سوزناشو بكشه سوزن چلمىشو كه كشيد جوون به حال ميياد پا ميشه حرف ميزنه و هركى بتونه اين كارو بكنه اونو به جون بيياره من كه همزادشم و اين كاغذو نوشته‌م قول ميدم كه هرچى از شازاده بخواد ميتونه اون قبول بكنه .\r\nدختر كه به مرده‌ى جوون عاشق شده بود چه رسه به زنده‌ش از همون وخت مشغول شد به خوندن دعاى پاى كاغذ و فوت كردن و درآوردن سوزن و همه‌ش تو انتظار كه كى بشه نوبت بعدىشو بخونه و خوند و خوند و خوند ، تا سى و دو سه روزشو پشت سر گذوشت و يه روز كه از تئنايى « 16 » حوصله‌ش سر رفته بود و رف تو باغ چشش به يه نوردوون افتاد .\r\nبا ديدن نوردوون وسوسه ورش داش اونو بزاره پاى ديوار باغ و ببينه اونطرفش چه خبره ، اما همين كه اومد نوردوونو بلن بكنه همون دسسى كه تو حوض خونه‌شون از آب دراومده بود از كنار نوردوون بيرون اومد و گف واى به روزت ، واى بروزگارت كه باز دخترو به خيال كشيد . آخرش گف نوردوون گذوشتن و اونورو ديدن چه ربطى ميتونه به روز و روزگار من داشته باشه و برد سينه‌ى ديوار گذوش رف بالا . ديد چن تا زن و مرد كولى كه يه دختر همسنّ و سال خودش‌ام همراشونه دارن رد ميشن كه به عادت اوليش كه هركىرو دوس ميگرف دختره‌رو صدا كرد و بناى احوال‌پرسى باهاش گذوشت و دختر كولىام كه طلاهاى سر و دس اونو ، كه از تو عمارت ورداشته به خودش آويزون كرده بود ديد و به اونا طمعش ورداش بنا كرد به زبون‌ريزى و كوچيكتونم ، كنيزتونم گفتن ، اگه كلفت‌ام بخواين مييام كلفتىتونو ميكنم ، تا دختر گول خورده گف كى برا رعف « 17 » تنهائى از اين بهتر و قبولش كرد و دختر كولىرو كه با كمك\r\n\r\n\r\n","description":"","footnote":"\r\n- و گرماى زمستان و تابستان چله‌ها ، مرد كه به نهايت بلوغ جسمانى و عقلانى برسد چل‌سالگى . كه اول چل‌چلى شه . در نذرها چهل شب جمعه و . . .\r\n( 16 ) . تنهائى .\r\n( 17 ) . كلام محاوره‌ى رفع .\r\n","page_name":" 381 ","page_number":381},
  {"content":"\r\n\r\nهمراهاش لب ديوار رسونده شده بود با خودش پايين آورد برد تو عمارتو و تو همون يكى دو روزه‌ى اول محرم رازش كرد و از سير تا پياز سرّوسوت خودشو با اون در ميون گذوش كولى وختى فهميد دختر با جوون نسبتى نداره ، اقبال بطرفش اومده اونجاش انداخته گف چرا من اون اقبالو نقاپم و صاحابش نشم و از اونروز شورو كرد به حفص « 18 » كردن دعائى كه دختر از روى كاغذ ميخوند ، تا روز چهلم رسيد و دختر كه هميشه نزديك غوروب « 19 » دعاشو ميخوند از بعد از ظهر خونه‌رو تر ، تميس « 20 » كرد و گف خودمم برم حموم بيام دسسى به سرو روم ببرم ، رخت قشنگ بپوشم اونوخ بيشينم دعارو بخونم كه وختى جوون زنده شد و خواس منو ببينه به دلش بيشينه و بخچه « 21 » حمومشو ورداش رف حموم و يه خورده‌م بيشتر به خودش ور رف . سر تنشو شس ، ناخوناشو گرف . انگشتاى پاهاشو حنا گرفت و كف دسساشو با حنا گل گذوش . پاشنه‌هاشو سنگ پا كشيد . گيساشو شونه كرد و بافت و بعد بيرون اومدن‌ام كه رف تو اطاق رخت و لباس و يه دس از قشنگ‌ترينشونو تنش كرد ، جلو آينه نشس خودشو درس كرد و خوش و خوشحال كه الان ميره كارو تموم ميكنه . اما وختى به اطاق جوون رسيد ديد دختر كولى داره به صورت جوون فوت ميكنه و تا اومد چيزى بگه جوون عكسه « 22 » اى كرد پا شد و كولى به قربون صدقه‌ش اومد كه الحمد للا زنده شدى و پشتش شورو كرد به زبون‌ريزى كه شكر خدا زحمتام به نتيجه نشس تونسسم از طلسم ديب نجاتتون بدم و هرچى از دختر درباره‌ش شنفته بود از قول خودش براش گفتن و آخرشم با كرشمه گف خب حالا كه شكر خدا نجات پيدا كرديم زنده شدين طلسم باغ‌ام شيكس قلف « 23 » درش وا شد اجازه بدين برم به زندگيم برسم و شازاده گف كى ميتونه همچى خدمتى رو نديده بگيره ، عوضش تو هم زنم ميشى تلافى شو در\r\n\r\n\r\n","description":"","footnote":"\r\n( 18 ) . حفظ .\r\n( 19 ) . غروب .\r\n( 20 ) . تميز .\r\n( 21 ) . بغچه .\r\n( 22 ) . عطسه .\r\n( 23 ) . قفل .\r\n","page_name":" 382 ","page_number":382},
  {"content":"\r\n\r\nميكنم و شازاده اين حرفارو ميزد كه چشش به دختر كه دم اطاق چوب شده زبونش بند اومده بود پرسيد و كولى اون‌ام بجاى خودش گذوش كه از ديفال « 24 » بالاش كشيده كارارو بكنه ، گف اون‌ام همونجورى كه بوده نيگرميدارم خدمت و كاراتو بكنه ، و همونجا بود كه دختر فهميد دسسايى كه از حوض و اينجا و اونجا درمييومدن و ميگفت‌ن واى به روزت واى به روزگارت واسه‌چى ميگفتن .\r\nواسه اين بوده كه همه رو ، دوسّ و محرم حساب ميكردم . هرچى تو دلم بود جلوشون ميداشتم ، ميخواسسه‌ن بگن نبايد بكنم . و به خودش گف حالام چشات چارتا شه « 25 » بيشين و بسوز كلفتى دختر كولىرو بكن ! كم ننه‌ت گف با هر كسى دوس نشو . كم گف همه حرفىرو با همه‌كس نزن . نميگف پيرن « 26 » تن آدمم يه وخ ميبينى با آدم دشمنه عقرب از توش درميياد اما چه فايده كه نه حرف ننه بهش اثر كرده بود نه حرف دس و حرفاى غيبى و مارو خودش تو آسسين خودش پرورونده بود و حالام بايد جزاشو بده و چه جورى و با چه رويىام كه واسه‌ش هزارجور ننگ و نومه درنيارن بخونه‌شون بره ؟\r\nالقصه ، كولى خانوم شد زن شازاده و دخترام كلفت و هر بلايىام كه بسرش بيياد نتونه دهن واكنه كه ميگن خود كرده‌رو تدبير نيس و بگه خودم كردم كه لعنت بر خودم باد ، و ناچارى موند و مجبور شد هرچىام ديد و هرچىام شنف به دلش بيريزه . تا يه وخ شازاده خواست به سفر بره و از زنش يعنى دختر كوليه و از اون پرسيد چى ميخوان واسه‌شون سوغاتى بيياره .\r\nكولى اينو خواس ، اونو خواس . رخ « 27 » خواس . جواهر خواس . وسمه‌جوش طلا\r\n\r\n\r\n","description":"","footnote":"\r\n( 24 ) . ديوار .\r\n( 25 ) . نفرين به خود يا ديگرى در معنى درآمدن چشم كه با درآمدن يا درآوردن دو تا خود چشم‌ها و دو تا هم كه جايشان ميماند . نظير چشمم يا چشمت يا چشمش درآد كه در تنبيه و سرزنش به كار ميبردند .\r\n( 26 ) . پيراهن .\r\n( 27 ) . رخت .\r\n","page_name":" 383 ","page_number":383},
  {"content":"\r\n\r\nخواس . « 28 » و سورمه‌دون عقيق « 29 » خواس . پارچه پيرنى قوس و قزح « 30 » خواس .\r\nدخترام يه سنگ صبور و يك كارت « 31 » فولادى خواسّ كه هرچى شازاده گف بهتر از اونو بخواد ، گف ، نه همين خوبه .\r\nشازاده رفت و كاراشو كرد و وقت برگشتن‌ام سوغاتىآشو خريد و اما همين كه خواس پول سنگ صبورو به عطاره « 32 » بده ، عطاره بهش گف اينو هركى ازت خواسسه بايد يه غم بزرگى به دلش باشه . واسه اين‌كه وختى گفته يك كارت فولادىام بخرى معلوم ميكنه كسى اينو واسه دوادرمون نميخواد واسه اين ميخواد كه خودشو يه جورى ، يا از غم يا از زندگى خلاص بكنه بايد ببينى چش ميتونه باشه و شازاده هم كه از روز به هوش اومدنش دختره‌رو يه سره تو غم و آه و دود ديده بود و هر روزام ميديد از روز پيش زردتر و لاغرتر ميشه به خودش گف بايد سردرآرم .\r\nاز سفر برگشت و باراشو زمين گذوشت و سوغاتىآرو وا كرد ، مال دختر كولىرو داد و كارت و سنگ صبور دخترام داد و حواسشو جعم كرد بيبينه با اون\r\n\r\n\r\n","description":"","footnote":"\r\n( 28 ) . ظرفى پياله‌مانند لب‌كنگره ، از مس يا نقره و طلا براى جوشاندن وسمه جهت كشيدن به ابرو تا سياه بشود .\r\n( 29 ) . سرمه‌دان‌ها از كيسه‌ى چرمى بهم چسبيده‌اى بود تا نقره و طلا و اعيانىترينشان از سنگهاى قيمتى مثل سنگ يشم و مرمر تا عقيق كه درونشان را با تراشيدن براى ريختن سرمه خالى ميكردند و ميلى برايشان به اسم ميل سرمه‌دان از نقره يا طلا براى آغشتن به سرمه و جفت شدن به در تعبيه شده بود .\r\n( 30 ) . پارچه‌اى از اطلس و حرير با نقش‌ونگارهاى خواب‌وبيدار كه با جنبيدن تغيير رنگ ميگرفت .\r\n( 31 ) . كارد .\r\n( 32 ) . داروفروشان را عطار ميگفتند و دكان عطارى از كثرت چيزهاى مصرفى و دواجات و تنوع اقسام اشياء ضرب المثل شده بود كه « چيزى ميخواد كه تو دكون هيچ عطارى پيدا نميشه » .\r\n","page_name":" 384 ","page_number":384},
  {"content":"\r\n\r\nچيكار ميخواد بكنه . اول از اطاق دختر يه سولاخى كه معلوم نباشه به اطاق بغلى واكرد وختى كه دختر تو اطاقش رف از پشت سولاخ نشس به تموشا كردن و ديد سنگ صبور و جلوش گذوش بنا كرد با اون به درددل كردن ، از اول تا آخر . از خونه خودشون بودن و رفتار و گفتارش با دوسّ و آشناها و پند و نصيحت آى ننه و بيرون اومدن دس از حوض و تا آخر كه دختر كولى چه جورى قاپشو دزّيد « 33 » همه‌رو ازش درآورد ، تا آخر كه همه كارارو به حساب خودش گذوش شازاده‌رو صاحاب شد و اونو جا خودش براش گفت ، و حالا گريه نكن كى بكن و كارتو بلن كرد با تيزش به سنگ كوبيد و گف حالا يا من بتّركم يا تو بتّرك كه سنگ از وسط چار پاره شد و در اين وقت بود كه شازاده هرچه بايد بفهمد فهميده بود وارد اطاق شد و دخترو بوسيد و گف شكر خدا كه سنگ تركيد و حق به حق‌دارش رسيد و دس دختر كولىرو گرف انداخ بيرون و اونو عقد خوند زن خودش كرد . صد سال‌ام تونسسن با خوبى و خوشى با هم زندگى بكنن . بالا رفتيم ماس بود پايين اومديم ماس بود قصه‌ى ما راس بود .\r\n\r\nقصه‌ى ماه‌پيشونى\r\nيكى بود ، يكّى نبود . غير از خدا هيچكس نبود . يه دخترى بود ننه‌ش مرد ، باباش زن گرف آورد خونه . يه زنى كه يه دختر همسن‌وسال اون از شوور جلوترش داشته بود و با خودش آورده بود . از اون زن‌باباهاى بد ، كه از همون فردايى كه اومد با اون سر ناسازگارى گذوشت و هرچى ميتونس اذيتش ميكرد .\r\nكار ازش ميكشيد . گشنگيش ميداد . كتكش ميزد . سركوف سرزنشش ميكرد . واسه بسوز دادنش « 34 » از خوبى خوشگلى آى دخترش ميگف و از اون\r\n\r\n\r\n","description":"","footnote":"\r\n( 33 ) . جلب نظر كردن و رو به خود نمودن جهت فريب . نظر به قاپ تقلبى قماربازها كه با بدست آوردنش ميتوانستند برنده بشوند .\r\n( 34 ) . چزاندن ، دل كسى را سوزاندن ، عذاب روحى دادن .\r\n","page_name":" 385 ","page_number":385},
  {"content":"\r\n\r\nتعريف زشتىآشو ميكرد . هرچى دخترش ميكرد خوب بود هرچى اون ميكرد بد بود و تو سرش ميزد . « 35 » سر غذاها رو واسه دخترش ميذاشت و واسه اون ته‌مونده‌هاشو ميكشيد . چپ ميرف راس مييومد « 36 » عيب ازش ميگرف . سر هرچى پيش باباش بدش ميگفت و زير مشت و لقتتش « 37 » مينداخ . تا هرچى كمتر ببيندش هى كار بهش ميگفت و فرمونش ميداد و آخرشم كه ديد نميتونه ببينه جلو چشش باشه واسه‌ش يه گونى پنبه و يه دوك نخ‌تابى خريد روزى يه بخچه‌شو ببره بيابون بيريسه غوروب بيياره و دخترام كه اونو ميديد و زن‌باباى دختر همسايشونو كه چقد زن‌باباهه باهاش مهربونه . بهتر از هر ننه بهش ميرسه بهش دل ميسوزونه ، خودشم نميتونس ببيندش و از خدا خواسسه « 38 » بود صئب « 39 » زود پا ميشد تن‌تن كاراشو ميكرد ، جاروشو ميزد ، ظرفاشو ميشس بخچه‌ى پنبه و دوك نخ‌تابىرو سر ميگرف ميرف بيابونو پنبه‌هارو نخ ميكرد غوروب برميگش . تا يه روز همچى كه بخچه‌ى پنبه‌شو گذوش زمين باد تندى اومد و اونو قل داد و برد انداخ تو چا . « 40 »\r\nزانو زد تو چارو نيگا كرد ديد انقده گوده كه همه‌چى تو اون ميبينه غير بخچه‌رو كه كنارش نشس زار زدن كه حالا جواب زن‌باباشو چى بده ! و با عقب\r\n\r\n\r\n","description":"","footnote":"\r\n( 35 ) . سركوفت و سرزنش ، بد شمردن و بد نماياندن .\r\n( 36 ) . پياپى ، بدون وقفه ، به هر بهانه .\r\n( 37 ) . مقصود لگدش مىباشد .\r\n( 38 ) . امر دشوارى كه فرد به آن مبتلا ، يا مجبور شده خود طالب آن بوده ، در آن حد كه از خدا طلب رسيدن به آن بكند . لفظى كه به رضايت از پيشامد به كار گرفته ميشد . نهايت اشتياق به وقوع واقعه ، مثلا به زنى كه طلاق گرفته باشد به دلسوزى يا شماتت بگويند طلاق گرفته‌اى ؟ ! و او كه خود داوطلب و روزشمار آن بوده جواب بدهد از خدا خواسته‌ام بود .\r\n( 39 ) . صبح .\r\n( 40 ) . چاه .\r\n","page_name":" 386 ","page_number":386},
  {"content":"\r\n\r\nبونه « 41 » گشتن آى هميشه‌ى اون كه چيزى ازش گير بيياره واسه‌ش آلار « 42 » بسازه زير كتك باباش بندازه ، جواب باباشو چى بده ؟ !\r\nديد گريه فايده نداره گف ميشينم شايد كسى ، قافله‌اى رد شه طناف « 43 » داشته باشه ، بگم كمرم ببنده برم پايين درش بيارم . و نشس تا صئبش ظهر شد ، آفتاب اومد وسط و از اونم گذش سايه‌ش دراز شد كسى پيداش نشد و دختر ناچار شد هرجورى هس بره درش بيياره .\r\nدو مرتبه توى چاهو نيگا كرد كه باز تهشو نتونس بيبينه و از تاريكيش لرزه به تنش اومد اما با خودش گف بالاخره يكى تو اين چا رفت‌واومد كرده كه تونسسه اونو بكنه ، چرا من نتونم برم و چش دوخ جا پاهاى مقنىآرو كه تو ديواره‌ى چاه درآورده بودن پيدا كرد و يواش‌يواش ، يه پا اينطرف يه پا اونطرف رف پائين و چن جاپايى كه رف صداى زبر كلفتى از ته چا به گوشش رسيد كه آهاى ! ! بوى آدميزاد ميياد ! بوى پريزاد ميياد ! منم ديب آدمخور ، كيه داره ميياد پايين تا يه لقمه‌ى چپش كنم و پشت صدا از زير پاش ديد يه دس اومد بالا كمرشو گرف بردش ته چا و گف بيشين بينم واس چى اينجا اومدى ؟\r\nدختره كه از زور ترس نفس تو سينه‌ش حبس شده بود گف بخچه‌ى پنبه‌م افتاده ميخواسسم بييام پنبه‌مو ببرم .\r\nديبه گف سرمو بجور تا پنبه‌تو بدم و دختر سر ديبو رو زانوش گذوش بنا كرد جسسن كه ديبه پرسيد سر من بهتره يا سر ننه‌ت ؟\r\nدختر كه ننه نداش تا خوب و بد سر اونو با سر ننه‌ى خودش معلوم بكنه ، گف سر شما كجا ، سر ننه‌ى من ! سر ننه‌ى من مث هونگ « 44 » سنگى دمرو ميمونه سر شما مث بغچه پنبه‌ى من نرم و نماله .\r\n\r\n\r\n","description":"","footnote":"\r\n( 41 ) . بهونه ، بهانه .\r\n( 42 ) . دستاويز . دستك دنبك . مسئله‌سازى .\r\n( 43 ) . طناب .\r\n( 44 ) . هاون .\r\n","page_name":" 387 ","page_number":387},
  {"content":"\r\n\r\nديبه خوشش اومد گف باريك اللا . حالا بگو ببينم موآى من قشنگ‌تره يا موآى ننه‌ت . دختر گف موآى شما كجا موآى ننه‌ى من . موآى ننه‌ى من مث نمد ميمونه ، موآى شما مث گلابتون « 45 » . پرسيد شيپيشاى سر من خوشگل‌ترن ، يا شيپيشاى سر ننه‌ت ؟ دختر گف شيپيشاى سر شما كجا ، شيپيشاى سر ننه‌ى من .\r\nشيپيشاى سر ننه‌ى من ريز و سيا و لاغرن ، شيپيشاى سر شما درشت و چاق و سفيد ، مث منيژه‌خانوم .\r\nديبه گف باريك اللا ناخونامو بيگير . گف به چشم و وختى اومد بيگيره ديبه پرسيد ناخوناى من خوب‌ترن يا ناخوناى ننه‌ت ؟ دختر گف ناخوناى شما كجا ناخوناى ننه‌ى من . ناخوناى ننه‌ى من سرشون پيدا نيس ، بيرونيمدن ، ناخوناى شما مث شن‌كش ميمونه . و ديبه يكىيكى جاهاى تنو بدنشو از چش و گوش و دهن و دماغ و دس و پا پرسيد كه با مال ننه‌ش كدوم قشنگ‌ترن و دختر همه‌رو مال ديبو خوب‌تر و قشنگ‌تر گف كه ديبه خيلى خوشش اومد و باريك اللا آفرينش گفت و پرسيد حالا كه دختر خوبى بودى تعريفمو كردى بگو چى ميخواى بهت بدم و دختر كه ديرش شده بود گف سلومتى شمارو ميخوام تا پنبه‌مو زودتر بدين برم ، زن‌بابام دعوام ميكنه . تازه نميدونم پنبه‌ى نريسيده‌رو چى جواب بدم !\r\nديبه رف بخچه‌شو آورد گذوش جلوشو گف حالا كه دختر خوبى بودى تعريفمو كردى واست‌ام ميريسم نتونه دعوات بكنه و يه فوت به بخچه‌هه كرد پنبه‌ها همه نخ شده و گف تا يه چيزىام واسه زحمتات كه سرمو جسسى ، ناخونامو گرفتى بهت بدم برو ته انبارى « 46 » چا . اونجا دو تا چشمه‌س ، يكى دس\r\n\r\n\r\n","description":"","footnote":"\r\n( 45 ) . رشته‌هاى تابيده از نقره و طلا كه با آن گل و بوته به روى پارچه ميگفتند . به اسم گلابتون‌دوزى .\r\n( 46 ) . خزانه‌ى چاه . محوطه‌اى كه در بن مادر چاههاى قنوات و چاههاى مستراح ايجاد ميكردند .\r\n","page_name":" 388 ","page_number":388},
  {"content":"\r\n\r\nراس ، يكى دسّ چپ . از اون چشمه دسّ راسسيه يه مش آب بزن بصورتت ، اما مبادا از چشمه‌ى دسّ چپ بزنى !\r\nدختر همونطورى كه ديب گفته بود رف ته انبارى چا و از چشمه‌ى دس راسسى يه مش آب زد به صورتشو و دس ديبو كه بهش محبت كرده پنبه‌شو داده و اونو واسه‌ش ريسيده بود ماچ كرد و همچى كه بالارو نيگا كرد حالا چه‌جورى خودشو به سر چا برسونه ؟ ! ديب همونجورى كه كمرشو گرفته بود آورده بودش پايين ، كمرشو گرفت و به يه چش هم زدن گذوشتش لب چا و گف خدا پشت و پنات .\r\nدختر از يكطرف خوشحال شده بود كه پنبه‌هاش بدسسش اومده بود و بالاتر از اون كه واسش ريسيده شده بود و از اينطرف كه حالا با اين تاريكى كه چش چشو نميبينه چه‌جورى بره خونه جواب دير اومدنشو بده كه زن‌باباش واسه‌ش حرف در نياره و هرجورى بود بخچه‌شو زد زير بغل ، افتاد به را . اما همين‌كه يه خورده رف ديد جلو پاش روشن ميشه مثّ اين‌كه ماه ميتابه و هرچىام تن‌تر ميره نوره جلوترش ميره و دوون دوون خودشو رسوند به خونه و همونجورى كه تو راه فكر كرده بود از پشت در اطاق شنف زن‌باباش داره پيش باباش بدشو ميگه ، پرش « 47 » ميكنه . ناچارى رف تو اطاق و باباش كه بدجورى آتيشى « 48 » شده بود ، همچى گه هردود كشيد بره طرفش چش زنش خورد به صورت دختر و تا نور پيشونيشو ديد از حسودى جيغى كشيد و غش كرد رو زمين كه باباش اونو گذوشت رف پيش زن‌باباش و از جيغش همسايه‌ها جمع شدن تو اطاق و گفتن از ديدن ماه پيشونى اونجورى شده و از همون وخت‌ام كه اسم دختر شد ماه‌پيشونى .\r\nبمال و وامال ، گلاب به صورتش زدن . كاگل « 49 » زير دماغش گرفتن تا\r\n\r\n\r\n","description":"","footnote":"\r\n( 47 ) . كسى را عقده به دل كردن ، بدبين ساختن ، آشوفتن ، عصبانى و آتشى كردن .\r\n( 48 ) . عصبانى خطرناك . برافروخته . -\r\n( 49 ) . كاه‌گل ، آب‌زدهء كاهگل كهنه را راحت‌كننده‌ى قلب رنجور و غشى و مصروع و مثل آن ميدانستند .\r\n","page_name":" 389 ","page_number":389},
  {"content":"\r\n\r\nحالش آوردن ، اما همه‌ش تو اين « 50 » بود كه دختر شوورش از چى ماه‌پيشونى شده دختر خودشم همونجور بكنه و از همون وخ شورو كرد روآتى با دختر خوب رفتار كردن و ماچاى دوروغى و همراش زير پاكشى و همچى كه فهميد ، فرداش بخچه پنبه‌رو داد به دختر خودش ببره و يادش داد چيكار بكنه .\r\nدختره همونجور كه ننه‌ش يادش داده بود رف تو بيابون و بخچه‌شو انداخ تو چا و دسّ ديبه اومد كشيدش پائين تا اونجا كه بهش گف بيشينه سرشو بجوره و حرفايى كه از دختر پرسيده بود از اون پرسيدن ؟ اما دختره از بىادبيش يا خدا تو دهنش گذوشته بود بنا كرد همه‌رو پشت‌ورو جواب دادن ! مثلا بگو ببينم سر من بهتره يا سر ننه‌ت ؟ واه‌واه سر تو چيه مث هونگ سنگى وارونه‌س ، سر ننه‌م مث بخچه‌ى پنبه‌ى من ميمونه .\r\nموآى من قشنگ‌تره يا موآى ننه‌ت ؟ واه‌واه موآى تو چيه مث تخته نمد .\r\nموهاى ننه‌م مث گلابتونه ، و همه‌رو همينجورى و تموم كه شد ديبه بهش گف خوشم اومد . خسسه شدى . پاشو عوضش برو ته انبارى دو تا چشمه‌س ، يكى دس راس . يكى دسّ چپ . از اون دسّ چپى يه مش آب بزن به صورتت نبادا از چشمه دس راس بزنى و دختره رف آبو زد به صورتشو ديبه بخچه‌شو نريسيده داد دسسشو گذوشتش لب چا و همين كه دختره راه افتاد ديد يه چيزى از پيشونيش به اينطرف اونطرف صورتش ميخوره و خونه كه رسيد ننه‌ش ديد صورتش مث تى ديگ سيا شده يه دمب خرام از پيشونيش دراومده كه از غصه اومد دق بكنه و دخترش‌ام كه اسمش شد دم‌پيشونى .\r\nاز اون‌ور اسم ماه‌پيشونى از اين خونه به اون خونه . از اين كوچه به اون\r\n\r\n\r\n","description":"","footnote":"\r\n( 50 ) . مخفف توى اين فكر . در فكرى فرو رفتن .\r\n","page_name":" 390 ","page_number":390},
  {"content":"\r\n\r\nكوچه . همينطور از اين محل به اون محل تا به گوش پسر پادشا رسيد و يه روز سوار اسب شد بره ماه‌پيشونى رو ببينه .\r\nهمون روزى كه اون اومده بود ، دخترام بىخبر از همه‌جا رفته بود رو پشت‌بوم رخ پهن بكنه كه پسر پادشا چشش به اون افتاد و يه دل نه ، صد دل عاشقش شد و برگش تو قصر و خواهر مادرشو فرساد برن اونو بييارن و همچى كه اومدن و در خونه‌رو زدن و زن‌باباهه شنف برا ماه‌پيشونى اومدن دوييد تو خونه ماه‌پيشونى رو كرد تو صندخونه « 51 » درشو قلف كرد دختر خودشو سفيداب ماليد ، ابروواشو كشيد . دمب خرو كرد زير موآش ، چارقد كشيد روش و عوض اون آوردش تو اطاق .\r\nهرچى گفتن اين اون دخترى كه شازاده گفته نيس . گف الا و بللا همونه دختر ديگه نداريم . ناچار و از اونجا كه شازاده گفته بود نبادا دس خالى بييان ، ورش داشتن بردن . اما همچى كه چش شازاده به اون خورد و فهميد حقه بهش زدن همچى خلقش تنگ شد كه شمشير گذوش زير گلو دختر كه راسشو بگه و اونم كه ديگه چاره نداش افتاد به عيض و لوه و بنا كرد از اول تا آخر و تعريف كردن ، تا اونجا كه گف ماه‌پيشونىرو ننه‌ش حبس كرده تو صندخونه و شازاده كه شنف اين دفه با عزت هرچى تموم‌تر و ساز و دهل و ناقاره عقب ماه‌پيشونى فرسساد ، آورد عقدش كرد ، هف شبانه‌روز واسه‌ش عروسى گرفت و دم پيشونىرم گف بمونه واسه‌ش آفتابه آب بكنه . قصه‌ى ما بسر رسيد قلاغه به خونه‌ش نرسيد .\r\n* * قصه‌هائى هريك همراه تعاليم و تفاهيم مختلف كه گويندگانشان در مطابقت با سن‌وسال و درك شنونده ، يا شنوندگانشان با خوشروئى و آب‌وتاب\r\n\r\n\r\n","description":"","footnote":"\r\n( 51 ) . صندوقخانه .\r\n","page_name":" 391 ","page_number":391},
  {"content":"\r\n\r\nو حوصله‌ى تمام تعريف ميكردند و شنوندگانشان كه سراپا گوش شده ، چنان به طرفشان خم شده دل و حواس ميدادند كه گفتى ميخواهند براى بيرون كشيدن جملاتشان به دهانشان بروند ، در نمونه‌ى دوسه قصه‌ى زير كه مادرها و مادربزرگ‌ها براى بچه‌ها ميگفتند :\r\n\r\nقصه‌ى خاله سوسكه\r\nيكى بود يكّى نبود . يه خاله سوسكه بود . يه روز باباش صداش كرد گفت : تو ديگه گنده شدى ، از آب و گل دراومدى ، ديگه نبايد نون منو بخورى بيرونش كرد بره شوور بكنه .\r\nخاله سوسكه يه پيرن « 52 » از پوسّ پياز قرمز تنش كرد و از همون يه جف كفش دوخ « 53 » پاش كرد و يه چادر از بلگ « 54 » شنبليله سرش كرد ، را افتاد بره شوور بكنه .\r\nرسيد تو بازار به يه دكون نجارى و نجاره گف : خاله‌سوسكه كجا ميرى ؟\r\nخاله‌سوسكه گف : خاله‌سوسكه و درد پدرم ، من كه از گل بهترم ، حرفتو بفم « 55 » بزن !\r\nنجاره گف : خاله‌قزى ، چادر يزى « 56 » ، پيرن گلى ، كفش قرمزى ، كجا ميرى ؟\r\nگف : ميرم در همدون . شو « 57 » كنم بر رمضون . نون گندوم بخورم ، قليون بولور « 58 » بكشم ، منت بابا نكشم .\r\nگف : زن من ميشى ؟\r\nگف : اگه زنت بشم ، دعوامون كه شد با چى مىزنيم ؟\r\nنجاره گف : با تيشه‌ى نجاريم .\r\n\r\n\r\n","description":"","footnote":"\r\n( 52 ) . پيراهن .\r\n( 53 ) . دوخت .\r\n( 54 ) . برگ .\r\n( 55 ) . بفهم .\r\n( 56 ) . يزدى .\r\n( 57 ) . شوهر .\r\n( 58 ) . بلور .\r\n","page_name":" 392 ","page_number":392},
  {"content":"\r\n\r\nخاله‌سوسكه گف : اوه و اوه و اوه . واه و واه و واه ، نه كه نميشم . كه اگه بشم كشته ميشم ، و راشو « 59 » كشيد رف .\r\nرسيد به دكون قصابى و قصابه گف : خاله‌سوسكه كجا ميرى ؟ خاله‌سوسكه گف : خاله‌سوسكه و درد پدرم . من كه از گل بهترم . حرف دهنتو بفم بزن .\r\nقصابه گف : خاله قزى ، چادر يزى ، پيرن گلى ، كفش قرمزى كجا ميرى ؟\r\nگف : ميرم در همدون . شو كنم بر رمضون . نون گندوم بخورم ، قليون بولور بكشم . منت بابا نكشم .\r\nگف : زن من ميشى ؟\r\nگف : اگه زنت بشم ، دعوامون كه شد با چى مىزنيم ؟\r\nگف : با ساطور قصابيم .\r\nخاله‌سوسكه گف : اوه و اوه و اوه ، واه و واه و واه ، نه كه نميشم ، كه اگه بشم كشته ميشم . و رف تا رسيد به دكون بزاز و بزازه گف : خاله‌سوسكه كجا ميرى ؟\r\nگف : خاله‌سوسكه و درد پدرم . من كه از گل بهترم ، حرف دهنتو بفم بزن .\r\nگف : خاله قزى . چادر يزى ، پيرن گلى ، كفش قرمزى كجا ميرى ؟\r\nگف : ميروم در همدون . شو كنم بر رمضون . نون گندوم بخورم ، قليون بولور بكشم ، منت بابا نكشم .\r\nگف : زن من ميشى ؟\r\nگف : اگه زنت بشم . دعوامون كه شد با چى مىزنيم ؟\r\nگف : با نيم ذر « 60 » بزازيم .\r\nگف : اوه و اوه و اوه ، واه و واه و واه ، نه كه نميشم ، كه اگه بشم كشته\r\n\r\n\r\n","description":"","footnote":"\r\n( 59 ) . راهشو . راهش را .\r\n( 60 ) . نيم ذرع .\r\n","page_name":" 393 ","page_number":393},
  {"content":"\r\n\r\nميشم ، و راشو كشيد رف ، تا رسيد به آقا موشه .\r\nموشه گف : خاله‌قزى . چادر يزى ، پيرن گلى ، كفش قرمزى كجا ميرى ؟\r\nگف : باركللا پسر . آفرين پسر . با اين حرف زدن . ميروم در همدون . شو كنم بر رمضون . نون گندوم بخورم ، قليون بولور بكشم . منت بابا نكشم .\r\nگف : حالا كه پسنديديم ، زن من ميشى .\r\nگف : اگه زنت شدم ، خواستى بزنيم ، با چى ميزنى .\r\nگف : با اين دمب نرم و نازكم .\r\nگف : بله كه ميشم . چرا نميشم ، خوبم ميشم .\r\nو زن و شوور شدن و به خوبى و خوشى با هم زندگى كردن تا يه روز كه خاله سوسكه رفته بود لب رودخونه رختاى آقا موشه‌رو بشوره افتاد تو رودخونه و آقا موشه كه ديد برگشتن خاله‌سوسكه طول كشيد دلش شور افتاد دوييد طرف رودخونه ، ديد داره رو آبا دسّ و پا ميزنه و با چارتا جس « 61 » خودشو رسوند به دكون سبزى فروشى و يه هويج ورداش دندون‌دندونى كرد ، نوردوون درس كرد گذوش تو رودخونه كشيدش بيرون و كولش گرف رسوندش خونه ، اما هوا سرد بود سرما خورد ، سينه‌پئلو « 62 » كرد يه كلّه افتاد ، تو رختخواب . « 63 »\r\nآقا موشه رخت كلف تنش كرد . واسه‌ش آش پخ « 64 » . كاراشو كرد . كرسى واسه‌ش گذوش . حكيم دواش كرد تا عرق كرد حالش جا اومد ، اما انقده لاغر و بىجون شده بود كه آقا موشه دلش سوخ گف واسه‌ش حليم بپزه جون بيگيره و حليمو پخت و اومد بكشه پاش سر خورد و افتاد تو ديگ .\r\n\r\n\r\n","description":"","footnote":"\r\n( 61 ) . جستن ، جهيدن .\r\n( 62 ) . پهلو .\r\n( 63 ) . در معنى بيهوش و بىگوش ، بدترين حال .\r\n( 64 ) . پخت .\r\n","page_name":" 394 ","page_number":394},
  {"content":"\r\n\r\nخاله‌سوسكه رف حليمو هم بزنه ديد آقا موشه اومد تو ملاقه كه زد تو سرشو نشس كنارش به شيون زدن و زبون گرفتن .\r\n عزيز مهربونم آقا موشه * زدى آتيش بجونم آقا موشه\r\nچرا رفتى منو تنها گذوشتى * خودت‌تو ديگ منو اينجا گذوشتى\r\nفداى آش و شوروا پختنت من * فداى رختخواب گرم كردنت من\r\nچه شبها كه سرت پيش سرم بود * وجودت قوت بال و پرم بود\r\nز بعد تو ذليل و خوار و زارم * كو يه موش ديگه تا جات بذارم \r\nو انقده شيون زد و بسرش كوبيد تا پئلوى آقا موشه چشاش افتاد به طاق . « 65 »\r\n\r\nقصه‌ى دوييدم و دوييدم براى بچه‌ها\r\nدوييدم و دوييدم . سر كويى رسيدم . دوتتا خاتونى ديدم . يكيش به من نون داد - يكيش به من آب داد . نونو خود . . م خوردم - آبو دادم به ز . . مين . زمين به من علف داد - علفو دادم به ب . . زى - بزى به من پشكل داد . پشكلو دادم به نونوا - نونوا به من آتيش داد . آتيشو دادم به زرگر - زرگر به من طلا داد . طلا رو دادم به خياط - خياط به من قبا داد . قبارو دادم به بابا - بابا به من خرما داد . خرما را دادم به ملا - ملا به من قراون داد - قراون به من ايمون داد - قراون به من ايمون داد .\r\n\r\nقصه‌ى - آى قصه\r\nآى قصه قصه قصه - نون و پنير و پسسه - على خانىبك نشسسه - پير و جوونو بسسه - مردوم ز دسسش خسسه . اين درو واكن سليمون - اون درو واكن سليمون - قالىرو بكش تو ايوون . رنگ قاليش كبوده - اسم داييش محموده .\r\n\r\n\r\n","description":"","footnote":"\r\n( 65 ) . آخرين حالت محتضر هنگام جان دادن .\r\n","page_name":" 395 ","page_number":395},
  {"content":"\r\n\r\nراسسه‌رو واسه‌ش كباب كن - انگورو واسه‌ش شراب كن . مجلسو واسه‌ش خراب كن - دارارو واسه‌ش طناب كن . محمود بالا بالا - آش ميخورى بسم اللا . « 66 »\r\n\r\nبعد از اذان\r\nاز اين هنگام ، يعنى بعد از اذان سحر بود كه بزرگترها روى بچه‌ها را پوشانيده از بام به زير آمده ، اگر غسل لازمشان بود مردها به حمام رفته و زنها در كنار اطاق ، يا پاشير آب‌انبار آب به تنشان ريخته ، با غسل ترتيبى خود را پاكيزه ساخته ، اداى فريضه‌ى نماز ميكردند و پس از آن با آتش كردن سماور مشغول تهيهء صبحانه ميگشتند . كار آتش كردن سماور و چيدن اسباب سماور از پهن كردن سوزنى « 67 » و گذاشتن سينى و جام زير سماورى و سينى استكان نعلبكى ، با استكان نعلبكىهاى شسته‌ى برق انداخته به روى آن و قورى روقورى كشيده كه روى سماور بگذارند از كارهاى متداولشان بود ، تا صبحانه ، چه بوده و چه عادتشان باشد . اما كار تهيه صبحانه ، از مقدمه كه سماور آتش كردن باشد تا مؤخره در روزهائى كه حمام واجبشان شده بود ، رنگ و روى ديگر ميگرفت به آنگونه كه\r\n\r\n\r\n","description":"","footnote":"\r\n( 66 ) . اين قصه در تاجگذارى محمد عليشاه بمناسبت عشرت‌طلبىهايش به صورت زير ساخته مىشود و با قهاريت‌ها و برخوردهاى خونينش با مشروطه‌طلبان به صورت فوق تغيير مييابد :\r\nآى قصه قصه قصه - نون و پنير و پسسه - ممدلى شا نشسسه . اين درو واكن سليمون - اون درو واكن سليمون - قالى رو بكش تو ايوون . گلاى قالى كبوده - اسم دائيش محموده . راسسه رو بيگير كباب كن - انگورو بيگير شراب كن - بخور و دلارو آب كن . و در قصه‌ى فوق علاوه بر اشاره به رفتارش با مردم ، جمله‌ى آش ميخورى آخر آن‌كه خط و نشان كشيدن ، نظير ( يك آشى واسه‌ت بپزم كه چار انگش روغن روش باشه ) مىباشد .\r\n( 67 ) . بغچه‌اى از مخمل ، يا شال كه بر آن سوزن‌زنىها و مليله‌دوزىهاى زيبا ميكردند .\r\nهمچنين براى گستردن زير پا در سر بينه حمام .\r\n","page_name":" 396 ","page_number":396},
  {"content":"\r\n\r\nاز همان شروع به كار زن كه با شوق و حرارت مشغول آتش روشن كردن و آتش گردان « 68 » چرخاندن ميگرديد ديگر زنان خانه متوجه ميشدند كه بايد از او طلب ( سلطان نقى ) « 69 » بكنند و مرد او را هم كه همسايگان دكان يا رفقاى محلى حالى ميشدند . چه وضع صبحانه در اين روزها تفاوت مينمود و زن براى مرد ، از هرچه كه بود ميتوانست تهيه بكند و يا مرد را به سراغ خريدن آن ، از كله‌پاچه و عدسى ميفرستاد و سنگ تمام ميگذاشت و براى دهان‌گيره‌ى قبل از ظهرش هم كه چيزى از غذاى شب كه براى ناهار خود گذاشته بود در دستمال بسته موقع رفتن به دستش ميداد . از جمله نان و گوشت‌كوبيده كه براى اظهار نظر رفقاى مرد مشخصه‌ى آن بود « 70 » در داستان زير كه از آن ساخته شده بود .\r\n\r\nماجراى نان و گوشت كوبيده !\r\nنجارى همه روزه همسايهء دكانش را مشاهده مىكند از خانه دستمال بسته‌ى نان و گوشت‌كوبيده ميآورد و به خيال عزيز بودنش پيش زن كه برايش دهان‌گيره تكه‌گيرى مىكند حسرت مىخورد ، تا روزى سبب عزيز بودنش را جويا مىشود و همسايه ميگويد اين از وقتى است كه زن دوم گرفته‌ام .\r\nنجار بتصور اين‌كه زنهايش به چشم همچشمى و خودشيرينى برايش چاشت‌بندى درست ميكنند او هم زن دوم ميبرد كه زنها فهميده شب به خانه هريكشان كه ميرود بيرونش ميكنند و ناچار شام شبش ديزى بازارى « 71 » مىشود و\r\n\r\n\r\n","description":"","footnote":"\r\n( 68 ) . وسيله‌اى براى تهيهء آتش ذغال . زنبيل‌مانند كوچكى به اندازهء پياله ، بافته شده از مفتول ، همراه دسته‌اى از سيم و حلقه‌اى بر سر آن جهت چرخاندن . كه در آن ذغال ريخته كهنه‌ى نفتى يا يكى دو گل آتش برويش گذاشته و چرخانده ذغال‌ها را ميگيراندند .\r\n( 69 ) . صحيح آن سلطان حقى مىباشد . اسم وليمه‌اى كه زنها از هم بخاطر كسب همبسترى از شوهر ميخواستند . بجا مانده از حقى كه در اين مورد پادشاهى از رعايا طلب ميكرده .\r\n( 70 ) . نشانهء پذيرائى شدن ، توسط زن بخاطر انجام دادن همبسترى .\r\n( 71 ) . ديزىهاى يكنفره به اسم ديزى صننارى .\r\n","page_name":" 397 ","page_number":397},
  {"content":"\r\n\r\nلابد كه چون از ناراحتى بيشتر از آبگوشت و تريدش را نميتواند بخورد گوشتش لاى نان رفته براى روزش ميماند و جايش هم در مسجد مىشود « 72 » كه همسايه‌اش را هم در آنجا مينگرد كه ميگويد جاى همه شبه‌اش مىباشد ! نجار از اين‌كه با چنين تجربه او را از چه پريشان كرده به اين روز انداخته از وى به گله و شكايت برميآيد و همسايه ميگويد اول بخاطر آنكه در اينجا تنها بودم مونس و همزبان ميخواستم و ديگر اينكه بفهمانم هر چاشت‌بندىاى از خوشبختى و كام نميباشد .\r\n\r\nتوپى\r\nتوپى نيز خوراك ديگرى از اقوام سيرآبى ( شكنبه ) بود كه خود سيراب‌فروشها آن را به اين صورت تهيه ميكردند كه سيرآبى را پخته ، سپس آن را در تكه‌هاى بزرگ بريده برنج و لوبياقرمز و پياز خام خرد كرده و نمك و فلفل و زردچوبه در آن ريخته ، بهم پيچيده درش را با سوزن و نخ دوخته از ظهر بار كرده براى عصر حاضر ميساختند ، كه اين نيز شام بصرفه‌ترى بود كه مستمندان از آن استفاده ميكردند و اين همان توپىاى بود كه چون شاه خياطها را حضور ميطلبد سيرآبى فروشها ( و به روايتى پالاندوزها ) هم به راه ميافتند كه ( ما هم اهل بخيه ميباشيم ! ) از خواص سيرآبى بود كه پختهء آن بدون گرفتن عاج آن زخم معده را علاج مينمود و بعد از اسهال به مبتلايان ميدادند تا تقويت معده آنها نمايد و جهت قوت امعاء و احشاء بىبديل بود و آب آن شكم‌هاى بسته و ثقل را فرو ميگشود .\r\n\r\n\r\n","description":"","footnote":"\r\n( 72 ) . مأمن بىخانمانها و فقرا و غربا .\r\n","page_name":" 398 ","page_number":398},
  {"content":"\r\n\r\n\r\nروابط عمومى تهرانيها\r\nروابطشان با هم بسيار حسنه ، بجز در موارد اختلافات دسته‌بندىها و چشم هم‌چشمىها و رقابت‌هاى خودنمائىها ، در تعزيه‌دارىها و زير علم كتل ، مشعل رفتن‌ها و كشتىگيرىها كه آن نيز با اندك گذشت زمان و واسطه شدن و ميانه گرفتن بزرگتر و ريش‌سفيدى بر طرف گرديده صفا و يگانگى و مودت و محبت جانشين آن ميگرديد . دوستىهايشان بىريا . مهمانىهايشان بىحيله و منظور .\r\nگفتگوهايشان صادقانه . معاشرت‌هايشان صميمانه . همه از حال هم بااطلاع .\r\nدست بدهن‌ها دستگير فقرا . گردن‌كلفت‌ها و لوطىها و داش‌مشدىها حامى ضعفا . همه آشنا و دوست و يگانه و خوش‌برخورد بطوريكه اقوام طبقه اول بهم برخورد ميكنند .\r\nصبح تمام اهل كوچه با هم سلام و عليك ميكردند چنانچه گوئى از اجتماع يك خانواده ميباشند . ساكنان خانه‌ها آنچنان با هم الفت و صميميت ميورزيدند كه گفتى برادران و خواهران يكدگر ميباشند . چيزى بخانه‌ها و اطاقهايشان نميآمد مگر آنكه مقدارى از آن را تعارف همسايه‌ها نمايند و غذائى نميپختند مگر آنكه كاسه‌اى ، بشقابى ، نعلبكىاى تكه‌گيرى و لقمه همسايه‌گى كه ميگفتند ( تكهء همسايه بوى روغن غاز ميدهد ) نمايند . اگر بملاقات كسى ميرفتند بدون هيچ ريب‌وريا و فقط بخاطر وجود خود او بود كه به وى ارادت و\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nعشق ميورزيدند بىآنكه از آن نظر استفاده‌اى داشته يا درصدد سرقت فكر و روح و جسم او بوده باشند و اگر مهمانىاى ميدادند تنها بخاطر آنكه تجديد عهدى نموده ساعتى را در ملاقات دوست بخوشى بگذرانند ، بدون آنكه هيچگونه سوء منافعى را از آن منظور داشته ، پست و مقام و موقعيت و جاه و جلالى مقصود داشته باشند .\r\nعالم اين محل عالم آن محل را ميشناخت چنان كه گوئى خويشتن را ميشناسد و داش‌مشدى و لوطى و قهوه‌چى و سخنور و لات و آدم حسابى و كاسب و تاجر اين بازارچه داش‌مشدى و لوطى و كاسب و تاجر آن بازارچه را ميشناخت آنسان كه از خويش مطلع مىباشد . از اين‌رو كسى از اين سوى شهر به آن سوى شهر به نيرنگ‌سازى و حقه‌بازى نميتوانست رفته كلاه اين و آن را بربايد و كسى بنامها و عناوين قلابى نميتوانست از اين گوشهء شهر به آن گوشه كشيده باب شيادى و شيطنت و دغل‌بازى و ناپاكى و حيله‌گرى بگشايد . شهرى بود كوچك و خلوت كه جمعيتش از دويست و پنجاه هزار نفر تجاوز نمينمود و تا آن حد خلوت و آسوده كه در وسط روز بطور انگشت‌شمار اياب و ذهاب‌كنندگان خيابانهايش شمرده ميشدند و تا آن اندازه خودمانى و در آزادى كه ( هركجايش بايستى ، كسى نگويد كيستى ) و در مركزىترين نقطه آن مردم كنار جويهايش نشسته ، خوابيده به خوردن و بازى و شوخى و آوازه‌خوانى مشغول ميشدند بدون آنكه سد معبرى كرده ، مانع كسب‌وكار و رفت‌وآمدى گرديده زحمتى ديده مزاحمتى داشته باشند . غريب و بيگانه در آن بندرت يافت ميشد كه موجب ترديد و ترس و وحشتشان گرديده از حرف و سخن و گفتگوى با كسى ناراحتى و شك‌زدگىاى داشته باشند و جاسوس و مفتش و خبرچين و سعايت‌چى و مانند آن‌كه مردم آنها را ولدزنا و تخم حرام و ولد حيض ميدانستند ميانشان يافت نميشد تا حرف و سخن و خواب و آسايش و راحت نداشته باشند و جملهء ( پشت‌سر او . . . زن او ) را جهت عقده‌داران سرلوحه تربيت داشتند كه\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nهرچه را هرچه هم زشت و ناپسند شنيده رد ميشدند و كسى نبود تا آن عرض را به درز مقامات و بالاترىها برساند . خوش‌برخوردى و عزت و تعارف و بفرمائيد و علاقه و جلب و جذب و شور و حال و خنده و تبسم و لهو و لعب و لغو و هزل و سخره و طيبهء باهم از جمله امور متعارفشان بود كه با آن غم دلها را گشوده آشنائىها و دوستى و رفاقت را هرچه بيشتر تثبيت ميكردند و پرس‌وجوى از حال هم و به رفع مشكلات يكدگر برآمدن از جمله امور متعارف كه تفكيك‌پذير نميگرديد ، در عادات بومى و اعتقاد به روايت ( واى به حال مسلمانى كه سه روز از احوال همسايه و برادر دينى خود غافل بوده باشد ) و روايت ديگر آنكه ( پيغمبر اسلام را هرروز جهودى خاك و خاشاك و خاكستر بر سر ميافشاند و چون روزى جسارت او مشاهده نشد حضرت به احوالپرسيش برآمد و چون بيمارى او را بعرضش رسانيدند بعيادتش شتافت ) .\r\nمهمان‌دوستى و مهمان‌پرستى و غريب‌نوازى را به حد مبالغه ميرسانيدند ، چه اولا اين از خوى طبيعى و نهادى آنها بود كه با شيرشان اندرون گشته با خونشان عجين شده بود ، اگرچه تنها مصارف خويش را جلو مهمان ميگذاشتند و ضيافت و عشق پذيرائى بيگانه و خودى از مشتهيات سيرىناپذيرشان كه ايشان را بدان معروف و مشهور گردانيده از ديگر طوايفشان ممتاز ساخته بود ، با قبول حبيب خدا بودن مهمان و اينكه چون بيايد ابواب رحمات و نعم را بر ميزبان گشوده درهاى بلايا را بر وى مسدود مينمايد و عقيدهء آنكه مهمان روزى خودش را پيش پيش ميفرستد و تصديق اين روايت كه : در زمان نبى اكرم چون مردى از زنش به پيش حضرت شكايت ميبرد از اينكه عيال من از مهمان بدش ميآيد و حضرت روزى سر زده به خانه آنها ميرود و زن در اطراف جنابش انواع مأكول و مشروب و گل و گياه را مشاهده مينمايد و چون خارج ميشوند زن مار و عقربهائى را مينگرد كه برايشان آويخته‌اند و چون سبب آن حال را از مقامشان سئوال مىكند حضرت ميفرمايند صورت اول نعمتهائى است كه مهمان با خود ميآورد و حالت دوم درد\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nو رنج‌ها و بيمارىها و بلاهائى كه مهمان از خانه ميزبان با خود خارج ميسازد ، كه در اين بابت از مهمان‌دوستى تهرانىها هرچه گفته شود كم آيد در حدى كه مثلا جلو قهوه‌خانه نشسته حتى پول چاى خود را در جيب نداشتند و چون چشمشان در آنسوى خيابان بآشنائى ميافتاد كه با عده‌اى راه خود ميروند جمله را با سماجت خوانده با اشتياق پذيرائى نموده اگرچه با قهوه‌چى محاسبهء طلب و بدهى و نقد و نسيه نداشته كيسه چپق و اسباب جيب خويش را گرو بگذارد و در چلوىها و خوراكىفروشها به همين حساب هرچند آنها را راهى كرده خود گروگان مانده شاگرد دكان را به خانه و اطراف جهت پول غذاى آنها روانه نمايد و در تعارف صرف خوراكىها و غذاها هرچه بود در حد مبالغه تا آنكه اطرافيان را از آن چشانيده شريك نمايند .\r\nغيرت و لوطىگرى و مردانگى از ديگر صفات حميدهء آنها به حساب ميآمد كه ناپاك‌ترين آنها در امانت و نواميس ديگران تعصب ورزيده حتى خيال خيانت در سر نميپرورانيدند تا آنجا كه مردم زن و بچه و مال و دارائى خويش را در سفرها و وصيت‌ها بدست آنها اگرچه از جمله اراذلشان باشد سپرده آسوده‌ترين خيالات را براى خويش فراهم ميساختند .\r\nاگر معايبى مانند غدّى و كله‌شقى و يك‌دندگى داشتند آنها از علو طبع و بلندى همت و زير بار منت نرويشان بود كه سر به تمكين فلك فرود نميآورند اگرچه از گرسنگى پا بسوى قبله دراز نمايند و در مقابل محامدشان از قبيل خيرخواهى و گشاده‌دستى و رحمين‌دلى و نجابت ذاتى و حيا و فروتنى و تواضع و انسانيت و اهل‌وعيال‌پرستى و ساده‌دلى و بردبارى و قناعت و آزادگى و درويش‌صفتى و بىاعتنائى بمصائب و گذشت و اغماض كه خون پدر و فرزند را با يك من بميرم و تو بميرى و يك بوسه از هم صرفنظر ميكردند و سخاوت طبع و مردانگى و جوانمردى و عدل و نصفت و بىپروائى و شجاعت و تهور در برابر ظلم و ظالم و حق‌شناسى به دل و صافى و صداقت قلب و زبان با دوست و\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nدشمن و دورى از حيله و نيرنگ و تزوير و پندار بد و خوش‌خلقى و خوش‌سيمائى تفويضى و محبت بخلق و مانند آنشان بود كه كفه ترازوى محاسنش را در مقابل ناپسندىهايشان صد چندان مينمود و در هر صورت از عالى و دانى و كاسب و تاجر و لش و لات و نمازخوان و عرق‌خور و قداره‌بند با خصوصيتى پسنديده و فضيلتى انسانى شناخته ميشدند كه توجيه تمايز و وسيله حسن ختام و نام نيكشان ميگرديد اگرچه آن تنها يك خصيصه و يك امتياز بوده باشد . از واقعيت و بىريائى علماى دينيشان همين بس‌كه با مردم ميآميختند و با جماعت حشر و نشر مينمودند و سلام ميكردند و مهمانى و ضيافت ميدادند و بر روى بوريا مينشستند و با نان تهى و آنچه از حلال طريق ميرسيد قناعت ميورزيدند و آنچه بر ديگران ميخواندند خود به عمل ميآوردند و چون دامن از بستر جهان ميكشيدند تهىدستانى بودند كه از مال دنيا مگر عمامه و عبائى داشتند كه بر روى نعششان نهاده ميشد بجز غيربوميان و از اطراف گريختگانى كه ساده‌دلى و خوش‌باورى طهرانيان را شناخته با حيله و ريا تحت لواى عبا و آبروى عمامه مردم را سر و كيسه كرده ماترك اين و آن ربوده ، موقوفات و مبرات آن و اين كشيده جيب و انبان خويش مىانباشتند .\r\nاگر مستمندى يافت ميشد عالم محل بود كه برعايتش ميشتافت و اگر بيوه‌زن و بىسرپرست بود ( داش ) گذر بود كه تكفل و سرپرستيشان را عهده‌دار ميگرديد و اگر دختر دم بخت بىبضاعت و جوان عزب بىسرمايه بود اهل كوچه و بازارچه بودند كه وسائل عروسى و جهاز و سرمايه‌شان را فراهم كرده بانى خير ميشدند .\r\nبيمارى در خانه‌اى يافت نميشد كه همسايگان تا خانه‌ها آنسوتر همه روزه بعيادتش نشتافته بىنوايان ايشان را چيزى در زير بستر و بالين نگذارند و قرض‌مندى ديده نميشد تا پيشتازان خيرى نيافته به اداى ديونش نپردازند و محبوس و گرفتارى نه كه با جمع‌آورى اعانه وسيله استخلاصش را فراهم ننمايند ، مگر دولتيان و غربتيانى كه جز دست‌بگير و جيب‌كنى نداشته ، از گدا\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nتا اعيان و رجال چپاولگر آن مهاجمى بودند كه بر مال و آبروى هيچكس ابقاء ننموده خرجشان با تهرانىها جدا و حسابشان با بوميان سوا ميآمد .\r\n\r\nشرايط عيادت و ملاقات\r\nاين نيز عادات و آدابى بود كه مردم تهران در امور مختلف بدان پابند بوده رعايت ميكردند . اگر بملاقات بيمار ميرفتند حتما چيزى در خور وضع طبيعت و ناخوشى او همراه ميبردند . مثلا اگر بيمار تب حصبه و مطبقه و يرقان و زردى و دردهائى امثال آن داشت كه از گرمى مزاج و حرارت جگر و مانند آن حادث شده بود ، بمناسبت فصل گرمك و هندوانه و خيار و ليموشيرين و ليموترش و آب‌ليمو و امثال آن ميبردند و اگر مريض را ضعف و سستى و ناتوانى و ناراحتىهاى عضلانى و روحى و شبيه آن بود ، سيب و گلابى و به و مركبات ( پرتقال و نارنگى و خانوادهء آن ) فرستاده يا ميبردند و هراينه اطلاعى از چگونگى مريض نداشتند على الحساب يك يا چند شيشه شربت‌آلات از قبيل شربت بهارنارنج و شربت به‌ليمو و شربت ترنج و ريباس و شربت آلبالو همراه ميكردند و اگر قواى عقلانى و توان فكرىاش را از دست داده بود شيرينىجات ، امثال باقلواى گردو و باقلواى پسته و پستهء خام و چهار مغز ( مغز گردو ، مغز پسته ، مغز بادام ، مغز فندق ) و نبات ميبردند تا قاووت كرده بخورانند ، و باز در بىاطلاعى از حال بيمار چند جوجه مرغ يا جوجه خروس ، كه جوجه مرغ را جهت بيماران سردمزاج و جوجه خروس را براى مرضاى گرم‌مزاج ميبردند و ميگفتند در هر صورت هرگونه مريض را اين دو به كار ميآيد ، و هرگز در عيادت بيمار گل و گلدان و امثال آن نميبردند ، چه اولا اين رسم كه از اروپائيان در اين مملكت رواج يافت هنوز باب نشده بود و ديگر چيزى را كه به كار بدن و صحت بيمار نيايد شايستهء بردن نميدانستند . بيمارانى را هم كه چندان بضاعتى نداشته ميخواستند عيادت كنند علاوه بر دست پر رفتن كه حتما چيزى برايش همراه ميبردند هنگام\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nخداحافظى از او هم پولى بنا به اقتضاى حاجت بيمار يا كرم خود زير تشكش سر ميدادند . اگرچه گل بردن و گلدان بردن را در هيچ‌جا چه در عيادت بيمار و چه در حضور در جشن‌هاى عقد و عروسى و مانند آن مقتضى نميدانستند و ميگفتند بجاى گل و گلدانى كه به هيچ درد صاحب‌خانه نخورده در چند روز از بين ميرود چيزى بايد برد كه بدردشان بخورد ، اگرچه يكدست استكان نعلبكى يا كاسه بشقاب يا جاجيم و پتو و مثل آن باشد .\r\nقابل توضيح است كه اگر اين رسم طبقهء پائين و متوسط مردم بود ، لاكن طبقات بالاتر و متمكن مملكت نيز از آن مستثنى نبوده هرگز در چشم‌روشنىها و در ملاقات‌ها و عيادت‌ها اگر چيزى ميبردند ، چيزى مانند گل كه تنها جنبهء خوش‌آيند آنى گيرنده يا صاحب منزل را داشته باشد در نظر نگرفته بلكه بدردخورى و مفيد فايده بودن و در ياد ماندن آن را ملحوظ ميداشتند ، از جمله تك‌پايه « 1 » ، دوشاخه ، سه‌شاخه ، جار « 2 » ، قاليچه ، گلدان نقره ، سرويس چينى\r\n\r\n\r\n","description":"","footnote":"\r\n( 1 ) . لاله‌هائى در يك پايه و يك كاسهء لاله كه يك شمع در آن روشن شود ، كه در رنگهاى مختلف و ساخت و تراشهاى گوناگون در بلورفروشىها در معرض فروش قرار داشت .\r\nلاله‌هائى بقول امروز ( كريستال ) از بهترين ساخت‌ها و تراش‌ها و گل و برگ‌ها و زينت‌دهىها كه به كار قرار دادن ميان سفره ميآمد . دو شاخه و سه شاخه تا پنج و ده و چهل شاخهء آن‌كه هم ديوارى و آويزى و هم زمينى بود به همين صورت كه از دو و سه تا پنج شش تومان كه بلژيك و مانند آن ميآمد ، در قيمت‌هاى هر شاخه از دو و سه تا پنج شش تومان كم‌كارترين و نامرغوبترين آنها امروزه تا شاخه‌اى پنج ، شش تا سى و چهل هزار تومان قيمت پيدا كرده است .\r\n( 2 ) . لالهء چند شاخه ، همچنين چراغهاى بلندپايه مرمرى با انبار نفت بلور و سرپيچ گردسوز و حباب‌هاى رنگين را كه بعد از لاله آمده بود جار ميگفتند . جفتى چهار تومان و به قيمت امروز چنانچه سلامت و از نوع اعلايشان يافت شود تا هفتاد هشتاد هزار تومان خريد و فروش مىشود .\r\n","page_name":" 405 ","page_number":405},
  {"content":"\r\n\r\nمرغى « 3 » و گل سرخى « 4 » ، پشتى « 5 » ، پادرى « 6 » ، ساعت و از اين قبيل ، تا چه در شأن خود يا شأن گيرندهء آن در نظر گرفته باشند . « 7 »\r\n\r\nمهمانى رفتن\r\nهرگز نزديك ظهر و سر ظهر و اول غروب جهت مهمانى بخانهء كسى نميرفتند و ميگفتند باشد كه صاحب‌خانه چيزى در منزل نداشته خجالت بكشد و يا فراهم كردنش برايش غيرمقدور بوده شرمنده بشود ، اگرچه براين عقيده نيز بودند كه ( مهمان هركه ، در خانه هرچه ) ولى با همه احوال چون خود در كار پذيرائى مهمان دقت و مبالغهء بىحد داشتند و مهمان را حبيب خدا خوانده اين روحيه را\r\n\r\n\r\n","description":"","footnote":"\r\n( 3 ) . چينىهاى ظريف نازك گل برجسته از بهترين چينىهاى زمان كه نقوش آن با گل و بلبل و شاخ و برگهاى پركار زينت شده بود .\r\n( 4 ) . ظروف چينى اعلا ، البته نه مانند مرغى ، بلكه در نقش غير برجسته از نوع گل سرخى و مثل آن در سرويس‌هاى چهل تا صد و چهل پارچه كه تقريبا همه خانواده‌هاى متوسط و بالا و خانواده‌هاى كمتر از ايشان را اشباع كرده بود . قيمت از سرويس چهارده و پانزده تومان ، تا چهل و چهار پنج تومان .\r\n( 5 ) . چيزى كه هنوز هم شناخته مىباشد ؛ اسبابى جهت قرار دادن در پشت براى نشستن مانند بالش بزرگ ، با رويهء مخمل و كركر ( نوعى پارچهء ضخيم گلدار كه غالبا پرده‌ها را نيز از آن ميدوختند ) و قاليچه و آستر بتناسب رويه و درونى از پنبه .\r\n( 6 ) . قاليچهء كوچك كه ميان درگاه ، يا جلو پا بيندازند .\r\n( 7 ) . سه كار تعيين كنندهء شخصيّت افراد مىباشد ، اول : قاصد يا واسطه كه جهت توسط ميان دو كس يا كارى اعزام بكنند . دوم : نامه كه به كسى نويسند . سوم : هديه ، يا پيشكشى كه به كسى فرستند . در اين صورت چون كسى را شهامت فرستادن هديهء درخور يا وسيله و توانائى مالى پيشكش لايق نبود ارجح ، راه نفرستادن اختيار مينمود بر اين عقيده و دستور كه ( سفرهء نينداخته بوى مشك ميدهد ) كه البته هم پيش بد و ناشايست فرستادن نفرستادن ارجح است .\r\n","page_name":" 406 ","page_number":406},
  {"content":"\r\n\r\nشامل حال عموم ميدانستند از منفعل ساختن ميزبان احتراز جسته بىوقت و بىموقع يعنى سر ظهر و بعد از غروب به خانه كسى نميرفتند .\r\nدرباره مهمانى و حرمت مهمان و پذيرائى مهمان همين مختصر بس‌كه اگر كسى تنها دو اطاق در اختيار داشت يك اطاق آن را با بهترين و عزيزترين اسباب و اشياء خود جهت مهمان آماده مينمود و خود حتى با چند سر عيال ، مانند زن و پسر و دختر در اطاق ديگر سر مينمود ، اگرچه سال تا سال هم مهمان نداشته يا كسى به او نرسد و نرسيده باشد . همچنين از فرش و زيرانداز و روانداز و اسباب سفره و اسباب اطاق از پرده و زينت‌آلات و اسباب طاقچه « 8 » و لحاف و تشك و مانند آن بهترين و دست‌نخورده‌ترينش اختصاص بمهمان داشت و جز در جهت پذيرائى مهمان به كار گرفته نميشد اگر خود جهت رفع حاجت لازم شود از همسايه قرض كنند ، بهمين‌گونه از خوردنى و نوشيدنى و مانند آن‌كه باز بهترينش جهت مهمان مخصوص ميگرديد ، آن هم باتعارفات پىدرپى و اصرار و ابرام بيحد و اندازه ، تا آن درجه كه مهمان را متأذى ميساختند . شربت را نگذاشته چاى ميآوردند و استكان چاى را نبرده شيرينى و آجيل ميآوردند و آنها را مهمان مشغول نشده بود ميوه و هرچه در خانه داشتند و يا فراهم كرده بودند حاضر ميساختند ، همراه تعارفات يكسره از طرف ميزبان و اطرافيان آن و قسم آيه‌هاى پشت سر هم كه جان من و مرگ فلان و سر فلان از آن دوست نداشتيد از اين بخوريد ، و آن چيز فراخورتان نبود از اين ميل كنيد ، بدتر از اين بر سر\r\n\r\n\r\n","description":"","footnote":"\r\n( 8 ) . از رسوم بود كه طاقچه‌هاى اطاق ، مخصوصا اطاق مهمانخانه را با ظروف چينى و بلور و نقره و طلا و مانند آن‌كه همه را دورتادور آن و روى هم و بالاى هم در آنها چيده جا ميدادند مزين ميساختند ، و هرچه اين اسباب كه شامل هر نوع شكستنى از لاله و لامپا تا بشقاب و كاسه و قورى و استكان نعلبكى بود زيادتر در طاقچه‌هاى خانه كسى چيده شده بود تشخيص او زيادتر ميآمد .\r\n","page_name":" 407 ","page_number":407},
  {"content":"\r\n\r\nسفره كه مرتب از اين غذا و آن غذا تعارف كرده جان من و مرگ خودت و بچه‌هات رودربايستى نكن گفتن ، لقمه‌اى از اين برنداشته از آن تعارف ميكردند و از آن نخورده از اين جلوش ميگذاشتند ، همراه شكسته‌نفسىهاى پىدرپى كه ميدانم هيچكدام بدلتان نچسبيد و آخرش گرسنه بلند شديد و هيچوقت غذاهاى ما بپاى غذاهاى خانهء خودتان نميرسد ، اما بالاخره از سر سفره هم نميشود گرسنه بلند شد ، اين تن يا سبيل را كفن كردى رودربايستى نكن يا نكنيد يك لقمه ديگر از آن يا از اين بخوريد و اين گونه سخنان تا شكم مهمان جا داشت آن را وادار به انباشتن ميكردند . در آخر هم اين سخنان كه : خدا مرگم بده آخرش چيزى نخورديد و گرسنه بلند شديد و اين جملات عام كه ميدانم غذايمان همه خراب و بىمزه شده بود و دلچسبتان نشد انشاء اللّه به بزرگى خودتان ميبخشيد . اگرچه شايد چنان غذاى مطبوعى هم هرگز مهمان نخورده چقدر دلش هم ميخواست از آن تعريف بكند .\r\n\r\nتعارفات صاحبخانه و مهمان\r\nمهمان : سلام .\r\nصاحبخانه : و عليكم السلام : بفرمائين . خوش آمدين .\r\nمهمان : به خوشى شما .\r\nصاحبخانه : صفا آوردين .\r\nمهمان : صفاى روى شما .\r\nصاحبخانه : قدمتون روى چشم .\r\nمهمان : خدا چشمتونو نيگر داره .\r\nصاحبخانه : چه عجب !\r\nمهمان : عجب به جمال شما .\r\nصاحبخانه : باد اومد و بوى گل آورد .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nمهمان : بوى شمارو آوردم ، يا آورديم .\r\nصاحبخانه : بفرمائين ، بفرمائين تو در مهمونخونه وازه .\r\nمهمان : خدا اين در خونه‌رو هميشه و از نيگر داره ، يا : گشاده باد به دولت هميشه اين درگاه ، به حق اشهد و ان لا الاه الى اللّه .\r\nصاحبخانه : بفرمائين بالا .\r\nمهمان : همين دم نشست‌م ، همينجا خوبه ، بالا پائين نداره .\r\nصاحبخانه : نه ، نه ! نميشه ، چرا خجالتمون ميدين .\r\nمهمان : خجالت مال دشمنتون باشه .\r\nصاحبخانه : بفرمائين دهنتونو تازه كنين .\r\nمهمان : قربون دستتون چرا زحمت كشيدين .\r\nصاحبخانه : قابلى نداره بفرمائين .\r\nمهمان : صاحبش قابله .\r\nصاحبخانه : چرا چيزى نميخورين ، بفرمائين !\r\nمهمان : صرف شد ، بفرمائين خودتونم بشينين .\r\nصاحبخانه : در خدمتم ، يه چيزى بذارين دهنتون .\r\nمهمان : همه‌چى صرف شد خدا زياد كنه .\r\nصاحبخانه : اى بابا چرا چيزى نميخورين ! مگه روزه گرفتين .\r\nمهمان : شما خودتون بفرمائين همه‌چى ميخوريم .\r\nصاحبخانه : خب حالتون چطوره ؟\r\nمهمان : الحمد لللا .\r\nصاحبخانه : حالتون خوبه ؟\r\nمهمان : اى ! بد نيسسيم .\r\nصاحبخانه : دماغتون چاقه ، خوبين ، خوشين .\r\nمهمان : به خوشى شما . عيبى ندارم ، يا نداريم .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nصاحبخانه : بروبچه‌ها چطورن ؟\r\nمهمان : دسس شمارو ميبوسن .\r\nصاحبخانه : روى ماهشونو ميبوسم .\r\nصاحبخانه : متعلقون همه خوبن .\r\nمهمان : همه خوبن ، سلام ميرسونن .\r\nصاحبخانه : بزرگيشونو ميرسونن ، خب چه عجب ازين‌ورا تشريف آوردين ! راه گم كردين !\r\nمهمان : اختيار دارين ، ما كه هميشه زحمت ميديم ، اين شمائين كه سايه‌تون سنگينه بايد دعوتتون كنن .\r\nصاحبخانه : ما كه سرمونو ميزنن ، پامونو ميزنن اونجائيم ، اين شمائين كه مث ستارهء سهيل ميمونين ، سالى يه دفه پيداتون ميشه ؛ خب ديگه تعريف كنين ، كار و بارا چطوره .\r\nمهمان : اى ! بدى نيس ، نون بخور نميرى ميرسه ميخوريم دعا بجون شما ميكنيم .\r\nصاحبخانه : خدا جونتونو نيگر داره ؛ خب ! آقا پسرا ! خانوم دخترا ، عروسا ، دومادا ، نور چشمىها ، نوه‌ها چطورن ؟\r\nمهمان : همگى خوبن ، دعا ميكنن .\r\nصاحبخانه : شكر خدا ، خب تازه چه‌خبر ؟\r\nمهمان : خبر سلامتى .\r\nو الى آخر به همين شيوه و همين كلمات تا انتهاى مجلس كه هر تعارف صاحبخانه را بايد جوابى مناسب مهمان بدهد و هر حرف مهمان را بايد پاسخى مناسب صاحبخانه بياورد ، تا خوردنىها خورده شده ، شام يا ناهار برگزار گرديده موقع خداحافظى برسد .\r\nدر اينجاست كه باز صاحبخانه شروع به تعارفات خداحافظى نموده ميگفت :\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nآخه اين‌كه نشد اومدن .\r\nمهمان : نه ديگه ، زحمتو كم ميكنيم .\r\nصاحبخانه : خدا مرگم بده آخه كجا به اين زودى ! مگه عقب آتيش اومده بودين « 9 » ؟ !\r\nمهمان : اختيار دارين ، يعنى ازين بيشتر زحمت بديم .\r\nصاحبخانه : چه زحمتى ، خيلىام راحت بود . حالا ميموندين شب يا صبح ميرفتين .\r\nمهمان : نه‌ديگه خيلى زحمت داديم ، ايشاللا دفه‌ى ديگه .\r\nصاحبخانه : خلاصه من كه هيچ دلم نميياد بذارم برين .\r\nمهمان : خدا دلتونو شاد كنه ، ايندفه كه اومدم ، يا اومديم زيادتر زحمت ميديم .\r\nصاحبخانه : در هر صورت منزل خودتونه .\r\nمهمان : خدا صاحبشو زنده بذاره .\r\nصاحبخانه : خدا شمارو زنده بذاره و بچه‌ها و كوچيكتراتونو چراغ دلتون كنه ؛ چى بگم من يا ما كه سير نميشيم اما هرطور دلتون ميخواد .\r\n\r\n\r\n","description":"","footnote":"\r\n( 9 ) . كنايه‌اى از قرض گرفتن همسايه‌ها آتش را از يكديگر جهت روشن كردن سماور و اجاق و چراغ و امثال آن ، كه اين از رسوم هر اهل خانه بود كه جهت صرفه‌جوئى در مصرف كبريت هريك از آنها كه صبح زودتر سماور يا اجاق روشن ميكردند ديگران انبرى كه بسرش حب ذغالى بود در دست گرفته ، آمده ذغال را داده آتش ميگرفتند . غالبا اگر آتش حاضر بود چراغ را نيز با آن روشن ميكردند ، به اين صورت كه اگر شعله داشت با شعلهء آن و اگر نداشت با فوت كردن كه چندان به آتش ميدميدند و نزديك فتيله نگاه ميداشتند تا مشتعل شده فتيله را روشن نمايد . همچنين آن گل آتش مايه‌اى بود جهت گيراندن آتش قليان و غيره كه روى ذغالهاى ديگر در آتش‌گردان گذارده ميگرداندند ؛ كه البته فقر عمومى را در اين زمينه نبايد از نظر دور داشت .\r\n","page_name":" 411 ","page_number":411},
  {"content":"\r\n\r\nمهمان : وخت بسياره بازم خدمت ميرسم ، يا ميرسيم ، حالا نوبت شماس ، بفرمائين كى تشريف مييارين ؟\r\nصاحبخانه : مگه ميخوائيم لقمه پس بگيريم !\r\nمهمان : اين چه حرفيه ، ميخوائيم زيارتتون كنيم .\r\nصاحبخانه : چشم خدمت ميرسيم .\r\nمهمان : نه ! ! اينكه تعارفه وختشو معلوم كنين بدونيم .\r\nصاحبخانه : گفتم كه خدمت ميرسيم ، حالا دير نميشه ، تازه خدمتتون بوديم .\r\nمهمان : اين نشد تا نگين پا بيرون نميذاريم .\r\nصاحبخانه : چه بهتر ، ما از خداى دو جهون ميخوائيم شما تشريف نبرين .\r\nمهمان : جون خانوم كوچولو ، يا آقا كوچولو ، يا فلان و فلان « هركه عزيزتر بود » وختشو بگين كى منتظرتون باشيم ، نترسين ما مث شما براتون شيلون نميكشيم .\r\nصاحبخانه : ديگه چوب‌كارىمون نكنين ، ما كه كارى نكرديم .\r\nمهمان : ديگه ميخواسسين چيكار بكنين . ( در حالىكه پا به پاى هم تا دم در ميآمدند . )\r\nصاحبخانه ميگفت : اما اين خيلى بد شد به اين زودى رفتين .\r\nمهمان : نه ! خيلى هم خوب بود و خوش گذشت .\r\nصاحبخانه : خونهء خودتون بود .\r\nمهمان : خونهء اميدمونه ؛ خب ! خداحافظ .\r\nصاحبخانه : راس‌راسى تشريف ميبرين !\r\nمهمان : آره ديگه مرخص ميشيم ، شمام بفرمائين تو بده رو پا وايسادين .\r\nصاحبخانه : خوش‌آمدين ؛ به سلامت ، قدم به چشم ، بازم ازين كارا بكنين .\r\nهمچنانكه تا وسط كوچه و جلوتر مهمان يا مهمانان را بدرقه كرده يا ميكردند « 10 » و از اين گونه تعارفات ردوبدل ميشد ، كلمات آخرين كه صاحبخانه\r\n\r\n\r\n","description":"","footnote":"\r\n( 10 ) . رسم بود كه مهمان را تا هفت قدم بدرقه ميكردند و اين كمترين رقم قدمى بود كه طبق روايات در اين خصوص بايد مهمان را بدرقه بكنند . همچنين دربارهء جنازه و نعش از رسوم بود كه با ديدن آن بايد دست‌كم هر بيننده آن را تا هفت قدم تشييع بكند « توضيح آنكه درباره حركت جنازه بگورستان هنوز اتومبيل نعش‌كش و مانند آن پيدا نشده بود و مردم جنازه‌ها را با دوش حمل ميكردند » .\r\n","page_name":" 412 ","page_number":412},
  {"content":"\r\n\r\nميگفت سلام برسونين و مهمان جواب مياد : سلامتى ، يا خانومى آقائىتونو ميرسونيم و ( خدا نيگردار ) ، خداحافظ گفتن‌هاى مكرر مهمان از هم جدا شده مهمانان رفته ميزبانان بازميگشتند . البته اين صورت خداحافظى مردها با يكديگر و صاحبخانه با مهمانان تازه با هم آشنا شده بود كه به همينجا ختم ميگرديد ، و گرنه در خداحافظىهاى زنان با قوم و خويش‌ها و خاله خانم باجىهاى پرسابقه آخر خداحافظى تازه اول گفتگوهاى فراموش شده و بگو ، بشنوها ميبود و چه‌بسا كه در بعضى اوقات طول مدت سخنان بعد از خداحافظى كه تازه مثلا با اين جمله از جانب يكى از طرفين كه ( راسسى يادم رفت بگم ) و از اين قبيل آغاز ميگرديد خيلى زيادتر از طول خود مهمانى ميشد كه دو زن يا چند زن با بر سر پا نگاهداشتن شوهر و بچه‌ها يا ديگران ( دل داده قلوه گرفته ) « 11 » بىخيال و بىتوجه بسايرين مشغول به حرف ميشدند ، تا يكى از افراد طرفين بصدا درآمده سخن آنها را قيچى بكند ، و دوباره اول خداحافظى ميشد كه همان سخنان ، كمتر و زيادتر از اول شروع شده به آخر ميرسيد .\r\n\r\nصورت گفتگو در مهمانىها\r\nمعمولا جلسات مهمانى از سه شق خالى نبود كه يا جلسات تمام‌مردانه از دوستان و آشنايان و همكاران و مانند آن بود و يا تمام‌زنانه از همسايگان و قوم و\r\n\r\n\r\n","description":"","footnote":"\r\n( 11 ) . گرم و پرحرارت و دنباله‌دار با هم حرف زدن .\r\n","page_name":" 413 ","page_number":413},
  {"content":"\r\n\r\nخويش‌هاى مختلف كه مرد در آن راه نمييافت و اگر با مردها هم آمده بودند مردهايشان بايد در اطاقى ديگر با مردها بسر ببرند ، يا مهمانىهاى خانوادگى از پدر و پسر و مادر و داماد و عروس و عمه و دائى و خاله و عمو و مانند آن‌كه مخلوط ميشدند .\r\nدر گردهم‌آئىهاى مردانه كلا يا سخن از كسب‌وكار و دادوستد و رواجى كسادى و طلب و بدهىها و كلاه‌گذارى كلاه‌بردارىها و خوشى گرفتارىها احيانا بعضى امور مختلف ، بنا بتناسب مجلس مذهبى و غيرمذهبى و عرق‌خورى خانم‌بازى ، بچه‌بازى و ورزش و زورخانه و قماربازى و عشق‌بازىهاى گونه‌گون از خربازى و يابوبازى و پرنده‌بازى از كرك و طوطى و سهره و قنارى و خروس جنگى ، يا ذكر شيرين‌كارىها يا خودستائىهاى هريك از جمع مجلسيان در امور مربوط به خويش از دعوا و بزن‌بزن و در لابلاى سخنان و در گرم شدن مجلس دست انداختن اين و آن يا يكى از حاضران و خنديدن و شوخى و لودگى و مسخرگى ؛ سواى مجالس انس فضلا و دانشمندان و اهل خرقه و تصوف و مجالس شعرا و متشاعران كه صورت تأديبى و ادبى و فلسفى و دادوستد دانشى داشته گفتگوها بر پايه امور مختلف علمى و ادبى و فلسفى و عرفانى و مانند آن قرار ميگرفت .\r\nاما صحبت زنان خارج از همه اين امور بود كه كلا ، در اطراف شوهر و شوهردارى و دختر به شوهر دادن ، پسر زن دادن و عروس و داماد و هوو ، هووكشى و سفيدبختى سياه‌بختى و حمام توآبى و بغل‌خوابى و گله شكايت يا تعريف و تمجيد شوهر و بدگوئى از عروس و داماد و پسر و دختر و دوست و دشمن دور ميزد و ( از هرچه بگذرى سخن دوست خوشتر است ) گفتگو درباره رخت و لباس ، از چادر و چاقچور « 12 » و روبند « 13 » و يل « 14 » و پيراهن و تنبان « 15 » و شليته « 16 » و\r\n\r\n\r\n","description":"","footnote":"\r\n( 12 ) . پاپوشى جوراب‌مانند ، تا مچ پا مثل جوراب و از مچ پا چين‌هاى زياد كه به سمت بالا گشاد و گشادتر ميگرديد شكل شلوار لرها و اكراد ، با كمرى سجاف كرده كه با كش يا تكمه يا بند بكمر محكم ميگرديد .\r\n( 13 ) . صورت‌پوشى سياه يا سفيد كه از بالا با بندى به دور سر بسته شده تا نزديك زانو آويزان ميگرديد ؛ در عرض نيم ذرع ، و شبكه‌اى از تور بعرض و طول پنج و ده پانزده سانت در برابر چشم كه صاحب آن بتواند مستور از انظار بوده و خود قادر بديدن باشد .\r\n( 14 ) . پوششى شبيه كت اما بدون يقه و جلوى راسته با تكمه‌هاى زياد از بالا تا پائين ، آستين‌دار از مخمل و مانند آن همراه زيب و زيورى از مليله‌دوزى و زرىدوزى و امثال آن در سر آستين‌ها و دور يقه و لبه‌هاى جلو و گاهى دو طرف سينه .\r\n( 15 ) . شامل شلوار گشاد ، يا شليتهء بلند .\r\n( 16 ) . روشلوارىاى مانند دامن كوتاه با چين‌هاى ريز و درشت كه كمر آن به زير شكم بسته شده چين‌هايش سرين زن را برجسته و بزرگ و خوش‌منظر مينمود ، همراه كنگره‌ها و شبكه‌ها و دست‌دوزىهاى مناسب .\r\n","page_name":" 414 ","page_number":414},
  {"content":"\r\n\r\nپارچه و دوخت‌ودوز آنها و زيورآلات از النگو و گوشواره و سينه‌ريز « 17 » و مريمى « 18 » و دستبند « 19 » و بازوبند « 20 » و انگشتر و خلخال « 21 » و بزك‌دوزك خود و سايرين و فخر و افاده‌فروشى و سبك و بىمقدار نمودن اين و آن و غيبت و بدگوئى دوست و آشنا تا مجلس تمام بشود ، و در اين مجالس هم بود كه از همان ساعت جدا شدن مجتمعان و به خانه برگشتن‌هايشان بگومگو با شوهرها و دختر و پسرها و عروس و دامادها شروع شده ، زن‌ها از شوهران از نوع رخت و\r\n\r\n\r\n","description":"","footnote":"\r\n( 17 ) . گردن‌بندى با پولك‌ها و منگوله‌ها و سكه‌هاى فراوان كه حلقه آن‌كه از مفتول طلا بود بدور گردن بسته شده اشيائش به روى سينه افشان ميگرديد .\r\n( 18 ) . سكه‌مانندى به اندازهء سكه‌هاى پنج‌قرانى نقره‌هاى آن روز ، زيور يافته كه با زنجير از گردن ميآويختند .\r\n( 19 ) . النگوئى از سكه‌هاى طلا و مثل آن .\r\n( 20 ) . النگومانندى اما يكپارچه مانند تسمه ، از طلا كه بشكل‌هاى مار و سوسمار و غيره ساخته شده به بازو ميبستند .\r\n( 21 ) . تسمه‌اى از نقره با زنگوله‌هاى كوچك كه به مچ پا ميبستند .\r\n","page_name":" 415 ","page_number":415},
  {"content":"\r\n\r\nلباس فلان زن در مجلس ديده و زر و زيورهاى وى را مطالبه كرده سر دادوقال و حرف و نزاع را باز ميكردند و عروس‌ها و دامادها آماج تيرهاى سخنان مادرشوهر ، خواهرشوهر قرار گرفته سركوفت سرزنش‌هاى سفيدبخت‌هاى مجلس و خوش‌گشته‌هاى جمع كه از عروس و دامادهاى خود تعريف كرده بودند قرار ميگرفتند ، و همچنين در خاتمهء همين مجلس‌ها هم بود كه گاهى با حرف و سخن و خوب‌گوئى بدگوئى از كسى آن شخص از هوو و عروس و دختر و زن و منسوب هركه بود اگر ديو بود فرشته و ملائكه شده ، اگر ملك و فرشته بود بگونه‌ى ديو دو سر درآمده بدترين عيب و ننگ و نامه‌ها به آن نسبت داده شده به صورت بدترين و زشت‌ترين و بدنام‌ترين افراد درميآمد .\r\nسوم مهمانىهاى فاميلى بود كه زن و مرد و پير و جوان و بچه و بزرگ درهم لوليده قال و مقال راه ميانداختند ، شامل فقط خوردن و سر بچه‌ها داد زدن و شيرخواره‌ها را تروخشك كردن آنها و اينكه صاحب‌خانه به پخت‌وپز و بيارو ببر پرداخته و واردان نوش جان نموده دردسر بدهند ، بدون هيچ منظور و مناسبت و بىآنكه هيچگونه بحث و فحص و امثال آن صورت گرفته فايده‌اى از آن ملحوظ بشود و از چند روز جلوتر صاحبخانه بفكر تهيه تدارك آن بوده تا چند روز بعد ريخته واريخته‌ها و كثافت‌كارىها آنها را شست‌وشوى و جمع‌وجور و جبران بكند . در هر حالت همه مهمانىها كلا شامل خوروخواب و ريخت‌وريز و سخنان بىپايه و اساس و برنامه و بدون آنكه چيزى دستگير طرفين بشود .\r\nعيبناكتر از همه آنكه هرگز در اين گونه جلسات و مهمانىها سخنى از علم و دانش و كتاب و عقل و نقل و مثل آن بميان نميآمد !\r\n\r\nاوقات به عيادت و به مهمانى رفتن\r\nچون ميخواستند بعيادت بيمار روند قبل از ظهرها بهترين اوقات آن بود چه آفتاب رو به بلندى ميرفت و ميگفتند بيمار زودتر بلند مىشود ، و بعد از آن‌دو ، سه ساعت\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nبعدازظهر تا نزديك غروب كه آفتاب هنوز بوده باشد ، و بدترين آن غروب و بعد از آن‌كه ميگفتند ناخوشى بيمار سنگين مىشود ، و از آن بدتر شب شنبه و شب چهارشنبه كه از بدترين ميآمد . افراد بدقدم « 22 » و بدنفوس « 23 » كه به شومى قدم و بدى نفوس معلوم شده بودند نيز از افرادى بودند كه از طرف صاحب مريض ممنوع الملاقات ميشدند ، چه در سنگينى پا ناخوش رو به بدى رفته ، يا پس افتاده بيماريش سنگين ميگرديد و در بدى نفوس همان سخن زشت شامل حال بيمار ميگرديد .\r\nبراى مهمانى صبح اول وقت نميرفتند چه ميگفتند هنوز صاحبخانه به جمع‌و جور خانهء خود نپرداخته زندگيش ريخته‌واريخته است خجالت ميكشد . چنانچه در اول همين بحث هم گذشت سر ظهر و اول شب هم نميرفتند و ميگفتند بلكه غذاى مرتبى نداشته باشند ، يا به قدر خودشان تهيه ديده باشند ، يا مقدورشان نباشد فراهم كنند و شرمنده بشوند . شب شنبه نميرفتند و ميگفتند بلكه روز آن يعنى\r\n\r\n\r\n","description":"","footnote":"\r\n( 22 ) . بدقدمى شامل كسانى بود كه داخل هركار و معاملهء هركس ميشدند آن كار سر نميگرفت و در دكان هر كاسب كه ميرفتند در كسب‌وكار به روى او بسته شده ، دادو ستدش معطل ميگرديد ، و يا ورودش در هرجا شر و فساد و فتنه راه ميانداخت .\r\n( 23 ) . بدنفوس اشخاصى بودند كه زبان باختيارشان نبوده سخنانشان غالبا نسنجيده و نامناسب ادا ميگرديد ، مثلا بدون توجه در مجلس عروسىها و يا ديد و بازديدهاى عيد سال نو حرف طلاق و مرده و مريض و بدحال و مانند آن ميزدند و كلماتشان اكثرا بوى ناخوشايند نفاق و مرگ‌ومير و گرفتارى و شئامت و مثل آن ميداد : داستان مريض كر كه بعيادت بيمارى ميرود نشان دهندهء يكى از اين سخنان ميگردد : « كرى بعيادت بيمارى ميرود و در راه با خود ميگويد لابد كه در پرسيدن احوال بيمار خواهد گفت بهتر ميباشم و من بايد بگويم الحمد للّه و وقتى از بيمار احوالپرسى مىكند او ميگويد : خيلى بدم ، دارم ميميرم و كر كه جوابش را حاضر نموده بوده ميگويد الحمد للّه ، و ميپرسد طبيب چه غذا داده ؟ جواب ميدهد زهرمار و كر ميگويد گوارا باشد ، و ميپرسد طبيبت كيست و مريض كه از بدحالى عصبانى بوده ميگويد عزرائيل و كر جواب ميآورد خدا قدمش را مبارك گرداند . . . »\r\n","page_name":" 417 ","page_number":417},
  {"content":"\r\n\r\nجمعه را از خانه خارج بوده‌اند و چيزى فراهم نكرده باشند . شب سه‌شنبه نميرفتند و ميگفتند مهمانى شب سه‌شنبه خلق‌تنگى ميآورد . به خانه پائين‌تر از خودشان نميرفتند و ميگفتند چون سفره‌اى مانند سفرهء آنها نميتوانند فراهم كنند منفعل ميشوند ، بلكه اين گونه افراد را بخانه‌هاى خود دعوت كرده و براى ملاقات يا ديدوبازديد فقط بين ظهر و شب نك‌پائى به صرف چاى و قليانى رفته احوالى پرسيده برميگشتند . شب سال تحويل نميرفتند و ميگفتند اولا هركسى بايد در اين شب در خانمان خود باشد تا سر سال ديگر بر سر خانمان باشد و ضمنا ميگفتند بلكه كسى خوشش نيايد پاقدم كسى در تحويل سال به آنها وارد شود و باشد كه قدم سبك و مبارك و دور از نحوست نداشته باشد . همچنين اول وقت روز اول سال نميرفتند و ميگفتند اگر تا آخر سال براى صاحبخانه گرفتارى و پريشانى و دردسرى رو كند از پاقدم نحس او بدانند . شب اول ماه شعبان ، يعنى شب آخر رمضان نميرفتند و ميگفتند فطريه مهمان به گردن صاحبخانه ميافتد . به مهمانى ناشناس نميرفتند و ميگفتند لقمهء كسى را كه به او لقمه‌اى نخورانده نبايد رفت . به طفيلى « 24 » يعنى بهمراه كسى به جائى نميرفتند و ميگفتند ناخوانده\r\n\r\n\r\n","description":"","footnote":"\r\n( 24 ) . كسى كه بهمراه كسى به جائى برود : شخصى بمهمانى ميرفت دوستى به او رسيد و گفت مرا هم با خود ببر . پرسيد ترا به چه عنوان معرفى بكنم ؟ گفت بگو طفيلى است . نفر دوم به او رسيده همان خواهش نمود و از او پرسيد ترا چه بگويم ؟ گفت مرا هم بگو قفيلى مىباشد . شخص سومى پيدا شده درخواست نمود . از او پرسيد چه‌اش معرفى بكند ؟ گفت بگو اين هم كفش‌جفت‌كن است « در مهمانىها فردى را مأمور جفت كردن كفش مهمان‌ها و مواظبت از آنها ميكردند » چهارمينى به آنها رسيد و تقاضاى بردن كرد . از او پرسيد ترا چه بگويم ؟ گفت صاحبخانه خودش مرا ميشناسد . به محل ضيافت رفتند و همه به همان صورت قراردادى معرفى شدند ، مگر آخرى كه چون صاحبخانه از او پرسيد و جواب داده شد گفته است صاحبخانه خودش او را ميشناسد . صاحبخانه رو به او نموده گفت قرمساق من با تو چه آشنائى داشته‌ام ! و او رو بهمراهان نمود و گفت نگفتم صاحبخانه مرا ميشناسد !\r\n","page_name":" 418 ","page_number":418},
  {"content":"\r\n\r\nبمهمانى خدا هم نبايد رفت . « 25 »\r\nبه مهمانى لئيم نميرفتند ، بر اين عقيده كه گلوگير ميشوند ، يعنى ناخوش ميشوند ، بر اين توضيح كه كسى كه نتواند ببيند كسى لقمه‌اش را بخورد و لقمهء آدم را بشمرد « 26 » آن غذا از گلويش پائين نميرود و هضم نميشود و بيك طورى از گلويش بيرون ميآيد . « 27 » و در عوض بمهمانى سخى برغبت ميرفتند و ميگفتند\r\n\r\n\r\n","description":"","footnote":"\r\n( 25 ) . غرض اذان مؤذن است كه اذان نگفته كسى به مسجد نميرود .\r\n( 26 ) . لقمه شمردن را خود اين نگارنده ديد و شنيد كه آشنائى داشتم و وقتى در خلال سخن ميگفت يكى از دردسرهاى خانوادگى قوم‌وخويش زن است كه هر روز دسته‌اىشان آمده سر سفره قطار شده لقمه ميزنند بدون اينكه حساب كنند هريك لقمه براى صاحبش سى شاهى ، دو قران تمام مىشود ، و يا سيب و پرتقال را بىمحابا پاره ميكنند بىآنكه بفهمند يكى فلان مقدار پول بالايشان رفته است .\r\n( 27 ) . در امتحان گلوگير شدن لقمه هم از همين شخص كه گاهى رفقا را بمهمانى دوره دعوت مينمود اين‌كه هر وقت بر سر سفره‌اش مينشستم چنان بود كه سير ميباشم يا تازه از سر سفره برخاسته‌ام و چيزى از گلويم پائين نميرفت و وقتى چون اين مطلب را با ديگران در ميان گذاشتم آنها نيز همين را ميگفتند . همين كس وقتى عروسى پسرش بود و ميخواست از بيرون غذا خبر بكند و در آن يك ساعتى كه به دعوت در مجلسش بودم بيش از ده بار از جلو در مهمانان را سرشمارى نمود تا كم و زياد خبر نكند و بدبختىاش اينكه مهمانان هم كه طبق قاعده اين گونه مجالس جا عوض كرده اين بنزد آن دوست رفته ، آن بنزد اين ميآمد حسابش بهم ميريخت و بايد محاسبه را تجديد بكند ! عجيب‌تر فرداى آن بود كه چون تصادفا برخوردى با وى روى داد ميگفت تو كه نميخواستى براى شام خوردن بمانى ميگفتى تا يك غذا كمتر صورت بدهم . در مورد سخن ماقبل خوردن چيزى صرف كامل به حساب نميآيد و وقتى غذا يا خوردنىاى خورده حساب مىشود كه خورده و بسلامت هضم و دفع بشود ، چنانچه در اين باره منكرى خرمائى بدست گرفته از حضرت رسول ( ص ) ميپرسد آيا اين قسمت من مىباشد يا نه ، بر اين خيال كه اگر بگويد آرى بدور اندازد و اگر بگويد نه فرو بدهد و ايشان ميگويند اگر خوردى و هضم نمودى قسمت تو بوده ، اگر نه قسمت نداشته‌اى . در جهت كراهت از سفرهء لئيم داستانى است كه كسى بر سفرهء منعمى -\r\n","page_name":" 419 ","page_number":419},
  {"content":"\r\n\r\nلقمهء سخى سلامت ميآورد . اگرچه بعضىها هم ، اگرچه شده بود به زور يا رو چيزى از خسيس ميخوردند و ميگفتند ميخورم كه ناخوش نشوم ، يا مال فلانى ست ؟ بخور كه ناخوش نميشوى ، شايد فلسفهء اين دسته هم آن بوده كه چيزى كه به زحمت بدست آيد لذت ميدهد و چيزى كه لذت‌بخش باشد گوارا مىشود ، و آنچه بگوارائى صرف شود سلامت ميآورد . به مهمانى حسابگر يعنى كسى كه دادن هرچيزش بهركسى جهت منفعتى باشد و ميگفتند لقمه ( چهل و شش شاهى ) است و يكى بگيرى ده و بلكه صد برابر بايد پس بدهى ، نمىرفتند . به مهمانى روستائى نميرفتند و ميگفتند دهاتى بهى بدهد دهى مطالبه مىكند ، يا خود را طلبكار حساب مىكند ، و همچنين از روستائى تحفه قبول نميكردند و ميگفتند دهاتى اگر يك تخم‌مرغ بدهد ده مرغ طلبكار مىشود .\r\nمهمانىهاى ديگرى هم بود كه بمناسبت صورت ميگرفت . از جمله مهمانى شب شش « شب پنجمين روز ولادت نوزاد » كه اسم طفل را هم در همان شب ميگذاشتند . روز ده زائو « روز حمام زايمان » كه فقط خاص زنها بود و مردها را در آن دخيل نميساختند . ختنه‌سوران ، كه بچه را ( سنّت ) « 28 » ميكردند . مهمانى آشتىكنان كه يا در خانهء واسطه آشتى يا در خانهء طرفين دعوا برقرار ميشد .\r\nمهمانى حنابندان . « 29 » مهمانى عقد . « 30 » مهمانى عروسى . « 31 » مهمانى مادر زن سلام\r\n\r\n\r\n","description":"","footnote":"\r\n- مينشيند و هنگام غذا ميزبان به او ميگويد موئى در لقمه‌ات ديدم آن را بگير و مهمان فورا لقمه را بدور انداخته از سر خوان برميخيزد و ميگويد تو كه موى به اين نازكى را در لقمهء من مينگرى لقمهء به آن بزرگى را چگونه ميبينى !\r\n( 28 ) . ختنه را سنت ميگفتند .\r\n( 29 ) . اين مهمانى هم در خانهء عروس و هم در خانه داماد برقرار ميشد . به اين ترتيب كه بمناسبت بند انداختن عروس و حنا بستن بدست‌وپاى عروس نزديكان عروس دعوت شده در تمام مدت بند انداختن و حنا بستن بزن و بكوب ميكردند ؛ و از آن داماد يكى در سر حمام بود كه داماد و ساقدوشها و دوستان نزديكش با او بحمام رفته دست‌وپاى داماد را حنا بسته در خلال آن آواز و رقص و نشاط ميداشتند و برايشان از خانهء داماد فصل بفصل شربت و شيرينى و ميوه ميآمد و ضيافتى هم در خانه‌اش به همين صورت منعقد ميشد كه داماد و مهمانانش را كه از حمام ميآمدند همراه سايرين كه به همين مناسبت جمع شده بودند ناهار يا شام يا ناهار و شام ميدادند ؛ مطرب و ساززن ضرب‌گير نيز از لوازم اين مهمانى بود .\r\n( 30 ) . اين مهمانى تنها در خانه عروس برگزار ميشد و خاص خويشان و نزديكان درجه اول و دوم ميآمد كه در اين مطرب از بيرون دعوت نشده خود حاضران بزن و بكوب ميكردند ( توى خانهء عروس بزن و بكوبه - توى خانهء داماد هيچ خبرى نيست ) .\r\n( 31 ) . مهمانى شام كه همراه مطرب يا روضهء عروسى قريش كه دومى مخصوص متدينين بود داده ميشد .\r\n","page_name":" 420 ","page_number":420},
  {"content":"\r\n\r\nكه از طرف مادر زن فراهم ميشد . « 32 » مهمانى ( پاگشا ) « 33 » كه به دو صورت انجام ميگرفت ، يكى از طرف عروس كه روز بعد از پاتختى از قند و شكر و چاى و مانند آنى كه همراه جهاز آورده بود كسان داماد امثال پدر و مادر و خاله و عمه و نزديكان درجه يك و دوى او را باطاق خود دعوت مينمود ، و دوم مهمانى ( پاحنجله ) « 34 » آن‌كه كسان داماد سرىسرى عروس و داماد را بخانه‌هاى خود دعوت ميكردند كه در اين مهمانى ديگر افراد فاميل عروس هم دعوت ميشدند ، و از همين مهمانى هم بود كه پاى عروس به خانه كسان داماد باز ميشد ، يعنى به او جواز رفت‌وآمد بخانه‌هاى خود ميدادند .\r\nمهمانى عقيقه . « 35 » مهمانى خداحافظى مسافر ( توديع ) كه سه شب به حركت او\r\n\r\n\r\n","description":"","footnote":"\r\n( 32 ) . مهمانىاى كه مادر زن در روز سوم عروسى جهت مقدم داماد ترتيب ميداد و داماد خلعتىاى مانند قوارهء چادرى يا پيراهنى براى مادر زن برده دست او را ميبوسيد « يعنى دستت درد نكند خوب متاعى بود ! » و بجاى آن مادر زن هم هنگام بيرون رفتن داماد سكهء طلا يا چيزى ارزشمند بداماد ميداد .\r\n( 33 ) . باز كردن پاى عروس به خانهء خود .\r\n( 34 ) . مهمانى عروس با زحمت و دست‌پخت خود پدر و مادر و خواهر برادر داماد را كه حتما بايد در خانه يا اطاق عروس انجام بپذيرد .\r\n( 35 ) . مهمانىاى كه جهت سلامت نوزاد و رفع چشم‌زخم از او ميكنند ، به اين صورت كه گوسفندى كشته رانش را براى ماماى طفل يا هركه او را زايانده ميفرستند و بقيه‌اش را ميان فقرا تقسيم كرده يا آبگوشت نموده خورده ، ميخورانند ؛ بعضى بر اين عقيده بودند كه از گوشت عقيقه پدر و مادر بچه نبايد بخورند ، و در بعضى روايات است كه اگر قابله يهوديه باشد بجاى گوشت عقيقه قيمت آن را به او بدهند و در بعضى روايات اين‌كه اگر زائو بدون ماما زائيد ران سهم ماما را بمادر او بدهند و اين همان روايت است كه نخوردن پدر و مادر از گوشت عقيقه را باطل مىكند . ضمنا عقيقه را ميتوان از روز هفتم ولادت طفل داد تا هر وقت كه مقدور شود ، اگرچه خود طفل بسن رشد و بلوغ و پيرى رسيده باشد كه خود عقيقه بكند . در روز عقيقه بايد موى سر صاحب عقيقه يعنى طفل را تراشيده ، وزن بكنند و بمقدارش نقره تصدق بكنند . عقيقه شامل پسر تنها نبوده بلكه دختر را نيز بايد عقيقه بكنند .\r\nعقيقه را جهت رفع قضا و بلاى مولود معين نموده‌اند و بعضى تا آن‌حد آن را واجب گفته‌اند كه اگر طفل در بعدازظهر روز هفتم ولادتش بميرد هم واجب دانسته‌اند « ناسخ و منسوخ بعضى روايات چندان است كه در اصل آن شبهه وارد مىشود » .\r\n","page_name":" 421 ","page_number":421},
  {"content":"\r\n\r\nمانده داده ميشد و در اين مهمانى بود كه مسافر خويشان و دوستان را دعوت كرده آنها را به شام ضيافت نموده از ايشان طلب حلاليت ( حليّت ) مينمود . اين همان مهمانى هم بود كه ضيافت شونده را وادار مينمود كه هنگام حركت مسافر چيزى از پول و خوردنى به او ( اقور ) « 36 » راهى بدهد و مسافر مجبور به اينكه براى آنان سوغات بياورد .\r\n- مهمانى آش پشت پاى مسافر كه خانواده‌اش بايد فاميل را به ناهار آش دعوت نموده جاى خالى مسافر را پر بكنند و اداى اين كلمات متداول ميان واردين و ميزبان كه مهمانان هنگام ورود بگويند ( جاى مسافرتان خالى نباشد ) و صاحبخانه جواب بدهد ( سلامت باشيد ) و اگر مسافر به سفر زيارت رفته بود بگويد ( ايشاللا خدا شمارم قسمت بكند ) .\r\n\r\n\r\n","description":"","footnote":"\r\n( 36 ) . تعارفىاى كه هنگام حركت مسافر ، يعنى در وقت شدن بمركب و راه افتادن به او ميدهند .\r\n","page_name":" 422 ","page_number":422},
  {"content":"\r\n\r\n- مهمانى از سفر برگشتن مسافر كه شب روز سوم سفرى تهيه شام ديده فاميل و دوست و آشنا را دعوت مينمود و مناسبتش تجديد ديدار بود « اگرچه در اين سه روز تجديد ديدار هم به عمل آمده بود » و در اين مهمانى هم بود كه روز آن چشم‌روشنىها از طرف واردان از هرچه كه لايق سفرى ميدانستند فرستاده شده شبش براى شام ميآمدند و از فرداى آن شب هم سر و سوغاتىهاى هركس كه در ظروفشان ، از قبيل طبق و بغچه و مانند آن فرستاده شده بود نهاده شده ارسال ميداشتند . اين سه مهمانى سنگين و محترمانه و بدون بزن‌وبكوب بود و مطرب در آن دعوت نشده دخيل نميگرديد . حرف مهمانان هم در اين مهمانى و در ورود بخانهء سفرى به اهل خانه اين بود كه ( چشم شما روشن ) و اهل خانه جواب ميدادند ( چشم و دلتان روشن ، ايشاللا پلو كربلا رفتن ، مشهد رفتن ، مكه رفتن خودتونو بخوريم ) . اين تعارفات در هر مهمانى ردوبدل ميشد كه در شب شش ، يا شب اسم گذاران ، واردان كه چشم‌روشنى هم به مناسبت دختر و پسر بودن نوزاد ، از گوشواره و تو سينه‌اى اللاه و يا ( وان يكاد ) « 37 » و ( آية الكرسى ) طلا ميبردند همين ( چشم شما روشن ) را ذكر كرده ( چشم دلتان روشن ) جواب ميگرفتند و يا ميگفتند : ( ايشاللا شب شش بچهء خودت ، يا بچه دخترات ، پسرات ) و در چشم شما روشن گفتن به خانوادهء عروس يا داماد هم جواب اين بود كه ( دلتان روشن ، ايشاللا عروس دومادى دختر ، پسراى خودتون ) .\r\n- مهمانى وليمهء خانه كه براى صاحبخانه چشم‌روشنى برده به شام يا ناهار ضيافت ميشدند و اين چشم‌روشنىهائى بود كه عوض نداشت و عوضش همان پذيرائىاى بود كه از ايشان به عمل ميآمد . معمولا چشم‌روشنى خانه خريده هم از ديگر چشم‌روشنىها سنگين‌تر ميآمد ، چه ميگفتند تازه خانه خريده سرمايه‌اش\r\n\r\n\r\n","description":"","footnote":"\r\n( 37 ) . آيه‌اى از قرآن كه بر روى طلا كنده به گردن طفل ميانداختند و عقيده داشتند كه دفع چشم‌زخم مىكند .\r\n","page_name":" 423 ","page_number":423},
  {"content":"\r\n\r\nرا از دست داده ، ضمنا كم‌وكسر خانه‌اش زياد مىباشد ، و چيزهائى هم كه فرستاده ميشد الزاما از اشياء رافع حاجت تازه خانه از فرش و اسباب طاقچه و اسباب آشپزخانه ، اسباب چاى بود و چيزهاى زينتى بدردنخور كمتر فرستاده ميشد .\r\nدر ورود به اين مهمانى هم ورد زبان واردين همه‌اش مبارك‌باد بود تا بيرون بروند ، اگرچه لفظ مباركباد در بيشتر موارد ، از جمله زايمان و اسم‌گذاران و ختنه‌سوران و رخت و جواهر عروس داماد خريدن و مثل آن و هرچيز ديگر مرتبا به زبان ميآمد .\r\n\r\nخرج دادن\r\nلفظ خرج دادن جهت مهمانىهاى برگزارى مراسم يادبود اموات و امور مربوط بمذهب و طريقت و مانند آن به كار ميرفت ، مانند روز دفن ميت كه آبگوشت لپه تهيه ميشد ، چه در آن وقت كه متوفى تازه يا نابهنگام مرده بود وقت تهيه و پذيرائى زيادتر نبود كه از سر خاك برگشتگان را ناهار ميدادند . ديگر خرج شب سوم ميت كه برايش از پلو و چلو و آبگوشت و بنا به وسع و توان مالى صاحب مردگان داده ميشد ، و شب هفت كه تدارك شام براى از سر خاك برگشتگان داده ميشد ، و بعضى كه از روز دفن تا هفت و چهله را براى شادى روح ميت يا ميته شام يا شام و ناهار ميدادند .\r\nديگر خرج خانقاهيان و دراويش بود كه در ايام مخصوص مانند شب عيد غدير و روز آن و شب‌هاى ذكر و سماع از طرف مريدان بانى پيدا كرده داده ميشد ، و ديگر خرج جمعيت قاريان و قرائت قرآن كه بمناسبت دعوتشان به خانه‌هاى خود داده ميشد .\r\nديگر خرج دسته‌هاى سينه زن و زنجيرزن و عزاداران حسينى كه در ايام دههء عاشورا و بسا كه از روز اول محرم تا آخر ماه صفر ناهار يا شام يا هردو در\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nحسينيه‌ها داده ميشد ، و اين مخارج يا توسط بانيان خاص يا با ( دوران زدن ) و دريافت از اهل خير تأمين ميگرديد .\r\nديگر خرج هيئت‌هاى ذكر مصيبت ( آل عبا ) « 38 » كه دور زده هرهفته در خانهء يكى از اهل هيئت ، طبق نوبت يا درخواست فردى ، يا قرعه ميافتاد . اما اين خرج‌ها و دعوت اين هيئت‌ها اكثرا نه بخاطر تحكيم مبانى دين و ذكر مصيبت يا تعليم و درس قرآن و مانند آن داده شده انجام ميگرفت ، بلكه بخاطر خودنمائى و سر زبان انداختن و شناساندن خود و جلب اعتبار و نشان دادن خانه زندگى و فرش و اطاق و طالار و اسباب خانه و تجملات و مانند آن بود كه به رخ همگنان كشيده خود و جاه و جلال خويش را بنمايانند .\r\nاين خرج‌ها گاهى شامل صبحانه هم از چاى شيرين و نان روغنى و پنير و شير و خرما ميگرديد كه هيئتيان جهت نماز صبح و خواندن دعاى ( كميل و صباح ) و خواندن دعاى ( توسل ) جمع ميشدند ، يا احيادارانى كه شب را در خانه‌اى بصبح رسانيده تتمهء اعمال شب را انجام ميدادند .\r\nديگر خرج دعاى ( سمات ) كه در شب شنبه پس از برگزارى دعاى سمات و روضه و زدن سينه داده ميشد ، و ديگر خرج ( قرائت حمد ) كه جهت شفاى مريض ميدادند ، به اين ترتيب كه بايد از هفتاد مؤمن يا مستحق دعوت شده ، پس از خواندن هريك هفتاد حمد با نيت شفاى ( بيمار منظور ) بسر سفره بروند . و همچنين خرج سفره‌هاى نذرى متعدد از سفرهء حضرت عباس و سفره زين العابدين و ( سفره حضرت زينب ) و ( سفره حضرت رقيه ) و سفرهء ( بىبى حور ، بىبى نور ) و سفره ( پير خاركن ) و امثال آن از طرف زنان كه با اداى نذرها\r\n\r\n\r\n","description":"","footnote":"\r\n( 38 ) . غرض پنج تن داخل شده در عباى حضرت رسول شامل خود جناب پيغمبر و حضرت على با حسنين ( امام حسن و امام حسين ) و حضرت زهرا مىباشد كه حديثى هم در اين زمينه بنام ( حديث كسا ) بوده روضه‌خوانها با آن منبرهائى را احيا ميكردند .\r\n","page_name":" 425 ","page_number":425},
  {"content":"\r\n\r\nداده ميشد ، و در اين سفره‌ها هم بود كه انواع تجملات و خودنمائىها به كار رفته هركس ميخواست سفرهء خود را تجملىتر ، پرآب‌ورنگ‌تر و حسادت‌آميزتر ترتيب بدهد ، تا آنجا كه اواخر كار اين سفره زيادتر به ارائه موزه‌ها و جواهرفروشىها و مد فروشىها ميمانست تا به سفره نذور و حاجات . و همراه آن سورچرانهايى كه به عناوين مختلف خود را به اين گونه مجالس مىانداختند ، افرادى از زن و مرد با كسوت تقدس كه با استفاده از عقيده‌ى مردم به خير و بركت قدومشان ، با دعوت و بىدعوت به مجالس مذكور راه يافته كه هنگام صرف غذا در صدر مجلس و سفره قرار ميگرفتند ، هرچند از حيث علم و تقوا و سواد پائين‌تر از بىاطلاع‌ترين فرد اجتماع حاضر در مجلس ميبودند ، همراه ولعى در خوردن مأكولات ، تا آن حد كه كم جثه‌ترينشان به اندازهء پرخورترين افراد صرف غذا مينمود . خوردن اين گروه نوع خاص به خود را داشت و تا گوشت و مرغ و حلويات و مقويات بود دست به برنج و نان و مانند آن نميبردند و تا شربت‌آلات و ميوه‌جات امثال انگور و خربزه وجود داشت لب به آب و دوغ و مايعات بىمقدار نمىآلودند .\r\nدر عريان كردن مرغ و جوجه از گوشت تا آن حد مهارت داشتند كه با يك فشردن چنگ بر سينهء مرغ تمامى آن را از گوشت‌هاى بدردخور تهى ميساختند و با دست بردن به بشقاب خورش تنها چيزى كه بدستشان ميآمد گوشتهاى درون آن بود و در خلال آن‌كه چشمشان پيوسته به سرتاسر سفره ميچرخيد تا هرآينه چيزى وافىتر در آن يافت شود آن را به اختيار آورند ، كه گاهى اين يورش چنان انجام ميگرفت كه تا تمام قد به داخل سفره سرازير ميشدند . غذا را با دست ميخوردند و هنگام شروع به غذا آستين را تا مرفق بالا ميزدند و در خوردن برايشان مطرح نبود تا به چه صورت شروع كرده به چه حالت خاتمه بدهند ، بلكه همه چيز را از چلوخورش و پلوگوشت و مرغ و كباب و ترحلوا و بورانى و ماست و لبو و لرزانك را يك جا در بشقاب روى هم ريخته صرف ميكردند ، از ترس آنكه مبادا از يكى از آنها محروم بشوند ، و در ضمن نيز كه ناخنك به دورى\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nبشقاب‌هاى خورش و گوشت و مأكولات نزديك دوروبرىهاى خود ميزدند ، يعنى هرگز صبر نميكردند ، تا بشقابشان تمام شده دومرتبه بكشند ، بلكه سر بشقاب را پيوسته از خوردنى پر ميداشتند و تا هنگام سير شدن هم تا چيزى از ظرف خود بجا نگذارند ميگفتند ته بشقاب را خوردن و پاك كردن صواب دارد و تا آخر دانهء برنج و به چشم آيندترين ذره گوشت و چربى آن را با انگشت پاك كرده انگشتان را نيز ميليسيدند . كمر از سفره بلند كردن و راست نشستن و آروغ بلند زدن نيز جزء اعمال صواب سفره بود ! كه بايد انجام بدهند و خوردن خربزه و انگور پشت سر آن جزء واجبات طعام كه انگور معده را نرم مينمود و خربزه بدن را فربه ميساخت ، در اين روايت مجعول كه ميگفتند هر وقت رسول خدا خربزه ميل ميكردند به پشت دست خود مينگريستند تا فربه شدن آن را مشاهده بكنند !\r\nصرف چاى شيرين بعد از غذا و طلبيدن قليان از تشخصات آنها بود و خوردن شيرينى بعد از چاى و قليان امثال باقلوا و قطاب و لوزينه و راحتى ، يا زولبيا باميه در فصل خود مكمل آن ميآمد . لاكن از آنسو هرگز لب به تخمه و آجيل نميزدند ، اگرچه جهت جشن عمركشان به مجلس آمده بودند ، خاصه قبل از غذا كه سد راه طعام ميگرديد و در عوض طلب ( خشكه ) آن ، همراه شيرينى و ميوه ميكردند كه در دستمال ريخته هنگام رفتن با عذرخواهى به دستشان بدهند ، و درباره ديگر مأكولات صرف شده صاحبخانه را با صراحت يا ايما و اشاره حالى كنند كه سهم خانوادهء آنها را نيز فراموش ننموده ، يا قابلمه كرده به دست خودشان داده يا توسط كسى همراهشان بكنند . البته بردن خود آنها مربوط به افراد بىنام و نشان‌هايشان بود .\r\nچنانچه پذيرائى يك تن از اين افراد براى صاحب مجلس برابر بود با صد مهمان‌جا سنگين و اطعام دهها مستمند ، چه اين موجب اعتبار و آبرويشان گرديده در مجالس نامشان را به خيرخواهى و اهل مبرّات و نيكى افعال ياد ميكردند ، در حالى كه از ديگر مهمانان و فقرا هرگز اين فايده مترتب نميگرديد ، و\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nاگر هم چيزى از آن به درد آخرتشان مىخورد آخرت خيلى دور بود ! آنها عجالتا شأن و شرف و عزت آبروى دنيا را ميخواستند و بسا كه ديگر مهمانان را هم بخاطر نشان دادن همين افراد كه مجلسشان را افتخار داده بود دعوت ميكردند .\r\nدر هر صورت هرجا آش بود ، اينان فراش آن بودند و محلى از سورچرانى و ضيافت و پذيرائى يافت نميشد كه يكى يا چند تن از اين طايفه حضور نداشته باشند .\r\nدر حرص به طعام و ولع خوردن آنها ايرادى هم نميتوانست وارد باشد ، چه اكثريت اين گروه را طبقات بىبضاعت و درماندهء جامعه تشكيل ميدادند ، كه غالب از قراء و قصبات و روستاهاى دور افتادهء مملكت به شهرها رو آورده تلافى مافات ميكردند . بچه دهاتىهاى محروميت كشيده‌اى كه يا از برداشت ذهنى خود در مرغوبيت كسوت و شعائر مذهبى يا از راهنمائى رنود و خيرانديشان استفاده كرده روستاگرى را رها نموده و با از بر كردن مختصر شعر و حرف و حديثى وارد اجتماع شده جبران نديده ، نخورده‌ها مينمودند ، چه در هنگام مكتب بسا كه طعامشان از نان تهى ، يا با قاتق پنير و سبزىاى تجاوز نمينمود .\r\n\r\nسورچران‌ها\r\nسورچران‌ها و به زبانى مفت‌خورها چند گروه بودند كه اول آنها را گروه سابق الذكر تشكيل مىدادند . و پس از آنها شال سبزها و شال سياه به كمرها كه خود را منتسب به سادات ميخواندند . ديگر شال و فينه به سرها اعم از اينكه سيد بوده يا نبوده ، چه اين گروه را طبقهء مداح تشكيل ميدادند . ديگر عرقچين به سرهاى عبا به كول كه هم جزء گروه مداح‌ها به حساب آمده ، هم جزء نوحه‌خوانها محسوب ميشدند . در پى ايشان طبقهء ( مرده‌خور ) ها « 39 » شامل قارى و\r\n\r\n\r\n","description":"","footnote":"\r\n( 39 ) . كسانى كه از شام و ناهار و مخارج ترحيم اموات ارتزاق ميكردند .\r\n","page_name":" 428 ","page_number":428},
  {"content":"\r\n\r\nتابوت‌كش و ( رحل و قرآنى ) « 40 » و ( اللاه خدا كريمى ) « 41 » و ( چارپايه‌كش ) « 42 » و ( كفش‌جفت‌كن ) « 43 » و قهوه‌چى و خدمه‌اش كه خدمت مجالس ختم و هيئت‌هاى سينه‌زنى و مانند آن ميكردند و ( گلاب و قهوه‌ريز ) « 44 » و ( الفاتحه‌گو ) . « 45 » و در آخر آنچه شمول امور مرده از فرش‌انداز و ( ظرفى ) « 46 » و\r\n\r\n\r\n","description":"","footnote":"\r\n( 40 ) . مأمور حمل‌ونقل جزوات قرآن و رحل « وسيلهء زير قرآن كه از تخته‌اى از هم شكافته درست شده براى قرار دادن قرآن در آن جهت قرائت به كار ميرفت و چون از هم گشوده شده روى زمين قرار ميگرفت دهانش مانند كتاب از هم باز ميگرديد ، در ساخت و سازهاى ساده و مشبك و منبت و مذهب » .\r\n( 41 ) . افرادى كه پيشاپيش تابوت اموات حركت كرده ، جنازه را متوقف ساخته بالاى چهارپايه رفته كلمات زير را با صداى بلند ادا ميكردند : اللاه خداى كريم ، صمد و حىّ و واجب التعظيم ، « يعنى بزرگ است خداى ابراهيم » و در پى آن بمناسبت سن‌وسال ميت جملاتى هم ذكر مصيبت ميكردند ؛ از وقت به روى چهارپايه رفتن او تا آخر جنازه هم بايد بر سر دست تابوت‌كشان بلند شده باشد .\r\n( 42 ) . كسى كه حمل چهارپايهء ايشان مينمود .\r\n( 43 ) . كسى كه در تمام مجالس ختم و عزا كفش‌هاى واردين را گرفته جا داده ، نگهدارى كرده ، هنگام خروج جلو پايشان جفت مينمود . بعضى به اين كفش‌جفت‌كن‌ها هم پولى انعام ميدادند .\r\n( 44 ) . در ميان مجالس عزا معمولا يكنفر با پياله‌اى قهوه و گلاب‌پاشى راه ميرفت و به كف دست هر تازه‌وارد يك قاشق چايخورى قهوه ريخته كه او بايد با خوردن آن كام خويش را در مرگ درگذشته تلخ بكند و اندكى گلاب به كف دست ديگرش ميريخت كه بايد بسر و رو ماليده دماغ روح ميت را معطر بكند .\r\n( 45 ) . كسى كه در وسط مجلس ختم قدم ميزد و با ورود هر تازه‌وارد جزوه‌اى از قرآن به دستش داده ، با صداى بلند فرياد ميكشيد ( الفاتحه ) كه حاضرين بايد اداى فاتحه بكنند ؛ اين جزو قرآن پاره‌اى از اجزاء 114 گانه بود كه مجموعا تشكيل يك قرآن كامل يعنى سى جزو آن را ميداد و چون هركس يكى از آنها را كه چند ورق بيش نبود قرائت مينمود چنان بود كه جهت مرده يك قرآن تمام ختم شده باشد ؛ روى اين حساب الفاتحه‌گو چون جزوى خوانده شده برميگرديد آن را در سمتى جدا از بقيه قرار ميداد كه با نخوانده‌ها مخلوط نگشته حساب ختم قرآن خراب نشده باشد .\r\n( 46 ) . كسى كه ظروف اين گونه مجالس را اجاره ميداد .\r\n","page_name":" 429 ","page_number":429},
  {"content":"\r\n\r\n( طبق‌كش ) « 47 » و ( قاب و قدحى ) « 48 » و ( طاقشال‌انداز ) « 49 » و ( مجلس‌آرا ) « 50 » و ( سياهىكوب ) « 51 » و ( چراغچى ) « 52 » و ( آبى ) « 53 » و ( آبدستى ) « 54 » و ( سفره‌انداز ) « 55 » و\r\n\r\n\r\n","description":"","footnote":"\r\n( 47 ) . آنكس كه ظروف را حمل‌ونقل ميداد .\r\n( 48 ) . قاب و قدح شامل دو گلدان بزرگ از چينىهاى مرغى اصل و يك قدح بزرگ از نوع آنها بود كه پس از گشودن طاقشالى در وسط مجلس روى آن قرار ميگرفت ، باينگونه كه قدح در وسط و دو گلدان دو طرفش نهاده ميشد و باوجود خود صورت عزا بمجلس ميداد ، بر اين طرز فكر كه مرده گل به قبرش ببارد و از آب كوثر سيراب بشود ، ولى هرگز در اين قدح و گلدان‌ها آب و گلى قرار نميگرفت .\r\n( 49 ) . طاقشان اگرچه جزء قاب و قدح بود ولى طاقشال مجلس ختم را متبرك و روح مرده را شاد مينمود كه مخصوص عمارىهاى دسته‌هاى عزادار حسينى و يا از طاقشالهاى ( علامت ) « علم دسته » باشد و آنها هم در اختيار دسته‌گردان‌ها يا علامت‌كش‌ها بود كه بايد خود آورده خود ببرند و بابتش هم چيزى دريافت بكنند ؛ يكى از تجهيزات علامت‌ها طاقشالهاى متعددى بود كه بر افقى صليب آنها آويخته ميشد ، كه آنها هم از طرف بزرگان و دايركنندگان حسينيه‌ها بخلعت گرفته شده بود .\r\n( 50 ) . ناظم و كسى از داش مشدىها و لوطىباشىهاى محل كه تمشيت مجلس را به عهده گرفته هركس را به جائى درخور تعارف مينمود .\r\n( 51 ) . آنها كه مساجد و محل‌هاى ختم را كتيبه‌هاى سياه كشيده جرز و ستون‌ها و سردر و پايه‌هاى دو طرف در ورودى آن را سياهپوش ميكردند .\r\n( 52 ) . چراغ كرايه‌بده و شاگردانش كه مأمور روشنائى مجلس و مراقبت چراغها ميشدند ، مقدم بر همه چراغى بود كه بايد جلو در ورودى بعلامت بفرمائيد و دعوت فاتحه‌خوانان روشن بشود .\r\n( 53 ) . شامل سقا كه با مشك آب مورد احتياج مجلس را تأمين مينمود و دوم‌كس يا كسانى كه آبخورى آب خوردن ميان مجلسيان ميگرداندند ؛ آبخورى ظرفى سطل‌مانند بود با دهانه‌اى بازتر و شكمى اندك باريكتر و دسته‌اى بكمر كه بين يك‌ونيم تا دو سطل آب ميگرفت و همه از آن با دست بدست دادن آب ميخوردند و چون خالى ميشد ( آبى ) آن را دومرتبه پر مينمود .\r\n( 54 ) . كسى كه در شروع و خاتمهء غذا ميان حاضران آب دست كه شامل آفتابه لگنى مسى ، يا برنجى ، يا ورشو ، يا نقره و طلا بود ميگرداند ، به اين طريق كه لگن را جلو شخص‌خواهان نهاده از آفتابهء آن آب به دستش ميريخت و در خاتمه حوله يا لنگى كه از جلو كمر آويخته بود براى خشك كردن دست دهان تعارفش ميكرد ؛ لگن آن چيزى مانند كلاه شاپو با لبه‌اى پهن و زينت شده با بالاآمدگى اندك لب و كنگره دادن دور آن و گاهى قلمكارى شده كه در مشبكى روى آبگير آن قرار ميگرفت و آفتابه‌اش مانند گلاب‌پاش در گردنى دراز و دسته‌اى از بالاى گردن تا زير شكم و لوله‌اى بلند لب بجلو برگشته و درى گنبدى شكل لولائى كه بر دهانه آن قرار گرفته مانع ريختن آب آفتابه هنگام دولا كردن ميگرديد .\r\n( 55 ) . متخصص ترتيب دادن سفره كه براى هرچند و چندين نفر به چه طول و عرض سفره بيندازد و اسباب سفره را از بشقاب پيش‌دستى و ظروف پنير و سبزى و مخلفات چگونه قرار داده ، اغذيه را در سفره به چه صورت جاسازى نمايد ، كه همه را بهمه‌چيز دسترسى بوده باشد ، كه خود اين شامل دستيارانى نيز ميگرديد كه ظروف و غذاها را از آشپزخانه دست بدست داده سر سفره بياورند و در خاتمه صحيحا و سالما بجاى اول بازگردانند .\r\n","page_name":" 430 ","page_number":430},
  {"content":"\r\n\r\n( ختم‌برچين ) « 56 » و ( دم‌دستى - سرپائى ) « 57 » و ( آشپز ) « 58 » و مانند آن گرديده ،\r\n\r\n\r\n","description":"","footnote":"\r\n( 56 ) . كسى كه از روضه منبر و مكان بعد را ، چنانچه براى ميت در جا يا جاهاى ديگر هم ختم گذارده ميشد جار زده مردم را به محل بعد دعوت مينمود و چنانچه در همين مجلس خاتمه ميپذيرفت از حاضران اظهار امتنان نموده اجر خيرشان را از محمد و آل محمد ميطلبيد .\r\n( 57 ) . فرمانبران آماده به خدمت در گوشه و كنار مجلس كه براى حاضران قليان و چاى و آب و مانند آن خبر كرده ، بين مجلس و آبدارخانه ، آشپزخانه رفت‌وآمد ميكردند .\r\n( 58 ) . پزندهء غذا همراه شاگرد آشپز و زير ديگ روشن‌كن كه بمناسبت مقدار غذا جمعيتشان از سه چهار نفر به پانزده ، بيست نفر و زيادتر متغير ميگرديد ؛ اين آشپزها علاوه بر اجرت و خوردوخوراك آبگردانى هم داشتند كه در آن غذا براى خود كشيده هنگام رفتن ميبردند ، آبگردانى كه مطابق غذاى بيست نفر در آن از بهترين چيزها از گوشت و مرغ و روغن و زعفران جا داده شده ، رويش جهت لاپوشانى مقدارى برنج ميپاشيدند . اين آبگردانها متعلق به خود آشپزها بود و با ظروف ظرف كرايه‌بده نميآمد .\r\n","page_name":" 431 ","page_number":431},
  {"content":"\r\n\r\nعمامه‌بسرها و فينه‌اىها و عرقچين ، عبائىها و شال سبزدار هم داخل آن ميشدند ، چه هيچ مرده و مجلس ختمى نميشد داير شده اين جماعات در آن دخالت نداشته باشند .\r\n\r\nمرده‌خورها\r\nاگرچه افراد ذكر شده اكثر از طبقهء مرده‌خور به حساب ميآمدند ، ولى مرده‌خورهاى واقعى حرفه‌اى آنها بودند كه كلا امرشان از اين طريق ميگذشت و براى كار خود حساب و كتاب و دفتر و يادداشت داشتند ؛ به اين صورت كه چون كسى در جائى درميگذشت فورا تاريخ آن را در محفظهء سينه نگاه داشته يا در دفترى يادداشت ميكردند . پس وقتى كه يكى در دوشنبهء فلان روز مرده بود فلان روز سوم و فلان روز شب هفت و فلان شب شب چلّه و فلان شب شب سالش ميشد كه بدون اشتباه و دردسر و از اين و آن پرسيدن واقف شده سر سفره‌اش حاضر شده بردنىهايش را هم همراه ميبردند ، و به اين طريق از آنجا كه در هر محل لااقل در هر روز يكى فوت مينمود ، اينان همه روز و هفته و ماه و سال را خوان يغمائى داشتند كه از آن متمتع ميشدند و روزهاى دو ، سه مجلسه را هم مازاد آن را به فروش ميرساندند . قاريان و مداحان و نوحه‌خوان‌ها هم دستهء دوم اين گروه را تشكيل ميدادند كه حساب مردگان را به همين طريق نگاه ميداشتند . بايد توجه داشت كه جلوگيرى اين جماعت در ورود به اين مجالس غير ممكن ميآمد ، چه اگر اندك جلوگيرى و سختگيرىاى در خواسته‌هايشان به عمل ميآمد با بىآبروئى همه مجلس را بر هم زده مرده و صاحب مرده را صورت لكّه حيض ميكردند .\r\nنذرىهاى گوشت گوسفند قربانى عيد قربان‌هاى حاجىهاى قربانى بكن و حلوا ، شله‌زردهاى سالانهء همه ساله بده‌ها و مانند آن نيز در محفوظات و دفاترشان بود كه از دستشان درنرفته باشد ، و به همچنين آنچه را كه از هرجا ميتوانستند نقدى و جنسى و شكمى بدست آورند .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nو امّا برگزارى مجلس ختم\r\nهرگز در مجالس ختم جز طهارت و تقوا و زهد و ورع و پاكى دست و چشم و دامن متوفى بميان نميآمد ، اگرچه در گذشته از پليدترين افراد و فاسق‌ترين آحاد اجتماع شناخته شده بود و كافى بود صاحب مرده مبلغى زيادتر از اجرت پرداخت كند ، تا چنان مرده‌اى بر روى منبر شسته تحويل بدهد كه صاحب مردگان خود بپاكيزگى مرده‌شان شك بكنند و در اين جهت كه گهگاه چه شيرين كارىها و مسخرگىها هم كه پيش ميآمد ، مثلا از سبب ناآشنائى روضه‌خوان با مرده كه هرگز كسى متوفى را در مسجد و پاى منبر و مانند آن نديده بود ميگفت : خدايش بيامرزد كه اين مرحوم هميشه در صف مقدم نمازهاى مسجد قرار ميگرفت و دائم الخمرى را كه غالب شبها آشنايان و رهگذران از ميخانه بر دوشش كشيده به خانه رسانيده ، يا از ميان گل‌ولاى نهرها و جوىهاى معابر بيرونش آورده بكناريش انداخته بودند ميگفت : كسى كه هرگز نماز شبش ترك نشده نماز عشا را به نماز صبح ميرسانيد ، و خبيث كنس ناخن خشكى را كه از لئامت و بخل آب از دستش نميچكيد بگويد : دستگير ضعفا ، حاجت‌رواى حاجتمندان ، كسى كه لقمه‌اى از گلو فرو نميداد تا از آن مسكين و درمانده‌اى را احيا و اطعام ننمايد و الى آخر و در مجلس ختمى كه كسى جهت مادر خود ترتيب داده بود و اين نگارنده نيز حضور داشت ، آخوند بدون دانستن جنسيت او كه زن يا مرد و پدر يا مادر صاحب مجلس بوده است گفت : خدايش غريق رحمات خود فرمايد كه چه اهل دل و اهل حالى بود و چه شبها را كه خود اين بنده با ايشان بصبح رسانيدم و از اين قبيل و صاحب مرده را غرق عرق خجالت و مجلسيان را دچار بهم نگريستن و تعجب و پوزخند و لودگى و مسخرگى گرداند !\r\n\r\nدنبالهء مرده‌خورها\r\nديگر ترتيب‌دهندگان دسته‌هاى عزا و تشكيل‌دهندگان عزاخانه‌ها و حسينيه‌ها\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nاز لشوش و اوباش محلات و نوچه‌هايشان كه از جيب اغنيا و كسبه و دست بدهن برس‌ها پيش قدم اين گونه امور بوده علاوه بر احياى شكم خود و خانواده‌شان از سرآمد آن گذران سرتاسر سال خويش را هم تأمين ميكردند . لشوش و منبرى دو گروه انفكاك‌ناپذير از هم را تشكيل ميدادند كه هريك حفاظت و پشتيبانى دستهء ديگر ميكردند ، چه اگر اوباش محلات كه بايد با زور و رو از مردم طلب خرج دسته‌ها و حسينيه‌ها كنند نبودند ، كار منبر جهت دستهء دوم بوجود نميآمد و چنانچه دستهء ملا و مداح و منبرى نبود چيزى نصيب اوباش و بيكاره‌ها نميگرديد . پس در هرجا بساطى از عيش و عزا برپا ميشد اول داش مشدىها و يكه‌بزن‌ها و بيكاره‌هاى محل بودند كه سر و كله‌شان در آنجا پيدا ميشد و پس از آنها گردانندگان آن مجالس كه اول آنها را طبقات گفته شده‌ى در بالا و آخرشان را ( كاسه باديه‌اى ) ها « 59 » و ( مفت‌خوددان ) ها « 60 » دربر ميگرفت .\r\n\r\nسربارها\r\nلفظ سربار شامل كسانى ميشد كه پول زحمت نكشيده بدست آورده و امر معاش جز از طريق فعاليت سودمند و مشاغل عام المنفعه و كارهاى مفيد ميكردند . اين\r\n\r\n\r\n","description":"","footnote":"\r\n( 59 ) . در هر حسينيه يا هيئت سينه‌زنى و امثال آن ، يا جشن و عروسىاى كه خرجى مقرر شده ديگ‌هاى پلو به سربار ميرفت ، اگر يك‌سوم آن را اهل دسته و هيئت و سينه زن و مهمانان جشن و عروسى ميخوردند ، دو قسمت آن را لشوش و بيكاره‌ها و عربده‌كش‌ها و ولگردهاى محل ميبردند ، كه البته نه با درخواست و فروتنى ، بلكه با گردن‌كلفتى و پرروئى كه خود به آشپزخانه ريخته با ظرف‌هاى بزرگى كه با خود ميآوردند آشپزخانه را خالى ميكردند و در آخر كار هم كاسه ، باديه‌هاى نوچه‌ها و خانواده‌هايشان بود كه پشت در خانه آمده با دشنام و فضيحت طلب ميكردند .\r\n( 60 ) . ثروتمندان و دست به دهان برس‌هائى كه عادت به مفت‌خورى را سرلوحه زندگى خود داشته اين گونه مجالس و گرفتن و بردن غذاى آن را مفت خود ميدانستند .\r\n","page_name":" 434 ","page_number":434},
  {"content":"\r\n\r\nگروه نه تنها اقليت ، بلكه اكثريت جمعيت را تشكيل ميدادند و بطورى كه در آنزمان آمارگران خارجى احصائيه گرفته بودند ، بطور متوسط هر يكنفر مرد بالغ جوركش چهارده نفر مفت‌خور ميگرديد كه اين شامل اهل‌وعيال و متعلقات ، از پدر از كار افتاده و مادر پير و برادر خواهر نابالغ و دختر مطلقه و خويش و اقرباى مستمند ميشد و هنوز بديگر گروه نپرداخته بود ، در حالى كه اگر بمحاسبهء كامل و دقيق آن ميپرداخت شايد بيش از صد سىى مردم مملكت را تشكيل ميداد كه اندكى بمعرفى آنان ميپردازيم :\r\nمقدمتا بايد گفت يكى از دلايل بوجود آمدن اين سرباران يا مفتخوران اول اعتقادات مذهبى مردم و ديگر بيسوادى و عدم فرهنگ اجتماعى بود كه ايشان را در هر كار و حاجتى متوسل به مذهب و منشعبات آن مينمود ، و ديگر رقت قلب و حسن ظنّ مردم بر گدايان و متكديان و ديگر ترس و عادت بترسيدن از هر قلدر و دولتى و لش و لات و اراذل و پرروى و بىآبرو كه از ستمگرىهاى سلاطين و حكام جابر و مأموران آنها و آشفته‌بازارى اوضاع و احوال مملكت از ملوك الطوايفى و خان‌خانى و ارباب رعيتى و مانند اينها سرچشمه گرفته از قرون پيش استمرار يافته بود .\r\nپس اول كسانى كه از جنبهء اعتقاد مذهبى مردم استفاده كرده سربار ميشدند آنهائى بودند كه در مساجد رخنه نموده منتسب مسجد ميشدند مانند : پيشنماز « 61 » و مؤذن « 62 » و مكبّر « 63 » و فراش و هركس كه به نحوى به مسجد بسته شده بود . دوم\r\n\r\n\r\n","description":"","footnote":"\r\n( 61 ) . پيشوا يا برگزاركنندهء نماز .\r\n( 62 ) . اذان‌گو .\r\n( 63 ) . تكبيرگو ، يعنى كسى كه هنگام نماز برابر امام يا بر پله‌اى از منبر مسجد ايستاده با گفتن كلماتى مانند : اللّه اكبر و الحمد لللاه و سبحان اللّه و مانند آن مردم را متوجه حركات امام و راهنمائى قيام و قعود بكند .\r\n","page_name":" 435 ","page_number":435},
  {"content":"\r\n\r\nآنهائى كه از تخمهء پيمبر بوده يا صورتا و بدون داشتن انتساب خود را به وى و خانوادهء او نسبت داده سيد حساب ميشدند . اينان را دارائى و ندارى و فقر و غناء مطرح نبود و چندانكه توانسته بودند با همراه كردن تكهء سياه يا سبزى كه بر سر يا كمر ببندند مالك پنج يك درآمد و اموال مردم ميشدند و با گفتن اين جمله كه از هر پنج انگشت يكى مال سادات است « يعنى خمس » خود را از غير سادات طلبكار بدانند و آن را با زور و رو مطالبه بكنند ، و اين گروه هم اندك نبوده ، بلكه تقريبا اكثريت را تشكيل ميدادند ، چه هركس از روستا و آبادى و شهرستانى ميآمد اول خود را به لباس سيادت ميآراست و همان برايش كافى بود كه در همه‌جا موفقش داشته از همان ساعت تغيير لباس نانش در روغن افتاده بتواند سربار ديگران بشود ؛ باينصورت كه اگر گدا بود حق جدّش را ميخواست و اگر دارا بود حق جدّش را ميخواست و اگر كاسب و تاجر و كارگر و كارفرما حق جدش را ميخواست . در اين حالت كه اگر گداى عام يكشاهى درخواست مينمود ، گداى سيد يك قران ميخواست و اگر كاسب چيزى را به دو برابر قيمت فروخته بود اضافه‌اش را جزو خمس حساب ميكرد و تاجر كه ميگفت اگر گران هم ميخرى چون از سيد ميخرى برايت زيادتر خير مىكند و كارگر كه كمتر از سايرين كار كرده زيادتر مطالبه مينمود و كارفرما كه حق كارگر را كمتر داده ميگفت بقيه‌اش را بابت خمس حساب كن برايت بركت مىكند ، و عجيب‌تر اينكه خود مردم هم اين قرار را پذيرفته ملاقات با سيد و دادوستد و خريد و فروش با سيد اگرچه به ضرر و زيانشان هم بود برايشان بمراتب از غير سيد پسنديده‌تر ميآمد .\r\nپول اگر به گدا ميدادند به گداى سيد ميدادند ، اگرچه از تن و توشه و هيكل و قوت گردنش را تبردار نميزد ، به اعتقاد اينكه حاجتشان حتما روا خواهد شد و اگر رخت نو و لباس عروس و كفش و كلاه تازه و جهيزيه و اسباب عقد و هرچه از اين قبيل ميخواستند بخرند ، حتما بايد از سيد بخرند كه برايشان يمن و شگون\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nخواهد داشت ، و اگر تحويل سال نو ميشد ، يا خانه‌اى تازه ميخريدند اول كسى كه بايد قدم در آن گذارد حتما لازم است سيد باشد ، و اگر ماه نو ميكردند ، بعد از رؤيت هلال ماه حتما بايد به صورت سيد نگاه كنند ، و اگر روضه ميخواندند بايد سيد بخواند كه ثوابش زيادتر مىباشد و اگر شمعى در سقاخانه ميخواستند روشن كنند بايد سيد روشن كند يا متوليش سيد باشد تا آنجا كه اگر سقّ بچه را ميخواستند بردارند حتما بايد سيد يا سيده بردارد و اگر اسم‌گذاران داشتند حتما بايد اسم او را سيد گذاشته يا اول سيد او را بنام گذارده شده صدا بكند ، الى آخر كه همه خيرات و بركات را در هر امر از سيد ميخواستند ، تا آنجا كه اگر ميراب محله‌اى سيد بود اهل آن خود را خوشبخت ميدانستند كه آب حوض و آب انبارهايشان را سيد مياندازد و آن آب به خوبى و خوشى كارسازشان شده از گلويشان پائين ميرود . تنها موردى كه سيد و سيده نامرغوب بود شوهر سيد و عروس سيد بود و ميگفتند آمد نيامد دارد و البته آن هم نه از جنبه خاص ، بلكه از جهت آنكه ميگفتند احترام شوهر سيد تا آن حد واجب است كه هر زنى از عهدهء آنها برنميآيد و كمترين آن اينكه تا او اجازه نداده زن نبايد جلويش بنشيند و احترام زن سيد تا آن درجه كه هنگام رفتن به رختخواب او حتما بايد مرد از پائين پايش داخل شده از بالاى رختخوابش قدم نگذارد و چون هركس نميتواند شرايط لازم احترام را درباره شوهر يا زن سيد به عمل آورد برايش خوش‌يمن نميگردد ، ولى اصل مطلب پرمدعائى و از خودرضائى آنان بود كه زن يا شوهر را از جان سير نموده كارشان به تلخى و طلاق ميكشيد .\r\nدر اين صورت معلوم بود كه سيد چه ارج و مقامى در نزد مردم داشت و تازه اين سادات متعارف جامعه بودند و بايد ديد سادات اسم و رسم‌دار سرشناس ، از ملا و مجتهد و امام مسجد و مانند آن‌چه منزلتى داشتند و اين ارج و مقام چه احوالى براى مردم و تنبل‌ها و رموز جامعه بوجود آورده چگونه هرروزه در اثر نبودن سجل احوال ( شناسنامه ) و احصائيه و بنگاهى كه تميز سيد و ناسيد بدهد\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nفوج‌فوج و گروه‌گروه به اين دسته اضافه شده هريكنفرشان سربار ده تن از مردم ميشدند .\r\nنفوذ و قدرت اين جامعه تا آنجا رسيده بود كه اگر مجتهدشان گمان خمسى نزد كسى ميبرد خود روانه شده با زور آن را طلب كرده چنانچه بكراهت طرف برخورد ميكرد بوسيلهء دستيارانش كه به چوب و فلكش ميبست وصول مينمود و سيدى ميتوانست وزير و حاكمى را از وزارت و حكومت عزل بكند ، چنانچه در ماجراى ( سيد قندى ) « 64 » كه تاجر قند بود و عين الدوله حاكم تهران در اثر گرانفروشى او را به چوب بست باعث عزل وى و قيام مشروطيت گرديد كه مردم سر بشورش و طغيان برآورده عدالت‌خانه طلبيدند ، و در اين نمونه واى به حال كسى بود كه ناخودآگاه دست بسوى سيدى بلند بكند اگرچه بىسروپاترين آحاد به حساب ميآمد كه در اندك زمانى بدست مردم قطعه‌قطعه ميشد و نمونه‌هايش بعلانيه مشهود ميگرديد . به همين حالت ديگر متظاهران بسيادت كه با زور و رو هرچه را كه ميخواستند از مردم وصول ميكردند ، تا آنجا كه نواميس اهالى در معرض تعدى و تجاوز آنان قرار ميگرفت .\r\nدرباره خمس و حق سادات جالب اينجاست كه سواى معدودى كه سر از اداى خمس پيچيده يا به لطايف الحيل از پرداخت آن سرباز زده در آن تزوير\r\n\r\n\r\n","description":"","footnote":"\r\n( 64 ) . واردكننده قند از خارج كه چون عين الدوله او را طلبيده سبب گران كردن قند را جويا مىشود ، سيد متمسك به آيه : ( الناس مسلطون به اموالهم و انفسهم ) شده ميگويد بنا به حكم خدا من مالك متاع خود بوده هرطور دلم بخواهد فروش ميكنم ، و عين الدوله جواب ميدهد پس من هم طبق همين آيه كه ميگويد مردم مسلط به اموال و جان‌هاى خود ميباشند از تسلطى كه خداوند به من عطا كرده حق خود ميدانم كه ترا به زير چوب اندازم و فراشها را صدا كرده سيد را دستور فلك داده به چوب ميبندد ؛ كارى كه نه تنها عزل عين الدوله ، بلكه بلواى مشروطيت و تحصن مردم در سفارت انگليس و صدور حكم قانون مشروطيت را از جانب مظفر الدينشاه و عزل محمد على شاه را در پى آورد .\r\n","page_name":" 438 ","page_number":438},
  {"content":"\r\n\r\nميكردند ، بقيه با شعف دل و رغبت تمام نه تنها ارسال داشته ، يا فرستاده ، بلكه خود رفته دست گيرنده را هم بوسيده آن را تا دينار آخر و به حساب دقيق تقديم ميكردند و قبض آن را دريافت داشته وصيت ميكردند آن قبوض را در مردن لاى كفنشان بگذارند ! در حالى كه همين افراد وقتى پاى پرداخت ماليات دولت به پيش ميآمد تا ميتوانستند از زير بار آن شانه خالى نموده ، اگرچه با توسل به توصيه و رشوه و ديگر امور نامشروع بود از آن فرار ميكردند ، اينك با پرداخت مالياتهاى مستقيم و غيرمستقيم دولتى كه جهت انتظامات و رفع حوائج مملكتى به كار ميرفت و ميبايست ادا كنند دادن خمس و منظّمات آن بنامهاى زكات و رد مظالم « 65 » به مشتى بيكاره كه جز انباشتن شكم سيرناشدنى آنان و خوش‌گذرانى و بر روى هم نهادنشان به هيچ كار ديگر نميآمد چه صيغه‌اى بود مسئله‌ايست كه همچنان لاينحل مانده بود .\r\n\r\nامامزاده‌ها\r\nبعد از اينها امامزاده‌ها و تشكيلات آنها بود كه بيش از چهارصد از آنها در تهران شناخته شده بود و در هر شهر و ده و روستا و قريه و جاده و گذار و بلندىاى نبود كه گنبد يكى از اين امامزاده‌ها سربلند نكرده باشد و بيكاره‌ها و مفتخورهائى كه در آنها بنام متولى و زيارت‌نامه‌خوان و شمع‌دار و قارى و فراش و كفش‌دار و غيره و غيره مشغول لخت كردن مردم نبوده باشند و اينان نه تنها به يك گروه يا چند نفر ختم ميشدند ، بلكه هريك از اين اماكن را تا سه دسته بطور كشيك از طرف خودشان معلوم شده بودند كه مانند كارگران كارخانجات شش ساعت و\r\n\r\n\r\n","description":"","footnote":"\r\n( 65 ) . پرداخت مبلغى به اهل ردا كه با آن تمام جرائم دزدىها و خيانت‌ها و شرارت‌ها و تجاوز به حقوق و نواميس مردم پاك شده دهنده مانند طفل از مادر متولد شده پاك و طاهر ميگرديد !\r\n","page_name":" 439 ","page_number":439},
  {"content":"\r\n\r\nهشت ساعت يك مرتبه تعويض ميشدند و يا زيادتر از اين‌كه نفراتشان به طول هفته پست جيب پركنى را در اختيار گرفته هر بيست و چهار ساعت يك دسته از ايشان به سر و كيسه كردن مردم ميپرداختند .\r\nقابل توجه است كه در خود مكه كه موطن پيغمبر اسلام ( ص ) و مدينه كه محل استقرار حكومتش بود ، همه عيالات خود غير از جناب خديجه را در آنجا اختيار نمود جز چند تن از اين امامزاده‌ها « آن هم امام نه امامزاده » ديده نميشود ، آن نيز بدون تشكيلات و تشريفات و بيا و برو و اين مملكت را كه چند هزار فرسخ از آنجا فاصله است تا هفتاد هزار و زيادتر امامزاده جمع شده است ! همچنين وجود سيد و عمامه سبز و سياه كه كه در آنجاها يعنى مقر و موطن ايشان يكنفر به چشم نخورده در اينجا از سر و كول هم بالا ميروند ! اين امامزاده‌ها به خاطر ستم حكام برپا شده و ملجأ و پناهگاهى بود كه مردم حل مشكلات و گرفتارىهاى خود را از آنها بخواهند و همين هجوم مردم به آنها هم بود كه شيادان را در محدودهء آنها گردآورده هريكشان را وادار مينمود تا به نامى به جيب كنى بپردازند : از جمله شمع‌فروش كه لدالورود جلو زوار دويده عرضهء شمع بكند ، و شمع روشن كن كه نياز گرفته شمع را روشن نموده و با دور شدن نيازمند آنها را خاموش كرده در ظرف مخصوص انداخته ، در فراغت سر آنها را پاك كرده دو مرتبه با دست ايادى خود يعنى همان شمع‌فروش‌ها تجديد فروش نمايد . ديگر زيارت‌نامه‌خوان كه برايش پولى گرفته زيارت بخواند و درخواست پرداخت نذور اگر چيزى به گردن دارد كرده بهر صورت مبلغى از او دريافت نمايد . بعد از آن روضه‌خوان كه نذرهاى روضه‌هاى نذر كرده‌اش را بخواند ، و پس از او قفل‌دار كه چيزى گرفته اجازهء بوسيدن قفل ضريح بدهد تا قفل و گره از بستگىهايش بگشايد .\r\nپس از آن متولى كه مرتب بگرد ضريح گرديده ( نذر يادت نره ، نذرى يادت نره ) كرده زيارت كنندگان را وادار به انداختن پولى بضريح نمايد ، و ديگر\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nسبزفروش كه باريكه پارچهء سبزى به نيت شفاى مريض در ازاى دريافت مبلغى تحويل نمايد ، اين پارچهء سبزى بود كه خريداران به گردن و مچ دست مريض بسته علاج و شفاى او را منتظر ميماندند ، اگرچه خود اين پارچهء سبز را هم يكى ديگر كه نذر كرده بود آورده بود ، پارچه‌اى كه توپ‌توپش در دكان بزازى روى هم دسته بود و زكام صاحب دكان را بهبود نميبخشيد ! و پس از او گردفروش كه خاك جاروى حرم را مثقال‌مثقال در كاغذ ريخته بفروشد و پول زياد بده‌هايشان را كه گرد روى ضريح و داخل مرقد را به آنها بسپارد . و خاك‌ها را كه با آب مخلوط نموده به مريض بخورانند ؛ خاك و كثافاتى كه از زمين و ته كفش و پاى واردان گرد آمده جارو شده ، به سر و روى ضريح نشسته بود ، و بعد از آن بغچه بسته‌ها و شيرخواره‌هائى را كه متوليان و خدام با دريافت نياز جهت تيمّن و تبرك به بالاهاى ضريح و در و پيكر آن بمالند ، الى آخر كه از هرچيز امام‌زاده از دانهء كبوتر و آب و نذر سقاخانه و خاك ته كفشدارى كه ( خاك كف پاى زوار ) مىباشد ، تا شمع سوخته و تكه نبات و حب قندى كه جهت رواى حاجات فروخته پول دريافت بكنند .\r\nپس از آن نوبت به كفشدارى ميرسيد كه اول حق كفشدارى را مطالبه نموده و سپس طلب نذر و حاجت كرده خدمت و كار و نفس خود را كه پست‌ترين خدمات آقا يا خانم « امامزاده » را پذيرفته است مؤثرترين امر حاجت‌روائى خوانده جيب كنى نمايد ، و در بيرون آمدن از كفش‌دارى هجوم گدايان گوناگون از كر و كور و شل و چلاق و زخم و زيل و پف كرده ، باد آورده و ديگر و ديگرگونه از اين افراد باشند كه با سماجت و ابرام تمام طلب و دريافت بكنند ، اگرچه اين جماعت هنگام ورود هم آيندگان را بىنصيب نگذاشته بودند .\r\nديگر معركه‌گيرها كه در هرگوشه و كنار با ياد گرفتن چند داستان و چند چشمه كار ، از پرده‌گردانى « 66 » و داستان سرائى « 67 » و مسئله‌گوئى « 68 » و دعافروشى « 69 » و حقه‌بازى « 70 » و چشم‌بندى « 71 » و تعبير خواب « 72 » و مارگيرى « 73 » و جنگ انداختن\r\n\r\n\r\n","description":"","footnote":"\r\n( 66 ) . نقاشىهاى روى پوست يا پارچهء ضخيم از وقايع كربلا و شمشير زدن حضرت عباس و مانند آن باندازه‌هاى 2 ، 3 متر كه رويش پرده كشيده به ديوار ميآويختند و پرده‌گردان هر چند دقيقه يك بار قسمتى از پوشش آن را كنار زده با چوبى كه در دست داشت وقايع روى پرده را تشريح كرده پول ميگرفت و جالبترينش تعريف زور و بازوى حضرت عباس بود كه با شمشير حريف در پرده را بالاى اسب به دو نيم كرده بود .\r\n( 67 ) . معركه‌هائى كه تنها با ذكر داستانهاى مذهبى و شجاعت‌هاى ائمه شروع و ختم ميگرديد و سرمايهء اين معركه دهان گرم گوينده بود در اين ضرب المثل كه ( به درويشه گفتند در دكانت را ببند ، دستش را گذاشت دم دهنش ) .\r\n( 68 ) . معركه‌هائى كه با بيان مسائل دينى از قبيل جنابت و حيض و طهارت و مانند آن صورت ميگرفت .\r\n( 69 ) . كسانى كه دسته دعاهائى چاپ كرده با مركب و اكليل بر روى كاغذ زرورق در دست گرفته شرح فوايد آن كرده بقيمت‌هاى كافى ميفروختند ؛ يكى از خواص اين دعاها آن بود كه هر بىپول و بيكارى آن را همراه خود كند آفتاب روز بغروب نميرسد كه كارى در حد سلطنت به دستش رسيده از مال دنيا مستغنى مىشود ! و از جهت حفظ بدن كه تا حدى آن دعا مؤثر مىباشد كه اگر آن را به گردن گوسفند ببندند كارد بر او كارگر نميشود ، كه مىتوانند رفته امتحان بكنند !\r\n( 70 ) . معركه‌هائى كه سفره‌اى روى زمين گسترده مقدارى اسباب حقه‌بازى مانند ( شامورتى ) كه چيزى بطرىمانند از جنس حلبى يا مفرغ با منفذ و تهى سوراخ‌دار بود كه در آن آب ريخته دست خود را بر منفذ ته آن قرار داده وارونه ميكردند و با گفتن ( شامورتى آب بده ) انگشت خود را از سوراخ آن كنار زده آب از سر آب‌پاش مانند آن ميريخت و قنددان‌هائى برنجى با تعدادى گلولهء مومى به اندازه نخود كه آنها را زير فنجان‌ها كم و زياد ميكردند و تا درجهء جهالت مردم معلوم شود ميتوان از همان عمل شامورتى پى به آن برد كه هنوز شعورشان به آن نرسيده بود كه چون ظرفى كه مجرائى تنگ داشته باشد و آن را سرازير كنند آب از آن خارج نميشود مگر سوراخ و منفذى در ته يا قسمت ديگرش داشته باشد !\r\n( 71 ) . كارهاى شگفت‌انگيز ، مانند دستمال را در كلاه به صورت كبوتر درآوردن و ساعت يكى را در جيب كس ديگر نهادن و سر بريدن و پنبه در دهان نهادن و نخ از دهان بيرون كشيدن و . . .\r\n( 72 ) . معركه‌اى كه در آن تعبيرات خواب‌هاى عجيب مانند آنكه : اگر كسى در خواب ببيند آلتش باندازهء درخت شده ، يا با مادر خود جماع مىكند چه تعبير دارد .\r\n( 73 ) . مارهاى بزرگ را از جعبه با دست بيرون‌آوردن و دور گردن انداختن و مار را با موش صحرائى جنگ انداختن و . . .\r\n","page_name":" 441 ","page_number":441},
  {"content":"\r\n\r\nخروس « 74 » و خرس رقصانى « 75 » و كشتىگيرى « 76 » و زنجيرپاره‌كنى « 77 » و غيره و غيره معركه گرفته جيب‌كنى ميكردند ، و ديگر تعزيه‌خوانهاى دوره‌گرد كه در هر\r\n\r\n\r\n","description":"","footnote":"\r\n( 74 ) . خروس‌ها را جنگ انداختن و پول گرفتن .\r\n( 75 ) . چوب بدست خرس دادن و او را سرپا راه بردن و رقصاندن .\r\n( 76 ) . از جمعيت اطراف معركه براى كشتى گرفتن حريف طلبيدن و ايشان را مغلوب كردن ، كه همه از همدستان خود معركه‌گير بودند .\r\n( 77 ) . زنجيرهاى كلفت را با مقدماتى كه قبلا فراهم كرده آن را به دور كمر پيچيدن و يا على يا على كردن و پس از پول گرفتن آن را با قوت از هم گسستن كه يكى دو بند آن زنجير از سرب درست شده بود و همچنين مجمعهء مسى را از وسط دريدن و مانند آن .\r\n","page_name":" 442 ","page_number":442},
  {"content":"\r\n\r\nكوچه پس‌كوچه و قهوه‌خانه و حوالى امامزاده‌ها تعزيه ميخواندند و سقاخانه‌دارها « 78 » و منبر معجزه‌كن‌ها « 79 » و ( پنجه‌گردان ) ها « 80 » و آب دهن‌فروش‌ها كه آب دهانشان شفاى بيمار ميداد . در اين ضرب المثل كه ( به درويشه گفتند در دكانت را ببند ، دستش را گذاشت دم دهنش ) همچنين فال‌بين‌هاى\r\n\r\n\r\n","description":"","footnote":"\r\n( 78 ) . اماكنى را خود خواب‌نما كرده بناى سقاخانه نهاده جهت آن پول گرفته ، اگر با رونق درميآمد آن را بپايان برده خود متولى شده به جمع نذور ميپرداختند و گرنه پس از كيسه‌برى از اين و آن ، آن مكان را رها كرده آن خواب را براى جاى ديگر ميديدند .\r\n( 79 ) . منبر و جاى شمعى حسينيه‌اى را خواب معجزه ديده ناشناسى را كه از آن چشم كور خود يا پاى چلاق خود را شفا گرفته بود بنمايش گذاشته رخت و لباس او را تكه‌تكه بمردم فروخته پول ميگرفتند .\r\n( 80 ) . در جام برنجى كه در وسط آن پنجه دستى تعبيه شده بود آب ريخته باسم دست حضرت عباس و نيت شفا خورانده پول ميگرفتند ، اين نيز پنجه‌هائى بود كه خواب‌نما شده بود .\r\n","page_name":" 443 ","page_number":443},
  {"content":"\r\n\r\nكوچه‌گرد « 81 » و كولىهاى كف‌بين « 82 » و سرطاس نشان‌ها « 83 » و دعانويس‌ها و رمال‌ها و سركتاب‌بازكن‌ها « 84 » و جن‌گيرها « 85 » و چله‌نشين‌ها « 86 » و كيمياگرها « 87 » و درويش‌ها « 88 » و قلندرها « 89 » و ( حق زن ) ها « 90 » و ( مرده گردان ) ها « 91 » و\r\n\r\n\r\n","description":"","footnote":"\r\n( 81 ) . مردمى كه دور كوچه‌ها راه افتاده فرياد فال‌بين طالع‌بين برآورده ، با ورود بخانه‌ها زن‌ها را گول زده ، پول و طلاهاى آنان را گرفته ميگريختند .\r\n( 82 ) . زن‌هاى كولىاى كه هم سبد ميفروختند و اسباب بزك و ( مهره مار ) و ( . . . كفتار ) جهت سفيدبختى داده ، هم با كف دست فال‌خواهان ديدن آنها را اغفال ميكردند ، كه اينان نيز جيب‌برىهاى كلان ميكردند .\r\n( 83 ) . زنها را تا جنشان را بگيرند و سحرشان را باطل كنند سرطاسى تا نيمه آب كرده نشانيده خود در مقابلش قرار گرفته چادرى روى دست‌وپاى خود و خواهان انداخته از جيرجيرك ته كفش خود در پائين صدا « كه يعنى صداى جن است » درآورده ، رودهء باد كرده‌اى را به پايش زده او را وحشت‌زده ساخته در آن حال پول و طلا هرچه داشت را به اسم ذكات كه اگر ندهد جان هردوشان در خطر است ميگرفتند .\r\n( 84 ) . از روى عدد اسم و اسم مادر طرف كه طبق اعداد حروف ابجد 12 ، 12 طرح ميكردند عدد برج طالع فال‌خواه را برآورده ، از روى كتاب فال كه دوازده فال طبق بروج دوازده‌گانه براى زنها و به همين تعداد براى مردها داشت احوالش را خوانده طبق حالتى كه شنونده حساسيت نشان ميداد و او بفراست درمييافت نقطهء ضعفش را از امور ازدواج و فرزند و دشمن و بيمارى بدست آورده تشويقش بگرفتن دعاى مربوط به آن نموده دستور و دعا ميدادند .\r\n( 85 ) . معالجه‌كنندگان مصروعين و جن‌زده‌ها و غشىها و چاره‌كنندگان خانه‌هاى جنّى كه جنيان در آن سنگ و كلوخ و آتش و مانند آن ميانداختند . در چارهء عام اين قاعده كه پس از خواندن اوراد و حاضر نمودن جن كه كسى چيزى از آن نميديد جن را در شيشه كرده درش را بسته با موم مهر ميكردند .\r\n( 86 ) . پولى گرفته براى رفع مشكل و بيكارى و فروبستگى بخت دختران بقول خودشان برايشان سفره انداخته چله بنشينند .\r\n( 87 ) . اغفال‌كنندگان اغنيا و ثروتمندان كه كيمياگرى يعنى طلاسازى يادشان بدهند .\r\n( 88 ) . ريش و پشم رهاكردگانى كه با كلاه درويشى و بوق و منتشا و كشكول و شال و رداى درويشى در كوچه و بازار به پرسه درآمده مدح على ميخواندند .\r\n( 89 ) . ژوليده سر و ريش‌ها و سروپا برهنگانى همراه چوب گره‌دار بر دوش كه با صداى مهيب جلوى اين و آن سبز شده ( هو ، حق ) كشيده يا كلماتى من‌درآوردى مانند : « اول ماس پنبه ، آخر ماس پنبه ، يادت باشه به پنبه ، يا مرد غريبم و زيپنبه » به زبان ميآوردند .\r\n( 90 ) . دراويش يا گدايان درويش‌نماى مبرمى كه طلب حاجت از اغنيا ميكردند و چون نائل نميشدند در خانه‌هايشان نشسته ، كاه‌دود راه انداخته حق ميزدند ، به اين صورت كه حق خانمانش را بباد بده . حق نابودش كن . حق دودمانش را برانداز .\r\n( 91 ) . لشوش و بيكاره‌هائى كه مردهء بىصاحبى يافته ، آن را كنار خيابان بنام برادر و پدر معرفى كرده جهت كفن‌ودفنش از مردم پول ميگرفتند ، و چون كارشان در يك كوچه و معبر بكساد ميانجاميد مرده را به محل ديگر حمل ميدادند ، تا باد كرده بو ميگرفت و عاقبت هم او را به همان حال در جائى رها ميكردند .\r\n","page_name":" 444 ","page_number":444},
  {"content":"\r\n\r\n( غش‌كن ) ها « 92 » و ( فتواگردان ) ها « 93 » و ( نسخه‌گردان ) ها « 94 » و ( خواب‌بين ) ها « 95 » و ( سفره‌اندازها ) « 96 » و ( بداهه‌گو ) ها « 97 » و ( غيب‌گو ) ها « 98 » و ( نظركرده‌شده ) ها « 99 » و\r\n\r\n\r\n","description":"","footnote":"\r\n( 92 ) . مصنوعا غش و ضعف كرده به زمين افتاده دست و پا زده ، خود را كج‌وكوله كرده كف از دهن بيرون داده ، مردم رويشان پول ميريختند .\r\n( 93 ) . گدايانى كه نوشته‌اى باسم و امضاى جعلى آخوند و ملائى بدست گرفته از مردم كه در آن كاغذ او را واجب الرعايه معرفى كرده فتوا داده بود استرحام نموده پول ميگرفتند .\r\n( 94 ) . شيادانى كه نسخهء حكيم جلو اين و آن‌كه زن و بچهء مريض دارند گرفته كلاشى ميكردند .\r\n( 95 ) . افرادى كه جهت مشكل‌گشائى مردم چيزى گرفته به اسمى كه با ذكر و دعائى كه با آن مىتوانند خواب راهنما ببينند گذران ميكردند .\r\n( 96 ) . هركس را هر حاجت كه داشت بتناسب حاجتش و با ارتباط به امام حاجت‌روا پولى گرفته اسما برايش سفره ميانداختند ، باينگونه كه براى شفاى بيمار سفرهء امام زين العابدين بيمار و براى مسافر كه در غربت مانده بود سفرهء امام رضاى غريب و براى اولاد سفره حضرت على اصغر و براى حاجات متعدد سفره باب الحوائج يعنى موسى بن جعفر معلوم ميكردند .\r\n( 97 ) . متشاعران درويش‌نمائى همراه كشكول كه جلو هر دكان و برابر هركس به تناسب شغل و سن و صورت ظاهرش دو بيتىاى در وزن دوبيتىهاى باباطاهر ميگفتند ، باينصورت كه مثلا اگر به نجار برميخوردند ميگفتند : تو كه در دست خود يك تيشه‌دارى - يقين دارم بسر انديشه دارى . دعاگوى توام هرروز و هرشب - كه از نوح پيمبر پيشه دارى . و مثلا اگر جوان دستمال بگردنى راميديد ميگفت : ببستىاى كه بر گردن تو دسمال - زيارت ميروى حتما تو امسال . بده چيزى به اين درويش مولا - كه روى غم نبينى هيچ احوال .\r\n( 98 ) . نيرنگ‌بازانى كه كورى را تعليم داده نام و نشان ميگذاشتند كه مثلا در معركه اگر يك چوب به زمين زدم و پرسيدم من در دستم چه مىباشد تو بگو كلاه و اگر دو چوب به زمين زدم و پرسيدم پشت‌سرم كه مىباشد بگو فلانكس به اين نام و نشان « كه آن‌كس هم با همان نام و نشان از خود ايشان بود و بمردم ميگفتند هركس هر حاجتى دارد نيازش را داده بپرسد تا كور جواب بدهد و پس از دريافت وجه كور سخنى شادكننده ، مثلا حاجتى كه در دل دارى به خوبى روا خواهد شد ، يا مشكلى دارى به زودى بر طرف مىشود و از اين قبيل جوابش ميداد .\r\n( 99 ) . چند تن همدست شده دستمالى به چشم كسى بسته ، يا عصائى زير بغلش نهاده راهش انداخته ، اطرافش را گرفته با فرياد و فغان او را نظر كرده شده ، كه كور يا شل بوده در خواب فلان امام را ديده كه دست بر چشم يا پايش ماليده گفته خوب شدى معرفى كرده برايش از مردم پول ميگرفتند و گهگاه دستمال را از چشمش كه هنوز بروشنائى عادت نكرده كنار زده چشم سالمش را نشان ميدادند ، يا عصايش را گرفته راهش برده دو مرتبه كه يعنى تا عادت كند به زير بغلش ميگذاشتند .\r\n","page_name":" 445 ","page_number":445},
  {"content":"\r\n\r\n( تب‌بر ) ها « 100 » و ( حاجت‌روائى ) ها « 101 » و ( انگشترآب‌زن ) ها « 102 » و تف به\r\n\r\n\r\n","description":"","footnote":"\r\n( 100 ) . كسانى كه ميگفتند سيلى يا چوبشان تب را قطع مىكند و پولى گرفته سيلى يا يكى دو تركه به تب‌دار ميزدند .\r\n( 101 ) . سيد نماهائى كه نذرشان را حاجت‌روا معرفى نموده ، چيزى قبلا تا برايشان دعا كنند گرفته و بقيه‌اش را پس از رواى حاجت ميگرفتند ، كه بالاخره بهر صورت كه كار طرف اصلاح شده بود او بكام رسيده بود .\r\n( 102 ) . كسانى كه ميگفتند انگشترىهاى ارثى جهت رواى تمام حاجات دارند و پولى گرفته يكى از آنها را به آب زده ميدادند ، تا طرف خورده يا در خانه طرف و كجا و كجا بپاشد .\r\n","page_name":" 446 ","page_number":446},
  {"content":"\r\n\r\nسنگ‌اندازها « 103 » ديگر لش و ( لات ) ها « 104 » و ( يكه‌بزن ) ها « 105 » و ( لوطىباشى ) ها « 106 » و ( بساط بهم‌زن ) ها « 107 » و ( عربده‌كش ) ها « 108 » و\r\n\r\n\r\n","description":"","footnote":"\r\n( 103 ) . عمامه سياه بسته‌هائى كه در قبرستان كهنه‌ها نشسته با گرفتن پولى حسابى با تف كردن بسنگى سياه دشمن و هوويشان را از نظر انداخته سياه ميكردند ؛ به اين صورت كه سنگ سياهى را به اسم مورد نظر تف كرده بدست خواهان ميدادند تا با نيت در خلا اندازد !\r\n( 104 ) . بيكاره‌ها و ولگردهائى كه از طفوليت در ميان اراذل و اوباش بسر برده با آنها بزرگ شده خلق و خوى دريدگى و پرروئى و بىحيائى آنان گرفته ، از هيچ عمل زشت و فاعليت و مفعوليت و دزدى دغلى ابا نداشته وقتشان به سربارى دزدى و قماربازى و تلكه تسمه از اين و آن ميگذشت ، اجامرى كه دست راست دولت‌ها بوده در بلوا و آشوب راه انداختن از بهترين دستياران ايشان بشمار آمده ، روى همان تكيه‌گاه در آزار و اذيت مردم و تجاوز بمال و ناموس اهالى از هيچ‌كار و عمل فروگزار نميكردند .\r\n( 105 ) . لشوشى كه با اندك حرف و سخنى به طرف مقابل آويخته به زير سيلى و مشت و لگدش مىانداختند و از اين جهت زهره چشمى شديد از مردم محل گرفته از اين راه توقعات خود را روا ميكردند .\r\n( 106 ) . پير لشوش‌هائى كه از دريدگى ميان همگنان سرآمد شده در هر عقد و عروسى و ختم و عزا و امور محلى و نزاع و آشتى دخالت نموده گذران امر ميكردند ؛ همچنين از ديگر وسايل ارتزاقشان ساخت و پاخت با كميسرى ( كلانترى ) ها و قمارخانه‌دارها و فاحشه‌خانه‌دارها و شيره‌خانه‌دارها و طواف‌ها و بساطىها بود كه واسطه رشوه رشاء ميان طرفين ميشدند .\r\n( 107 ) . اوباش و بيكاره‌هاى محل كه براى امر معاش در هرهفته يكى دو تن از كسبه را در نظر گرفته توقع ميكردند و چون طرف از تمنّاهاى مكرر او بتنگ آمده امتناع مينمود مست كرده بدر دكانش آمده تمام بساط و زندگىاش را بهم ميريختند و زهره چشم از سايرين ميگرفتند ؛ از دنبال‌روهاى اين گروه آنهائى كه در اين ايام ميز و صندلى و بساط كافه رستوران‌ها را بهم ميريزند .\r\n( 108 ) . قداره‌كش‌ها و كارد و قمه‌كش‌هائى كه به يارى پيهء هر تنبيه و حبس و كند و زنجيرى را بتن ماليدن امر معاش از قمه‌كشى و كاردكشى ميكردند ؛ يكى از كارهاى ايشان آن بود كه مست كرده سر گذر آمده كارد يا دشنهء خود را به زمين كوبيده مرد ميطلبيدند تا آمده آن را از -\r\n","page_name":" 447 ","page_number":447},
  {"content":"\r\n\r\n( بيعار ) ها « 109 » كه خودشان ميگفتند ( خرج بيعار محل پاى كاسب محل ) و ( ولگردها ) « 110 » و ( جلوبگير ) ها « 111 » ، و پس از اين ( ليلاج ) ها « 112 » و قمارراه‌اندازها\r\n\r\n\r\n","description":"","footnote":"\r\n- زمين بيرون بياورد و چون در آن حالت هيچ عاقلى اجازه مقابله با او را به خود نميداد همان را صورت قدرت و تفوق خود دانسته از مردم چشم‌ترس ميگرفت ، ولى بسا اوقات هم كه حريف‌هايش در گوشه و كنار مترصد ايستاده ، چندانكه قداره‌كش خوب شارت و شورت نموده ، فرياد و فغان سر داده ، از اينطرف آنطرف جسته عرض اندام مينمود ، در وقتى كه مستىاش بالا زده پايش به پايش پيچيده به زمين ميافتاد بر سرش ريخته با همان كارد و قمهء خودش حسابش را پاك ميكردند .\r\n( 109 ) . گردن‌كلفت‌ها و مفتخورهائى كه خلاف ديگر لشوش كه با شر و شرارت طلب و توقع ميكردند ، اينان با روئى خوش و زبان نرم و خنده و شوخى دريافت نموده ، روزى ناهارى بند اين و شب عرق و مخارج آن را بند و بلاى آن و پول جيب را از اين و آن درخواست ميكردند .\r\n( 110 ) . بچه‌لاتهائى كه با اجازهء خود نان از دكان نانوا و پنير و حلواارده و مثل آن از بساط بقال برداشته چاى و بستنى فالوده ، شيربرنج فرنى ، كله‌پاچه عدسىشان را بىمقدمه مؤخره‌اى اينجا آنجا خورده راه ميافتادند در اين ضرب المثل كه : لشى نان از پيشخوان نانوا برداشته به راه افتاد بقال در التهاب برآمد پرسيدند ؟ جوابداد نان بىپنير نميشود ! خرج قمار و ديگر حوائجشان را نيز از پول براى دعوا و دردسر راه انداختن گرفتن تأمين ميكردند .\r\n( 111 ) . لش‌هاى گردن‌كلفتى كه دو نفر دونفر در كوچه‌ها و خيابانهاى خلوت خود را بمستى زده جلو عابران را گرفته پول عرق ميخواستند و چون طرف ابا مينمود غفلتا بر او آويخته جيب و بغلش را لخت كرده پا بفرار ميگذاشتند .\r\n( 112 ) . كهنه‌قماربازهائى كه چون در اثر پيرى يا از قدرت‌افتادگى توانائى قمارخانه راه انداختن كه يكى از شرايطش گردن‌كلفتى بود نداشتند ، داور بردوباخت و درست و دغلى كردن قماربازها شده چيزى از برنده‌ها ميگرفتند و آنها را ليلاج ميگفتند ! پدرى تا پسر قمارباز خود را از آن كار منصرف كند روزى جهت تنبيه دادنش او را بر سر بام حمامى كه يكى از اين ليلاج‌ها از برهنگى در خاكسترهاى آن خزيده بود با پسر به ( قاپ‌بازى ) برآمده از ليلاج درخواست حكم مىكند و ليلاج همچنانكه سر به زانو در فكر بدبختى خود بوده ميگويد : يك ( خر ) و يك ( اسب ) و يك ( بطر ) كه درست هم بوده ؛ پس رو به پسر نموده -\r\n","page_name":" 448 ","page_number":448},
  {"content":"\r\n\r\nو تلكه‌بگيرها « 113 » و ( خال سياه‌بند ) ها « 114 » و ( تسمه‌گردان ) ها « 115 » و ( كفن‌پوش ) ها « 116 » و ( كف‌رو ) ها « 117 » و ( دخل‌زن ) ها « 118 » و ( بغچه\r\n\r\n\r\n","description":"","footnote":"\r\n- ميگويد هشيار باش كه عاقبت قماربازى كه اگر تا به اين مقام هم رسيده ليلاج بشوى اينست كه بايد از برهنگى خانه در خاكستر بكنى . « چون آب حمام‌ها را با مدفوع حيوانات مانند پشكل و پهن گرم ميكردند ، بازمانده‌هايش را كه خاكستر بود براى بيرون فرستادن بسر بام حمام ميريختند . قاپ استخوان وسط پاچهء گوسفند كه با دو تا سه تاى آن قمار ميكردند ؛ بازى با دوتاى از آنها را قاب يا قاپ‌بازى و با سه تاى آن را سه قاب ميگفتند . خر اسم يك طرف قاب كه طبق قرارداد معلوم شده بود و اسب و بطر طرفهاى ديگرش بود » .\r\n( 113 ) . قمارخانه دايركن‌ها و ( كاسه كوزه ) دارهائى كه در خانه‌ها بساط قمار راه انداخته ده يك ميگرفتند « كاسه كوزه دو ظرف كاسه و كوزه مانند بود كه مبلغ خوانده را در كاسه و برندگان برد خود را كه از هر ده قران يك قرانش متعلق به قمارخانه‌دار بود در كوزه ميانداختند » .\r\n( 114 ) . قماربازهاى تردستى كه با سه برگ ورق‌بازى ساده‌لوحان را لخت ميكردند ، به اين ترتيب كه سه ورق بازى كه يكى از آنها تك‌خال بود را تندتند در دست ورق زده از رو به زمين انداخته ميگفتند هركس خال سياه يا تك‌خال آن را بردارد برنده است و هرگز هم كسى قادر ببرداشتن آن نميشد ، مگر همدستان خود او كه جهت تطميع تماشاچيان برميداشتند .\r\n( 115 ) . قمارى كه بوسيلهء تسمهء كمربند درست كرده تسمه‌اى را تا كرده مانند متر دور نوارى هم پيچيده چوب يا مدادى را بدست كسى ميدادند كه چنان در وسط آن قرار دهد كه چون آن را كشيده باز كند تسمه به چوب گير كند و اين نيز هرگز ميسر نميگرديد .\r\n( 116 ) . بر سر قبرستان‌هائى كه محل عبور مردم نيز بود شب‌ها سفيد پوشيده در چاله‌هاى قبور خوابيده ناگهان جلو عابر بلند ميشدند كه او از ترس غش كرده به زمين ميافتاد و جيب و بغلش را خالى ميكردند .\r\n( 117 ) . دزدانى كه پول درشت داده خرد ميخواستند و چون گرفته ميشمردند مبلغى از آن را در مشت يا آستين جا داده كم ميگفتند و آن را به طرف برگردانده پول خود را گرفته ( جيم ) ميشدند « آهسته و ناگهان گريختن را جيم ميگفتند » .\r\n( 118 ) . دو نفر دخل پول كاسبى را نشان كرده يكى از آنان براى خريد آمده چيزى كه دم دست نبود ميخواست و سر كاسب را گرم نموده ديگريشان آمده پول‌هاى دخل را ربوده قرار ميكردند .\r\n","page_name":" 449 ","page_number":449},
  {"content":"\r\n\r\nعوض كن ) ها « 119 » و ( انگشترانداز ) ها « 120 » و ( پس كوچه بايست‌ها ) « 121 » و ( حق راه‌بگير ) ها « 122 » و ( دستش‌ده ) ها « 123 » و ( عبابابىها ) « 124 » ، سواى ديگر دزدان خانه‌بر\r\n\r\n\r\n","description":"","footnote":"\r\n( 119 ) . در بازار دروازده و حضرت عبد العظيم و اماكن شلوغ دادوستد ، بغچهء البسهء گرانبهائى آورده جلو دهاتيان گشوده ميگفتند آنها را از خانه فلان و فلان بزرگان بدست آورده‌اند و خيلى ارزان ميدهند و دهاتى را تطميع و اغفال نموده آن را بمبلغى به او ميفروختند و هنگام دادن و گرفتن پول كه هى دور خود ميپيچيدند چندانكه پشت دهاتى به طرف بغچه قرار ميگرفت آن را با بغچه‌اى كه مشابه آن بود و ميانش از كهنه‌پاره‌ها انباشته بود عوض كرده زير بغلش گذاشته ميگفتند تند برو و تا خانه آن را باز مكن كه ممكن است گير بيفتى و تا دهاتى رد ميشد پا بگريز مينهادند .\r\n( 120 ) . انگشترى بدلى چشم‌گيرى را جلو پاى دهاتىها و ساده‌لوح‌ها انداخته چندانكه دهاتى آن را خم شده برميداشت جلو آمده ميگفتند پيدا كردى ، ما هم شريك و سر آن جرّ و منجر ميكردند ، تا آنجا كه ميگفتند حالا تو پيدا كردى و تو ميخواهى نوش جان تو چيزى بما بده مال خودت باشد و تا آنجا كه ميتوانستند و در جيب دهاتى پول سراغ ميكردند او را با بالا و بالاتر بردن قيمت انگشترى لخت ميكردند ؛ همچنين بود كار كيف‌اندازى كه كيفى را كه يك ورق اسكناس درشت در رو و مشتى كاغذ بريده به همان اندازه وسطش ميگذاشتند جلو پاى اين و آن ميانداختند و پس از تصاحب او جلو آمده طلب سهم ميكردند و چون طرف در آخر راضى به قسمت كردن ميشد ميگفتند آن را از جيبت درنياور و باز مكن كه ممكن است صاحبش سر برسد و چيزى بما بده رضايت بدهيم و پول طرف را گرفته ميگريختند .\r\n( 121 ) . شب‌ها در پس كوچه‌هاى خلوت و داخل واافتادگىهاى درهاى خانه‌ها پنهان‌شده چندانكه عابرى عبور نموده به آنجا ميرسيد ، بيرون جسته لختش نموده فرار ميكردند ، كه اين لخت كردن‌ها منتهى به جيب و بغل و پولهاى تنهاى راهگذر نگرديده ، بلكه گاهى سراپا از كفش و كلاه و لباس هرچه داشت عريانش ميساختند .\r\n( 122 ) . دو سه لش گردن‌كلفت با لنگى كه جلو معابر شلوغ گسترده هريك با چوب و چماقى اينطرف و آنطرف لنگ ميايستادند از عابران حق عبور ميخواستند ، كه عابر بايد آن حق عبور را مطابق سر و وضع خود در وسط لنگ اندازد ، و واى به حال بينوائى بود كه نداشته يا امتناع بكند ؛ بايد گفت كه اين عمل در شب انجام نگرفته ، بلكه در روز روشن و در ملأ عام انجام ميگرفت ! و البته با شركت و پشتيبانى آژان‌پست كه در آن ساعات هرگز آژان‌پست و مأمور دولتى در آن حدود پيدايش نميشد و تا كسى ميخواست به كميسرى و مقامى مراجعه نموده تظلم بكند آنها لنگشان پر شده رفته ، بساط را جاى ديگر ميگشودند .\r\n( 123 ) . دزدانى كه محمولهء مردم را ، از بغچه و كيف و چمدان از دستشان قاپيده به طرف همدستشان پرت ميكردند و تا او ميخواست به اين بند شود شيئى بدست ديگرى و ديگرى رسيده ناپديد شده بود .\r\n( 124 ) . دزدان گردن‌كلفتى كه با ديدن سرووضع دارى كه كلاه پوست اعلا يا عبائى قيمتى يا كفش نو به پا داشت با فرياد كلاه يا عبا ، يا شال و كفشش بابى است بطرفش دويده آن را از سر و تنش ربوده ميگريختند ، اين مسئله از تكذيب بابىها و بهائىها كه مورد تكفير قرار گرفته بودند منشأ ميگرفت كه البته كسى هم مانع ايشان نميگرديد ؛ البته بايد توجه داشت كه عبا و قبا و پول‌هايش بابى بود نه خودش ، چنانچه بالاتر از اينها هم به اين شيوه با فرقه بهائى رفتار ميكردند !\r\n","page_name":" 450 ","page_number":450},
  {"content":"\r\n\r\nو دكان‌بر و ( مال‌بخر ) هاى « 125 » حرفه‌اى كه مستقيما با تأمينات « 126 » و نظميه « 127 » ارتباط داشته اموال و دارائى مردم را به شراكت ميبردند . و بعد از همه خيل گدايان جوراجور كه قدم‌بقدم ديده شده طلبكارى ميكردند ، مانند گدايان صبح كه در حمامها و جلو در مساجد مينشستند . گدايانى كه وسط صفوف نماز جماعت بلند شده تقاضاى دريافت كرايه خانهء عقب افتاده‌ى صاحبخانه و خرج حكيم و دواى زن يا فرزند ميكردند . گدايانى كه اول وقت‌ها هنگام بيرون آمدن مردها از خانه‌ها سر كوچه‌ها و معابر نشسته با دعاى ( تصدق رفع بلاست ) تكدى\r\n\r\n\r\n","description":"","footnote":"\r\n( 125 ) . كسانى كه فقط مال دزدى ميخريدند .\r\n( 126 ) . ادارهء آگاهى .\r\n( 127 ) . شهربانى ( پليس ) .\r\n","page_name":" 451 ","page_number":451},
  {"content":"\r\n\r\nميكردند . گدايان ميان روز تا غروب كه گرد كوچه و بازار و در خانه‌ها راه افتاده ، در هرچند قدم يكى و دوتايشان خودنمائى ميكردند . گدايان بچه به بغل زن و مرد و گدايانى كه بچه‌هاى كوچك و بزرگ همسايگان را كرايه كرده دنبال خود راه ميانداختند . گدايانى كه افليج و چلاق و ناقص العضوى را به كول گرفته جلو اين و آن مىايستادند . گدايانى كه جهت نشان دادن بىبرگى با البسهء پاره پوشيدن جلو و عقب خود را نمايان ميساختند . كورهائى كه دو تا و سه تا و هفت تا و ده تا دست به شانهء هم نهاده ( هفت تا عاجزى به يك پول ) كرده راه ميافتادند ؛ به غير از كور و كچل‌ها و زخم زيل‌هاى چندش‌آور و دست و پا عمدى شكستگان و خود سوزانده‌ها و با تمرين شكم باد كرده‌ها و دماغ خوره خورده‌ها و كله باد كرده‌ها و جذامىهاى پنجه و انگشت خورد شده‌ى به حال استخوان پوسيده درآمده ، و غده‌هاى خربزه مانند از صورت و گردن و مانند آن آويخته شده و افليج‌هاى خود از ماتحت به زمين بكش ، و فلج‌هاى يك پا به طرف جلو و يك پا به عقب به زمين دراز كرده خود بكش و بىدست و پاهاى در جعبه نشانده در معرض گذاشته و اسهال مصنوعى گرفته‌ها كه جلو مردم از آنها ريخته راه ميرفتند .\r\nباضافهء گدايان كهنه نفتى مشتعل در دهان داخل و خارج كن ، و آنهائى كه سنگ‌هاى يكى دو منه‌ى صاف كف رودخانه به سينه ميكوبيدند ، و آنها كه آجر را دودستى گرفته از پهنا به سينه ميكوبيدند ، و آنها كه با زنجير كتف‌ها و شانه‌هاى خود را غرق خون ميكردند ، و بچه گداهائى كه با نواى حزين در خانه‌ها نوحه و مرثيه زينب و سكينه ميخواندند ، و گداهاى بر سكوهاى در خانه‌ها و معجر آنها و قفل و شاه تختهء دكان‌ها ريده خود پولى گرفته پاك ميكردند و دهها نوع از هردسته و طبقه كه اخاذى ميكردند ، در حالىكه اكثر اين گروه از سلامت كامل اندام و اعضا برخوردار بوده ، چه‌بسا كه بعضى خيلى هم قوىبنيه‌تر از افراد معمولى بشمار ميآمدند ، در اين شهادت كه هرآينه نيرومندترين افراد يكى دو از آن سنگ و آجرها را به سينه آن هم بر روى قلب كه\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nغالبا ضربهء دست راست به طرف سمت چپ سينه كه محل قلب است مايل مىشود فرود آورد در جا سرد مىشود و اينان يك صبح تا غروب ، آن هم همه روزه و بطور مستمر اين كار را دنبال نموده خم به ابرويشان نميآمد !\r\n\r\nرشوه‌خورها\r\nبعد از گروهها و طبقات و دسته‌جات گذشته ديگر سربارها را جماعات رشوه‌خور تشكيل ميدادند ، و حتما در اذهان خواهد گذشت كه مگر اينان در چه تعداد بودند كه ذكرشان بميان آمده برايشان فصلى باز بشود ؟ بايد گفت كه هر تعداد ، اگرچه بالاترين رقم به نظر آيد بايد بالاتر از آن را منظور نمود ، چه هركس نوكر دولت ( كارمند ) به حساب ميآمد و هركس در ادارات دولتى و منتسب به آن و هرچه در قشون و منشعبات آن و آنچه در امنيه و متعلقات آن و هرچه در نظميه و پيوست به آن و آنچه در هر وزارتخانه از وزير تا پيشخدمت و نامه‌رسان و فراش و دربازكن بود همه شامل رشوه‌خوارى ميشدند حتى خود شاه كه از ايشان رشوه ميگرفت ، چه اين در اصل قراردادشان تنظيم شده بود ؛ باينصورت كه هيچ داوطلب شغل دولتىاى اعم از وزير و حاكم و والى و دهدار تا خواهان كوچكترين شغل دولتى نبود تا در گفتگوى اول با واسطه كه خود او هم از جمله رشوه‌بگيران دست اول بود نام حقوق و صحبت حقوق يعنى ( مواجب ) را بميان آورد ، بلكه تا طرف ميگفت مثلا مواجب اينقدر ، جواب ميداد مواجب را بگذار كنار بگو ( مداخل ) آن چقدر مىباشد ، و همين مداخل بود كه بعدها نام رشوه گرفته ، شئون نامىاش لكه‌دار گرديده ، تا امروز كه به همين نام باقى مىباشد .\r\nپس اين مداخل شامل هرچيز از تروخشك و نقد و جنس و منقول و غير منقول و جان‌دار و بىجان و جامد و مايع و هرچه و هرچيز ميگرديد ، حتى تن و جسم آدميان از اناث و ذكور كه خواسته شده دريافت ميگرديد . هيچ مراجعه كننده‌اى به هيچ دستگاه و نزد هيچكس از دستگاهيان يعنى دولتيان « اعم از\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nلباس سويل يا فرم » نبود كه قبل از مراجعه نخواهد تا اول نرخ حق و حساب و قيمت كار راه‌اندازى او را به دست آورد و هيچ مأمورى نبود كه قبل از پاسخ دادن به سلام مراجعه‌كننده اول به دست‌هاى او ننگريسته ، حالت با اطلاع ، بىاطلاعى وى را از شناسا ، يا ناشناسا بودن بوظيفه‌اش را به نظر نياورد .\r\nدر واقع اين گروه كثير كه تقريبا سروكار تمام احاد مملكت خواه‌وناخواه به نحوى با ايشان بود دلال محبت‌هائى بودند كه بايد قبلا درباره وظيفه‌شان با آنها به چانه زدن و توافق رسيد و گرنه در غير اين صورت هرگز چهره محبوب آن كار و تقاضا از نقاب حجاب بيرون نيفتاده آغوش وصال ميسر نميگرديد ، و در اينحالت واضح است هركس قدرت مالى زيادتر و توانائى بيشتر پرداخت خواسته‌هاى آنان را داشت كارش دلخواه‌تر و پسنديده‌تر بانجام ميرسيد و آنكس كه نداشت و يا شعورش بچنان احوال نميرسيد نه تنها ناكام مانده هرگز خواسته و حاجت و تظلمش روى روا و چاره‌سازى نميديد ، بلكه چه خسارت‌ها و محروميت‌ها و ستم‌بينىهائى هم كه نصيبش ميشد ، و از همين مختصر ميتوان دريافت چه حق كشىها و چه بيدادگرىها و چه ظلم و ستم‌هائى كه بطايفهء دردمند اينچنانى وارد شده ، چه حق‌ها كه ناحق و چه ناحق‌ها كه صورت حقانيت يافته ، چه آه و ناله‌هائى كه از مظلومان بسمع ميرسيد !\r\nكوچكترين اين حالات امور ميراث و خريد و فروش ملك و امور اوقاف و دادوستد املاك و مستغلات و تصرف و تصاحب آنها بود كه چون اداره ثبت اسناد و دستگاه شناخت اموال غير منقول افراد در ميان نبود هر قلدر و صاحب نفوذ و كيسه‌پرى كه چشم بر موقوفه يا خانه و ملك و ده و آبادى و زمين و دكان و مستغلات كسى داشت ميتوانست دم محضردار و مأمور حاكم و داروغه‌اى را ديده ، با دستيارى خود آنان شهود و شهادت‌نامهء اجاره و خريد و مالكيت آن محل را فراهم نموده با زور خود آنان آن را به تصرف درآورد و در صورت تصرف از تحويل آن به صاحب و قيم و يا وارث آن خوددارى نموده آن را به مهر و امضاى\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nصاحب كسوتى رسانيده تصاحب قطع بكند . « 128 »\r\nاين بود گوشه‌اى از احوال رشاء و ارتشاء و اثرات آن در امور جامعه كه همين حالت تسرّى داده شد به كارمندان و مأموران دولت در لفظ جمع به زمان بعد از سلطنت احمد شاه و حكومت رضاشاه و همچنان در همان دور تسلسل تا زمان نگارش اين كتاب . پس كسى در بلديه‌اى كار نداشت و نميتوانست داشته باشد مگر از سپور و نايب و دفترى و بالاتر و بالاتر آن را ديده چيزى كف دست و داخل كشوى ميز يك‌يكشان بگذارد ، و كسى با تأمينات و نظميه و عدليه و ماليه و امثال آن نميتوانست سروكار بهم رساند مگر از پيشخدمت دم در تا ثبات و ضباط و منشى و مسندنشين آن را از معاون و مدير كل و وزير و هركه بود با چيزى در خور راضى نمايد ، الى آخر كه بايد از همين مجمل حديث مفصل خواند و درمانده و دست از پا درازتر برگشته‌اى كه راه و رسوم كار را ندانسته انجام وظيفه ننموده باشد كه پلش آنسوى آب ميماند و نه تنها كارش به هيچ صورت باصلاح نميرسيد ، بلكه هريك چنان سنگى بر سر راه پرونده‌اش ميانداختند كه نعوذ باللّه قادر مطلق هم آن را نميتوانست كنار بگذارد .\r\n\r\nمفتخوران مجاز\r\nپس از اينها كاركنان و نوكران خانه‌هاى خوانين و اعيان و حكومت‌ها و شاهزاده‌ها و بچه‌اعيان‌ها و رجال و بزرگان و علما و امامزاده‌ها و سقاخانه‌ها ، از\r\n\r\n\r\n","description":"","footnote":"\r\n( 128 ) . معاملات املاك بطور كل در محاضر چنان كسان انجام ميشد كه خريدار و فروشنده حاضر شده ، يكى اقرار به مالكيت و فروش ملك خود نموده دو نفر شهادت داده و ديگرى قبول خريد مينمود و او مطالب را بر تكه كاغذى در يك نسخه نوشته بدست خريدار ميداد ، كه در هر روز چندين معاملهء مجعول كه با شهود تطميع يا تهديد شده انجام ميگرفت ديده ميشد و مرافعه‌هايشان بدستگاه داروغه و حكومتى رسيده كه آنجا نيز با قرار همان سخن اول درباره رشوه و پيشكش و مانند آن ناحق ميگرديد .\r\n","page_name":" 455 ","page_number":455},
  {"content":"\r\n\r\nدربان و نوكر و باغبان و پيشخدمت و پيشكار و فراش و فراشباشى و كالسكه‌چى و سورچى و مهتر و سرطويله‌دار و قاپوچى « 129 » و چراغچى و لله و دايه و محرر و آدم « 130 » و حرف‌برسان « 131 » و متولى و زنجيردار و امثال اينها بود ، كه سنگين‌ترين سربارها به حساب ميآمدند ، به اين قاعده كه : اولا هيچ كاسب و دكاندار و فروشندهء متاعى حق نداشت از يكى از اين گروه مطالبهء قيمت جنس بكند ، چه مطالبه كردن او همان و در كار و كاسبىاش توسط آن منتسب به بزرگ و عالم و امامزاده‌دار و سقاخانه‌دار بسته شدن همان ، كه كمترين خطرش كافر و از دين برگشته بودن او ميشد كه بسر زبانها افتاده دودمانش بباد ميرفت ، مگر خود آن كاسب و فروشنده نيز يكى از عوامل خود آنان بوده باشد ، يا عدم بضاعتش چندان باشد كه مرده‌شو بحالش گريسته خود آن فراش و نوكر و مثل آن بحالش رقت بياورد .\r\nاينان هريك از فرد و جمع در ابوابجمعى خود سلاطين بىجقه‌اى بودند كه بهمه‌چيز مردم حكومت كرده كسى را ياراى استقلال رأى و سرپيچى از خواسته‌ها و دستورات ايشان نميتوانست باشد ، به اين صورت كه هر كاسب و تاجر و پيشه‌ور بدون فرستادن هدايا و پيشكشىهاى اوليه شروع به كار و تأسيس مؤسسه‌اى نميتوانست داشته باشد ، و ( بست ) « 132 » هايشان كه شامل جلوخوان منازل و سرطويله‌ها و بيرونىهايشان بود مأمن‌ها و پناهگاههائى كه هركس ميتوانست با دادن نقدينه و جنسينه‌اى از هر تعرض و تعقيب و مزاحمت دولتى و\r\n\r\n\r\n","description":"","footnote":"\r\n( 129 ) . كشيكچى و مأمور در خانه و اندرون .\r\n( 130 ) . طرف اطمينان‌ترين فرد يا افراد ارباب ؛ بيريش‌هاى نشانده شده كه خاص يك نفر بوده طرف نگاهدارى فرد خاصى قرار ميگرفتند را نيز ( آدم ) ميگفتند .\r\n( 131 ) . كسى كه از نزديكى به ارباب ميتوانست حرف يا عريضه كسى را به او برساند .\r\n( 132 ) . حريم‌هاى خاص خانه‌هاى بزرگان و حدود امامزاده‌ها كه هركس ميتوانست در آنها داخل شود از هر تعرضى در امان ميماند .\r\n","page_name":" 456 ","page_number":456},
  {"content":"\r\n\r\nملتى و دوست و دشمن در امان مانده ، آلوده و مقصر داخل شده ، پاك و تطهير شده بيرون بيايد ؛ در اين حالت كه تاجر مال مردم را بالا كشيده در اين بست‌ها اعلام افلاس و ورشكستگى نمايد و هيچكس را ديگر جرئت طلبكارى از او نبوده باشد . همچنين دزد و قاتل و ياغى و شرير و متجاوز كه در آن بست‌ها امنيت تمام يافته در مصونيت قرار ميگرفت ، كه البته شرط اول ورود همه اين اشخاص چرب كردن زير سبيل يكايك اجزاء آن خانه و رساندن مبالغ كافى جهت خود ارباب ميآمد . در اينحالت روشن مىشود كه همه اين مظالم سرشكن طبقات بىدست‌وپا و مظلوم جامعه ميگرديد ، چه تاجرى كه هستى ده‌ها و صدها تن را بالا كشيده خود را در حريم بست انداخته مال مردم را تصاحب مينمود همه سرشكن مال‌باخته‌ها ميگرديد ، به همين صورت دزد زده‌ها و جان و هستى و ناموس از دست داده‌ها كه متضرر و ساقط همين قدرتمندان و حريم‌داران ميشدند .\r\nاز همين نمونه ميتوان دريافت كه وقتى هيچ‌كاره‌ها بتوانند در لواى قدرت اين همه كارگان بچنان زره‌هاى پولادين مصونيتى دست يافته كسى را قوت احقاق حق از آنان نبوده باشد خود ايشان را چه تعديات و تجاوزات به مال و جان و هستى و نواميس مردم بوده چه انگل‌هاى خونخوارى ميتوانستند باشند !\r\nاينك با يك حساب ساده كه جمعيت تهران را بيش از دوسوم اين افراد تشكيل ميدادند بروشنى ميتوان دريافت كه هريك نفر مرد كارآمد سواى خرج عيالات و منتسبان به خود جوركش چند تن ديگر بود ، و البته بايد دانست كه اين احوال خاص تهران فقط نميتوانست باشد كه شهرها و روستاهاى آن بمراتب از اين بدتر و متجاوزان و زورگويان و مفت‌خوران در آنها فراوان‌تر ميبودند ، چه مالكان و مباشران و كدخدايان و ( حق مولابگير ) ان و ژاندارم‌ها و مأموران وصول و ملانماها و غير آن در آنها زيادتر بوده ، حكمشان نيز جارىتر ميآمد ، سواى مواقع قشون‌كشى و حركت فوج و يورش نظاميان كه با عبور و ورود هريك از\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاينان هستى و حيات و زن و فرزند و همه‌چيزشان دستخوش فنا ميگرديد ؛ شاهد مدعا خرابى و ويرانى شهرها و دهات و فقر و لخت و عورى عمومى مردم و هفت خانه بيك ديگ و كماجدان محتاج بودنشان و اينكه بهترين نوع غذايشان آبگوشت در هفته يكى دو روز و عيد به عيد مگر ديدن رنگ برنج و چيزى كه شباهت به پلو داشته باشد و سر كردن بقيهء ناهار و شبشان « 133 » با نان خالى و نان و پنير و نان و كشك و ماست و پياز و سركه‌شيره و انگور و انجير و كمتر از اينها و اقليتى در چنان رفاه و آسايش كه وسعت خانه كمترينشان از چند و چندين هزار متر و خدمه و نوكر كلفت و قراول يساول و امثالهمشان از چندين تن و چند صد نفر كمتر نبوده خرج و بريزوبپاش آشپزخانه‌شان برابر با تمام خرج مردم محل و محدودهء سروريشان باشد .\r\nدلايلش نيز تسلط اجانب و دولتهاى قدرتمند روس و انگليس كه قرن‌ها مملكت را با همه ثروت و غناء دستخوش تاراج و تاخت‌وتاز خود قرار داده ، با ديدن كدخدا ده را بچپاول بياورند و با خريدن مشتى بىوطن ابن الوقت كه تنها از شرف و شئون انسانى جيب و شكم پر كردن خود را از آن بطلبند ، دشمنانى كه هرگز نتوانسته ، نميتوانستند بمقاصد خود برسند مگر مردم را در فقر و فلاكت كلى نگاهداشته كسى را كه بتواند روزى هزاران خشت به بالا انداخته موجب\r\n\r\n\r\n","description":"","footnote":"\r\n( 133 ) . از هر خرمن و بهاره و پائيزه و صيفى و شتوىاى افراد بيشمارى حق ميبردند ، از ملاى آبادى و كدخدا و مباشر و آب‌يار و غريب و سيد و گدا و راهگذر و ژاندارم و دشتبان و مأمور وصول و خادم امامزاده و مسجد و دلاك و حمامى و . . . » سواى صاحب زمين و صاحب گاو و صاحب خيش و صاحب آب و . . . بعد از همه خود مالك و ارباب ده ، و سمج‌تر و وقيح‌تر از همه درويشان و قلندرانى كه با كيسه خورجين‌هايشان يكى پس از ديگرى ( حق مولايشان ) را ميخواستند ! اينك كجا آن مولا و سيدشان كيسهء گدائى بدوش داشته به اين صورت از مردم تكدى ميكردند بايد از خودشان و آنهائى كه آنها را به اين كار تأييد ميكردند استفسار نمود !\r\n","page_name":" 458 ","page_number":458},
  {"content":"\r\n\r\nعمران و عمارت سرزمين خود بشود وادار كنند تا آن خشت و آجر را جهت بىنانى به سينه بكوبد و به همين صورت بقيه را كه عاطل و باطل محكوم بكنند .\r\n\r\nكاسه‌ليس‌ها\r\nدر مقابل گدايان با شأن و مقام گذشته كه هرگز هم سير نميشدند ، فقراى بىدست و پائى هم بودند كه با تمام مذلت و بينوائى هرگز به صورت گدا دست سئوال بسوى كسى دراز نكرده مزاحم و ملتمس نميگشتند ، بلكه با ته مانده خورى و كاسه‌ليسى سدّ جوع ميكردند ، به اين ترتيب كه اوقات ناهار و شام به دكاكين پزندگى رفته چنانچه چيزى در ته مجمعه يا باديه ، كاسهء مشتريان مانده بود آنها را پاك كرده ميبردند و چنانچه چيزى نمانده بود به ليسيدن ته ظروفشان قناعت ميكردند ؛ بهمين‌گونه ته بشقاب‌ها و ته مانده‌ى آشپزخانه‌هاى مهمانىها و پزنده‌ها متعلق به اين جماعت يعنى ( كاسه‌ليسان ) بود كه برايشان جمع كرده در خاتمهء مهمانى و بپايان رسيدن كار در اختيارشان ميگذاشتند ؛ ليسيدن ريخته شده‌ى از ظرف و ظروف در كوچه و بازار مانند : كاسهء ماست يا شيره يا آبگوشت و پلو و مثل آن‌كه در اثر سريدن پاى شاگرد پزنده‌ها كه به خانه و دكان مشترى ميبردند و گهگاه از سر يا از روى دستشان برگشته به زمين ميريخت و يا خوردنىهاى دست خود مردم كه در اثر برخورد و حادثه‌اى ظروفشان از دستشان افتاده محتوياتش پخش زمين ميگرديد داوطلبانش همين مردم بودند كه با ولع هر چه تمامتر به زمين افتاده با شتاب به بلعيدن دست‌گيرها و ليسيدن پخش شده‌هايش ميپرداختند ، و البته نبايد تصور نمود كه اين عده هم كم بوده ، يا گفته شود از كجا در آن وقت كاسه‌ليس پيدا ميشد ، بلكه به مجرد افتادن ظرف و بلند شدن صداى افتادن يا شكستن آن در آن واحد تعدادى چون مور و ملخ هجوم آورده خود را به روى خوردنىهاى آن به زمين مىانداختند ، كه نيز زمين‌هاى غير اسفالته‌ى پر خاك و گل و كثافات و وجود مدفوعات چهارپايان را كه تشكيل\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمعابر آن زمان را ميداد نيز نبايد از نظر دور داشت و اينكه چون از كار فارغ ميشدند گوئى زمين با دستمال تر و مثل آن پاك شده است ، در شاهد اين بيت كه : ( تغارى بشكند ماستى بريزد - جهان گردد بكام كاسه‌ليسان ) و بسا كه گاهى از ناچارى فراهم ساختن صحنهء برگشتن ظروف خوراكى و امثال آن را نيز با زدن زير مجمعه‌ى سرشاگرد چلوى و مانند آن خود فراهم ميكردند .\r\n\r\nته سيگار جمع‌كن‌ها\r\nافراد بالا و در رديف آنها نيز عده‌اى بودند كه چون وسعشان به خريدن توتون و سيگار نميرسيد هوس و خواهش دل خود را با جمع كردن ته سيگار سيگاركش‌ها خاموش ميكردند ، به اين صورت كه چون سيگارها هنوز مشتوك ( فيلتر ) دار نشده بود تا آنجائى كه انگشت را نسوزاند كشيده ته آن را كه باندازهء قد ناخن و كمتر از آن بود دور ميانداختند و اين گروه آنها را از روى زمين معابر جمع كرده به كار ميبردند ، و تازه چون ته سيگارشان فراهم ميشد دردسر كبريت و آتشش را داشتند و بايد آنقدر آن را ميان دو انگشت گرفته دور كوچه و بازار بگردند تا سيگاركش و چپق‌كش و كبريت‌دارى گير آورده آن را آتش بزنند ، يا به قهوه‌خانه‌اى رسيده آن را با آتش كوره « 134 » او بگيرانند ، در اين حد استفاده كه تنها يكى دو پك به آن زده با سوختن لب و سرانگشتانشان آن را بدور اندازند !\r\n\r\nمردانگى قمارباز\r\nيكى از مأموران خريد قشون به نام ميرزا موسى خان با كيف پر پول روانهء بازار و ميدان جهت خريد خواربار ذخيره مىشود و در بين راه آشنائى به او رسيده به\r\n\r\n\r\n","description":"","footnote":"\r\n( 134 ) . قهوه‌چىها قسمتى از روى بساط را آتش خاكه ذغال ريخته قورىها را بدورش براى دم كشيدن و گرم بودن ميچيدند .\r\n","page_name":" 460 ","page_number":460},
  {"content":"\r\n\r\nطمعش انداخته به قمارخانه‌اش ميبرد و در مستى بهمراهى ديگر همدستان تمام محتويات كيفش را از چنگش بيرون ميكشند . اين قمار تا نزديكىهاى سحر طول ميكشد و رفتنىها رفته مست و خراب‌ها در گوشه و كنار به روى زمين مىافتند و قمارخانه‌دار كه شخصى بنام حسين بلند بوده در قمارخانه را بسته همچه كه ميخواسته به مأواى خود برود از داخل اطاقى صداى گريهء مردى را ميشنود و چون داخل مىشود موسى خان مأمور خريد را مينگرد كه سر بر زانو نهاده بىتوجه به رفت‌وآمد كسى با صداى بلند شيون مىكند . جلو رفته پهلويش مينشيند و به پرس‌وجوى چگونگىاش ميپردازد و وقتى متوجه جريان مىشود ، از جا برخاسته پس از دقايقى پولهايش را تمام و كمال از جيب خود در برابرش نهاده ، ميگويد مرد براى اين گونه مسائل گريه نميكند و چندان كه موسى خان پولها را در كيف جا داده برميخيزد ، حسين بلند جلوش را گرفته ميگويد و اما يك كار ديگر باقىمانده است و در حال دو سيلى محكم به بناگوشش نواخته ميگويد يكى براى اينكه بعد از اين با پول امانت قمار نزنى و دوم اگر بار ديگر ديده يا بشنوم كه به قمارخانه پانهاده‌اى شكمت را سفره ميكنم ، چه اين جور جاها قدمگاه هر بىسروپا نمىباشد .\r\n\r\nتعصّبات طهرانىها\r\nدر غيرت و تعصب شايد طهرانىها را بتوان از جهت حدت و شدت بر آن در بالاترين درجات قرار داد اگرچه خود عصبيّت چنانچه از جنبهء تحريكات آنى و احساس و خارج از منطق و عقل باشد ناستوده‌ترين صفات بشمار ميآيد ، نمونه‌اش تعصبات خشك مذهبى بعضى اقوام و قبايل در قبول مرام و مسلك خويش و پسنديده‌ترين دانستن آن و ناپسند و مطرود دانستن عقايد و پذيره‌هاى\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nديگران و چه خون‌ها كه بر سر آن ريخته شده است . در اين توضيح كه مثلا در همين شيعه ، سنىگرى خودمان چون اين دسته آب وضوى خود را از بالاى مرفق ريخته ، آن گروه از پائين به طرف بالا ميكشيده است كافر يكدگر قلمداد شده تشنهء خون هم گرديده‌اند و كافى بوده شير ناپاك خورده‌اى ايشان را بر سر آن تحريك كند تا ندانسته بجان هم افتاده تا پاى نابودى خود و طرف مقابل پيش بروند ، و امورى از اين قبيل تا در جهت بىارزش‌ترين نظرات و عقايد خود كه سر آن جنگ و ستيز بكنند !\r\nبارى تهرانىها در تعصّب ، خاصه در تعصبات ناموسى غيرت‌هاى غير قابل وصف بخرج ميدادند تا آنجا كه زيادتر دعوا ، نزاع‌هاى محلى و داش‌مشدىگرى بر سر همين موضوع اتفاق مىافتاد ، اگرچه همين افراد كه در كوچه و محل و گذر خود كه مثلا فردى به زن و دخترى متلك گفته بود شكمش را سفره ميكردند ، خودشان در كوچه و محله‌اى ديگر دنبال زن و دختر مردم ميافتادند ، ولى آنچه بود اگر كسى نگاه چپ بناموس كسى ميكرد تا پاى جان از خود بى خود ميشدند و اگر كسى آشكارا حرف همسر و زن كسى را ميزد برايش قمه قداره ميكشيدند و حتى در گرماگرم زدوخورد با هم اگر زنى از آن حوالى عبور ميكرد و يكى از طرفين حرف زشت و دشنام اسافل از زبانش ميگذشت ، اصل منازعه را رها كرده بازخواست خونبار آن ردّه و سخن زشت ميكردند ، در آن حد كه دعواى اوليه كنار رفته مرافعه‌ى آن پيش ميآمد ، الى آخر و در اين مورد تا آنجا متعصب بودند كه حتى در كوچه با زن و بچهء خويش كه براى خريد و حاجتى آمده بودند برخورد ميكردند آشنائى نميدادند ، چه نكند يكى آنها را نشان كرده ايشان را از متعلقات او بشناسد و تا آن حد احتياط داشته مقيد بودند كه هرگز نام زن و دختر خويش را نيز به زبان نياورده ، آنان را مثلا ( منزل و خانه ) و مثل آن نام داده مادر حسن يا خواهر حسين صدا ميكردند ، و چه‌بسا كه از اين راه مردان زن و بچه‌دار بسيارى كه چون از طفوليت نام اصلى مادرشان بگوششان\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nنخورده بود اسم او را نميدانستند .\r\nاگرچه اين حالت در ميان همه اهالى سارى بود ، اما درميان طبقات داش‌مشدى و گردن‌كلفت و بىسواد و عوام زيادتر جريان داشت ، چه اينان عقل و تعصبشان در گرو احساساتشان قرار داشت كه با اندك اتفاقى زمام شعور از دست نهاده عصبى و متغير گشته احساساتى ميشدند و همين دگرگونى آنى بود كه ايشان را تا سرحد يك قاتل خطرناك مينمود ؛ مثلا شب‌هاى فراوانى كه در عشرتكده‌ها با زنى مخصوص بسر برده خوب و بدى از اينان بظهور نميرسيد و همين كه زن احساس علاقه نموده باهم دوست شده يعنى به صورت ( رفيق شخصى ) « 135 » هم درميآمدند ديگر كسى در حضورشان جرئت نداشت نگاه چپ به آن زن نموده حتى نامش را به زبان آورد ، در حالى كه وقوف داشته ميدانستند كه هم قبل از وى و هم بعد از او همبستر اين و آن بوده و خواهد بود ، و در كوچه و بازار و كافه و رستوران چنان درباره‌شان تعصب بخرج ميدادند كه ميگفتى مادر و خواهر و يا عقد كرده‌شان مىباشد و پيراهن بىدرز مريمى « 136 » است كه هنوز\r\n\r\n\r\n","description":"","footnote":"\r\n( 135 ) . رفيق يا رفيقه شخصى : زن بدكاره‌اى كه بنام رفيق خاص مرد بخصوصى قرار گرفته حق نداشت سواى او دوست ديگر اختيار كند . البته اين مربوط بشغل زن نميگرديد كه در عين حال درآمد خود را از راه تن‌فروشى تأمين مينمود ؛ درآمدى كه تماما و بدون كم و كاست در اختيار همان رفيق قرار ميگرفت . رفيق شخصى را با ( نشانده ) نبايد اشتباه كرد و نشانده بدكاره‌هائى بودند كه همراه قول يا قسمى خود را در اختيار مردى قرار داده ، مانند زن رسمى اما بدون عقد و نكاح با او زندگى ميكردند ، كه در همان محلات خراب با هم آشنا شده بودند . فرق نشانده با رفيق شخصى اين بود كه مرد متكفل مخارجش گرديده زن هم نبايد دست از پا خطا بكند .\r\n( 136 ) . زن و دخترى را كه ميخواستند از نجابتش تعريف كنند او را پيراهن بىدرز مريم ميخواندند ، اگرچه گاهى هم به طعنه و در منازعه‌هاى زنانه آن را در جنبهء مخالف آن به كار ميبردند ؛ در اين‌باره چنان در انديشه داشتند كه مريم مسيح پيراهنش درز نداشته در مفهوم اينكه در حالى كه حتى سوزن به پيراهنش دست نداشته است خودش را بطريق اولى دست -\r\n","page_name":" 463 ","page_number":463},
  {"content":"\r\n\r\nدست كسى در آستينش نرفته ، پر پروانه‌ايست كه با تماس و فشار انگشت غير خاك مىشود .\r\nهمچنين تعصب داشتند درباره محله و نام محله و گذر و كوچه و بچه محله‌هاى خود و مسجد و منبر و دسته و علم و كتل و ورزشكار و زورخانه و نقال و سخنور و مداح و نوحه‌خوان و غزلخوان و آوازه‌خوان و زن و فرزند دوست و رفيق خود و هرچه كه به محيط زندگى آنها مربوط ميگرديد و چه‌بسا كه سر خوب و بد هريك از آنها كارشان بمشاجره و نزاع و جدال و حشر و حشركشى « 137 » انجاميده جماعات كثيرى كه بجان هم ميافتادند و كوچكترين نمونه‌اش داستان زير كه در جهت غيرت به زن صاحبخانه‌اى از طرف يكى اعمال مىشود .\r\nدر نمونه يكى از لشوش كه از بارفروشان ميدان بود چون پاى ناموس در ميان مىآيد شكم بد چشم را سفره مىكند : به اين صورت كه شبى در خانه‌اى مشغول قمار بوده كه برايش كارى در حياط پيش ميآيد و همين كه رفته بازميگردد در راهرو با يكى از حريفان روبرو مىشود كه با خود ميگفته ( عجب تيكهء چمى ) يعنى عجب تكهء جالبى ، و چون ارتباط سخنش را سئوال مىكند و جواب ميشنود زن صاحبخانه را ميگويم . بمحض شنيدن اين حرف درجا چاقوى ضامن‌دار خود را از جيب بيرون كشيده تا ته تيغهء آن را به شكم وى فروبرده ميگويد كسى به زن و بچهء رفيق به نظر ناپاك نگاه نميكند !\r\nالبته شايد آن زن را خود كاسه كوزه‌دار ( صاحبخانه ) عمدا به پذيرائى قماربازها واداشته بوده و شايد هم براى منحرف كردن حواسشان تا به همدستان خود باخت بكنند او را خود دستور آرايش و عشوه‌گرى داده بوده است ، ولى هرچه بوده اين كمترين نمونه‌اى بود كه در اين مورد آورده شد و ساده‌ترين\r\n\r\n\r\n","description":"","footnote":"\r\n- سوراخ كننده دخالت نداشته است .\r\n( 137 ) . دسته يا گروهى را جهت جدال يا جنگ و قتال برانگيختن .\r\n","page_name":" 464 ","page_number":464},
  {"content":"\r\n\r\nتنبيهى كه در اين زمينه به كار گرفته شد و چه‌بسا كه بخاطر اين مسائل را به محله‌هائى به حمايت و حميت طرفين بجان هم ميافتادند . تازه اين در وقت و زمانى اتفاق افتاد كه بيش از ربع قرن از اين لوطىبازىها و غيرت ، غيرت‌كشىها گذشته كشف حجاب و آزادى زنان و حشر و نشرشان با مردان مطرح گشته حرف ناموس و لفظ غيرت و تعصبات ناموسى و مانند آن كاملا روح‌باخته بىرنگ شده بود ، چه هر آينه غير از اين و در چهل ، پنجاه سال پيش از اين بود شايد ، چنانچه بارها اتفاق افتاده بود خود طرف و اگر پسر و دخترى داشت پسر و دخترش و اگر برادر و مثل آن داشت آنها هدف تير تنبيه او قرار گرفته شلوارهاى خونينشان از طاق بازارچه و گذر يا از بالاى گلدستهء مسجد محلشان آويزان ميگرديد .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\nعقايد و آداب زندگى\r\n\r\nاز گرما و سرما چگونه حفظ ميشدند ؟\r\nروزهاى تابستان بوسيلهء زيرزمين‌ها و سردابه « 1 » ها و زاويه « 2 » ها و هشتى « 3 » ها و دالان‌ها و مسير باد بادگير « 4 » ها كه تقريبا در تمام خانه‌ها تعبيه شده بود و بكمك بادبزن‌هاى حصيرى « 5 » كه خود را با آن باد زده در كوچه و بازار همراه ميداشتند ، و\r\n\r\n\r\n","description":"","footnote":"\r\n( 1 ) . زيرزمينى در عمق 8 تا ده مترى زمين كه در بعضى از آنها آب رشته قناتى نيز عبور مينمود ، مخصوص خنك شدن و استراحت روزهاى تابستان .\r\n( 2 ) . اطاقى در زاويهء دو رديف ساختمان خانه كه در كنج و برخورد رشته ساختمانهاى شرقى و شمالى ، يا غربى و جنوبى و مانند آن بوجود آمده بود ، با سقفى بلندتر و يكى دو پنجرهء هواگير و دور از نور و تابش خورشيد ، جهت خواب و استراحت تابستان . اين اطاق از آن بدست ميآمد كه معمولا خانه‌ها را يك طبقه ( سواى زيرزمين ) و اطاقهايش را در اطراف ميساختند .\r\n( 3 ) . تقريبا غالب خانه‌ها داراى سرپوشيده‌اى در مدخل حياط بنام هشتى بود كه از آن به حياط و به اطاق پنج‌درى يا سه‌درى پذيرائى و به رشته اطاقهاى سكونتى ميرفتند و چنانچه بالاخانه‌اى هم خانه داشت راهش از داخل هشتى داده شده بود كه به حياط و سكنهء آن كار نداشته باشد و اين محل نيز براى استراحت بعدازظهر اهالى خانه مطبوع ميآمد .\r\n( 4 ) . هواگير ( كولرى طبيعى ) در بالاى بام‌ها كه از چهار طرف باد را گرفته بوسيله مجرائى به داخل ساختمان تا به زيرزمين ميفرستاد .\r\n( 5 ) . بافته حصيرى با دسته‌اى از چوب سبك براى باد زدن كه معمولا جهت خنك شدن آن را در آب زده خود را باد ميزدند ، همراه سجاف دوزى دور و نقش‌ونگارها و منگوله‌هاى رنگين در بعضى كه غالبا زن‌ها همه‌جا همراه ميداشتند كه زيادتر بكارشان در مجالس روضه و تعزيه ميآمد .\r\n","page_name":" 466 ","page_number":466},
  {"content":"\r\n\r\nپاشيرهاى آب‌انبارهاى خانه‌هايشان كه برودت آنها ميوه و تره‌بار ايشان را نگهدارى مينمود و حوض‌هاى خانه‌ها و چاله حوض حمام‌ها و استخرهاى باغات كه در آنها غوطه خورده شنا ميكردند و شبها پشت‌بامهاى خنك كاهگلى يكنواخت هواگير كه روى آنها خفته استراحت ميكردند ، و زمستانها كرسى و منقل‌هاى آتش ذغال و الو چوب سفيد و هيزم كه كرسى براى خانه‌ها و منقل جهت دكان به كار ميآمد .\r\n\r\nكرسى چگونه وسيله‌اى بود ؟\r\nچهارپايهء بزرگى از چوب و سطوح مختلف از يك ذرع در يك ذرع تا زيادتر و در بعضى در شكل مستطيل ، با سه وجب بلندى كه لحاف به اندازهء پوشش از ابعاد 4 * 4 تا 7 * 7 و كمتر و زيادتر به روى آن انداخته با جاجيم و چادرشب سفيد آن را پوشانده مزين ميساختند و به تناسب كوچكى و بزرگى كرسى مجمعه‌اى مسى براى قرار دادن چراغ يا سماور و مثل آن رويش گذاشته ، اطرافش را پشتى يا رختخواب نهاده بزيرش ميرفتند . معمولا در هر خانه يك كرسى دم دستى براى اهل خانه و يك كرسى براى مهمان در اطاق پذيرائى ميگذاردند كه در بيدارى پاها را در زيرش دراز كرده به پشتىها تكيه ميدادند و هنگام خواب متكا گذارده ميخوابيدند . ( تشك پاى كرسى ) معمولا كوتاهتر اما پهن‌تر از تشك خواب دوخته ميشد ، در اندازه‌اى كه فقط پايه و پهناى كرسى را اندازه بشود ، چه در غير اين صورت لبه‌هايش به روى هم افتاده در موقع خواب ناهموار ميآمد . براى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nكرسى فقيرانه‌اى كه پدر و دخترى در بالا و پائينش نشسته‌اند .\r\nبادگير يكى از وسائل خنك كننده كه در قديم به جاى كولر استفاده مىشده .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nگذاشتن كرسى بايد روز و ساعت سعد و از روى تقويم معلوم شده باشد همچنين كه بزرگ خانواده در آن شب بايد با دستمال يا پاكتى شيرينى وارد خانه بشود .\r\n\r\nمنقل را چگونه آتش ميكردند ؟\r\nمنقلى را كه تهش گچ خيسانده كشيده درزهايش را كاملا ميپوشانيدند ، خاكستر الك كرده ، و روى آن‌كه وسطش را گود ميكردند خاكه ذغال ريخته ، آتش ذغال گذاشته باد ميزدند ، تا آن زمان كه آتش به خاكه ذغال ميرسيد پس ملايم ملايم با كفگير رويش خاكستر داده ، خاكسترهاى اطراف منقل را به دور خاكه‌ها و آتش‌هاى روبرگردانده ، فشرده و صاف نموده ساعتى براى بيرون رفتن بوى ذغالش در فضاى آزاد باقى گذارده سپس زير كرسى ميگذاشتند و هر چند ساعت يك بار لايه‌اى از رويش پس زده آتشش را تند ميكردند . اين براى بار اول آتش كردن بود و براى دفعات بعد ( خاكه رو خاكه ) كرده ، يعنى آتش مانده‌ى ته منقل را با خاك‌انداز برداشته كنار گذاشته ، خاكه ريخته بجاى ذغال همان آتش باقىمانده را رويش كشيده خاكستر ميدادند . ( گلوله ) نيز مايهء آتش ديگرى بود كه از خاكه ذغالهاى نرم بطورى كه آنها را در طشت آب ريخته شن‌هايش را به زير داده روهايش را ميگرفتند و مانند گلوله باندازهء كوفته‌برنجى بزرگ در مشت ساخته در آفتاب تابستان خشك ميكردند بود كه اول يكى يا دو و سه از آن را ته منقل گذارده رويش خاكه داده روى خاكه آتش داده يا خاكه روى خاكه ميكردند ، يعنى آتش‌هاى كنار گذاشته را رويش ريخته خاكستر ميدادند . جملهء « خاكه رو خاكه » در جاى ديگر هم به كار ميآمد و آن براى وقتى بود كه ميخواستند زن و مرد و دلبر و دلداده‌اى با هم جفت بشوند و براى اين منظور از جمع غايب ميشدند كه ميگفتند ( رفته‌اند خاكه رو خاكه ) بكنند .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nچاله كرسى\r\nبعد از منقل كه وسيله‌اى ساخته شده از حلبى يا آهن ورق و يا مفرق و ورشو و مانند آن به اشكال گرد و هشت ترك بود ، براى گرم كردن كرسى از چاله كرسى استفاده ميشد و آن چاله‌اى بود كه وسط اطاق « به شرطى كه اطاق زير پر باشد » كنده دورش را گچ كشيده صاف ميكردند و آتش را در آن درست كرده ، كرسى را رويش برميگرداندند . اصطلاح « برمىگرداندند » هم از آن به كار گرفته شد كه موقع آتش كردن لازم بود تا كرسى را از روى زمين برگردانده از ( نر ) بگذارند كه دسترسى به چاله كرسى آسان‌تر ميسر شود .\r\n\r\nاستفادهء ديگر از كرسى و آتش آن\r\nمعمولا چاله كرسى را خانواده‌هاى فقير و نيمه‌فقير درست ميكردند تا پول براى منقل ندهند و لذا لازم بود تا حداكثر استفاده را هم از آتش كرسى برده باشند ، و از اين‌رو از وسط سقف كرسى بجانب داخل قلابى نصب ميكردند بطورى كه قلاب مقابل چاله كرسى قرار بگيرد و ديزى آب‌گوشت را كه از غذاهاى شبانه‌روزى افراد بود پس از جوش آوردن به آن ميآويختند ، تا هم از آتش آن براى گرم شدن و هم پخته شدن آبگوشت يك جا استفاده بكنند ! كه البته هم زير آن كرسى نشستن و هم خوردن آن آبگوشت كيف داشت ! كه بخار و بوى آبگوشت همه بدن و لباس و شامه را آغشته مينمود و هم بوهاى پائين و بالاى بدن زير كرسى نشستگان ، ديزى و محتويات آن را معطر و خوش‌طعم مينمود ! دربارهء پيدايش و وجود خود كرسى هم اگرچه دامنهء دنيا از آن وسيع‌تر است كه هركس پديده‌اى از آن را به خود و قوم و فردى از خود اختصاص دهد ، لاكن آنچه تاريخ‌دانان به اذهان وارد كرده بودند آن بود كه ميگويند چون قشون عمر به همدان رسيده و دچار سرماى شديد زمستان آن ميشوند و چاره‌جوئى ميكنند ، به روايتى جناب عمر و به قولى حضرت على ( ع ) دستور ( حبس النار ) يعنى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمحبوس داشتن آتش كه همان كرسى گذاشتن باشد ميدهند ، در حالى كه هرآينه چنانچه چيزى هم بوده خود حبس النار را ايشان از كجا فهم كرده‌اند و اين نيست مگر آنكه اگر از خود اهالى آن ديار هم نگرفته‌اند از مناطق سردسير ديگر با شنيدن يا ديدن آورده‌اند .\r\n\r\nخاكه ذغال چگونه بدست ميآمد ؟\r\nدر جنگلهاى مازندران كوره‌هاى ذغال‌سازى فراهم بود كه شاخه برگها و تنه درختهاى پوسيدهء جنگلى را در آنها سوزانده ، خفه نموده ذغال ميكردند كه ذغال‌فروشها آنها را سرند كرده درشت آنها را بنام ذغال و نيمه‌درشت آن را بنام ( مويزه ) و نرم‌تر او را به اسم خاكه ميفروختند ، و دست‌چينى نيز از آن جمع‌آورى نموده بنام ذغال وافورى ميفروختند . اين ذغال يعنى ذغال وافورى را از ميان نوع سفت و مرغوب آن سوا ميكردند كه دوام و مغز داشته باشد و بهترينش قرص و صاف و ( سينه كفترى ) سينه كبوترى آن بود كه مورد توجه ترياكيها ميآمد .\r\nمعمولا دو نوع ذغال در ذغال‌فروشىها به فروش ميرسيد ، نوعى همين ذغال جنگلى كه نوع مرغوب آن بود كه پرمغز و بادوام بوده با قيمت گرانتر فروخته ميشد و نوعى به اسم ذغال ( باغى ) كه از درختان باغهاى اطراف مانند درختان ميوه و بيد و تبريزى و زبان گنجشك بدست ميآمد كه پوك و بىمغز و بىدوام بود كه ارزانتر عرضه ميگرديد و غالبا ذغال‌فروشهاى متقلب آنها را با ذغالهاى جنگلى مخلوط نموده درهم ميزدند و بخانه‌دارهاى بىاطلاع ميفروختند .\r\nقيمت هر خروار ( 300 كيلو ) ذغال مخلوط با خاكه و مويزه در تابستان يك تومان ( 10 ريال ) تا دوازده قران و در زمستان 15 تا هيجده قران بود و قيمت ذغال باغى 6 - 7 تا 8 - 9 قران در تابستان و در زمستان كه دو سه قران گرانتر ميگرديد . ذغال سرندى از خروارى 15 - 16 تا 18 قران و ذغال وافورى\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nخروارى 2 تومان تا بيست و دو سه قران و مويزه خروارى يك تومان و خاكه 5 - 6 قران و گلوله كرده آن براى كرسى كه بعضى ذغال‌فروشها هم درست ميكردند هر صد تا 5 - 6 قران .\r\nقاعدهء خريد خاكه ذغال از اواسط بهار تا اواسط تابستان بود كه خانه‌دارها و مآل‌انديش‌ها ميخريدند كه هم خشك و هم ارزانتر بود و درمانده‌ها و ( اى بابا ، حالا كو تا زمستان ) گوها اواخر پائيز يا در خود زمستان كه هم بايد خيس و آب‌زده و هم گرانتر خريدارى نمايند .\r\n\r\nمواد ديگر حرارت‌زا ؟\r\nاز جمله مواد حرارتى يكى هم هيزم بود كه جهت اجاق پخت‌وپز خانه‌ها و پزنده‌هاى مانند چلو ، پلوى در اختيار بود و آن نيز به دو نوع هيزم جنگلى و هيزم باغى با خصوصيات بالا در اختيار قرار ميگرفت ، و ديگر ( پهن ) يعنى مدفوع حيوانات مانند مدفوع گاو و گوسفند و اسب و الاغ و شتر كه به كار گرم كردن آب حمام‌ها و نانوائىهاى تافتونى و لواشى و مانند آن ميآمد و با دست عده‌اى بنام ( پهن‌جمع‌كن ) از معابر بدست ميآمد و كلى آن را كه حمامىها و نانواها يك‌جا از سر طويله‌ها پيش‌خريد ميكردند .\r\nقيمت هر خروار هيزم جنگلى در ميدان 3 تا پنج قران و در جلو خانه كه الاغىها آن را بار الاغها كرده دوره ميآوردند 7 - 8 قران ، كه خروارى دو سه قران هم اجرت شكستن به آن تعلق ميگرفت ، كه دنبال هر عده الاغ هيزم يكنفر هيزم‌شكن هم كه تبر هيزم‌شكنىاى به روى دوشش بود و با آن دور كوچه‌ها ميگشت راه مىافتاد و هيزم‌فروش ( آى يك خروار هيزم جنگلى داريم ) داد ميزد ، و هيزم‌شكن هم دنبال آن ( آى هيزم‌شكن ) فرياد ميكشيد .\r\nهيزم‌شكنى هم مانند قصاب‌هاى نذرى بكش كه پوست و روده و با كش رفتن تكه‌اى از گوشت گوسفند را علاوه بر اجرت مىبرند ، آنها هم علاوه بر مزد\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nبزرگترين تكه هيزم را كه از تنهء درخت بود بنام زير تبرى اختيار كرده كه پس از شكستن هيزم‌ها بر روى او آن را به همان نام كه على الرسم متعلق به آنها بود برده ، يا به صاحب كار فروخته برايش شكسته پولش را ميگرفتند . قيمت هر گونى سوخت ( پهن ) طبق كوچكى بزرگى گونى ، از ده تا سى شاهى و قيمت هر جانخانى كه ظرفى بزرگ معادل ده گونى بود چهار قران كه اولىها توسط كول و جانخانى وسيله قاطر حمل ميگرديد .\r\n\r\nوقايع زيركرسى ؟\r\nحرارت كرسى و استراحت در زير آن‌كه پائين بدن گرم شده و بالاى بدن مانند مغز و ريه هواى سالم استنشاق مينمود بىاندازه لذت‌بخش ميگرديد ، مخصوصا تكيه دادن و پا دراز كردن و مزنگ آمدن با پا از زير آن با نامزد و معشوق از لذايذ بشمار ميآمد ، اما گاهى هم وقايع ناگوار مانند خفه‌گى فردى و جمعى در اثر گاز ذغال بوقوع ميپيوست ، و اتفاقات شيرين و تلخ ناخنك زدن عاشقان و فاسقان از زير آن با معشوق در اين بيت كه ( به سر انگشت پا از زير كرسى - نمودم با . . . احوال‌پرسى ) و اشتباه گرفتن و عوضى گرفتن طرف كه پا را جاى ميان پاى محبوب و معشوق به ميان پاى پدر يا مادر او ميبرد فضايح و شرمندگىهائى ببار ميآورد ، و گاهى كه همه را متوجه ساخته شليك خنده حاضران را باعث ميشد و عاشق بيچاره را كه خجالت‌زده فرارى مينمود . اما رها كردن باد و گاز معده با ( نرمه ) كردن كه با گرم شدن بدن مجراى اسافل شل و باز ميگرديد چندان رسوائى نداشت كه در زير كرسى با ديگر هواهاى بوى بد پاهاى اجتماع دور آن مخلوط شده نامعلوم ميگرديد .\r\n\r\nهيزم و خاكه ذغال را در كجا جاميدادند ؟\r\nدر هر بازارچه و گذر و كوچه ( علافى ) هائى بودند كه خرده‌فروشى هيزم و ذغال\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاهالى آن را به عهده داشت با دكان و انبارى بزرگ كه آنها را در آن جا ميداد ، علاوه بر كاه و جو و ينگه يعنى عليق دواب كه فروش آنها نيز توسط او انجام ميگرفت . خانه‌ها غالبا داراى انبارىهاى ( جاهيزمى و جاذغالى ) هائى بودند كه سوخت زمستان را در آن جا ميدادند ، و فقرا و كرايه‌نشين‌هايشان كه اطاق اجاره ميكردند ، كته‌هائى در زير طاقچه‌هاى اطاقشان بود كه ذغال و خاكه‌هايشان را در آنها جا ميدادند و هيزمشان را كه خردخرد و روزانه از علافىها ميخريدند .\r\nالبته اين كته‌ها علاوه بر جا دادن خاكه و گلوله و ذغال جاى پنهان نمودن طلاآلات و اشياء قيمتى آنها نيز « اگر داشتند » بود و همچنين جاى نگهدارى بادمجان در ميان خاكه ذغال براى زمستان و بعضى كنار گذاشتنىها و جادادنىهاى ديگر مانند مس و ظروف و امثال آن‌كه بسى كارسازشان مىآمد .\r\n\r\nچراغ روز ؟\r\nچراغ روشن كردن در روز براى كسبه مرسوم نبود ، چه اگر بر سر فرش و پارچه و مثل آن روشن ميكردند ميگفتند معامله‌اش حرام مىشود ، چه رنگ آن اشتباه به خريدار نموده مىشود و از جانب علما تحريم شده بود ، تا آنجا كه در زير سقف و جاهائى كه نور آفتاب رنگ جنس را حقيقى نشان ندهد حرام ميآمد ، علاوه بر آنكه چراغ بىمصرف را اسراف ميدانستند . اما در چند مورد چراغ روشن ميكردند : يكى در وقتى كه غذاى پزنده‌ها بدست آمده آماده براى پذيرائى مشترى ميشدند . ديگر براى برگزارى فاتحه در مساجد كه يكى دو چراغ جلو مسجد روشن داشته مردم را بوسيلهء آن دعوت ميكردند . و ديگر در وقتى كه جنسى مانند نان و گوشت ارزان شده بود كه براى توجه دادن بمردم نانواها و قصاب‌ها جلو دكان خود چراغ روشن ميكردند . در خانه‌ها هم روز چراغ روشن نميشد ، يعنى لازم نميآمد چه ساختمانها طورى بنا شده بود كه در روز احتياج به چراغ پيدا نمينمود . معمولا چراغ روشن كردن كسبه در روز هم پس از قحطىها\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nو تنگى ، سستىهاى مانند خشك‌سالى و ( سياه بهار ) كه بعضى خوراكىهاى امثال ميوه و ( ديمى ) ها را سرما زده يا بدست نيامده بود و يا قحطىهاى تصنّعى كه دست‌اندركاران و امنا و سرمايه‌داران ايجاد ميكردند و رفع آن شده بود ميبود و يا جهت اجناس كه به وفور وارد شده يا بدست آمده بود .\r\n\r\nبزرگترين قحطى در چه تاريخ بود ؟\r\nهرچند سال يك مرتبه قحطى ميآمد و تنها لازم بود كه زمستانى كاملا زمستان نشده يا حداقل در طهران و اطراف آن نشده باشد ، كه فورا درباريان و معممين دربارى كه همه صاحب دهات و قراء و قصبات بسيار و مالك اراضى بيحساب زراعت بودند محصول خود را پنهان نموده از دسترس بدور داشته يك لا به چند لا به فروش برسانند و روى اين حساب هرچند سال يك بار قحطىاى گريبانگير مردم گشته عده بيشمارى از گرسنگى تلف شده رهسپار ديار عدم ميگرديدند . از جمله يكى قحطى سالهاى 1336 و 1337 قمرى بود كه در آن نزديك به دوسوم مردم تهران تلف شده ، كاه و ينجه و پوست هندوانه خربزه و برگ درخت و پوست خيك و خون مذبوح حيوانات و حتى گوشت خر و يابو و سگ و گربه ميخوردند . در اين سالها بود كه گندم خروارى يك تومان به چهارصد تومان رسيد و هنوز مالكين آن از فروش آن خوددارى ميكردند و چه زياد ديده شد صاحبان آنها كه اكثرا از افراد فوق الذكر بودند در سر راه خود مرده‌ها و نيمه‌جان‌ها را جلو پاى خود و كنار معابر ديده هنوز حاضر به فروش گندم و جو انبار كردهء خود نميشدند . در اين سالها بود كه مردم از جمع‌آورى اجساد عاجز مانده ، نعش‌ها مانند هيزم ، چپ و راست كنار كوچه‌ها و بازارها دسته شده ، حملشان حتى توسط گارى مقدور نميگرديد .\r\nدر اين قحطى دو امر عجيب واقع شد يكى اينكه بسا شنيده شد كه مردم يكدگر را دريده ، حتى فرزندان خود را ميخوردند و هنوز محتكرين حاضر به\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nگشودن در انبارهاى ارزاق خود و فروش آنها نميشدند . و ديگر در آن زمان حتى نانواها از گرسنگى مردند ، اما از ديوانه‌ها و معممين كسى نمرد ! دربارهء ديوانگان اين نظريه از عرفا كه چون آنها خود و بيگانه‌اى نشناخته ، در واگذارى و رضاى مطلق بوده‌اند خدا ضامن روزيشان بود و در معممين ارادت مردم به آنها كه مرگ خود و زن و بچهء خويش را پذيرفته اما گرسنگى آنها را نپذيرفته بر خود مقدم ميداشتند ! در اين قحطى اگر اهل خيرى هم يافت شد باز از ميان همان طبقات فقير و افراد متوسط بودند كه در نقاط شهر ديگ‌هاى دمپخت نذرى ببار ميگذاردند و باز از ميان همين گروه كه اجساد مردگان را شسته ، كفن پوشانده بخاكشان ميسپردند .\r\n\r\nيخ چگونه بدست ميآمد ؟\r\nدر حوالى و دور از ساختمانهاى شهر در قطعه زمين‌هاى مسطح وسيعى در هزاران ذرع مربع ديوارهاى چينه‌اى بلند طويلى به طول صد و پنجاه و دويست ذرع و ارتفاع هيجده بيست گز بالا برده ، آن را سايبان زمين شمالى مشرف به آن قرار داده ، زمين مذكور را به عمق يك ذرع گود كرده زمستانها آب مىانداختند كه در اثر برخورد نسيم به ديوار بلند و برگشتن آن آب گودال منجمد بشود ، براى شب‌ها عده‌اى كارگر اجير كرده با دادن سطل‌هائى بدستشان گوشه‌هاى گودال را سوراخ كرده آب از زير يخ خارج نموده رويش ميپاشيدند و اين كار چندين شب ادامه ميدادند تا يخ گودال ضخامت كامل پيدا بكند و چون كلفتى يخ به نيم ذرع و زيادتر ميرسيد ، عمله‌هاى روزكارى داشتند كه آن را به قطعات بزرگ شكسته به انبار ميريختند . چاله‌اى را كه در آن يخ گرفته ميشد ( يخ‌چاوان ) نام داشت و انبار آن ( توچال ) و اين كار چندان ادامه ميگرفت تا توچال كه او نيز به طول هشتاد ، صد ذرع و عرض بيست و عمق به همين مقدار بود و تا چهار پنج\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nيكى از يخچالها كه ديوار در حال از بين رفتنش با يخ‌چاوان ، يعنى انبار يخ آن‌كه در سمت چپ عكس ديده مىشود .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nهزار متر مكعب يخ ميگرفت آكنده از يخ گشته درش مهر بشود ، تا تابستان كه گارىها و الاغىهاى يخى آمده بطور كشمن يعنى خروارى خريده به طرف شهر و براى فروش حمل بكنند . فصل گرفتن يخ از اول ماه قوس ( آذر ) تا اواسط بهمن بود كه از آن‌پس ديگر يخ به هم نميآمد و يخ قوس از قرص‌ترين و پردوام‌ترين يخ‌ها بود كه سرماى آن پشتش به زمستان و با نفوذ و برودت بسيار در آب اثر كرده بود و اين همان ماه قوس هم بود كه طهارت در آن از شهامت‌هاى طهارت گيرنده و از جمله كارهاى مهم بشمار ميآمد كه بعضى در وصيت‌نامه‌هاى خود سى سال ، چهل سال هم طهارت قوس كه از آن ابا كرده بودند به وراث و وصى توصيه ميكردند ! با اين مثل كه ( آنقدر آدم از او ميترسد كه كون از آب چائيده ) . اين همان يخ بود كه از ابتداى بهار تا آخر تابستان مصرف بستنىسازها و فالوده‌سازها و خانه‌دارها و دكاندارها ميآمد كه تميزترها و روشن‌ترهايش براى برف فالوده و يخ مصرفى كاسه‌ها و سقاخانه‌ها و گل‌دارها و آلوده‌ها و كثيف‌هايش خوراك بستنىسازها ميگرديد .\r\nدرباره تميزى و كثيفى آن بايد گفت آب يخچالها به غير از يخچالهاى سرآب بقيه از آب ته جويها و آب بارانها و هرزآب‌ها تأمين ميگرديد كه از زوائد و فضول همه‌چيز در آنها يافت ميگرديد تا حتى مدفوع و غايط انسان و حيوان كه آب با خود آورده به ( يخ‌چاوان ) ميكشيد و با انجماد آب به صورت يخ درآمده بدون تغيير شكل و قيافه در تابستان در اختيار مصرف كننده قرار ميگرفت ، اضافه بر رفع حاجت مردم از جهت تخليه خويش در تمام دوره سال كه يخ‌چاوانها بهترين وسيله استفاده اهل محل واقع ميگرديد . از اين‌رو يخ روى آب از يخهائى بود كه خار و خاشاك و پهن و پشكل و مانند آن در آن يافت ميگرديد و يخ زير كه ممزوج با گل‌ولاى و كهنه و كاغذ و ريگ و سنگ و مثل آن بود كه از زمين با آنها برخاسته بود و تنها يخ صحيح و نسبتا تميز كه يخ ( بلورى ) اش ميگفتند يخ وسط تاوه ( تكه‌هاى يخ ) بود كه گرانتر خريد و فروش شده فروشنده با منت\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nبسيار در اختيار خريدار مينهاد . يخ‌شكن نيز آلتى بود شبيه كلنگ يك‌سره در ضخامت كمتر و تيغهء باريك و نوك‌تيز منحنى كه كوچك و بزرگ تهيه شده به نسبت به كار يخ‌فروشهاى دوره‌اى و يخچالىها ميآمد . اگرچه يخهاى ( تاوه ) « 6 » اى بزرگ يخچالها را با كلنگ‌هاى بزرگ ميشكستند .\r\n\r\nبرف چگونه بدست ميآمد ؟\r\nيكى به صورت آنكه الاغىهاى محلى آن را از كوههاى توچال شميران در صندوقها ريخته رويشان را با گونى و جوال و جانخانى پوشانيده به شهر ميرسانيدند كه به مصرف خانه‌هاى اعيان و رجال ميرسيد و نوع دوم كه يخ‌هاى ميان تاوه و يخهاى تميز را پالوده‌فروشها روى چهارپايه‌اى گذارده مقابلش بر روى چهارپايه ديگر نشسته با ارّه كمانه‌ى دو دسته‌اى كه مخصوص اين كار نيم‌دايره ساخته شده بود تراشيده به صورت برف درميآوردند .\r\nيخ و برف غير از خاصيت خنك كننده خواص طبى متعددى نيز داشت از آن‌جمله كه يخ را در كاسه بر خاكشى ( خاكشير ) ماليده شكر يا سكنجبين ريخته خاكشى يخ‌مال درست كرده قبل از ناهارها جهت دفع صفرا و خنك كردن جگر و گرمازدگى و التهاب ميخوردند و براى بند آوردن خون بينى آن را بر پيشانى و جلو سر ميماليدن و برف را كه فالوده سيب و فالوده گلابى كرده بخورد مبتلايان قلب درد و ضعف گرفته‌هاى از گرما ميدادند و خوردن آن را مسكن سموم و نشاننده عوارض دق و سل و سرطان ميدانستند . ( خليفه ) نانوائى « 7 » اى بود\r\n\r\n\r\n","description":"","footnote":"\r\n( 6 ) . تكه يخ‌هاى ضخيم بزرگ كه هريك يا دو تكه‌اش بار الاغ يا قاطر شده ، چند پاره‌اش گارى را پر مينمود تاوه ميگفتند .\r\n( 7 ) . خميرگير نانوائى را خليفه ميگفتند . اگرچه هر مهمترين كارگران مشاغل را خليفه ميناميدند . مانند قليان چاق‌كن ( سر چاق كن ) هاى قهوه‌خانه‌ها ، جامه‌دار حمام و مانند آن ، چه در رأس امور آن كار قرار گرفته آنها بودند كه دخل و خرج استاد را با خبره‌گى خود -\r\n","page_name":" 479 ","page_number":479},
  {"content":"\r\n\r\nبا اندام ورزيده و نيروئى كامل كه آن را رطيل گزيده دائما حكمه « 8 » اى پر از يخهاى خرد كرده در پهلو آويخته داشت كه مرتب از آنها مىبلعيد و اطبا آن را وسيلهء حيات او دانسته بودند و سالها به همان كيفيت به حيات ادامه داده جلوگيرى از عوارض آن مينمود تا وقتى كه دسترسى به يخ پيدا نكرده تلف مىشود .\r\n\r\nفصل‌ها و چله‌ها\r\nدر طهران فصل‌ها زودتر از زمان مقرر شروع ميشدند ، به اين گونه كه از ده پانزده روز به عيد نوروز مانده بهار و از اواسط تابستان ، پائيز و از ميانه پائيز ، زمستان شروع ميشد و ماه اول سال يعنى برج حمل يا فروردين را كه ماه گل‌بران و ماه دوم آن يعنى ارديبهشت را توت‌پزان و از اول تير تا پانزدهم مرداد را چلهء تابستان و از اول دى تا آخر بهمن را چلهء زمستان ميگفتند . چله‌هائى كه در اولى گرما به نهايت و در دومى سرما به غايت ميرسيد و اتمامشان به قرار زير : كه پس از گذشت سى و پنج روز از تابستان ميگفتند باد خنك دزده مىزند كه شب‌ها رو به خنكى ميگذارد و پس از چهل و پنج روز كه باد خنك آشكار مىزند كه روزهايش هم خنك مىشود و از همين ايام هم بود كه بايد به فكر چوب و هيزم و خاكه ذغال زمستان باشند ، و زمستان كه دو چله به اسم چله بزرگه و چله كوچكه داشت كه چله بزرگه از اول دى تا دهم بهمن بود كه زمين نفس دزده كشيده تك ( حدّت ) سرما ميشكست و از آن به بعد ، تا آخر بهمن كه چلهء كوچك بوده\r\n\r\n\r\n","description":"","footnote":"\r\n- جور ميكردند و در واقع به معنى جانشين و امين بودند .\r\n( 8 ) . كيسه‌اى چرمين كه با گذراندن بند كمربند از آن به پهلو ميآويختند . كيسه‌اى مخصوص قهوه‌چىها ، يعنى مهر ( ژتون ) فروش‌هاى آنها و ديگر كسانى از اين قبيل كه مهر يا پول دادوستد را در آن ريخته با خود حمل ميكردند . اين مهرفروش‌ها بايد ميان مشتريان راه بروند .\r\n","page_name":" 480 ","page_number":480},
  {"content":"\r\n\r\nميگفتند كارى كه چله بزرگه نكرده چله كوچكه مىكند ، و چله كوچكه گفته اگر پشتم به بهار نبود بچه را در قنداق خشك ميكردم و تقريبا به همين صورت هم بود و هرگز سرماى چله بزرگه به پاى سرماى چله كوچكه نميرسيد و با تمام شدن چله كوچكه هم بود كه فقرا ميگفتند زمستان تمام شد روسياهى به ذغال ماند و غم سرما و عدم استطاعت تهيه خاكه ذغال را فراموش ميكردند كه پشتش به بهار مىباشد . و شب اول چله بزرگه يا شب يلدا كه « بلندترين شب سال » بود هر دسته از خويش و اقارب و همسايه شب‌نشينى گرفته در آن بساط سوروسات از آجيل و شيرينى و ميوه و مخصوصا هندوانه و انار و خربزه فراهم كرده ، دور هم جمع شده به خوشگذرانى و شب زنده‌دارى و گرفتن فال حافظ ميپرداختند ، و در اين شب بود كه ميگفتند با خوردنىهاى سفره‌ى شب يلدا ، مثل خوراكىهاى پاى سفرهء هفت‌سين طبيعت گرم را مىتوانند سرد و طبيعت سرد خود را گرم بكنند . به اين صورت كه اگر از گرمى مزاج رنج مىبرند هندوانه و انار و اگر از سردى ناراحت ميشوند توت و كشمش و خرما و مثل آن بخورند و تا سحر آن‌كه گفت و شنيد و بگو و بخند ميكردند . بگو و بخند و دور هم جمع شدنى كه مربوط به شب يلدا و مثل آن نبوده ، از هر فرصت و بهانه براى بوجود آوردن آن استفاده ميكردند . بعد از آن اهمن و بهمن و پس از آن سرما پيره‌زن بود كه سه دهه‌ى اسفند را دربرميگرفت . اهمن و بهمنى كه دو برادر زمستان بودند و ميگفتند « اهمن و بهمن ، عهده‌ى همه با من » يعنى هر كارى كه زمستان و چله‌هاى آن نكرده‌اند ما كرده تلافى همه را ما درميآوريم ، و سرما پيرزن هم آن بود كه ميگفتند در زمان حضرت رسول ( ص ) پيرزنى شترى داشت كه مست نشده بود و نزد حضرت شكايت ميبرد كه زمستان تمام شد و شتر من مست ، يعنى فهل‌گير يا فهل‌ده نشده است و حضرت دعا فرموده‌ده روز به زمستان اضافه شده سرماى آن برگشت مىكند . و سرماى ديگرى هم به مدت ده روز از اول نوروز تا دهم آن بود كه آن را هم سرما گل سرخ ميگفتند .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nوسيله تفريح و دفع الوقت مردم چه بود ؟\r\nدر مواقع عادى قهوه‌خانه كه در آن انواع سرگرمىها از جمله نقالى و مشاعره و سخنورى و تعزيه و ترنابازى به عمل ميآمد و تفريحگاه كلى آنها را تشكيل ميداد و زورخانه كه ورزشكاران را مشغول مينمود و تابستانها چاله حوض حمامها و در محرم و صفرها مجالس عزادارى كه تمام دو ماهه اوقات مردم را اشباع مينمود و لوطىهاى دوره‌اى و عنترىها و مطربىهاى روى حوضى گاه‌بگاه عروسى خانه‌ها كه تا مدتها حديث مجالسشان ميگرديد .\r\n\r\nمطربهاى دوره‌اى و عنترىها چگونه كارهائى داشتند ؟\r\nدسته‌هائى به انواع بودند از جمله لوطىهائى كه با دنبك و كمانچه به راه افتاده كمانچه‌كش كمانچه كشيده دنبك‌زن شعرهاى طنز و لطيفه و تصنيف‌هاى روز امثال ( پس من چى گفتم حبيبم ، تو چى شنيدى - مگه كار بدى از من تو ديدى ) ميخواندند و دستهء ديگر با اين ترتيب كه بچه رقاصى را كه از پسرهاى ده پانزده ساله بود و لباس دخترانه ميپوشانيدند و گيسوان بلندى داشتند همراه ميكردند و اين همان بچه رقاصهائى بودند كه در مجالس نيز شركت كرده هنرنمائى ميكردند « چه زن در حضور نامحرم سر برهنه نشده به ترقص و دست افشانى برنميآمد كه اين كار از امور ممنوعه بشمار آمده با مشاهده آن حكم تكفير و سنگسارش صادر ميگرديد ، چنانچه آواز زن هم در آن زمان شنيده نميشد چه نوحه‌گرى زن وسيله عذاب دنيا و آخرت او را فراهم ميآورد و از ممنوعات مؤكد بود تا آن‌حد كه حتى صداى زن بطور طبيعى به گوش نامحرم نبايد برسد و مؤمنه‌هاى راعى آن را با صورى از قبيل انگشت و ريگ در دهان و زير زبان گرفتن در پس چادر و پرده دورگه و نامطبوع ميساختند » .\r\nدسته ديگر لوطىعنترىها كه ميمونى را تربيت كرده سلام دادن كه دستش را بغل گوشش بگذارد و دست دادن و معلوم كردن ( جاى دوست ) كه بالاى\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nمعركهء مارگيرى با مارگيرش در حال نمايش كه مار را گاهى بدور گردن خود ميپيچيد و وقتى سر مار را در دهان ميكرد و زمانى ، با موش و راسو و لاك‌پشت جنگش مىانداخت .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nصحنه‌اى از يك تعزيه .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nيكى از پرده شمايل‌ها ، ابزار كار معركه‌گيرهاى پرده‌گردان كه معركه‌گير در كنارش با تركهء نسبتا بلند مىايستاد و با سر آن تصوير مورد سخنش را نشان تماشاچيان داده و معركه ميگرفت .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nچشمش بود و ( جاى دشمن ) كه ماتحتش را نشان ميداد و ( شتربانى ) را كه چوبى به زير بغل‌هايش گذارده با صداى ضرب لوطى سر دوپا بلند شده به راه ميافتاد و اسب‌سوارى او كه چوب را وسط دو پايش گرفته بدويدن ميپرداخت را تعليمش داده براى شگون در ختنه‌سوران‌ها و زايمان‌ها و روزهاى بعد از عروسى دعوت شده با گفتن ( حق مبارك كنه ايشاللا ) وارد ميشدند .\r\nبعد از آن خرس رقصانها كه خرس را سر دوپا به راه رفتن واداشته چهارپايه‌هائى گذاشته بر سر آنهايشان ميكردند و نردبان كه از آن بالايشان ميفرستادند و با اين و آن و داوطلبان كه به كشتى گرفتنشان واميداشتند و بز رقصان‌ها كه بزها را رقصانده سر دو پا راه ميبردند و معلق زدن تعليمشان داده بر سر تيرشان ميكردند ، و اين چنان بود كه كنار تير بلند چهار پنج مترىاى طبق حساب ، چهارپايه‌هائى كوچك و بزرگ پهلوى هم گذارده چون بز به بالاى چهارپايه بزرگتر ميرفت چهارپايه كوچك را از جلوش برميداشتند ، الى آخر كه بر طبق علاقهء به بلندى بر سر تير قرار ميگرفت . و البته تا بز بتواند بالاى تير تمركز پيدا كند تخته‌اى هم به اندازه دو كف دست كوبيده شده بود و چون تمام چهارپايه‌ها از برابرش برداشته شده بالاى تير قرار ميگرفت دوران زده پول جمع ميكردند .\r\n\r\nساز و آوازهاى آنزمان چه بود ؟\r\nساز ، مانند تار . كمانچه . نى . اواخر قانون « شبيه سنتور » و عود . دنبك ( تنبك ) . دايره . اواخر دايره زنگى . سرنا . كرنا . دهل . فلوت . نىلبك .\r\nسازدهنى . و براى موزيك تعزيه‌ها : شيپور . فلوت . طبل . دهل . سنج . و اجرت يك دسته مطرب دوره‌اى كه از يك ربع تا يك ساعت مشغول مينمود از يكقران تا پنج قران بود كه مبلغ آخر از پرداختىهاى بسيار سخاوتمندانهء صاحب مجلس و كمتر نصيب مطربى ميآمد ، مگر بچه رقاص با قر و غرباله‌ها و چشمك و ابرو\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nانداختن‌ها و عشوه‌گرىها و سر بزانوى اين و آن گذاشتن‌ها اين مبلغ را بدست آورد . و نيز آوازها كه با بيات تهران همراه اشعار بهترين شعرا برداشت شده آوازه‌خوانها يك يا هردو دست را به بيخ گوش گذارده با ( امان‌امان دلىدلى ) برداشت و ختم ميكردند . « 9 »\r\n\r\nكرايه‌نشينى و رابطهء مستأجر و مالك چگونه بود ؟\r\nروابطى بسيار حسنه و خودمانى چنان كه گوئى از يك خانواده با هم زندگى ميكنند كه اين لازم بتوضيح زيادتر مىباشد : خانه‌ها ساختمانهايشان در طرفين حياط و دورتادور بود كه بجز خانه‌هاى متمكنين و ثروتمندان و علما بقيه اضافه اطاقهاى آن در اختيار مستأجر قرار ميگرفت و تنها زحمت به اجاره يافتن و اجاره دادن اطاق آن بود كه مستأجر به دور كوچه‌ها به راه افتاده با سر بدرون بردن‌ها و گفتن ( اطاق خالى دارين ) جواب ( بله ) شنيده و مالك چنين تصادفى برايش بوقوع بپيوندد و دربارهء كرايه توافق كرده ، مستاجر اسباب كشيده نقل‌مكان نمايد . آنچه مطرح نبود سند و قبض و امانت و تضمين و تعهد و سپرده و اجاره‌نامه و رهن و ترس و دلهره‌ى از هم و بچه‌دارى ندارى و ثروتمندى و فقر مستاجر و مدت و مهلت و مانند آن‌كه درباره تعهدات طرفين ، مستاجر به خود قبولانده بود كه كرايه‌نشين يعنى خوش‌نشين و تا هر وقت خوشش بود اقامت مينمايد و چون ناخوشش گرديد عزيمت ميورزد و مالك مطمئن كه تا از\r\n\r\n\r\n","description":"","footnote":"\r\n( 9 ) . براى استشهاد دست به بيخ گوش گذاردن آوازه‌خوانها اين لطيفه كه از كسى پرسيدند چرا مرغ هنگام استراحت يكپاى خود را بلند مىكند جواب داد اگر هردو پايش را بلند كند به زمين ميافتد و پرسيدند چرا آوازه‌خوانها هنگام آوازه‌خوانى دست به در گوششان ميگذارند پاسخ داد كه اگر در دهانشان بگذارند صدايشان درنميآيد و سئوال كردند چرا شكارچىها هنگام شكار يك چشم خود را هم ميگذارند گفت اگر هردو چشمشان را هم بگذارند جائى را نخواهند ديد .\r\n","page_name":" 487 ","page_number":487},
  {"content":"\r\n\r\nمستاجرى نارضائى بهم رساند با يك اخطار لفظى مختصر كه ( اطاق را خودمان لازم داريم ، يا جايمان تنگ است فكر اطاق كنيد ) مستاجر اطاق ديده جا خالى مينمايد و بالاتر از همه جمله ( راضى نيستم ) كه همين كافى بود تا مستاجر از همان لحظه در فكر تخليه اطاق يا خانه برآمده جاى ديگر فراهم نمايد ، چه اين راضى نيستم ، معنى آن ميداد كه آبى كه در اين خانه بخورى حرام و زمينى كه در آن نشسته خوابيده استراحت كرده نماز بخوانى غصبى و غير مباح و بچه‌اى كه در آن پس‌اندازى غير شرعى و همهء اينها بلكه يكى از آنها كافى بود كه رعشه بر اندام مستاجر انداخته خود را از آن مهلكه كنار كشاند و درباره بچه داشتن و نداشتن و كم و زياد آن نيز اين عقيده كه نه نانش بر سر نان ما و نه آبش ، زحمتشان با پدر و مادرشان و رزقشان با خدا و سرزمين هم به درد نميآيد كه يك نفر يا چند نفر در آن رفت‌وآمد نمايد و اين چه چشم‌تنگى و خستى است كه ما داشته باشيم و با اين ترتيب رابطه‌اى داشتند پسنديده و برخوردى كاملا يكرنگ و صميمانه و درباره كرايه هم از وظايف مستاجر بود كه از اولين درآمد روزانه يوميهء اجاره‌خانه را كنار بگذارد كه غالبا آن را نيز شب به شب ميپرداختند و هرآينه مستاجرى هم به عدم توانائى پرداخت خورده پس‌انداخته بود به او ارفاق و مراعات كرده در گشايش‌ها و توسعه‌ها دريافت ميكردند و يا با رسيدن عيدى ، عزائى آن را بنامى مثلا باسم ( كرايه پس‌افت را چيزى براى عيد بچه‌ها بخر و در عزاها و شب خيرات‌ها پس‌افت كرايه را پيراهن سياه كن تن بچه‌هايت بكن و يا با يك سوره يا يك ختم قرآن مصالحه ميكنم ) حساب را بىحساب كرده بار منت و حقارت را از دوش مستاجر سبك ميكردند و مستاجر نيز دعاگو و سپاسگزار و درصدد تلافى كه تا چه زمان خدا وسعت و فرجى داده محبت مالك را جبران نمايد .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n\r\nنرخ كرايه اطاق و كرايه خانه\r\nنرخ كرايهء يك اطاق دودرى سه در پنج با صندوقخانه 2 قران و كمتر . نرخ دو اطاق 3 قران . يك اطاق و يك زيرزمين و صندوقخانه دو ريال ( دو قران و دهشاهى ) . نرخ يك حياط دربست پنج ، شش اطاقه از يك تومان تا دوازده قران .\r\n\r\nقيمت ملك و خانه\r\nخانهء دو سه اطاقى در مساحت صد ذرع و بيشتر ده تا دوازده سيزده تومان . خانه چهارصد پانصد ذرعى ايوان ، پنج‌درىدار شش ، هفت اطاقه ، پانزده ، شانزده تا بيست تومان . خانه بيرونى اندرونى هشتصد ، هزار ذرعى اعيانى سى تا پنجاه و حداكثر تا صد تومان ، با اين شاهد كه يكى از مستاجران خانهء خود ما بنام شاطر محمد تقى كه شاطر نانوائى سنگكى بود ميگفت بعد از سال قحطى خانه‌اى بمساحت هفتصد و پنجاه ذرع با بيرونى و اعيانى و سرطويله به بيست و پنج تومان به او پيشنهاد خريد ميكنند كه پول آن را هم روزانه نيم من نان دريافت بكنند و او رد نموده ميگويد حوصلهء طلبكار سال به دوازده ماهى را ندارد و همينجا كه نشسته است جايش خيلى راحت و آسوده مىباشد و پولى را كه ميخواهد هردو سه سال يك مرتبه خرج كاه‌گل‌مالى پشت‌بامهايش بكند به كرايه اطاقش ميدهد و آقائى مىكند . البته بايد تذكر داد كه بعد از قحطى مورد نظر يعنى در سه چهار سالگى نگارنده در اثر تلفات آن جمعيت شهر به يك سوم تقليل يافته بيشتر خانه‌ها و دكاكين بىصاحب مانده محل سكونت گدايان و سگ‌دانى شده بود .\r\nديگر از دلايل حسن رابطه مالك و مستاجر اين بود كه اولا مالك خانه داشتن و به مستاجر دادن يعنى كسى را سرپناه دادن اگرچه منافعى نيز از آن بدست آورده كرايه‌اى دريافت نمايد جزء حسنات و كارهاى ثواب ميدانست كه\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nدورنماى قسمتى از شهر تهران با بامهاى كاهگلى و خانه‌هاى كوچك و بزرگ به‌هم چسبيده‌ى بىخيابان و كم معبر آن .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nيكى از خانه‌هاى قديم به مساحت چهارصد متر . خانه‌اى صندوقچه با پايه و جرزهاى كلفت خشتى و شيشه‌خورهاى كوچك كه مانع تابش آفتاب و گرما و سرماى فصول بوده . با بالاخانه و خرپشته‌ى پله‌كان در پشت‌بام . همچنين خانه‌اى بدون اشراف كه از هيچ سمت ديد و نظرگير نداشته .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nدر اين‌باره رواياتى بگوشش رسيده بود ، چنانچه مشابه اين بود غرسى درخت ميوه دارد اگرچه ميوه آن را فروخته و يا خود تناول نمايد و ديگر كه ميگفتند اگر خانه پر از دشمن باشد بهتر از آن است كه خالى باشد و بعد از همه كه شكرانهء بازوى توانا را گرفتن دست ناتوان دانسته سپاس نعمت صاحبخانگى را جا دادن بىخانه‌ها و ناتوانان ميپذيرفتند و چون اين نظريات مطمح ميآمد و خانه را از نعمتهاى خدا و مستاجر را نيز عيال خدا و از الطاف خداوندى ميدانستند كه با رعايت ايشان خوشنودى خالق را بدست ميآورند و پول و ماديات كمتر مورد توجه قرار ميگرفت و از سوئى ضعفا چنين تعليم و تربيت داشتند كه شاكر و حق‌گذار هر صاحب عنايت بوده هرآينه محبتى را تلافى نتوانند لااقل به ياد داشته باشند و عزت و ذلت را از خدا دانسته كه بنا بمصلحتى يكى را عزيز داشته نعمت بخشيده صاحب‌خانه نموده يكى را زير دست قرار داده است كه بايد از آن پذيرا بوده سر تسليم داشته باشند ، هرگز حقد و كينه‌اى از مالك و صاحبخانه به دل نياورده با او جز با ادب و احترام و محبت و يگانگى رفتار ننمايند و صاحبخانه را كريمى ميدانستند كه به آنها اكرام كرده از بىپناهى نجات داده كه در غير اين صورت بايد در زير آسمان بسرآورند و لاجرم بايد وى را گرامى داشته سپاس بدارند .\r\n\r\nتكاليف و قواعد الزامى مالك ومستاجر\r\nبر مالك بود كه وسائل آسايش مستاجر را از هرجهت منظور داشته آنچه براى خويش بپسندد براى او نيز خواسته از آنچه خود از آن ناخشنودى و كراهت دارد براى او نيز ناخوشنود و مكروه بداند و در استفاده از اماكن خنك تابستان مانند زيرزمين و دالان و هشتى و آب‌تنى حوض و پاشير و خفتن در بام و استفاده از اجاق و مطبخ و ظرف‌شوئى و رختشوئى و جست‌وخيز و بازى اطفال و بهره‌ى از انبار و جا دادن خاكه و ذغال زمستان و اياب و ذهاب مهمان و مثل آن آزاد\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nگذارده ، و براى مستاجر تا برترى و مالكيت مالك را رعايت داشته تمنا توقعات بى جا و خواهش تقاضاهاى بى مورد نداشته باشد و وى را در خانه كدخدا و بزرگتر و كلانترى بداند كه بايد تكاليف و دستورات او را اطاعت نمايد و از اين لحاظ نظام و قوانينى حكمفرما بود كه بدان گردن نهاده آن را مطمح نظر ميداشتند .\r\nهركس در خانه از صاحبخانه و مستاجر براى در زدن و ورود به خانه نشانه‌اى داشت كه با علامت آن تا ديگرى را معذب ننمايد بايد به خانه پا بگذارد ، مثلا يكى يك چكش بر در بنوازد و ديگرى دو چكش و آن يك دو چكش بىفاصله و آندگرى دو چكش فاصله‌دار و زنها كه چكش مخصوص خود يعنى حلقه در « 10 » را بايد بصدا درآورند و از كوبهء مردها استفاده ننمايند و فايده اين قرارداد آنكه تا هر كوبندهء در آشناى خويش را براى گشودن بكشاند و ديگرى را در زحمت نيندازد و ديگر گفتن ( يا الله ) و يا الله‌هاى پيوسته و سرفه و تنحنح مانند آن تا زنها شخص وارد را شناخته بيگانگان سروبر خويش را پوشانيده يا از چشم‌انداز او خود را كنار بكشانند .\r\nديگر جاروى حياط و دالان و هشتى و بيرون در خانه و آب‌پاشى آن و نظافت مطبخ و مبال كه ميان همگان تقسيم شده بنوبت بايد بانجام رسانند و رخت‌شوئى كه بايد در روزهاى معين و مخصوصا در آخر آب‌ها كه بعد از آب نو انداختن ديگر آب حوض را آلوده نسازند اقدام ننمايند و ( تبصره ) در توجه به ناموس ، اينكه هرگز البسه زن مخصوصا لباس و پوشش زير در معرض ديد مرد اگرچه شوهر و پسر و محرم او بوده باشد قرار نگرفته اين گونه ملبوس را در نقطه‌اى دور از چشم‌انداز ايشان خشك نمايند .\r\n\r\n\r\n","description":"","footnote":"\r\n( 10 ) . لنگه در طرف راست خانه‌ها كوبه يعنى چكش و لنگهء طرف چپ حلقه داشت كه اولى مخصوص مردها و دومى زنها از آن استفاده ميكردند و اين براى آن بود كه اشتباها زن غير در را به روى مرد بيگانه و مرد نامحرم در را به روى زن نامحرم نگشايد .\r\n","page_name":" 493 ","page_number":493},
  {"content":"\r\n\r\nديگر آب‌حوض‌كشى و آب‌اندازى كه در روز زنها آب حوض را كشيده و براى تخليهء آب آب‌انبار پول بر سر هم كرده براى آب انداختن شبها مردها بنوبت مواظبت آب نموده حوض و آب‌انبار را مشروب نمايند كه همين آبيارى شبها از بهترين تفريحاتشان نيز بود كه از آخر شب فرش و سماور و چراغ بكوچه كشيده بخوروبريز و بگووبشنو ميكردند تا نوبت آبشان شده اين كار را اجماعا به آخر برسانند و همچنين عدم دخالت صاحبخانه در امر كثافت و نظافت و آبادى خرابى اطاقها و از دلبخواه‌هاى خود مستاجر تا با كثافات و آلودگىهاى در و ديوار آن ساخته يا آن را نظيف نگاهداشته رنگ و روغن نمايد و از سوراخ و ميخ و خرابى آن جلوگيرى داشته يا آن را با كوبيدن ميخها و پرده‌ها و عكس و قلاب و آويز و زشت و زيبا مشبك ساخته به صورت لانه‌زنبور درآورد ، چه اولا مستاجرى كه در خانه‌اى وارد ميشد بعيد مينمود كه به اين آسانىها از آن خانه بيرون رفته مكان را بكس ديگر بسپارد تا آنجا كه چه‌بسيار خانواده‌هائى كه در خانه‌اى خود شوهر كرده دختر به شوهر داده ، پسر زن داده ، خودشان مرده اعقابشان در آن خانه هنوز سكونت ميكردند و چون چنين بود و اطاق و اطاقهاى مستاجر جزء مايملك مالك نبود كه بخواهد از آن نگاهدارى نمايد چه لزوم كه گفتگوئى درباره آن بميان بياورد بعلاوه‌ى آنكه پس از تخليه نيز مستاجر جديد آن را تميز مينمود . چنانچه دربارهء طول اقامت و سازش مستاجر با مالك و بالعكس اين خاطره از خود نگارنده كه در خانهء زمان طفوليت باجاره‌نشينى سكونت مينموديم كه زن و مردى بنام مادر شوكت و مشهدى غلامحسين گزى نيز در آن اقامت داشتند . روزى مادرم سيم‌بازى مرا كه بىاندازه مورد علاقه‌ام بود جهت تنبيه تا سروصدا و شرارت نداشته باشم گرفته در آب‌انبار آن انداخت ، تا آنكه آب خورش ما از آن خانه قطع و به محل ديگر نقل نموديم و سالها از آن مقدمه گذشته و دورهء مدرسه من تمام و وارد جوانى شده خدمت وظيفه بسراغم آمد و از وظيفه برگشته بكسب و كار پرداخته عيال اختيار نموده صاحب چند فرزند گرديده ، وارد\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nتجارت بخروبفروش ملك شده مرد ميانه‌سالى گرديدم . روزى دلالى خانه‌اى را براى فروش معرفى نمود كه همان خانه مسكونى زمان طفوليتم بود و از شوق آنكه سيم بازى را از آب‌انبار آن خارج نمايم بدون كم‌وزياد و سختگيرى ابتياع نموده به تعمير و تخليه آب‌انبار آن پرداختم كه روزى زنى از سكنهء آنها برابرم ظاهر گشته بعد از سلام و عليك و مبارك‌باد از اسم و رسم و اينكه پسر فلانكس هستم يا نيستم پرسيد و چون گفتم هستم و من نيز متقابلا سئوالى كرده پرسيدم تا اين آشنائى را از كجا بدست آورده است ؟ جواب داد كه مادر شوكت زن مشهدى عبد الحسين گزى ميباشم كه در آن اطاق كه با دست نشان داد مينشسته و ما در آن اطاق كه قبول كردم مينشستيم « اين زنى بود كه قبل از ما نيز بيست سال در آن خانه بوده هنوز هم در همان خانه سكونت مينمود » و همين نمونه بس تا موافقت و مرافقت مستاجرين و مالكين و صميميت و يگانگى اين دو را با هم نشان داده دورى و برائت آنها را از مسائل دشوار مالك و مستاجر روشن نمائيم . « 11 »\r\nهمچنين بود امور اجاره و استجاره دكاكين كه هرگاه كاسبى بدكانى علاقه پيدا مينمود و براى كسى كه در نظر گرفته بود آن را مساعد ميدانست با كسب اجازه از مالك كليد آن را گرفته تصرف مينمود و يا با اجازه خود تخته‌هاى بىقفلش را كنار زده بكسب و كار ميپرداخت بجز دكاكين مرغوب بازار و مغازه‌هاى خيابانهاى مهم مانند لاله‌زار و ناصريه كه رضايت خود مستاجرين منظور ميآمد و اصولا جهت مالك سرقفلىاى رسم نبود تا كسى دربارهء آن صحبت داشته گفتگو نمايد ، بلكه مالك دكان نه تنها از دكان عايداتى را در نظر نميگرفت كه مطالبه‌اى داشته باشد بلكه برايش كافى بود كه كسى آن را از\r\n\r\n\r\n","description":"","footnote":"\r\n( 11 ) . البته هيچ خانه و اجتماعى بدون اختلاف نميباشد ، ليكن اختلاف هر خانه بوسيلهء بزرگتر و ريش‌سفيد آن حل شده هرگز كارشان به خارج خانه و به كميسرى و مانند آن نميرسيد .\r\n","page_name":" 495 ","page_number":495},
  {"content":"\r\n\r\nخاكروبه‌دانى و كثافت و سگ‌دانى و گدادانى نجات داده چراغى در آن روشن نمايد تا آنجا كه بعضى دكاكين نوساز را مالك سرمايه‌اى نيز داده كمك نموده ، چندين سال مستاجر را از پرداخت كرايه معاف مينمود ، نمونهء آن دكاكين ( بازار گبرها ) و بازار امين الملك و ( چهار بازار ) و مثل آن‌كه تا سالها خالى مانده با سرمايه‌هاى دستى مالكين آن هنوز كسى به سراغ آنها نرفته بود ، تا آخر كه ضرر و سود دكاكين بازار امين الملك را خود مالك به عهده گرفته تقبل زيان سكنه آن نموده تا كم‌كم كه رواج گرفته پس از سالها به صورت بازار و ممر عايدات درآمده دكاكينش صورت اجاره ماهى دو سه قران به خود گرفت .\r\nپس همين موافقت‌ها و عدم ناآشنائىها و پيوستگىها در ميان مالك و مستاجر و خانمانها بود كه هرآينه مثلا مهمانى و زحمت عقد و عروسىاى براى يكى در اهل خانه پيش ميآمد همگى مانند اعضاى يك خانواده بكمك برخاسته اقدام ميكردند و اگر عزائى ميافتاد همگان چون افراد يك فاميل سياه بتن و سر كرده در مجلس عزا حاضر ميشدند .\r\nاگر روضه‌خوانى بود اول مستمعان همان اهالى خانه بودند كه مجلس را ميآراستند و اگر مهمانى و ضيافت بود اول ساكنان خانه بودند كه مورد توجه قرار گرفته نامشان در فهرست مهمانان آمده ، خود ايشان صميمانه نيز خود را شريك آن ميدانستند . هر شب در اطاقى گردآمده به شب‌نشينى و گفت و شنيد و سرور و قصه‌خوانى و بريزوبپاش پرداخته تقويت عهد ميكردند و هر صبح تا بهم سلام و تعارف نكرده از حال و سلامت و خوب و بد هم مطلع نميشدند پا از خانه بيرون نميگذاشتند .\r\nزن‌ها و بچه‌هاى هم خواهران و مادران و نواميس هم محسوب ميشدند كه بايد بر آنها چشم و دست و زبان و حتى خيال خود را درويش داشته هر پليدى را بر آنها حرام نمايند و زنها مردهاى اهل خانه برادران و پدران ايشان كه تصورى جز آن درباره آنها نداشته باشند ، چنانچه زن و مرد همگى هم را آبجى و\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nننه و ننه‌جان و خاله و عمه و زن‌ها مردها را داداش و عمو و دائى و مثل آن صدا ميكردند و در باطن نيز به همان كيفيت آنها را ميشناختند و بر روى اين حساب نيز امر بمعروف و نهى از منكر اهل خانه به عهده همگان بود تا بخوبىهاى هم امر كرده از بدىهاى هم جلوگيرى و ممانعت نمايند ، همچنين در اختلاف‌ها و كدورت‌ها و قهر و بگومگوها كه از وظايف آنها بود تا مهمانى شام و ناهار ترتيب داده طرفين و اطرافيان را گردآورده بهر وسيله و تشبث كه توانند برفع كدورت متخاصمين برخاسته اصلاح ذات البين نمايند . فرزند او فرزند اين بود كه در كوچه و محله بايد مؤدب و مرتب حركت كرده از زشتى و ناپسندى خوددارى داشته باشد و اين از وظايف همسايه بود كه در صورت مشاهدهء ناسزاوارى خطاكار را مورد مؤاخذه قرار داده توبيخ و تنبيه نمايد و همچنين بالعكس از خواهش‌هاى اندگر كه از جلوگيرى زشتىهاى فرزندانشان خوددارى نداشته باشند و در صورت ملاحظهء قصور از بزرگترين توقعات و برخورىها كه چرا اغماض داشته او يا آنها را مثل اطفال خويش تشدد و تغير و ضرب‌وشتم و راهنمائى ننموده از خويش نشمرده خوب و بد ايشان را بىاعتنائى داشته‌اند .\r\nحفظ نواميس اهل خانه به عهده سكنه و رعايت عفاف اهل محل به عهده ريش سفيدان محل و حفظ جان و عرض همگان به گردن داش‌ها و لوطىها و همين رعايت بود كه كسى انديشه تخطى نداشته عفاف و منافع اهالى محفوظ و ضعفا و كم‌زورها و افتادگان را از ستم و تعدى خاطى و متجاوز و متجاسر مصونيت ميدادند . اين بود كه هيچ پسرى قدرت آن نداشت تا با نابابى حركت كرده در آنى اطلاع آن به گوش بزرگتر او نرسيده يا توسط خود ناظر مورد تنبيه سخت قرار نگيرد و هيچ زن و دخترى نه تا جرأت آن را داشته باشد تا گوشه صورت خويش را گشوده با غيرى مأنوس گرديده ، اگرچه ملاقات و معاشرت با همجنس و زن ديگر بوده باشد مبادا آن زن سابقه و خلق‌وخوى مطلوب نداشته باشد .\r\nبر روى اين حساب در ميان طهرانى الاصل زن و مرد منحرف و نانجيب و\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nناپاك و دزد و مثل آن كمتر يافت ميگرديد كه همه شرعا و عرفا مكلف بحفظ هم و جلوگيرى از خبط و خطاهاى يكدگر ميبودند و تنها يك خبط و خطا از يكى كافى بود كه آوازهء آن به تمام شهر رسيده مخذول و سرافكنده وى را از محله و شهر برهانند و اين قانون به همين وطيره بود تا جنگ اول و پس از آن جنگ دوم كه غربائى را به شهر ريخته نظام شهرى و خانوادگى و پس از آن آزادىهاى فردى و اجتماعى بىپشتوانه شده آنها را بناسامانى و نابودى كشانيد .\r\nاز حفظ عفاف پسران و آبروى زنان همين بس‌كه گفته شود در برابر پسران هرگز كلمات و مطالبى خارج از نزاكت به زبان نميآوردند ، چه روى آنها باز ميگرديد و در مجالس بزرگترها ايشان را شركت نميدادند مبادا ردهء لفظى كه خارج از طهارت بوده باشد اصغاء نمايند ، و درباره زنانى كه هرآينه يكى از ايشان از نقطه‌اى عبور مينمود اگرچه عده‌اى بهم‌ريخته قمه‌ها كشيده ، قداره‌ها افراشته سر بدشنام‌ها و ناسزاها برداشته بودند با مشاهده او با گفتن ( ناموس ) حربه‌ها را پائين آورده ، لب‌ها را از دشنامها بسته به احترم او تا دور شدن و غيبت كامل زن چشم به پائين و به حال ادب باقى ميماندند و از تعصب ايشان دربارهء زنان همين بس‌كه هرگز مردها با زنها در كوچه تردد نميكردند مبادا كسى ايشان را از خانواده آنها بشناسد تا اين‌حد كه در برخوردهاى زنان با مردان خويش در كوچه و بازار از شناسائى هم خوددارى كرده بىاعتنا ميگذشتند و در اين زمينه اين نمونه شبى چون فرزند يكى در بلواى مشروطيت دير به خانه آمده مادرش دلواپس و هراسناك گرديده سرگذر بسراغش ميآيد و پسر از آن قضيه مطلع ميگردد از غيرت آنكه چگونه مادرش سراغ او را از نامحرم گرفته با بيگانه همصحبت گرديده است متوارى گرديده جلاى وطن مينمايد و ديگر كسى از وى نشانى بدست نميآورد ، با آنكه مادرش پير فرتوت بوده با چادر و نقاب بسر گذر آمده هيچگونه تصور ناهموارى در او مشاهده نميشده است !\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n\r\nآداب زيارت رفتن چه بود ؟\r\nاز دو سه ماه جلوتر از حركت زن زائر مقنعه بسر كرده مرد زائر دستمال يزدى بسر پيچيده اين خانه و آن خانه و پيش اين دوست و آن آشنا راه افتاده طلب حلاليت ميكردند و همان داشتن مقنعه و بستن دستمال يزدى بسر بود كه ايشان را زوار ساخته از همان هنگام عزت و حرمتشان چندين برابر گرديده مشدىخانم و كربلائى خانم و چىچى مشدى و چىچى كربلائى بر جلو و دنبال نامشان اضافه شده مثلا اگر فاطمه بوده كربلائى فاطمه و مشدى فاطمه و اگر حسين بود كربلائى حسين و مشدى حسين گرديده بگونهء ديگر و سيماى ديگر در ديده‌ها ظاهر گرديده بقول علما از لحظهء اراده در رديف زوار درآمده چه برسند و چه عمرشان كفاف نداده نرسند ثواب زائر و زيارت را دريافت ميكردند تا روزهاى نزديك حركت كه خويشان و دوستان بنوبت مهمانىها بافتخارشان داده ايشان ضيافتى جهت توديع فراهم ساخته خويش و آشنا را دعوت نموده روز حركت را معلوم ميداشتند و در آن روز بود كه ( چاووش ) خوانها جلو افتاده ، اگر مسافر كربلائى بود با خواندن اشعار : بر مشامم ميرسد هر لحظه بوى كربلا - در دلم ترسم بماند آرزوى كربلا . چه كربلاست كه جانها به جوش ميآيد - هنوز نالهء زينب به گوش ميآيد . و اگر مشهدى بود اشعار : در طوس جلال كبريا ميبينم - بىپرده تجلى خدا ميبينم . در كفشكن حريم پور موسى - موساى كليم با عصا ميبينم . يوسف كنعانى ما در خراسان آمده - سنگ بر تعظيم او از كوه غلطان آمده . اغنيا مكه روند و فقرا سوى تو آيند - جان بقربانت اى آقا كه تو حج فقرائى . اى به يازده پسران على ابو طالب به شاه قبه طلا حضرت رضا صلوات . . . و تا بيرون دروازه بدرقه‌شان كرده در مراجعت از بدرقه بهر فقير چيزى بسلامتيشان صدقه داده تا روز سوم نيز اين تصدق را دنبال داشته اين روز آش‌رشتهء مفصلى بنام ( آش پشت‌پا ) پخته فاميل را دعوت كرده تا مراجعتشان در هر نماز و روزه و زيارت سلامتشان را از خدا خواسته بازگشت بوطنشان را\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nمسئلت ميداشتند . در بازگشت نيز تا منزل اول يا نصفهء آن‌كه ( منزل پيشواز ) بود باستقبال رفته با سلام و صلوات و چاووشى خواندن‌هاى پيوسته بشهرشان رسانيده ، به همان صورت بدور كوچه محله‌هايشان گردانده ، نزديك خانه و داخل خانه جلوشان گوسفندها كشته واردشان ميساختند و تا روز سوم نيز مردم دسته دسته بزيارتشان آمده شب چهارم بشادمانه مراجعت شام مفصل داده همه را دعوت كرده روز بعد از آن سوقاتىها را قسمت كرده تا ماهها تعريف و توصيف سفر نقل محافل و بحث مجالسشان بود كه تعريف ميكردند .\r\nيكى از شرايط ورود زائر به شهر بود كه با همان خاك‌وخل و چرك و كثافت راه و ريش‌وپشم سفر ورود نمايد چنانچه در رسيدن به زيارتگاه نيز عقيده داشتند كه با همان خاك و كثافت راه شرفياب حضور حضرت شوند و اين همان گرد و غبار و آلودگىهايى بودند كه شاهد و بينهء زيارت و ارادت ايشان بحضرات در روز قيامت شده وسيله شفاعت و آمرزششان ميگرديد ! از اينرو تا روز سوم كه مردم به زيارت و ديدنشان ميآمدند با همان قيافه و صورت ژوليده جلوه‌گر ميگرديدند ، اگرچه تا ماهها نيز يعنى تا آنگاه كه زيارت و صاحب زيارت فراموش نشده توبه‌هاى تعهد كرده را نميشكستند و دست از ريش برنداشته آن را همچنان بلند و آشفته نگاه ميداشتند و چه‌بسا كه تا آخر عمر آن را كوتاه نكرده و نتراشيده موئى را كه بضريح ماليده شده بود قدر دانسته محترم ميداشتند ، و بدين جهت خوشا به حال اول كسى بود كه در پيشواز نخستين مصافحه را او نموده ، اول بوسه را او از سر و روى زوار برداشته خاك و غبار او را بسروروى خويش منتقل نموده باشد و سعادتمند كسانى كه از گرد تكانيده‌ى البسهء او چيزى بدست آورده نگاهداشته كه وسيله شفاى هر بيمار و مشكل‌گشاى هر مشكل و آمرزنده هر گناه و خوردن و خورد دادن آن هر رنج و غم و درد و مرض بيدرمان را علاج مينمود و خوشنود عيال آن زائر كه آمادگى داشته لدالورود بتواند از مباشرت و همبسترى شوهر استفاده كرده تخليهء مرد نمايد كه در صورت\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nانعقاد نطفه و آبستنى صاحب بهترين و پاكيزه‌ترين فرزندان ميآمد و از جهت خويش كه شريك نصف زيارت مرد كه چكيدهء تمام احوال وى را بخويش منتقل ساخته بود ميگرديد .\r\n\r\nوسائط نقليهء سفر چگونه اسبابى بود ؟\r\nگارى و دليجان « 12 » و كالسكه و اسب و الاغ و قاطر و كجاوه « 13 » و پالكى « 14 » و شتر كه وسيلهء آنها قافله مانند حركت ميكردند و بىبضاعتها كه پياده بدنبال كاروان به راه ميافتادند و توقفگاههاى ميان راه منازل يعنى كاروانسراهائى كه از زمان شاه عباس بنام كاروانسراى شاه عباسى كه ميگفتند ( از آنها نهصد و نود و نه مكان ساخت و آن را به هزار نرسانيد تا تعدادش در دهان‌ها قلمبه‌تر گرديده زيادتر بنمايد ) در هر شش فرسخ يكى از آنها بنا شده بود و نيمه منزل‌ها مانند قهوه‌خانه‌ها و دهات و خرابه‌ها كه در اولى شبها را اطراق كرده و در دومى توقف مختصر ناهار و چاى و نماز ميان روز را برگزار ميكردند . بعد از آن در كل امور ، چه در شهر و چه در خارج شهر اول مركبشان پاهاى سلامت كه اعتنا به هيچ وسيلهء نقليه نكرده ار اين سمت شهر به آن سوى و هرنقطه و سياحتگاه داخل و خارج و دهات و ييلاقات را پيموده اياب و ذهاب ميكردند و براى آخوندها و معمرين و سالمندان الاغ و اسب و يابو و براى تفنن درشكه و كالسكه و واگن اسبى و ماشين دودى كه آنها نيز چيزى از شب گذشته تعطيل شده باز گام و قدمها جانشينشان ميگرديد .\r\n\r\n\r\n","description":"","footnote":"\r\n( 12 ) . كالسكهء هشت‌نفره با باربند روى و پشت .\r\n( 13 ) . يك يا دو جعبهء بزرگ كه بر روى شتر يا قاطر يا پهلوهاى او بسته بر آن سايبانى ميگذاشتند .\r\n( 14 ) . دو صندوق بىسايبان كه به دو طرف قاطر ميبستند .\r\n","page_name":" 501 ","page_number":501},
  {"content":"\r\n\r\nدورشكه چهاراسبه براى جاده‌هاى بيابانى سنگلاخ خراب ، كه غالب راهها را چنين جاده‌ها تشكيل ميداد .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nدورشكه سه اسبه براى سفرهاى خارج شهر و از شهر به شهر .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nدرشكه‌اى كه بچه‌اى به پشتش سوار شده است . يكى از عيش‌هاى بچه‌ها كه تا درشكه‌چى غفلت مينمود به پشت درشكه‌اش پريده و عيششان زمانى تكميل مىگرديد كه درشكه‌چى متوجه شده با قنوت ( شلاقى از زه تابيده و سر گره خورده كه به تركه محكمى مثل تركهء آلبالو وصل شده بود ) كه بطرفش حواله مينمود حالش را جاآورده ، طناب مانند پشت و پهلويش را بالا ميآورد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nدرباره پياده‌روى و عادت مردم به آن كافى است كه گفته شود هر عصر و بعدازظهر تابستان دسته‌هاى مردمى بودند كه از تهران روانه قلهك و زرگنده و تجريش و دربند و گلابدره و دزاشيب و ونك و اوين و دركه و ( استخر ملك ) « 15 » شده براى او چاى و يك چپق و يك قليان كه در آنجاها نوشيده و كشيده ، بستنى و شربتى ميل نمايند آنهمه راه را كه گاهى رفتن و بازگشتن آن بيش از پنج شش فرسخ ميگرديد پيموده رفته باز ميگرديدند و شب جمعه‌ها كه پياده عازم فرحزاد يعنى چهارفرسخى شهر آن روز گرديده ، از آنجا به زيارت امامزاده داود رفته چهار پنج فرسخ راه كوهستانى سنگلاخ ناهموار آن را پيموده بدون توقف مراجعت ميكردند . با شاهد زندهء آن از خود نگارنده كه در يك سال از دورهء نظام كه اردوى ما در لشكرك « 16 » بود ، هر شب جمعه به ياد دوستان و ملاقات ايشان بعد از خدمات صحرائى و عمليات شبانه كه دو ساعت بعد از نصفه شب باتمام ميرسيد پياده و تنها جاده دشت و دمن ناامن شهر را در پيش‌گرفته اول آفتاب صبحانه را در چهارراه سرچشمه خورده ، تمام روز را با ياران پرسه‌زده ، به گشت‌وگذار و گاهى زيارت پيادهء حضرت عبد العظيم رفته باز گشته غروب جمعه به طرف اردو حركت كرده چيزى به نصفه شب مانده در حالى كه بيش از پانزده بيست فرسخ در آن بيست و چهار ساعته پياده‌روى كرده بودم خود را به همقطاران ميرسانيدم و شايد اين همان پياده‌روىهاست كه امروزه نيز توانسته تا ساعتها مرا در راه رفتن يارى داده خستگى و ملال ايجاد ننمايد .\r\n\r\n\r\n","description":"","footnote":"\r\n( 15 ) . قهوه‌خانه‌اى با عمارتى شيروانى رنگ اخرا زده ، با استخرى خوش منظر متعلق به حاج حسين آقا ملك التجار واقع در گلاب‌دره .\r\n( 16 ) . درختستانى در چهل كيلومترى شمال شرقى تهران .\r\n","page_name":" 505 ","page_number":505},
  {"content":"\r\n\r\n\r\nمركوب علما\r\nروضه‌خوانها كه علما گفته ميشدند عموما بجز سادات آنها الاغ سوار ميشدند و هر روضه‌خوان يك نوكر پيشتاز داشت كه از هنگام سوار شدن آقا كه ركابش را گرفته سوارش نموده دهانه را به دستش ميداد با پاى برهنه جلوش به دويدن پرداخته الاغ عادت كرده را در چند قدم فاصله به دنبال خود ميكشيد تا انتها كه مجالسشان به آخر رسيده روضه‌ها تمام شده آقا پا از ركاب تهى نمايد . فايدهء اين كار آن بود كه اولا نوكر پيشتاز با پيش دويدن خود راه را براى حركت الاغ باز كرده موانع را از جلو راه او كنار مينمود و ديگر صورت مجالس را در سينه سپرده داشت الاغ را هدايت كرده آقا را از زحمت افسار و دهانه جنبانيدن ميرهانيد و در پياده شدن آقا ركابش را گرفته ، حافظ الاغ بوده مواظبت و نگاهدارى او ميكرد و در آخر كه كار پذيرائى او را به عهده داشته ، مهترى و رعايت كاه و جو و تيمار و قشواش را مينمود .\r\nاين وظيفه روز و خدمت از سوار و پياده شدن آقا ببعد او بود و شبها نيز خدمتى ديگر داشت كه عصاى آقا را در دستى و فانوس پارچه‌اى شمعىاى در دست ديگر داشته باشد و اين نيز براى آن بود كه اولا بوسيله عصا سگ و مزاحم و احيانا آدم لخت‌كنها را از جلو آقا برهاند و از فانوس آن كه راه را روشن ساخته و مردم را متوجه حركت و وجود عالم گرداند تا اداى سلام نمايند و مخصوصا كه با بلندبلند ( خبردار ) گفتن و دويدن رهگذران را از اشتباه غيرآقا بودن وى درآورده مكلف باداى احترام گرداند و وظيفه ديگر كه در صورت وجود صيغه يا ( صيغه ) ها ايشان را خبر كرده يا خرجى رسانيده هدايا و پيشكشىها را از جمله ، باديه برنج خيس‌كن‌هاى پلوچلو را كه خود خورده برايخانواده از صاحب‌خانه‌ها گرفته بود و ميوه شيرينىهاى دستمال بسته‌ى عقد و عروسىها و گوشت و حلوا نذرىها را به منازلش برساند .\r\nدرباره دانستن مجالس روضه و پياده‌سوار اين نه تنها نوكر آقا بود كه همه را\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nدانسته الاغ آقا را هدايت مينمود ، بلكه الاغ او نيز كمتر از او نميدانست كه در قهر و غيبت نوكر به ترتيب نوبت و تنظيم ، راه را راهنمائى مينمود و چه‌بسيار الاغهائى از اين دسته يافت ميشدند كه حتى روزهاى معين و اول و آخر ماه روضه‌ها را دانسته خود با درايت خويش يكسره راه افتاده در نقاط معين توقف ميكردند : قصد راكب را بىهيچ نشان ميداند - كه كجا موقع وقف است و مقام گذر است . يعنى اگر امروز كه روز شنبه بود و در حركت از كوچه سمت راست رانده شده بود فردا كه يكشنبه بود تا آخر هفته ميدانست كه از كدام كوچه و كدام راه بايد حركت كرده اول جلو كدام خانه و بعد و بعد از آن برابر كدام حسينيه و مسجد توقف نمايد و چه‌بسا ، آقا كه اشتباه حافظه‌ى خويش را با حركت الاغ اصلاح كرده بود و تنها ضررى كه غياب نوكر براى آقا فراهم مينمود آن بود كه در پياده شدن آقا بچه‌هاى شيطان و لشوش محل الاغ او را برده به كوچه‌هاى ديگر سر ميدادند كه بايد آقا مدتى بدنبال او گرديده از مجالس ، بازبماند و يا آن را يكسره ربوده فروخته سر به نيست ميكردند كه در مجالس ، خوانده بگويد : خر برفت و خر برفت و خر برفت « 17 » و از اهل خير تقاضا تمناى الاغ تازه نموده براى چندى اوقات خويش را صرف تعليم و تربيت و فرايا دادن اماكن مجالس خويش به او نمايد .\r\nاما سادات و بزرگان آنها سوار اسب ميشدند كه شأن ايشان اجل بر عوام آنان ميآمد و نوكرهاى همين جماعت هم بودند كه با هر خبردار تركه‌اى هم\r\n\r\n\r\n","description":"","footnote":"\r\n( 17 ) . مربوط به داستان آن روستائى كه گذارش به خانقاه دراويش افتاده از محفل انسشان خوشش آمد و از الاغش پياده شده به جمع آنان پيوست و دراويش خر او را برده فروخته از پولش غذا فراهم آوردند ، و چون سير شدند ذكر گرفته با هم شروع به خواندن نمودند كه : خر برفت و خر برفت و خر برفت ، و خود روستائى نيز با آنها همصدا شده به گفتن آن پرداخت ! ( از مثنوى معنوى ) .\r\n","page_name":" 507 ","page_number":507},
  {"content":"\r\n\r\nحواله راهگذر مزاحم نموده راه را خلوت و بلامانع ميساختند و كسى را هم جرأت آن نبود تا بنوكر آقا و خادم اولاد رسول نگاه چپ كرده اعتراض نموده اسب ايشان را يابو صدا نمايد .\r\n\r\nفانوس‌كشها ؟\r\nعلاوه بر علما اعيان و رجال و بزرگان نيز فانوس كشهائى داشتند كه در عبور شبها فانوس و فانوسهائى را پيشاپيش آنها كشيده ايشان در چندقدمى فانوس و همراهان بدنبال وى حركت ميكردند با تفاوت آنكه فانوس بزرگان را عدهء فراش و خدمه نيز جلودار روانه ميشدند و از آن علما همه بدنبال آقا طى طريق ميكردند و فانوسهاى بزرگان را كه گرفتاران و خواهشمندان پول شمع‌هايشان را ناچار پيشكش مينمودند و يا بنام پول شمع و چراغ خود و نوكرانشان جبارىها نموده اخاذىهائى كرده مردم راه رفتن در نور فانوس آنها را حرام ميدانستند و ته سوخته شمع فانوس علما را كه حاجتمندان براى گشايش كار مردان و گشودن بخت دختران و رواى حاجات به كار ميبستند .\r\n\r\nاوقات با چه شناخته ميشد ؟\r\nوقت مردم چندان ارزشى نداشت تا درباره آن دقت به كار برده بخواهند براى آن ساعت و دقيقه معين داشته باشند ، چه هر وقت بسر كار رفته رفته ، هرگاه بازگشته گشته ، هر زمان خورده خورده و هرگاه خفته خفته و تكليفى بر آنها نبود تا زمان معينى را مسئول بوده وقت مشخصى را پابند بوده باشند و اوقاتشان در وعده‌هاى ملاقات‌ها چنين بود كه يا ميگفتند پيش از ظهر كه از دو سه ساعت از ( دسته ) بالا آمده « اول آفتاب » تا اذان ظهر بود و قرار بعدازظهر و عصر از دو سه ساعت از ناهار گذشته تا مغرب و قرار شب از اول غروب تا بگير و ببند « ساعات ممنوعه » كه ملاقات كننده ميتوانست مراجعه نمايد و ملاقات گيرنده كه انتظار\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nميكشيد ، به اين معنى كه دو سه ساعت و كمتر و بيشتر تاخير و تعجيل در هر قرار مؤثر اثرى نبود تا در آن ملاحظه نمايند .\r\nبعد از اين شناسائى اوقات جهت اداى فرايض بود كه در ماه رمضان سحرخوانها و اذان‌گوها و توپچىهاى افطار و سحر و در مواقع عادى بوقهاى حمام و اذان مأذنه‌ها و توپ ظهر و مغرب و سوت قورخانه و حركت پيشنمازها به طرف مساجد و بازگشتشان و نمازهاى پاى دكانهاى كسبهء رياكار و صداى خروس و بازگشت كلاغها در غروبها از صحرا به شهر و شروع و ختم پخت دكان نانوائىها و روشن و خاموش شدن چراغ‌هاى جلو دكاكين پزندگىها و امثال آن برايشان ساعت و نمودار اوقات روز و شبشان بود كه از آن‌ها رفع حوائج ميكردند .\r\nديگر ( شاخص ) « 18 » هاى كنار حوضهاى مساجد كه با آن اوقات ظهر معلوم ميگرديد و بعد از آن دراز و كوتاه شدن سايه‌ها و پس از آن چوبهائى كه در خانه‌ها بر روى بامها استوار كرده از بلندى و كوتاهى سايه آن اوقات پيش از ظهر و بعدازظهر را ميشناختند و پس از آن چشم گربه‌ها كه ساعت واقعى آنها به حساب ميآمد و ديگر سايهء انگشت وسط در كف دستها كه چه مقدار از دامنهء آن فاصله داشته يا نزديك مىباشد و در غروبها گرد گله يعنى بازگشت گوسفندان از صحرا و كاه زردى كه برق و زردى آن در ديوارها پيدا نباشد و در شبها ستاره زهره و ستاره سحر و بانگ بگير و ببند شب‌گردها و صداى شيپور نوبتيان و ديگر صداى زنگ كاروانيان و روشن و خاموش فانوسهاى كوچه‌ها و پس از نصب ساعتهاى بالاى عمارت شمس العماره و سر در مسجد مشير السلطنه ،\r\n\r\n\r\n","description":"","footnote":"\r\n( 18 ) . يعنى ساعت آفتابى : سنگ صاف تراشيده‌اى را مستوى كنار حوض بعضى مساجد مخطط نموده تيغه فلزى بر آن سوار ميكردند كه چون سايه بپاى فلز ميرسيد ظهر شرعى را معين مينمود .\r\n","page_name":" 509 ","page_number":509},
  {"content":"\r\n\r\nصداى زنگ آنها در شمال و جنوب شهر تا كم‌كم كه ساعت متداول گرديده از اندرون سلاطين بخانه‌هاى وزرا و اعيان و رجال و پائين‌ترىها و عوام راه‌يافته ساعتهاى جيبىى بغلى ببازار آمده متعارف شده جانشين اوقات شناسائى ديرين گرديد .\r\nساعتهاى خانه‌ها به چند صورت بود كه ابتدا اندازه‌هاى آنان از يكى دو قد آدمى تجاوز كرده با زنجيرهائى كه وزنه‌هاى كوك آنها را نگاه ميداشت در بالا و كنار و گوشه‌هاى طالارها و شاهنشين‌ها و گالرىها و پنجدرىها قرار ميگرفت تا ساعتهاى كوكى سربخارى كه با اشكال مختلف جلوه‌گرى كردند از جمله ساعتهاى وقت‌شمار معومعوكن گربه‌اى كه در هر نيمساعت و ساعت سر گربه‌اى از آن بيرون آمده سر به اطراف گردانده معومعو مينمود و ساعت طوطى و قنارىدار كه به همان صورت سر ساعت صداى طوطى و قنارى مينمود و ساعت‌هاى جيبى بغلى كه بهترين آنها ساعتهاى دوقابه‌ى نقرهء ميناكارى سفارشى كليد كوك « 19 » از تصاوير ناصر الدينشاه يا اتابك بود كه ساعت بمبئىاش گفته از هندوستان ميآمد و عقيده داشتند كه يكى از آنها عمر آدمى را كفايت مينمايد كه با زنجيرهاى طلا و نقره در جيب‌هاى جليقه‌ها جا ميگرفت .\r\nساعت‌ها غروب بغروب كوك ميشدند ك بعدها بغروب كوك معروف گرديدند چه در ابتدا تا وقتى كه فرنگ رفته‌ها از فرنگ برنگشته ساعت‌هاى ظهر كوك نداشتند ظهر كوكى و غروب كوكى ساعتها مطرح نبوده همگان اول غروب و اول صبح را ( دسته ) « 20 » كه عقربه‌ها بر روى دوازده سوار ميشدند ميشناختند و\r\n\r\n\r\n","description":"","footnote":"\r\n( 19 ) . عموما ساعتهاى اوائل با كليد كوك ميشدند و كليد ساعتها زينت ديگرى بود كه بزنجير ساعت بسته شده از تكمه جليقه در معرض نمايش قرار ميگرفت .\r\n( 20 ) . ساعت 12 را دسته يا سردسته ميگفتند و اين از آن جهت گرفته شده بود كه كلا ساعتها دوازدهشان زير دسته كوك قرار ميگرفت .\r\n","page_name":" 510 ","page_number":510},
  {"content":"\r\n\r\nاين به اين ترتيب بود كه همان آفتاب زردى و گرد گله و كاه زردى ملاك كوك و ميزان ساعتهاى ايشان شمرده ميشد كه هريك بنوعى يعنى با يك نشانه ساعت خود را ميزان ميكردند از اينرو چنانچه دو ساعت با هم موافق بوده هردو بيك ميزان نشان ميدادند « كه هرگز چنين چيزى ممكن نگرديده از نوادر بشمار ميآمد » از عجايب بود كه با آن فالهاى نيك گرفته مثلا اگر كسى بخواستگارى و بله‌بران دخترى رفته بود و ساعت پرسيده دو نفر ساعت از جيب كشيده هردو يك موقع را اعلام ميكردند آن وصلت را از خوش شگون‌ترين وصلت‌ها ميدانستند كه بايد بهر صورت پذيرفته بانجام رسانند و همچنين در ابتداى كارها و شركت‌ها و خانه خريدن‌ها كه اين از سعادات آن كار بشمار آمده با دل قرص و روحيهء قوى از آن استقبال ميكردند .\r\nپس معيار ميزان ساعت‌ها آفتاب بود كه در غروب‌ها شفق مينمود و اين همان دسته بود كه عقربه‌ها بالاى دوازده بر روى هم قرار ميگرفت و از آن ساعت بود كه هرچه از آن ميگذشت نيم ساعت و يك ساعت و يك ساعت و دو ساعت و هشت ساعت و ده ساعت از دسته گذشته ميگفتند ، همچنين در روزها كه اول دسته زمانى از صبح بود كه عقربه‌ها بر روى عدد دوازده واقع شده و از آن زمان تا غروب را نيز از دسته گذشته ميگفتند و مطابق تقاويم آن روز اذان ظهر فلان مقدار ساعت و فلان مقدار دقيقه از دسته گذشته بود كه هر روز در تقاويم منعكس ميگرديد و همين اختلاف نيز در اداى نمازهاى فرادا و جماعت كه پيشنمازى ساعتش از جهت احتياط نيمساعت و بيشتر عقب‌تر كوك و ميزان شده ، ملائى ديگر جلوتر و مؤمنى احتياط را از ( احوط ) به اكمل رسانيده از آن زيادتر تأخير انداخته ، يكى پيش‌تر قرار داده ، صداى اذان مسجدى آفتاب به رو و اذان مسجد ديگر آفتاب زردى و از آن ديگرى در مغرب و بعد از مغرب تا به تاريكى و شامگاهان ميانجاميد و نماز صبحگاهان كه از يكى پيش از طلوع و از ديگرى بعد از طلوع شروع ميگرديد تا نزديك آفتاب كه گاهى با ركعت آخر و\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nكم‌وبيش اختلاف آفتاب ظاهر ميگرديد . و كار ديگر اين ساعتها نشان دادن اوقات قمر در عقرب يا تحت الشعاع يا شرف‌هاى كواكب مانند شرف شمس و زهره و عطارد و مشترى و غيره كه از چه ساعت وارد نحوست و سعادت گرديده يا از آن خارج ميشوند تا مبناى امور خويش را بر آن استوار نمايند .\r\nساعت از مهمترين و عزيزترين اشياء بشمار ميآمد كه دارنده آن بزرگترين شئون را شامل ميگرديد و توهين بدان كه مثلا : ( بد كار مىكند - يا ساعتت نم كشيده - يا : بده حلوا جوزى بگير - يا : پشت و پيشتو ببين بنداز و در رو كه آجان عقبت نكنه ) و از اين قبيل بزرگترين اهاناتى بود كه به صاحب آن وارد ميآمد و بر سر اين چه كتك كارىها و زدوخوردها و قهر و اختلافها كه ظهور مينمود و روى همين علاقه مفرط مردم هم بساعت بود كه شعبده‌بازان را وسيله استفاده بيشتر گرديده تنها با خورد كردن ساعت و در هاون كوفتن آن و به حال اول بازگردانيدن آن بود كه هرگاه از هيچ چشمه از شعبده‌هاى خود بفوايدى نائل نيامده نتوانسته بودند دشت و فتحى كرده پولى بدست آورند از اين راه پر روغن‌ترين لقمه‌ها نصيبشان گرديده در كوفتن آن و بانتظار سالم بازگردانيدن او ميتوانستند بهترين دوران‌ها را زده بهترين پولها را بدست آورند .\r\n\r\nعلما چه كسانى بودند ؟\r\nعلما بر سه دسته بودند . علماى دينى واقعى كه با كمال ادب و فروتنى از آنها ياد ميكنيم . ديگر علماى سفارتى يعنى آنهائى كه براى مردم امامت و اجتهاد كرده پول از سفارتها گرفته نوكرى آنها ميكردند . آنها نيز دو نوع بودند : دسته‌اى كه از داخل با پيشكش‌ها و رشوه‌هاى ارسالى سفارتها در قيد خدمتگزارى درآمده و دسته‌اى كه از خارج تعليم و تربيت يافته با دين موسويت و مسيحيت زبان و تعليمات اسلامى آموخته نام قلنبه‌اى بر دنبال القابشان اضافه گرديده مشتى مريد و مأموم برايشان تراشيده غفلتا واردشان ساخته جهتشان فضايلى در\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nاذهان مىانداختند و اين‌ها همانها بودند كه دولت‌ها را منفصل و حكومت‌ها را منتزع و هو و جنجال‌هاى مختلف جهت مقاصد گونه‌گون راه انداخته ملت و دولت و ما فوق و مادون را تحت رقبهء اطاعت درميآوردند تا آنجا كه غفلت هر يك از مصادر امور در دست‌بوسى آنها در اوقات مقرر و اخذ دستور العمل موجب انتزاع و سقوطشان ميگرديد و اندك تبحّر و نافرمانى از فرامينشان سنگ قلابى بود كه رفته ( سال ديگر با برف پائين بيايد ) ؛ سوم علماى دربارى كه با سلاطين نان به‌هم قرض داده ، ايشان تقويت آنان و آنها تمشيت جلالت ايشان ميكردند ؛ علمائى با عمامه‌هاى گنده و پاچه‌هاى گشاد وگردن‌هاى ستبر و اندامهاى سمين و شكم‌هاى پيش‌آمده و راه رفتن‌هاى گشاد و غبغبهاى افكنده و چشمان دريده ملتمس سلام و البسهء فاخر و عباهاى سيم‌بفت و آستينهاى فراخ و نعلين‌هاى نك‌پنجه‌اى و عساكران بسيار دنبال‌رو ، در خانه‌هاى وسيع و خدمه بسيار و بست‌وبند و حريم تودرتوى و زنان متعدد و حرمسراهاى هارونى و خدمهء زن و مرد فراوان و ميرزا و محرر و ( غلام بچه ) ! و ارسال مراسلات خارج و داخل و مراجعان متعدد و چوب و فلك و حدوحبس و تبعيد و تكفير نشانه اين گونه علماى ساختگى بود كه در تهران يعنى در شهر زودباورها فراوان يافت ميشدند . البسه كم‌قيمت و قيافه‌هاى متين و اندامهاى استخوانى و سيماهاى افسرده و متفكر و خانه‌هاى اجاره‌اى و اندرون خلوت و بيرونى كم‌مراجع و مستمندان زياد متوقع نماينده علماى واقعى و ملى كه مگر مريدانشان را ضعفا و محرومان تشكيل ميدادند و كارشان آنكه عقدى خوانده تحرير شهادتى نموده ، قسمى داده قسمى گرفته نمازى خوانده ، استخاره‌اى نموده ساعت خوب و بد تقويمى ديده ، درس و تعليم مسائل دينى داده و شاگردانى منزه تربيت بكنند .\r\n\r\nآفات شب‌ها ؟\r\nبقول عوام از مغرب شرعى كه بعد از اذان مسجد بود اين اماكن يعنى دكان و\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nخانه و حمام و خرابه و زاويه و مخصوصا تاريكى شهر در اختيار اجنه قرار ميگرفت كه از اين ساعت ببعد هيچ بچه و زن آبستن و تازه عروس حق نداشت از زير درخت ميوه‌دار و در تاريكى و آب‌انبار و پاشير و زيرزمين و سر چاه و چاهك و مثل آن رفت‌وآمد نمايد كه جنيان به او آسيب ميرسانيدند ، چرا اصولا شب آفت‌زا بود و در شب بود كه بيماران سنگين‌تر شده امراضشان رو بمزاحمت مينهاد و در شب بود كه جنايات و پليدىها و گناهان صغيره و كبيره انجام ميگرفت و در شب بود كه فتنه‌ها تكوين يافته صورت اعمال به خود ميگرفت و در شب بود كه حبس و زندانها مملو ميگرديد و سر بيگناهان از دم تيغهاى بيدريغ ميگذشت و در شب بود كه خوابهاى خوفناك و كابوسهاى كشنده گريبانگير ميگرديد و در شب بود كه نجواها به عمل آمده خيانت‌ها بظهور رسيده دزدىها و خباثت‌ها بانجام ميرسيد و در شب بود كه حشرات موذيه و گزندگان بيرون ميآمدند . پس شب از ايام منحوسه و متعلق بشياطين و اجنه بود كه جز شئامت و نحوست از آن بثمر نميرسيد تا آنجا كه رمل و استخاره و مانند آن راست نميآمد .\r\nدر اين صورت نبايد در شب قدم از قدم برداشت مخصوصا براى دسته‌هاى گفته شده كه زيادتر مستعد آزار و اذيت شياطين ميبودند !\r\nلاجرم كسى در شب از اطاق بدون بسم الله نبايد پا بيرون بگذارد و در شب نبايد دادوستد نمايد كه آن كار و داد و ده بركت نمينمود و آب سرد و گرم نبايد به زمين بريزد كه جنيان تردد داشته آزار ديده آزار ميرسانيدند و آتش نبايد ريخت و روى آتش آب نبايد افشاند كه اطفال جنيان خواهند سوخت و طرف را غشى خواهند كرد و بدنش را خواهند سوزاند و بيمارشان را سنگين خواهند نمود ، مخصوصا در هنگام خواب كه بدون بسم الله نبايد خوابيد اگرچه بسم الله را براى تمام حالات حتى نشستن بر سر مبرز بايد مراعات نمايند ، و چهار قل « 21 » را بايد\r\n\r\n\r\n","description":"","footnote":"\r\n( 21 ) . سوره‌هاى قل هو اللّه احد . قل اعوذ برب الناس . قل اعوذ برب الفلق . قل يا ايها الكافرون .\r\n","page_name":" 514 ","page_number":514},
  {"content":"\r\n\r\nقرائت نمود و در رختخواب رفتن و خاموش كردن چراغ كه حتما بايد براى دفع گزندگان دستها را بهم زده اين رباعى را با صداى بلند خوانده پس از آن ديگر سخنى نگفته چيزى گفت و شنيد ننمايند .\r\n بستم دم مار و نيش عقرب بستم * نيش از دم و دمّ هردوشان بشكستم\r\nشجا قرنيا قرنيا قرنى * بر نوح نبى سلام كردم رستم \r\n\r\nجن كه بود و چه بود ؟\r\nاز اقتباس آيات قرآنى جن موجوداتى بودند نامرئى با نيروئى فوق انسانى و به اعتقاد عوام مخلوقاتى كه بهر كار قادر و از هر واقعه‌اى چه وقوع يافته و چه نيافته مطلع ميبودند و به عقيده‌اى همپايهء جنين كه هم وجود داشتند و هم وجود نداشتند و هم بودند و هم موجوديتشان به ارائه نميآمد ، مانند طفل در شكم مادر كه مادر او هم فرزندى داشت و هم نداشت در معنى آنكه هرگاه كسى او را منفرد خوانده بود ناروا گفته بود و هرگاه وى را زوج خوانده با فرزندى شناخته بود جفتى همراه مادر نبود تا بتواند فرزندى از او نشان داده اثبات نمايد ، و اعتقادى ديگر در قوه‌اى مرموز ناشناخته مانند هوا و حرارت و برودت كه هم موجوديتشان ثابت بود و هم كسى نميتوانست آنها را رؤيت كرده حجم و بعدى از آنان معرفى نمايد و نظرياتى مانند ارواح سرگردان از گذشتگان و موجوداتى عارى از جسميّت مانند خيال و مخلوقاتى مؤثر همپايهء شعاع و آفريده‌هائى شادىبخش مثال لذات و انكارناپذيرانى همانند اندوه كه هم هستند و هم قابل لمس نميباشند ، ولى آنچه مسلم بود و هر نام و هر عقيده كه برايشان اطلاق ميگرديد موجوديتشان را محرز مينمود آن بود كه عجايبى گهگاه بنام آنها مانند اثرات هيپنوتيسم و مديوم و احضار روح و سئوال و جواب‌هاى مشكل بوسيله احضار در آئينه و خواندن در آب و معاينه‌ى در اشعهء چراغ و امثال آن بظهور ميرسيد كه براى اهل علم و مطالعه وجود ايشان را ثابت مينمود و براى عوام\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nكارگذارانى كه توسط آنها نيات و مقاصد دشوار و غير قابل انجامشان بوقوع ميپيوست ، از آن جمله بودند جادوگرىهائى كه موكلين انجام آنها را اجنه و شياطين دانسته توسل به آنان ميجستند ، با اين انديشه كه بشر از خاك و ماده سفلى و شياطين و اجنه از آتش و ماده علوى خلقت يافته‌اند كه مخلوق علوى بر موجود سفلى كمال و برترى را داشته از عهدهء هر خواسته و تكليف برآمده ميتواند هر ناهموار و غير قابل تحملى را با شرايطى سهل و هموار و تحميل نمايد . تا آنجا كه چه‌بسا افراد را نشانه مىآوردند كه جنيان با آنها دوستى و مراوده داشته برايشان چيزها آورده ، توى صندوق و زير تشك و متكايشان پول گذارده كارسازى ميكنند !\r\nدرباره اثرات جادو نيز كه چه ارتباطى با سوزاندن يك كاغذى و به راه انداختن دودى و يا در آب شستن اسمى با شخص مورد نظر ميتواند باشد اين عقيده در ارتباط جرقه به چوب و اشتعال چوب بسوى ديگ و جوش آمدن آن‌كه هراينه آن جرقه يا شعله در خود ديگ ميافتاد خاموش ميگرديد و چون به پنبه يا چوب رسيد و اين دو را دوستى و پيوند محبتى باهم بود اشتعالى بوجود آمد و در نتيجه مسبب سببى گرديد كه آب ديگ به جوش آمده كارگذار كسى گردد كه آن دوستى را ميان جرقه و چوب بوجود آورده آنها را بهم الفت و محبت بخشيده است و دود كه كارش راندن حشرات و اختناق آوردن و سياهى بخشيدن مىباشد همراه اثرات اسامىاى كه كيفيت گريزانندگى آن را زيادتر مىكند موجودات موذيهء سحّار را ميپراكند ، در مثال آب كه با شيرينى و شور و ترش شدن اثر آبى او از ميان رفته حالت ديگر و اثر وجودى ديگر يافته اگرچه به ظاهر به صورت همان آب بوده باشد چه بسيار كه گاهى حيات‌بخشى نموده زمان ممات‌آورى مينمايد و دارو كه در معده داخل شده درد سر و دست را رفع مىكند ، و در مثال ديگر آنكه دو دست به هم خورده درد در اندرون بوجود ميآيد و دو سنگ بهم برخورد نموده صداى آن گوش را ميخراشد و انگور با تصرف وجود هواى خارجى سركه و\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nسركه با دخالت هوا شراب و شراب با ورود نمك سركه و سركه با تصرف هوا مايعى فاسد و بيمصرف ميگردد و اين همان هوا بود كه بىسببى يا باسببى موجب سركه شدن انگور و همچنان وسيله فاسد شدن آن گرديد و تداخل نمك كه وسيله استحاله و تغيير كيفيتى براى شراب گرديده اثر مست‌كنندگى او را به مستى برندگى تبديل داده ماهيت او را متبدل گردانيده پس درباره جادو شايد اين نيز از خواص حالات و امورى از اطوار فيزيكى يا طبيعى اشيائى بوده باشد كه چنان احوالى را در اجسام و احوال بوجود ميآورد و در آخر عجايب ناشناخته‌اى كه هنوز فهم شير پى بدرك آنها نبرده مانند ميليون‌ها مجهول نامعلوم مىباشد .\r\nبارى اين همان جنيان و شياطين بودند كه كارپرداز آدميان بوده اعتقاد بسيار به آنها ميورزيدند تا آنجا كه كمتر كسى از عالم و عامى بود كه به آن عقيده‌مند نبوده باشد با تفاوت آنكه اگر عوام فقط خواص آن را ميجستند خواص درصدد دست يافتن بكيفيات و اصول او ميبودند ، كه از آن جمله بود رياضت تسخيرات جنيان و شياطين و كواكب و ارواح و مانند آن‌كه بعضى روزنه نورى يافته دنبال كرده يا چيزى بدست نياورده ، نااميد ميگرديدند و اينك چند نمونه از كارهاى عوام كه با آن امور دلخواه را گذرانده ؛ گشايشات و بستگىها و حل و عقدها و محبت‌ها و عداوت‌ها و پيوست‌ها و ابطال‌ها و اجتماع‌ها و آوارگىها ميكردند .\r\n\r\nباطل سحر\r\nبراى باطل سحر دستور آن بود كه سحر زده بر سر دو پاى خود نشسته دستها را از پشت بوسط پاها آورده شست‌ها را پهلوى هم گذارده بر روى آن بول بكند .\r\nديگر : سه اذان در ظرفى بول كرده اذان چهارم آن را بر سر ريخته مشتى بياشامد .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nديگر : پوست سير و پوست پياز و فضله سگ را شب شنبه يا شب چهارشنبه دود كرده خود را بر دود آن بدارد .\r\nديگر : يك تا هفت پسر نابالغ را واداشته تا بر روى محل سحر زده كه چيزهائى در آن پاشيده شده ظن و گمان بوجود آورده بود شاشيده سحر شده از روى آن قدم بردارد .\r\nديگر : چهار قل را كه شسته آب آن را بر سر بريزد .\r\nديگر : قلياب و سركه‌اى را كه هفت دختر نابالغ قلياب آن را كوبيده باشند بپاشد .\r\nديگر : آب جام باطل سحر بر سر ريخته با هر ريختن كه بايد هفت مرتبه باشد يك مرتبه بگويد ( هركه كرد عاطل من كردم باطل به حق مبطل سحر بابل ) و اين جمله‌اى بود كه در هر نوع ابطال سحر كه اگر هم همه‌اش را نميتوانستند كلمات اولش ( هركه كرد عاطل من كردم باطل ) را بايد بر زبان بياورند .\r\nديگر : هزار و يك دانه اسفند را در پارچهء كبود نو بسته آويزان نمايند .\r\nديگر : ( اسفند آويز ) كه ميوهء تازه اسفند را كه به شكل نخود مىباشد نخ كشيده مانند مگس‌پران چهار پايان ساخته از داخل بالاى سر در خانه آويزان نمايند .\r\nديگر : نعل اسب را كه از راه يافته باشند جلو در خانه يا دكان بكوبند .\r\nديگر : شاخ مار را كه با تكه‌اى سوزن شكسته در پهلوى چپ بياويزند .\r\n\r\nگشايش كار و بخت\r\n- عامل براى هرچند سال كه از عمرش گذشته است جهت هر سال دوازده خرما گرفته سوره ياسين بر آنها خوانده نيت كرده شب جمعه نثار اموات سر چهارراه برده خير بكند .\r\n- هفت مرتبه سوره حمد را بر هفت تكه از پارچه لباس خود نوشته در هفت قبر يا قبرستان دفن نمايد .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n- آب جام چهل كليد را چهل مرتبه بر سر بريزد .\r\n- دل گوسفند سرسياه را گرفته در محراب يا زير منبر مسجد دفن بكند .\r\n- سورهء انا فتحنا و اذا جاء نصر الله و سوره انا اعطينا و آيهء ( الله لطيف بعباده يرزق ) را بر كاسه نوشته شسته با آب آن غسل كرده در خانه يا دكان بپاشد .\r\n- آب چهارگوشه حمام كليمىها را گرفته بر سر بريزد .\r\n- شب چهارشنبه اگر شب چهارشنبه آخر سال ( چهارشنبه‌سورى ) باشد كه بمراتب قوىتر است آب دباغخانه را آورده سر و تن بشويد يا از روى هفت حوض آن عبور كرده نك پنجه در آب آن بزند .\r\n\r\nدفع ضرر دشمن\r\n- حروف اسم دشمن را در ميان دو حرف سين نوشته در دست گرفته با وى سخن گويد يا همراه داشته باشد باينصورت مثلا على : س ع س ل س ى س سعسلسيس يا زير تكهء نبات گذارد .\r\n- پوست گرگ دباغى نكرده را همراه نمايد .\r\n- ناخن شير را در ميان كفش گذارد .\r\n- در غرّه ماه بهلال قمر نگريسته مطالب خود را از دفع شر دشمن با نام و نشان به زبان آورده در آخر رو بجانب خانه حضم كرده بگويد اى ماه خانه او را مانند شب‌هاى آخرت سياه كن .\r\n- يك تا سه پنجشنبه روزه گرفته شب جمعه خاك از مكان وقف برداشته آن را به قرآن به نيت خرابى خانه دشمن قسم داده در خانه عدو افشاند .\r\n- استخوان مرده را كوبيده تف بر آن كرده در خانه دشمن بريزد .\r\n- ذكر لا إله الا الله گرفته رفع دشمن خصم را منظور بكند .\r\nو چون ملاقات با دشمن و ظالم دست دهد شش مرتبه سوره قل هو الله را با\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nبسم الله بر جلو و پشت و راست و چپ و بالا و پائين خود خوانده در داخل شدن به مكان او انگشتى از انگشتان چپ را گره كرده نگشايد تا از آنجا خارج گشته دور بشود .\r\n\r\nبراى تنزل مرتبه و فناى دشمن و ظالم\r\n- در عصر روز چهارشنبه چوب درخت گز را چهار پهلو تراشيده بر سه طرفش اسم سه امام يا امامزاده شهيد را نوشته طرف چهارمش اسم دشمن يا ظالم را همراه مقصود نوشته در جاى تاريك زير سنگ سنگين گذارد .\r\n- سوره تبت را به خشت خام كلمه كلمه معكوس نوشته و آن را معكوس خوانده هربار يك كلمه را محو كرده نيت كند و خشت را نرم كرده در خانه دشمن بريزد .\r\n- مجسمه‌اى از گل ساخته روى او را با قير يا مركب سياه كرده اسم دشمن را همراه كلمهء ساقط بحروف مقطع نوشته در تكه‌اى از كفن ميت پيچيده سرنگون دفن در مزبله نمايد .\r\n- بر هفت پياله آب كه از جوى رونده برداشته باشند هفت انگشت غايط اسهالى افكنده نيت كرده جلو عبور و محل سكونتش بپاشد .\r\n\r\nبراى تفريق و سردى و جدائى ميان دو نفر\r\n- دو باريكه پارچه سياه و سفيد را بهم تابيده با زرنيخ دود داده سپس آن را گشوده سياه را سفيد و سفيد را سياه گرداند و سوزانده جلو راهشان بريزد .\r\n- بر كاردى كار نكرده سوره ياسين را خوانده با آن خيار ترى را از وسط دو نيم كرده بخوردشان داده يا در جاى نمناك دفن نمايد .\r\n- خشت خام را در هنگام عبور دادن ميت كوبيده به نيتشان سر سه‌راه يا در خانه‌شان بيفشاند .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n- عروسك وسط استخوان گوسفند را بزك كرده در خانه دشمن بيندازد .\r\n\r\nبراى بستن رغبت مرد\r\n- زه كمان حلاجان را گرفته در شير خيسانده بر آن هفت گره زده با هر گره يك بار آيه انا صببنا را خوانده مقصود را ذكر كرده آن را در آفتاب خشكانده در جامه‌ى زير طرف منظور بسته در قبر كهنه دفن نمايد .\r\n- امعاء و احشاء گوسفند را با چرك آبه‌ى بدن زن يائسه آلوده در چارطاقى قبرستان دفن نمايد .\r\n- سرمه سنگ را در عزاخانه سائيده پشت سر مرده بيفشاند .\r\n\r\nرفع تهمت\r\n- چون به تهمتى گرفتار شده باشد روز شنبه ناخن هر بيست انگشت دست و پاى خود را گرفته با كمى از موى سر و جامه خود سوزانده خاكستر آن را با خاكى كه مورچه‌ها از لانه بيرون ميآورند صورتى به شكل خود ساخته نام خود را در بر پيشانى او نوشته در كنارى كه از آن عبور نباشد دفن نمايد .\r\n- مطابق عدد اسم خود نه ، نه ( 81 ) مرتبه اسم ( طاها ) را بر آب خوانده خورده سر و رو بشويد .\r\n- سوره قل يا ايها الكافرون را بيست و يكروز ذكر نمايد .\r\n- روز پنجشنبه روزه گرفته سوره يس را هفت بار بر آب خوانده با آن افطار نمايد .\r\n- نيمه‌شب برخاسته دو ركعت نماز حاجت خوانده سيصد و پنجاه و يك مرتبه نيت كرده ذكر يا رافع بگويد .\r\n- صبح جمعه غسل رفع تهمت نمايد . « اين غسلى بود كه براى رفع تمام مشكلات نموده نيت ميكردند » مانند غسل جنابت باسامى : غسل رفع قرض .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nغسل زيارت . غسل سلامتى . غسل كارگشا . غسل رفع دشمن . . .\r\n\r\nبراى خلاصى از زندان\r\n- براى خلاصى از ورطه و زندان ذكر ( يا خالص و يا خلاص و يا مخلص ) ميگرفتند .\r\n- ختم اممن يجيب المضطر ميگرفتند .\r\n- اين آيه و كلمات را ورد خود ميساختند : بسم الله الرحمن الرحيم و افوض امرى الى الله ان الله بصير بالعباد .\r\n- الهى بحرمت آنمردى كه در غار است و دو پاى او در دهان مار است و رزق او معلوم است و بذكر خدا مشغول است ، چنگ زنم و دامن مصطفى گيرم تا حاجت من برآيد .\r\n- اين حروف را به اين صورت نوشته براى دفن در آستانه زندان به زندانى ميدادند ج ح ج ج ح ج .\r\n- يكصد و هشتاد و يك ( ق ) را با هريك يك مرتبه ( يا ملك و يا مهيمن ) خوانده نوشته پهلويش ميگذاشتند .\r\n- دانه برنج يا خرده‌نانى كه هنگام خوردن در سوراخ منخرين جهيده و با تنحنح بيرون آمده را با آب دهان سائيده بر در زندان ميماليدند .\r\n\r\nبراى زبان‌بندى\r\n- آيه : صّم بكم عمى فهم لا يتكلمون را بعد از نمازها ميخواندند .\r\n- همين آيه را بر ميخ خوانده نيت كرده بر زمين ميكوبيدند .\r\n- صورت كسى را كه ميخواستند بر كاغذ كشيده نام خود و مادرش را نوشته در دهان ماهى گذارده دوخته در آب نهاده يا همين صورت را در دهان مرغ موشگير نهاده دوخته سر ميدادند .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n- آيه بالا را بر كاغذ نوشته زير چيزى سنگين ميگذاشتند .\r\n- پاى چپ را بلند كرده مىگفتند ( سرت سبد زبانت نمد ، دهانت را بستم به حق قل هو الله احد ) و پا را به زمين كوفته با مخاطب روبرو ميگرديدند .\r\n- آيه ( ن و القلم و ما يسطرون ) را در ميان قفل گذارده بسته زير سنگ سنگين ميگذاشتند .\r\n\r\nبراى محبت و سفيدبختى\r\n- گلاب سر عقد پسر عمو دختر عمو را به صورت ميزدند .\r\n- كلمهء مهمله ( حام ميم ) را بر ريك خوانده به محبوب ميزدند .\r\n- سه شمع از سه سقاخانه دزديده نيت كرده در سقاخانه ديگر روشن ميكردند .\r\n- مغز خر را ( هش‌هش خرم‌بش ) گفته ميخوراندند .\r\n- چهل و يك بار ( نادعلى ) را بر نبات خوانده بخورد مطلوب ميدادند .\r\n- سوره حمد را نوشته در موم گرفته با موى سر مطلوب در زير بغل ميآويختند .\r\n- همين سوره را نوشته بر دور ميخ گرفته شب زير بالش طرف ميگذاردند .\r\n- هفت مرتبه اذا زلزله را بر سياه‌دانه خوانده موقع نماز عشا در آتش ميريختند .\r\n- چهل و يك مرتبه سوره حمد را به نيت ميل طرف بر چهل و يك فلفل سياه خوانده فلفل‌ها را در شكم پياز سفيد گذارده در آتش ميانداختند .\r\n- گوشت را يك شب بر روى سينه بسته نيت محبت و بيقرارى نموده كباب كرده بخورد مطلوب ميدادند .\r\n- مردها گل سنجد را كوفته با آب پشت خود خمير كرده بخورد معشوقه ميدادند .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nبراى خاموش كردن آتش حريق\r\n- برابر آتش ايستاده با صداى بلند تكبير ( الله اكبر ) يا اذان ميگفتند .\r\n- دور آتش خط كشيده آية الكرسى ميخواندند .\r\n- اين كلمه را كه در بيشتر خانه‌ها براى حفظ از حريق به ديوار نوشته بود نوشته در ميان حريق ميانداختند ( اهطمفشذ ) .\r\n- بسم الله الرحمن الرحيم را به سه پارچه سفال نوشته در ميان آتش ميانداختند .\r\n\r\nبراى بند آوردن باد\r\n- پارچهء سر مانند چارقد ، يا تنبان پاى بيوه‌زن را جلو باد ميآويختند .\r\n- شمع را ( يا صاحب الريح ) نوشته جلو بادگرفته خاموش ميكردند .\r\n- موش را گرفته واژگونه برابر باد آويزان ميكردند .\r\n\r\nبراى بند آوردن باران\r\n- اسم هفت كچل را نوشته زير ناودان آويزان ميكردند .\r\n- كاسه‌اى از آب باران بر سر مرد زن طلاق‌بده ميريختند .\r\n\r\nبراى ترس از زلزله و قطع آن\r\n- نماز آيات ميخواندند .\r\n- هفت پيرمرد ريش سفيد را زير ديوار رو به قبله واميداشتند .\r\n\r\nبراى خواستن باران\r\n- اين رباعى را از شيخ ابو سعيد حلقه‌وار نشسته با هم بلندبلند ميخواندند :\r\nيارب سبب حيات حيوان بفرست - از بحر كرم سحاب غفران بفرست .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاز بهر لب تشنهء طفلان بنات - از دايه ابر شير باران بفرست .\r\n- هفت عدد جعل را تا باريدن زير طاس مس سفيد نكرده حبس ميكردند .\r\n- دعاى نوزدهم صحيفهء سجاديه ميخواندند .\r\n- بر چهار پاره كاغذ يازده اسم جلاله نوشته بر چهار درخت آويزان ميكردند .\r\n- ميش‌ها را از بره‌ها و مرغ‌ها را از خروسها و اطفال را از مادران جدا كرده صداى ضجه و افغان راه ميانداختند .\r\n\r\nبراى جلب و احضار گريخته و قهر كرده\r\n- اسم چهار ملك « جبرائيل - ميكائيل - اسرافيل - عزرائيل را بر چهار طرف كاغذ و اسم گم‌شده را در وسط نوشته جلو باد آويزان ميكردند .\r\n- همين اسامى را نوشته با سير و سركه ميجوشانيدند .\r\n- مادران اطفال را حلقه‌وار نشانيده ( السسون و بلسون ، به حق بار بستون - به حق شير پستون - فلان ابن فلان را برسون ) ميگفتند .\r\n- سوره حمد را حرف‌حرف معكوس نوشته با سير و سركه و گلاب و نمك ميجوشاندند .\r\n- در ميان كفشش نمك ريخته سوار هم ميكردند .\r\n\r\nبراى پيدا شدن دزد و مال\r\n- آيه ( فاذا بلغت الحلقوم ) را بر نان نوشته بخورد اشخاص مظنون ميدادند هر كس كه نميتوانست فرو دهد گمان دزد به او ميبردند .\r\n- براى بازگرداندن دزد حروف ابجد را بر دور دايره با نام دزد يا نيت او نوشته آن را با ميخ بر ديوار استوار ميكردند .\r\nتخم قوچ سفيد را گرفته تا حدى كه حيوان نعره كند فشار ميدادند .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\n\r\nبراى قطع رابطه ميان دو كس\r\n- سوره تغابن را بر تيغه كارد خوانده با آن گوشت خرد كرده به اسمشان بسگ و گربه ميخوراندند .\r\n- دو سوسك سياه را پشت و رو بهم بسته در پارچهء سياه پيچيده به خانه آنها ميانداختند .\r\n- سه بادام تلخ را به ماتحت ميت كرده بيرون آورده بطور مثلث در خانه آنها دفن ميكردند .\r\n\r\nبراى رواى حاجات\r\n- نذر صلوات ميكردند .\r\n- چهل شب جمعه نذر زيارت حضرت عبد العظيم ميكردند .\r\n- نصف قرآن را خوانده نصف ديگرش را گرو نگه ميداشتند .\r\n- نذر سفره حضرت زهرا ، حضرت رقيه ، حضرت زينب ميكردند .\r\n- عريضه خطاب به حضرت صاحب الامر نوشته در چاه آب ميانداختند .\r\n- ختم‌هاى گوناگون برميداشتند .\r\n- براى هر كار اسمى از اسماء الله را مطابق عدد كبير آن بعد از نمازها ذكر ميكردند .\r\n\r\nبراى وصال معشوق\r\n- از پارچه خشتك معشوق شكل پنج ( 5 ) مرغ ، بريده بر بام خانه خود آويزان ميكردند يا اگر به خشتك او دسترسى نبود آن را از پارچه سبز بريده در خشتك خود ميدوختند .\r\n- با خون كبوتر هزار بار اسم ( ابليس ) را نوشته همراه ميداشتند .\r\n- دويست و ده بار حرف ( ر ) را در شب دوشنبه كه آخر ماه باشد نوشته با\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nخود ميكردند .\r\n\r\nبراى رهائى از عشق\r\n- چارقل را بر كاسه نوشته چهار روز ميليسيدند .\r\n- قرآن را در زير كاسه‌اى نگاهداشته از روى كاسه آب رد كرده با آن آب غسل كرده ميآشاميدند .\r\n\r\nخواص حروف الفبا\r\n- همچنين در حروف بيست و هشت‌گانه الفباى عربى خواصى سراغ داشتند كه آن را در مشكلات بهم دستور داده به كار ميبردند به اين طريق :\r\nنوشتن صد و يازده ( الف ) در شب جمعه و گفتن ( يا سبحان و يا الله ) در هر حرف و با خود داشتن عزت و حرمت نزد پادشاه و بزرگان ميآورد و دل را از شك و شرك پاك ميگردانيد و حاجت‌روا مينمود .\r\nنوشتن دوازده ( ب ) در روز يكشنبه و گفتن ( يا رحمان و يا رحيم ) در تمام وقت نوشتن در ايام بلندى ماه و دفن كردن در خانه و مكان متكبر و قاهر قهر و تكبر را از وى دور ميگردانيد .\r\nنوشتن چهارصد ( ت ) روز چهارشنبه در هنگام فرورفتن آفتاب و در تمام وقت نوشتن گفتن ( يا قيوم و يا واحد ) و شستن و خوردن آن دل كورى را ميبرد و حافظه را افزون مينمود .\r\nنوشتن پانصد و ده ( ث ) غروب روز سه‌شنبه و گفتن ( يا دائم و يا صمد ) هنگام نوشتن مانع اعمال گناه و حرام ميگرديد و ثبات قدم در كارها ميآورد و در كوزه زن و شوهر قهر و مخالف انداختن كه آب آن را بخورند و همراه كردن آن موجب صلح‌وصفاى آنها ميآمد .\r\nنوشتن پنجاه و سه ( ج ) در وقت طلوع آفتاب و گفتن ( يا بارى و يا كبير ) در\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nوقت نوشتن و با خود داشتن زبان دشمن و بدگو را به روى او بند مينمود و در خواب بملاقات ارواح نائل ميآمد و اگر از كار افتاده بود بسركار بازميگشت و موفق ميگرديد .\r\nنوشتن هيجده ( ح ) در شب پنجشنبه وسط ماه و گفتن ( يا بارى و يا زكى ) و با خود داشتن موجب ابطال سحر ميگرديد و در خواب ارواح را معاينه مينمود .\r\nنوشتن ششصد و ده ( خ ) و گفتن ( يا كافى و يا رجا ) در وقت نوشتن در روز يكشنبه جاى خلوت و در خانه داشتن سبب برآمدن آرزوها ميگرديد .\r\nنوشتن سى و پنج ( د ) در شب چهارشنبه در مكان خلوت كه مردم در خواب باشند و گفتن ( يا حنان و يا منان ) با مشك و زعفران و با خود داشتن اسباب گشاددستى و حرمت و عزت نزد خلايق و اعتبار و اداى قرض ميگرديد .\r\nنوشتن هفتصد و سى و يك ( ذ ) در روز دوشنبه وقت طلوع و گفتن ( يا ديان و يا خالق ) در وقت نوشتن و دفن كردن در مسجد به نيت حفظ امانت ، امانت را محفوظ ميداشت و اگر به نيت غايب بود بازميگردانيد .\r\nنوشتن دويست و ده ( ر ) در شب دوشنبه آخر ماه و گفتن ( يا رحمان و يا دائم ) و در بلغار ( نوعى چرم ) گرفتن و با خود داشتن موجب رسيدن به وصال معشوق و عزت و كامروائى ميگرديد .\r\nنوشتن هفتصد ( ز ) در روز شنبه هنگام غروب و گفتن ( يا مبدع و يا علام ) و دفن كردن در قبرستان باعث كشف علوم مختلفه بر عامل ميگرديد و عزت و دولت ميآورد .\r\nنوشتن صد و بيست ( س ) در روز جمعه و گفتن ( يا حكيم و يا معيد ) و با خود داشتن موجب غلبهء در مجادله و شيرينى نزد خلايق ميگرديد .\r\nنوشتن سيصد و شصت ( ش ) در روز چهارشنبه با طهارت و گفتن ( يا حميد و يا عزيز ) و شستن و بر سر ريختن سبب نعمت و گشاده‌رزقى و ابواب نعمت ميگرديد .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nنوشتن نود و پنج ( ص ) در كاسه با گلاب و زعفران و گفتن ( يا قاهر و يا غريب ) و شستن و بر سر ريختن سبب ابطال سحر و غلبه بر خصم و در ميان قرآن نهادن موجب هلاك دشمن ميگرديد .\r\nنوشتن هفتصد و پنج ( ض ) در شب چهارشنبه و خواندن ( يا مذل و يا نور ) هنگام نوشتن و بر چوب انار مانند علم بستن و در خانه خالى بر ديوار رو به قبله استوار كردن موجب بازگرداندن هر امانت و مال كه در نزد كسى داشته بود ميگرديد .\r\nنوشتن نوزده ( ط ) در شب جمعه با گلاب و زعفران و گفتن ( يا عالى و يا قدوس ) و زير سر نهادن موجب ملاقات حضرت رسول در خواب و شستن و خوردن آن سبب نور دل و بر رو زدن باعث عزت و حرمت نزد مردم و بزرگان ميگرديد .\r\nنوشتن نهصد و ده ( ظ ) در شب جمعه و گفتن ( يا والى و يا متعال ) و با خود داشتن موجب تندرستى بيمار و صحت او ميگرديد .\r\nنوشتن صد و سى ( ع ) در روز پنجشنبه و گفتن ( يا محمود و يا كريم ) و با خود داشتن موجب آبرو و شهرت ميگرديد .\r\nنوشتن هزار و شصت ( غ ) در روز جمعه و گفتن ( يا عظيم و يا مجيب ) و با خود داشتن سبب ديدن عجايب و برآمدن مرادها ميگرديد .\r\nنوشتن نود ( ف ) در روز چهارشنبه و گفتن ( يا غياث و يا مغيث ) و با خود داشتن موجب برآمدن حاجات و رواى نيات ميگرديد .\r\nنوشتن صد و هشتاد و يك ( ق ) و گفتن ( يا ملك و يا مهيمن ) و همراه زندانى كردن سبب خلاص او از زندان ميگرديد .\r\nنوشتن صد و يك ( كاف ) و گفتن ( يا كليم و يا كريم ) و با خود داشتن سبب رفع هر غم و رنج و آفت و ايمنى از مهالك ميگرديد .\r\nنوشتن هفتاد و يك ( ل ) در شب چهارشنبه و گفتن ( يا شكور و يا غفور ) و با\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nخود داشتن موجب ايمنى از مكر و كيد خلايق ميگرديد .\r\nنوشتن نود ( م ) در روز جمعه پيش از آفتاب و گفتن ( يا خالق و يا محيط ) هنگام نوشتن و با خود داشتن سبب حاجت روائى و آويختن آن در باغ و زراعت موجب امان از آفات زراعت ميآمد .\r\nنوشتن صد و شش ( ن ) در شب سه‌شنبه و گفتن ( يا احبّا و يا اعلا ) و با خود داشتن سبب نجات از امراض و آسانى فراگرفتن علم ميگرديد .\r\nنوشتن سيزده ( و ) در روز شنبه و خواندن ( يا حكيم و يا شكور ) و نهادن ميان قرآن موجب كامروائىها و برآمدن نيات و حاجات ميگرديد .\r\nنوشتن يازده ( ه ) و گفتن ( يا وافى و يا خفى ) و با خود داشتن سبب وقوف اسرار غيب و موجب كشف و ظهور علمهاى نهانى ميگرديد .\r\nنوشتن بيست ( ى ) و گفتن ( يا قاعد و يا فتاح ) و نگاهداشتن سبب رسيدن به تمام مقاصد ميآمد .\r\n\r\nعقايدشان درباره خدا و روحانيات\r\nخدا يكيست و دو نيست و اول و آخرى ندارد و همه موجودات به خواست او بوجود آمده با گفتن يك ( كن ) او تكوين يافته با گفتن يك ( فيكون ) او معدوم گرديده . دانا و بيناى ظاهر و باطن اسرار مىباشد و در كارها كسى با وى شريك نميباشد و مكان و زمان ندارد و در همه‌جا حاضر و ناظر مىباشد :\r\n نه مركب بود و جسم نه مرئى نه محل * بىشريك است و معانى تو غنى دان مطلق\r\nقادر و عالم وحى است و مريد و مدرك * هم قديم ازلى هم متكلم صادق \r\nحرف خدا : كلام اوست كه بر پيغمبران الهام شد اكمالش به صورت قرآن تدوين يافته و خدا با زبان سر با كسى تكلم نمينمايد .\r\nديدار حق : پس از موت و وصول بهشت خواهد بود و نور اوست كه در دلها تجلى مىكند .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nمعاد : بر حق است و مردگان دوباره زنده ميشوند چنان كه درختان مرده در بهاران زنده ميشوند و معنى از مرده زنده بوجود ميآيد و از زنده مرده مثل مرغى است كه از تخم و تخم كه از مرغ بوجود ميآيد .\r\nاجل : معلوم است و هركس و هر موجود به اراده خدا فنا ميگردد چه بمرگ طبيعى و چه به واقعه و هيچكس را در آن تصرف و قدرتى نميباشد .\r\nرزق : مقسوم است كه در هركجا باشد به صاحب آن ميرسد و زياده از رزق مقسوم ميسر نميگردد چه به حلال و چه به حرام و چه به جد و جهد و چه به بىاعتنائى مانند عاشقى كه بدنبال معشوق دوان باشد و به عيب و ايراد معشوق توجه نداشته باشد ( رزق تو از تو به تو عاشق‌تر است ) و شهادت اين بيت : ( آنچه نصيب است نه كم ميدهند - گر نستانى به ستم ميدهند ) . با استشهاد بيانات امامين حضرات على ابن ابى طالب ( ع ) و حضرت امام حسين ( ع ) كه چون حضرت على استر خود را جلو مسجد به كسى ميسپارد و هنگام خروج بيست درهم براى او در مشت گرفته خارج مىشود و نگهبان را مينگرد كه دهانه افسار استر را ربوده گريخته است ميفرمايد به عزت و جلال خدا كه من بيست درهم براى او به ازاى مزدش به حلال در مشت گرفته بودم و او دهانه افسار مرا به بيست درهم حرام فروخته است و چون تحقيق ميكنند آن بوده كه او فرموده بوده است . و نقل قول امام حسين عليه السلام كه در روز عاشورا به قشون اعدا ميفرمايد : چون اجل معلوم است چه نيكوتر كه كسى در راه خدا شهيد شود و چون رزق مقسوم چه بهتر كه از حلال به كف آيد .\r\nكفر و ايمان : بر روى همين فرمايشات ائمه و اعتقاد كفر و ايمان را نيز از خدا دانسته كه هركه را خواهد توفيق ايمان و خداشناسى و نيكوئى و خير و سعادت عنايت ميفرمايد و هركه را خواهد كفر و گمراهى و ضلالت و معذب به عذاب نافرمانى كه اين نيز از حكمتهاى بالغهء او مىباشد .\r\nصحت و بيمارى : همچنين با عقايد بالا كه صحت و ناتندرستى نيز بدست\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nپروردگار مىباشد كه داروى و طبيب و مثل آن وسائل گذران خلايق مىباشد در اينكه عالم را با اسباب آفريده هر سببى را مسببى اراده فرموده و الّا شفا و رنجورى در اختيار خود او مىباشد ، در اعتقادات به نذر و نيازها و دعا و درخواستهائى كه جهت بيماران حكيم جواب گفته و ابتلائات بدون علاج كرده نتيجه‌هاى شگفت و شفاهاى واقعى ذكر ميكردند و گفتار عرفا كه چون در بيمارى بيكى ايشان تكليف مراجعه به طبيب مىشود جواب ميدهد : خود طبيب وى را بيمار داشته است .\r\nجبر و اختيار : اين عقيده كه خلقت و عوامل عالم جبر مطلق بوده اختيار را در آن دخالى نميباشد ، آنچنانكه طفل را از وجود خود در تولد اختيارى نبوده اجبارا پا بصحنه روزگار مينهد و موت و فنا بدون اختيار ميرسد كه اگر جز اين بودى هرگز كسى تن بمرگ نميدادى ، در رد عقيدهء بين الامرىها كه گويند ( شخص ايستاده يكپاى خود را بلند كردن اختيار دارد و از برداشتن هردو پاى خود عاجز مىباشد كه اختيار او تا برداشتن يكپاى او مىباشد ) ميگفتند : چون فردى با يكپا به دنيا آمده يا يكپاى خود را از دست داده باشد اختيار بلند كردن تنها يكپا را چگونه داشته باشد ، پس اين نيست كه جزء و كل اختيار در اين روايت كه ( برگ بىاذن خدا نميافتد ) در دست ديگرى يعنى خالق بيچون و قدرت ما فوق بوده كسى را بدان دخالتى نميباشد .\r\nمرگ و برزخ : مرگ بر حق است كه همگان خواهند مرد و تلخ است كه تن و جان با هم انس گرفته از مفارقت هم هراسان و پريشانحال ميگردند و از موجودات كسى برجا نخواهد ماند مگر ذات كبريائى بدليل مشاهده فناى موجودات كه تا اكنون منعدم گرديده‌اند . و عالم مرگ مانند خوابى است كه خواب رفته‌اى در رؤيا ببيند و در استغراق اعمال و رفتار و افكار و انديشه‌هاى خوب و بد روز در آن خوبىها و لذت‌ها و كامرانىها و كامبخشىها ديده ، يا دچار كابوسهاى هولناك جان‌فرسا كه رؤيت هريك از صحنه‌هاى آن زهره\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nضيغم را ميتركاند گرديده عذابهاى گوناگون غير قابل توصيف را گرفتار بيايد .\r\nعذاب و عقاب : اين نيز مقرر و معين است كه در ذرات معلوم گرديده هرآينه كسى گنهكار و قابل عذاب خلق شده باشد وسائل گنهكارى و بدكردارى و بدعقيدتى و ستمكارى و مانند آن را برايش فراهم ساخته بسوى آن سوقش ميفرمايد تا او را عذاب كه آن نيز مصلحت و مشيتى از مصالح و علم حكمت او مىباشد نمايد و هرآينه آمرزنده و بهشتى خلق گرديده وسائل خيرات و نيك‌انديشى و خوش‌رفتارى با خلق خدا و اعمال حسنه و نيات پسنديده جهتش فراهم ساخته بسوى جاده جنان راهيش ميفرمايد و گاه كه با علم لدنى خويش كوهى را به كاهى بخشيده گناهان صد ساله‌اى را به ثواب رهانيدن موشى از چنگال گربه‌اى بخشيده اسباب آمرزشش را فراهم نمايد .\r\nمعاد و سئوال و جواب : اين نيز بسته به نظر عنايت يا قهاريت او بوده كه بر چه بنده لطف و مدارا داشته كدام بنده را جهنمى خواسته باشد كه در صورت اول محاسبات را آسان گرفته ، آنچنانكه كسى سفارشى از بزرگى به نزد قاضىاى برده با صد گناه مورد برائت واقع ميگردد و يا آنكه مدعيان وى را چنان در تنگنا ميگذارد تا وى را بحل نمايند و قهر گرفتگان را كه با ارائه هزار اعمال حسنه هنوز در مؤاخذه كارهاى بهترشان قرار داده آنچنانكه گرگ بره را مقصر ميشمارد تا وى را به دمار هلاكت اندازد .\r\nشرك : آنست كه كسى بنده را قادر و همپايه خالق گذارده يا او را كارگذار بداند مگر آنكه وى را وسيلهء كار بشناسد يا آنكه در دل به كسى اعتقاد نمايد و جز خداوند علّام ديگرى را عالم به غيب و احوال آينده بداند و عزت و ذلت را جز از خدا قبول داشته باشد و از پسنده‌ها خوشنود و از ناپسندها ناخوشنود و ناراضى بوده باشد و بزرگترين گناهان آنكه خاطرى از مخلوق خدا را چه انسان و چه حيوان آزرده ملول گرداند و تجاوز بحقوق ديگران و قتل نفس و مردم‌آزارى داشته باشد و خاصه مردم‌آزارى گناهى كه آن را شديدترين معاصى ميدانستند و\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nاين شعر از عقايدشان كه : ( مى بخور منبر بسوزان ، آتش اندر كعبه زن - ساكن ميخانه باش و مردم‌آزارى مكن ) . تا آنجا كه قتل نفس را جزئى از اجزاء مردم‌آزارى دانسته هرآينه غيرعمد و از طريق جهالت افتاده بود قابل بخشايش ميپنداشتند چه عمل آن با لحظه‌اى به آخر ميرسد و مردم‌آزارى و ديگر اعمال خلاف معاصىاى كه ضرر غيرجبران ميرسانيد و گناهان فردى كه خود عامل را مىآزارد ، لاكن مردم‌آزارى گناهى كه گاهى عذاب آن اعقاب و احفادى را شامل ميگرديد .\r\nبركت : دربارهء بركت عقيده‌اى داشتند محكم كه ميگفتند ، هرچيزى خدا ميدهد با بركت بدهد كه اصل تبرك و بركت آن يعنى مباركى آن مىباشد ، در اين حد كه ميگفتند يك شاهى با بركت بهتر از هزار تومان بىبركت مىباشد . در اين قصه‌ها كه : پسرى ارثش را برادر بزرگتر مىخورد و شبى در خواب پدرش را ديده به او شكايت مىكند كه برادرش براى او چيزى نگذاشته است و پدرش ميگويد ، آنچه را او از تو تصاحب كرد خدا بركتش را برداشت و براى تو يك قران در فلان‌جا گذاشته‌ام كه بركت دارد و پسر صبح يك قران را پيدا كرده با آن كوزهء آب و كاسه‌اى خريده دم‌دروازه سقائى مىكند و از همان روز هم كار برادر به نزول رفته پسر رو به ترقى ميرود و همراه قافله‌ها به شهرها رفته خريدو فروش مىكند ، تا آنجا كه روزى قافلهء بارش ساعت‌ها راه دروازه را بند مىآورد و برادرش كه به گدائى افتاده بوده و ميخواسته از اين طرف معبر به آن طرف برود و از زير افسار شتر رفتن را بدشگون ميدانسته صبر مىكند ، ناراحت شده از صاحب قافله سئوال مىكند و درمىيابد كه صاحبش همان برادر محروم شده مىباشد و ديگر داستانها كه در جاى خود آورده شد .\r\nتسليم و رضا : تقريبا حالت تسليم و رضاى درويشى در همه مردم طهران سرايت داشت و به خوب و بد پيش‌آمدها تسليم ميشدند و امور را شاكر ميبودند .\r\nدر اين نظر كه : شكر نعمت نعمتت افزون كند - كفر ، نعمت از كفت بيرون\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nكند . و از زياد دويدن كفش پاره شده ، از سركشى و عدم تسليم خون دل زياد مىشود ، و در اين زمينه داستانى داشتند : كه زن بسيار زيبا و مرد بىاندازه زشتى زندگى شيرينى داشتند تا آنجا كه موجب حسادت اهل محل ميشدند ، و چون از مرد ميپرسيدند : ميگفت شادم از آن‌كه خدا همچه همسرى عنايتم فرموده و از زن كه سئوال ميكنند ؟ ميگويد : شادم كه خداوند صبر و رضائى عنايتم كرده كه با چنين مردى بتوانم سر فرود آورده زندگى بكنم . و در آخر اين شعر كه : « در كف شير نر خونخواره‌اى - غير تسليم و رضا كو چاره‌اى » و در برابر قادر قوى قهارى كه كون و مكان در ارادهء اوست ما و امثال ما ذرات حقير را چه توانائى كه سر لجاج و عدم تسليم برآوريم . و اين كنايه كه : كسى در چاه افتاده بود ، يكى گفت صبر كن رفته طناب بياورم . جواب داد صبر نكنم چه كنم ، و در برابر مشيت ابدى آدمى رضا نورزيده صبر نكند چه كند ؟ !\r\n\r\nنذرها\r\nاين نذرها را براى شفاى بيماران و اداى قرض بدهكاران و سلامت مسافران و رفع گرفتارى تعهد كرده انجام ميدادند . گوسفند قربانى براى رفع قضا و بلا و علاج مريض بدحال و بازگشت مسافر و كشتن جلو عروس و داماد و جلو درشكه و گارى نو كه از گاريخانه و درشكه‌خانه بيرون آورند و برابر اسب و يابوئى كه ميخريدند و براى در نوى كه ميگذاشتند و براى خانهء تازه‌اى كه ابتياع ميكردند و براى زائو كه بسلامت كنار ميرفت و براى قربانى روزهاى عيد قربان و براى عقيقهء « 22 » فرزندان و براى دور بيمار گرداندن و براى رفع خطر از غريق و سقوط\r\n\r\n\r\n","description":"","footnote":"\r\n( 22 ) . گوسفند قربانىاى كه كشته با استخوان و كله و پاچه و دل و جگر در جائى كه آسمان نبيند يك جا پخته آبگوشتش را ميان فقرا و همسايگان قسمت كرده ، خود پدر و مادر نخورند .\r\nاين نذرى بود كه براى نوزادان و فرزندان تا از خطرات و اجل‌هاى معلقى در امان باشد ميكردند ، و آنهائى كه فرزندانشان پا نگرفته تلف ميشدند .\r\n","page_name":" 535 ","page_number":535},
  {"content":"\r\n\r\nكرده و براى رفع مشكلات كه تمامى آن را آبگوشت كرده عده‌اى فقير را دعوت نموده به آنها خورانيده خواهش ختم يك سوره ( حمد ) كه تعداد آنها از هفتاد نفر كمتر نباشد نمايند .\r\n- ديگر نذر آش و پلو امام حسين كه تا سال ديگر زنده مانده تكرار كرده يا حضرت بطلبد كه اين نذر را در پابوسش ادا نمايند .\r\n- ديگر آش شله‌قلمكار براى هر حاجت .\r\n- نذر شله‌زرد جهت سلامت ماندن اطفال و حفظ از خطرات براى آنها در قتلهاى امام حسن ( ع ) .\r\n- آش ( ابودردا ) « 23 » جهت بيمار .\r\n- نذر حلواى امام حسين به نيتهاى مذكور .\r\n- نذر نان و خرما . نذر نان و ماست . نذر شمع . نذر پياده‌روى به يكى از اماكن مقدسه . نذر پول به فقير . نذر آئينه و لاله و فرش و قنديل و روغن چراغ و مانند آن براى امامزاده‌ها . نذر مسجد و آب‌انبار و مستراح‌سازى . نذر صيغه شدن زنهاى بيوه . نذر زن دادن و شوهر دادن پسران و دختران بىبضاعت .\r\n- نذر شربت . نذر آب كه در اين‌باره سقاخانه‌ها ساخته موقوفه‌ها براى اجرت سقا و خرج جام و زنجير و يخ و تعميرات آن مقرر ميداشتند كه در هر كوچه و محل از اين قبيل سقاخانه‌ها كه در فرورفتگىهاى ديوارها ساخته شده يا دكان و طاقنما و سكوئى را به صورت سقاخانه درآورده بودند زياد ديده ميشدند ، و لش‌ولوش‌هائى كه در هرجا يكنفرشان با مشك آب در پاى هريك ايستاده\r\n\r\n\r\n","description":"","footnote":"\r\n( 23 ) . آشى مانند آش اماج از آرد ماليده ، كه آب بر آرد پاشيده دست بمالند تا گلوله‌گلوله ريز شود ، همراه اسفناج و عدس ، كه آدمكى هم از خمير درست كرده در آن اندازند و آشش را در جاى تاريك كه آسمان نبيند بپزند و به دروهمسايه بدهند و ظرفش را در آب روان شسته آدمكش را به آب بدهند . خوردن اين آش براى پدر و مادر عيب نداشت .\r\n","page_name":" 536 ","page_number":536},
  {"content":"\r\n\r\nمرتب داد ميزد ( يكى بانى شه اين مشك آبو خالى كنم - كسى نبود بانى اين مشك آب بشه ؟ - يا لب تشنهء صحراى كربلا - فداى لب تشنه‌ت يا ابا عبد اللّه ) و يكى هم با جام پرآب كنار دوستكامى يا آب‌گير آن ايستاده ميگفت : آبى بنوش و لعنت حق بر يزيد كن - جان را فداى مرقد شاه شهيد كن - آب سبيل - آب يخ سبيل ) و از اين ممر راه كاسبىاى فراهم ميكردند .\r\nنذرهاى بر خلافى نيز بود كه چون كسى امورش از راه مشروع نميگذشت و با اين نذور حاجاتش روا نميگرديد مخالف آن نذر كرده نامشروع و ناشايست آن را در نظر ميگرفت ، به اين قاعده كه يكى نذر ميكرد شير آب‌انبارى را بكند بلكه كارش روبراه شود . يا موش مرده در سقاخانه اندازد ، يا اگر عرق‌خور و فاسق نبود از اين پس پى عرق‌خورى و فسق‌وفجور برود يا اگر نمازخوان بود ترك نماز بكند و زنان نيز به همين قرار كه در اين‌باره داستان زير كه ميگفتند چون زنى از نان و پياز خوردن در خانه شوهر بتنگ ميآيد و نذر هرزگى مىكند اول شبى كه بر آن مصمم مىشود به گير حمالى ميافتد كه او هم نان و پياز جلوش ميگذارد كه متنبه شده ميگويد نان و پيازخور اگر نذر خودفروشى هم بكند نان و پيازخور ميماند اگرچه نذر بكند .\r\n\r\nاعتقادات عوام\r\n- اگر بختك « 24 » روى كسى بيفتد و دماغش را بگيرد هرچه بخواهد ميدهد و نشانهء هفت گنج را در اختيارش ميگذارد .\r\n- اگر اجنه با كسى دوست شوند هر شب به قدر حوائج روزش زير تشكش ميگذارند .\r\n\r\n\r\n","description":"","footnote":"\r\n( 24 ) . هيولاى سنگينى به شكل آدمى كه ميگفتند بين خواب و بيدارى به روى سينه مىافتد كه نفس را بند مىآورد « باشد كه كابوس را بر آن تصور ميكرده‌اند » .\r\n","page_name":" 537 ","page_number":537},
  {"content":"\r\n\r\n- ناخن كه ميگيرند بايد جمع كنند كه اگر پريشان كنند پريشانى ميآورد ، و بايد در پاشنهء در ريخته بگويند غم برو شادى بيا - محنت برو روزى بيا .\r\n- اگر ناخن را در پاشنه در بريزند هنگام ظهور خر دجال پنجره‌اى شده جلو در را مسدود مىكند تا صاحب ناخن نتواند بتماشاى خردجال رفته از متابعين درآيد .\r\n- الخناس پسر شيطان است كه هر كارى كه از عهده پدرش برنيايد او انجام ميدهد .\r\n- حضرت صاحب بعد از ظهور خردجال كه از هر موى او صداى يك ساز درميآيد ظهور مىكند .\r\n- قاتل امام زمان پيرزن ريش‌دار مىباشد .\r\n- دنيا كه آخر شد همه ميميرند بجز پيرزنى كه همه پولها را كپه كرده بالاى آن نشسته گريه مىكند كه آنها را به كه نزول بدهد .\r\n- هر گنج را يك اژدهائى رويش خوابيده .\r\n- هر خانه‌اى يك مار دارد كه صاحب‌خانه مىباشد .\r\n- مرغ عطشان مرغى است كه كنار رودخانه از تشنگى ميميرد از ترس اينكه اگر از آب آن بخورد تمام مىشود .\r\n- عوج بن عنق آدمى بود كه از بلندى وقتى تيغ به پايش ميرود و مادرش آنطرف رود نيل بوده پايش را به طرف مادرش دراز مىكند كه تيغ را بيرون آورد و در همين هنگام عزرائيل مأمور شده قبض روحش مىكند و استخوان قلم پاى او پلى بر روى رود نيل مىشود كه هنوز قافله از رويش ميگذرد !\r\n- عوج درختهاى جنگلى را كنده بر پشت گرفته از همان بالا كه از كوه دماوند بلندتر بود به زمين ميانداخت و از صدايش زنهاى آبستن بچه ميانداختند و مردم جمع شده برايش شلوارى به نسيه كه صد هزار توپ دبيت برد دوخته بدهكارش كردند و از آن پس از ترس طلبكار آهسته آمده آهسته بار را به زمين\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nگذارده فروخته ميگريخت : « كه از آن ميخواستند اثر بدهكارى را معلوم كنند . »\r\n- دزدبگيرى را براى گرفتن دزدها كه در شهرى زياد شده بودند اجير كردند و از هر صد نفرى كه گرفت ديد نود و پنج نفر آنها بدهكار ميباشند و خود را معاف كرده بازگشت و گفت در اين شهر دزد گرفتن محال مىباشد از بس‌كه بدهكار زياد مىباشد ، چه دزد و بدهكار هردو از ترس و احتياط و مخفى كردن خود و اين سوى و آن سو نگريستن مشابه هم ميباشند .\r\n- خرس خميرگير بود و چون از ناشكرى نجاست خود را با خمير پاك مينمود و طهارت بچه‌هايش را با خمير ميگرفت به آن شكل درآمد .\r\n- هركس اسم ك . . خر را بياورد تا چهل روز دعايش مستجاب نميشود .\r\n- گل لاله‌عباسى گل مرد است براى آنكه شبها باز مىشود همچنانكه مردها هم شبها موجب دلخوشى بوده خانه را روشن ميكنند .\r\n- بچه را كه ختنه ميكردند بمادرش ميگفتند برو پاهايت را در آب سرد بگذار : در اين عقيده كه ناراحتيش كمتر مىشود .\r\n- براى وانرفتن و سفت ماندن كوفته بايد اسم هفت دختر دروبام بسته « 25 » را موقع در ديگ انداختن برده بگويند : ( سنگ ) يا بگويند . . . بره ، كوفته‌م نره .\r\n- دختر نبايد بازى گلوله بكند كه دخترگيش سفيد مىشود : بازى با گلوله اين بود كه مقدارى گلوله سنگ روى زمين ريخته رويش راه ميرفتند و شرطش اين بود كه زمين نخورند .\r\n- بچه كه آبله‌مرغان درميآورد ميگفتند : آبله‌مرغانش مبارك : و عقيده داشتند كه اگر كم‌بار باشد زود و اگر پربار باشد دير خوب مىشود . همچنين اين نظر كه آبله‌مرغان يك روز مىآيد ، يك روز ميماند ، يك روز ميپرد . و در خوبى آبله ميگفتند آبله‌اش نجيب است بچه عيب نميكند .\r\n\r\n\r\n","description":"","footnote":"\r\n( 25 ) . شوهر نكرده ، چشم و گوش بسته .\r\n","page_name":" 539 ","page_number":539},
  {"content":"\r\n\r\n- هركى عروس عمه شد ، سرخ و سفيد و پنبه شد ، هركى عروس خاله شد ، سوخته شد جزغاله شد .\r\n- جهت دفع حشرات شب موقع به رختخواب رفتن توى جا نشسته دست‌ها را بهم زده ميگفتند : بستم دم مار و نيش عقرب بستم ، كت و كول و كته‌بند :\r\nجولى جوليا نجنبين ، نلولين ، سججا سججا قرنى ، تا خور « 26 » بزنه پف‌پف .\r\n« خوشا بحالشان كه ميتوانستند تا صبح راحت خوابيده پف‌پف بكنند . »\r\n- مرده را كه به غسالخانه ميبردند ، اولين سطل آب را نزديكترين كسش مثل فرزند ، يا خواهر برادر ( بمناسبت مرد يا زن بودن مرده ) رويش ميريخت و ميگفت نترس من فلانىام ، و ميگفتند با اين كار ترسش ريخته مىشود .\r\n- براى جادوجنبل فلفل كه به آتش ميريختند ميگفتند : اى فلفل صد دونه ، دنگش كن و ديوونه ، بندازش توى خونه .\r\n- يك قل و دو قل « 27 » قحطى و آئينه انداختن مريضى ميآورد .\r\n- صبح روز بعد از دفن ميت يك تنگ شربت برده روى قبرش ريخته ميگفتند : شب اول قبرت مبارك ، در اين عقيده كه شب اول قبرش را گذرانده راحت شده است .\r\n- براى رفع زگيل آن را اول ماه جلو هلال ماه گرفته ميگفتند اى ماه نو ببين ماه كهنه چه كرده است و با دست زگيل را نشان ميدادند .\r\n- خدا نورى است كه اگر ظاهر ميشد همه چشمها كور ميشدند .\r\n- ميمون مسخره‌اى بود كه هرچه پيغمبر او را از مسخرگى منع كرد و نشنيد\r\n\r\n\r\n","description":"","footnote":"\r\n( 26 ) . خورشيد .\r\n( 27 ) . بازىاى ميان بچه‌ها ، با مقدارى ريگ دكان سنگكى كه در مشت گرفته ، به هوا پرت ميكردند و پشت دست زيرش ميگرفتند و هرچه از پشت دستشان زياد آمده به زمين ميريخت با انگشت همان دست برميداشتند و شرطش اين بود كه ريگ‌هاى پشت دستشان به زمين نيفتد .\r\n","page_name":" 540 ","page_number":540},
  {"content":"\r\n\r\nدعا كرد اكنون كه رغبت بمسخرگى دارى ميمون باش كه تا آخر دنيا مردم را خندانى .\r\n- سيمرغ تمام زبانها را ميداند و هركس به كوه قاف رفته براى او يك طاووس ماده ببرد همه زبانها را به او ياد ميدهد .\r\n- در هفت پركنهء هند گنبدى بنام ( گنبد گردون ) هست كه سالى يك مرتبه بدور خود ميچرخد و هركس در موقع گردش او در آنجا بوده مومى به كف دست گرفته به او بچسباند يك علم از علوم عالم در آن موم منعكس شده در اختيارش قرار ميگيرد و شيخ بهائى و ميرزا ملكم خان از بدست آورندگان آن علوم ميباشند كه بر موم يكى علم رياضى و بموم ديگرى علم شعبده چسبيده بود .\r\n- بچه اگر به دنيا بيايد مشتش باز باشد پرروزى و اگر بسته باشد تنگ‌روزى مىباشد .\r\n- اگر بر سر زائو زن نازا بيايد چله بر سرش افتاده ديگر آبستن نميشود .\r\n- خدا كه كلاغ نيست چشم آدم ظالم را بيرون بياورد ، با مشت بسرش مىزند .\r\n- اسكندر شاخ داشت و به سلمانيش گفته بود رازش را پيش كسى فاش نكند و چون سلمانى از نگاهدارى آن سرّ به تنگ آمد روزى بر سر چاهى رفته سر در درون آن برده گفت ( اسكندر شاخ دارد ) كه فورا نيى از كنار آن چاه سبز شده چوپانى بريده در آن دميد و ديد ميگويد اسكندر شاخ دارد ، اسكندر شاخ دارد .\r\n- مرده اگر تند برود و سبك باشد ثواب‌كار است و اگر سنگين برود و معطلى داشته باشد گناهكار است كه از قبر و سئوال و جواب ميترسد .\r\n- در قبرستان چهارده معصوم قبرى است كه آخر شبهاى جمعه فريادى از آن بلند مىشود كه سوختم سوختم و آن مرده‌ايست كه مادر خود را آزار كرده است .\r\n- خيرات براى مرده مانند هديه است كه براى زنده‌ها مىبرند .\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n- اسفند اگر در خانه پاشيده شود دعوا مىشود .\r\n- قسم خوردن در حمام آن بود كه رو به آب خزينه كرده ميگفتند ( به اين امام حيدر ) .\r\n- اگر قمارباز در بازى بد بياورد بايد پا عوض بكند .\r\n- پاشيدن تخم جارو و خاك كف كفش گوركن آوارگى ميآورد .\r\n- اگر مادر كسى سيّد باشد شب چهارشنبه‌ها سيد مىشود .\r\n- زخم بد را كه باز كنند بايد بسم اللّه بگويند .\r\n- اگر خر بگوزد و كسى بخندد لبش ميتركد .\r\n- اگر كسى زياد ميخنديد ميگفتند مهره عشقش پاره شده .\r\n- اسهالى را ميگفتند بايد ماست در دستمال ريخته روى خاكستر گذارده به خورد بدهند .\r\n- درد سينه‌اى را ريگ داغ دكان نانوائى را در شير ريخته ميخوراندند .\r\n- همچنين براى درد سينه ، كوزه شكسته ، ته جو را سائيده ، آب ريخته ، ته‌نشين كه ميشد به خورد ميدادند .\r\n- بچه كه باد معده‌اش بدبو بود ميگفتند رودل دارد ، روغن بادامش ميدادند .\r\n- ماهى و ماست ! عزرائيل ميگويد تقصير ماست ؟ !\r\n- با هم خوردن سركه و ماست پيسى « 28 » ميآورد .\r\n- گرمى مجال ميدهد تا به روى از هندوستان شير خشت بياورى ، سردى فرصت نميدهد به روى دكان عطارى نبات بخرى .\r\n- دندان زدن پوست خربزه تكبّر را كم و چشم را درشت و دندان را سفيد مىكند .\r\n\r\n\r\n","description":"","footnote":"\r\n( 28 ) . لك و پيس ، برص .\r\n","page_name":" 542 ","page_number":542},
  {"content":"\r\n\r\n- زنها كه قاعده ميشدند بايد تا دو روز ( كاچى قيقناق ) « 29 » بخورند كه جاى خون‌هاى دفع شده را پربكند و در آن ايام دست و پا به آب سرد نبايد بزنند كه حيضشان بند ميآيد .\r\n- ناخن دست و پا را با هم گرفتن شگون ندارد ، كه ناخن دست‌وپاى مردم را اينطور ميگيرند .\r\n- به روى خنازير بايد سياهى ته ديگ ميراثى ماليد ، يا دست مرده به آن كشيد .\r\n- ناخن سفت دليل خست است . آدم خسيس ناخنش سفت مىشود .\r\n- اسفند جمعه آزاد است ، و بروايتى از شب جمعه آزاد است ، يعنى نبايد در آتش ريخت .\r\n- اگر بچه ناخن دست راستش را نتواند بگيرد نان خودش را نميتواند دربياورد .\r\n- زائو كه ميزائيد و زير دلش درد ميگرفت ميگفتند بچه‌دان عقب بچه ميگردد .\r\n- مرده‌شوها كه كاروبارشان كساد ميشد شب‌ها كفن ميدوختند .\r\n- زن بچه‌شيرده كه هوا گرم بود و يا تازه از راه رسيده بود و عرق داشت ميگفتند اول يك آفتابه آب خنك ببرد طهارت بگيرد بعد پستان دهن بچه‌اش بگذارد .\r\n- كسى كه سه‌شنبه ناخن بگيرد جلو آدم رودربايستى در تلنگش درميرود .\r\n- با نشستن كلاغ به روى بام خانه قاصد ميآيد و با برخاستن شانه‌بسر از خانه حرف بيرون ميرود .\r\n- اگر گاو و گوسفنددار آب داخل شير كند گاو و گوسفندش تلف مىشود .\r\n\r\n\r\n","description":"","footnote":"\r\n( 29 ) . غذائى از آرد و روغن فراوان و شكر و گلاب و زعفران .\r\n","page_name":" 543 ","page_number":543},
  {"content":"\r\n\r\n- كفاش اگر كفش هردو پا را جفت بدوزد مادرزنش ميميرد .\r\n- آمدن قاصد ( علفى به شكل عنكبوت ) در خانه دليل آمدن خبر خوش مىباشد .\r\n- ميان درگاه در نشستن آدمى را قرض‌دار مىكند .\r\n- براى ترس از چشم شور بايد سه بار اللّه اكبر گفته كف دست را حوالهء صورت آنكه از او بترسند بكنند .\r\n- اگر لقمه در گلو گير كند كسى دلش از آن غذا ميخواهد .\r\n- گاز گرفتن زبان دليل غيبت كردن كسى از او و صدا كردن گوش دليل آنست كه كسى حرفش را مىزند .\r\n- پينه‌دوز ( حشره‌اى كه داراى رنگ سرخ و جثه كوچك مىباشد و ميان انگور ياقوتى يافت مىشود ) بر روى زانوى زنى نشست و وقتى شوهر زن آمد بچه‌ى كوچكش به پدرش گفت امروز پينه‌دوز روى زانوى ننه‌ام نشسته بود و مرد به گمان مرد بيگانه شكم زنش را دريد .\r\n- خوب شد به مگس گفتند ( مگس ) اگر ميگفند ( بگس ) چه ميكرد .\r\n- بى بسم اللّه آب روى آتش ريختن آدم جنّى مىشود .\r\n- با جاروى خلا نبايد اطاق را جارو زد و اگر زد بايد فورا به خلا برش گردانده بگويد ( جاروى خلا كنج خلا ) .\r\n- تار عنكبوت در خانه فقر ميآورد .\r\n- اگر دو نفر از خانواده‌اى مردند بايد براى نفر سوم گوسفند قربانى نمود .\r\n- آدم برادردار نبايد چشم گوسفند بخورد .\r\n- خال سفيد روى ناخن دليل رسيدن به رخت نو مىباشد .\r\n- شلوار ايستاده پوشيدن آدم را بىآبرو مىكند .\r\n- در نو كه بگذارند بايد گوسفند بكشند .\r\n- بخانهء نو كه ورود ميكنند اول بايد آئينه و دوم قرآن و سوم نقل ببرند .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n- با اسباب عقد نبايد تنباكو و ذغال همراه كنند كه عروسى تلخ و سياه مىشود .\r\n- به كسى كه دست زير چانه زده نشسته است بايد گفت ( روزگار سرخر به دستش داده ) و الّا بدبخت مىشود .\r\n- خرده نانى كه به زمين افتاده باشد بايد برداشته بوسيد و خورد يا كنار ديوار گذاشت و گفت الحمد للّه و گرنه قحطى مىشود .\r\n- شب نمك از خانه نبايد بيرون داد كه خير و بركت بيرون ميرود .\r\n- بعد از غروب آب نبايد از خانه كسى برد كه فقير ميشوند .\r\n- ظرف نذرى را نشسته بايد پس داد تا صاحبش به اجر برسد .\r\n- هركس چه سالم و چه بيمار عطسه بزند تا سه روز زنده است .\r\n- آش رشته كه ميپختند از وقتى كه رشته‌اش را ميريختند تا وقتى ميكشيدند هركس را ميديدند ميگفتند در آش ما سوزن افتاده است ، براى آنكه رشته‌اش گلوله نشود .\r\n- اگر نوزاد با دندان بالا دنيا بيايد بدشگون است ، يا پدرش ميميرد يا مادرش و بايد او را از پشت‌بام پائين بيندازند . طريقه‌اش هم اين بود كه چادر شبى نگاه داشته بچه را توى آن ميانداختند . اما دندان پائين را خوش‌يمن ميدانستند اگرچه بيشتر آن را هم بد ميدانستند .\r\n- كوزه نو را اول بايد غسل ميت و ميته داد و آن وقت به كار برد .\r\n- موقع ادرار تنه خودشان را تكان داده ميگفتند : شاشم برو فردا بيا ، با آفتابه طلا بيا .\r\n- مرغ حق براى اين اينهمه حق‌حق مىكند كه يك گندم از مال صغير خورده است .\r\n- براى رفع نحوست پريدن چشم ميگفتند : به حق سورهء ياسين و تبارك ، پريدن چشم من باشد مبارك .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\n- مارمولك دندان هركسى را بشمرد عمرش به سال نميكشد .\r\n- مودزد وسط پاچه را هركس بخورد از توى چشمش درميآيد .\r\n- اگر بىخبر آب سرد بتن زن آبستن بريزند چشم بچه‌اش درشت مىشود .\r\n- كك ( كيك ) ميگويد گير كور نيفتم چشم‌دار را فرار ميكنم .\r\n- در شب ديگ و سركه به كسى نبايد داد تنگى ميآورد ، و از غروب به بعد آب نبايد داد ، كه بركت و روشنائى از خانه دور مىشود .\r\n- ديگ كه بخواهند بگيرند بايد نمك ببرند .\r\n- حلوا كه براى مرده ميپزند اگر روغن زياد ببرد ميگويند مرده چشم و دلش ميدود و چشم و دل گرسنه بوده است و اگر روغن كم ببرد و روغن پس بدهد ميگويند چشم و دل سير بوده است .\r\n- براى رفع ( بيت ) « 30 » فرش و پارچه لايشان خاك تنباكو ميپاشيدند .\r\n- هركس ميوهء درخت خودش را بخورد مار نميگزدش .\r\n- فقير بيچاره براى يك كفش دو دفعه ذوق مىكند ، يك دفعه كه ميخرد ، يك دفعه هم كه ميدهد تعميرش ميكنند .\r\n- وقتى به زائو عرق چهاردرد نشست اگر عرقش را با گيسش پاك كرده به صورتش بمالند لك و پيس صورتش پاك مىشود .\r\n- زائو كه ميزائيد مشتى برنج خشك و خرده نبات در دهانش ريخته ميگفتند بجود دندانهايش سفت مىشود .\r\n- زن كباب ، خواهر زن نان زير كباب .\r\n-\r\n آدم بايد هميشه دم باشه نه سر * مرد بايد بىنام باشه مزرعه بىدر . \r\n- شب جمعه پياز خوردن مانع استجابت دعا مىشود .\r\n- هركس چهل صبح شنبه مو بتراشد شنبه چهلم زير تيغ جلاد ميرود و چون\r\n\r\n\r\n","description":"","footnote":"\r\n( 30 ) . حشره‌اى قهوه‌اى رنگ پشمالو كه در ميان پشم و فرش و البسهء پشمى توليد مىشود .\r\n","page_name":" 546 ","page_number":546},
  {"content":"\r\n\r\nكسى سى و نه شنبه سر تراشيده بود و هفته چهلم براى سلمانيش دروغ بودن آن را عنوان نمود سلمانى سرش را بريد تا دروغ نباشد .\r\n- سفره به طرف كسى تكاندن صاحب سفره را درمانده مىكند .\r\n- مادرها بدخترهايشان ميگفتند رخت شستى برو خانه پدرت ، حمام رفتى برو خانه شوهرت .\r\n- چهارشنبه نوره كشيدن سبب قوت بدن و جمعه كشيدن سبب مرض خوره مىشود .\r\n-\r\n متراش سر و مگير ناخن * يكشنبه و شنبه و سه‌شنبه . \r\n- اگر زن سه روز جمعه بند بيندازد مادرشوهرش ميميرد .\r\n- رفتن سر ناهار و شام به خانه كسى بد است و مهمان را نگاه نداشتن بدتر .\r\n- آجيل شكستن دهه‌ى عاشورا بىاحترامى به امام مىباشد .\r\n- اگر كسى روز پنجشنبه ناخن بگيرد ارث پدر و مادر مىخورد ، شنبه رنج است ، يكشنبه گنج است ، دوشنبه ارث اولاد ، سه‌شنبه پيش آبرومندى از او صدا خارج مىشود .\r\n- اول ماه پول دادن سبب بىپولى تا آخر ماه مىشود .\r\n- اول ماه نبايد بحكيم و دوا رفت كه تا آخر ماه كارش حكيم و دوا مىشود .\r\n- براى مسافرى كه هنگام حركت چشمش به تابوت بخورد سفر بدشگون مىباشد .\r\n- كسى را كه بخواهند برنگردد پشت سرش بايد كوزه بشكنند .\r\n- مسافر را بايد از زير آئينه و قرآن رد كرد تا بسلامت بازگردد .\r\n- شب نبايد عيادت مريض رفت كه سنگين مىشود .\r\n- دور زائو بايد با كارد خط كشيد كه همزاد آزارش نرساند و سيخى را پياز\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nكشيده پهلويش گذاشت تا جن از طرفش رد نشود .\r\n- اگر روز اول و دوم بسرسلامتى صاحب مرده‌اى ميروند بايد روز سوم را هم بروند كه طاق شده باشد .\r\n- اگر زنى پوست ختنه را سائيده بخورد پسر آبستن مىشود .\r\n- نذر حيدرى آن بود كه گوش بچه را سوراخ كرده حلقه از آن ميگذرانيدند .\r\n- اولين اصلاح پسر را پول و كله‌قند براى سلمانى ميبردند .\r\n- مرغ آتش‌خوار زنى بود كه هميشه غيبت مردم مينمود .\r\n- امام زمان وقتى ظهور مىكند كه شهرها بهم نزديك شده ، مردها از زنها شناخته نشوند و زنها پوشيده باشند اما عريان بنمايند .\r\n- ماه زن‌بابا داشت تو صورتش زد يك چشمش كور شد .\r\n- هركس موقع قوس و قزح سرش را شانه كند مويش دراز مىشود .\r\n- خورشيد با نامحرم نشست شوهرش ( ماه ) دلش از او سياه شد كه تا آخر دنيا به او نزديك نشده با او آشتى نميكند .\r\n- مادر كه بچهء محتضر داشت و جانش درنميآمد ميگفتند بالا سرش رفته بگويد : شيرم حلالت ، يا پستانش را كف پايش بمالد خلاص مىشود .\r\n- اگر شب آب داغ به زمين بريزند و بسم اللّه نگويند يا خودشان يا بچه‌شان غشى مىشود .\r\n- آدم اگر سر و كارش با ديوانه افتاد بايد شلوارش را درآورده دور سرش بپيچد .\r\n- بچه كه زمين بخورد بايد جايش ميخ كوبد و طلا آب زده به خوردش داد ، اگرنه مضرتى مىشود .\r\n- سگ بشو تا سگ نخوردت .\r\n- آدم گاهى براى نشان دادن مرديش بايد اسبابش را درآورده نشان بدهد .\r\n- آب را اول بايد بكوچكتر داد و الا روز قيامت بايد او را بكول گرفته از پل\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nصراط رد بكند .\r\n- آدم خواب بد كه ببيند بايد بگويد : يا محمد خواب ديدم ، يا محمد خوب ديدم ، يا على تعبير كن .\r\n- اول خشت بناى خانه را كه بخواهند كار بگذارند بايد كمى ( خاك تربت ) « 31 » زيرش بريزند تا خوش‌يمن بشود .\r\n- گربه كه دست و صورت بشويد مهمان ميآيد ، به‌هم كه بپرند دعوا مىشود .\r\n- برفك « 32 » دهان اطفال را ميگفتند بايد مادرش موى گيسش را دور انگشتش بپيچد و روى آنها بمالد پاك مىشود .\r\n- براى زكام بايد پياز را گاز زده به پشت‌بام بيندازند .\r\n- يك بچهء حرامزاده كه نطفه‌اش بسته شود يك بچهء حلالزاده تلف مىشود .\r\n- يك خون ناحق چهل روز كسادى ميآورد .\r\n- براى رشكا « 33 » بايد مادر بچه در حمام زن حامله را ديده نيت كند : همه درد و مرض رشكاى بچه‌ام را دادم به بچه‌اى كه در شكم اين زن است و به طرف او تف بكند .\r\n- اگر كسى شب بدى را ميگذراند و بيخوابى بسرش ميزد ميگفتند ببين شب اول قبر كدام بدكاره‌اى بوده .\r\n- اگر فضلهء گنجشك يا كلاغ و كبوتر از هوا به روى چادر زنى مىافتاد ميگفتند سفيدبخت مىشود و اگر دختر بود ميگفتند بخت و بالين خوب نصيبش مىشود .\r\n\r\n\r\n","description":"","footnote":"\r\n( 31 ) . خاك مزار حضرت سيد الشهدا . اين خاك را زوار از كربلا ميآوردند .\r\n( 32 ) . جوش و زخم سفيدى كه با درد شديد در دهان اطفال بزند .\r\n( 33 ) . زخم پشت گوش اطفال .\r\n","page_name":" 549 ","page_number":549},
  {"content":"\r\n\r\n- اگر گرگ و گزمه « 34 » در يك تله گير افتاده باشند به حال گرگ دعا بكن .\r\n- هرچه او خوابيده تو بگردى .\r\n- پستانى كه از سرما درد بگيرد بايد در كلاه نمدىاش گذاشت .\r\n- بچه‌اى كه هنگام ولادت نفسش بند آمده سياه شده بود ميگفتند بايد دود نان سوزانده زير دماغش گرفت .\r\n- بچه كه در دل تكان نميخورد ، يا احتمال ميدادند كه سرما خورده است ميگفتند مادر نان گرم نيم‌پز بشكمش ببندد .\r\n- در زمستان اگر زن بخواهد رخت بشويد بايد زير طشتش آتش ذغال و گلوله « 35 » بگذارد و الا جلوش قولنج مىكند .\r\n- به پستان زن تازه‌زا كه نك نداشت توله‌سگ ميانداختند .\r\n- جاهاى نرفته و نديده كه ميرفتند به مردها ميگفتند مشت بكمرشان زده بگويند به حق جاهاى نرفته تا كمرشان سفت بشود ، يا ميگفتن به حق جاهاى نديده نرفته و مراد ميطلبيدند .\r\n- لب كه ميتركيد ميگفتند صبح سر خلا انگشت به نشينت بمال به لبت بمال .\r\n- بچه كه دماغش در ميآمد ميگفتند : زن صالح گيوه‌كش ، ميل منقل بالاكش ، هى بالاكش هى بالاكش ، پاشو برو بگير بگو نه خودت بمونى ، نه صاحبت .\r\n- مهمون تو خانه راه نده تا مفتّش و سمسار راه نداده باشى .\r\n- شاه از فضول ميفهمه كناره گرد كجاست .\r\n- ته سفره نذرى را كه سر دختر بخت بسته بتكانند بختش باز مىشود .\r\n\r\n\r\n","description":"","footnote":"\r\n( 34 ) . آژان ، پاسبان ، نشان به كلاه ، مأمور دولت .\r\n( 35 ) . مقصود خاكه ذغال گلوله كرده است كه براى منقل كرسى به كار مىبرند .\r\n","page_name":" 550 ","page_number":550},
  {"content":"\r\n\r\n- يك انگشت شاخ بهتر از ده ذرع دم كار مىكند .\r\n- مؤمن در معامله بايد آنقدر چانه بزند تا پيشانيش عرق بكند « بنا به روايتى مجعول » .\r\n- جنس كه از قفسهء دكاندار ميريخت ميگفتند : مشترىاش توى راه است .\r\n- چنانچه زن و مرد خود را با يك دستمال پاك كنند موجب سردى و نفاق و طلاق مىشود .\r\n- اگر محتضر جانش در نرود از بىقوتى يا از انتظار است كه بايد چيزى قوت‌دار مثل آب كبوتر بحلقش ريخت تا جان جان دادن پيدا بكند يا انتظاريش را پيشش بياورند .\r\n- نگاهداشتن جغد اسباب مرگ‌ومير و خانه‌خرابى مىشود .\r\n- خون هروقت باشد پاگير مىشود .\r\n- بچه به روى زشت يا خوشكل هركدام بخندد همان شكل مىشود .\r\n- خدا دنيا را در شش روز آفريد و روز هفتم خستگى دركرد .\r\n- كسى كه گوشت خوك بخورد بىغيرت مىشود .\r\n- بچه پيش از آمدنش روزيش را ميآورد . « منظور شير پستان » .\r\n- اگر بيوه‌ى شوهر مرده شوهر كند شبى كه پهلوى شوهر تازه‌اش بخوابد مخ شوهر مرده‌اش در قبر ميتركد .\r\n- تره طعم شير را خوش و سركه شيره آن را زياد مينمايد .\r\n- اگر فلان چيزك خوب بود تو پيشانى درميآمد .\r\n- پسربچه كه خوراكىاى ببيند و به او ندهد نطفه‌اش ميريزد .\r\n- ذكر اين رباعى گره‌هاى بسته را باز مينمود : يا امير المؤمنين يا ذو الكرم يا امام المتقين يا ذو النعم - اننا جعناك فى حاجاتنا لا تجيبنا فقل فيها نعم .\r\n- بيوه‌زن را كه عقد كرده بگذارند زكام ميآيد .\r\n- مردى زنش دهان‌دره كرد بزن گفت دهان‌دره واگير دارد حتما كس\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nديگر هم در اين خانه وجود دارد و الا تو به تنهائى نميكردى برخاسته گشت معشوق زنش را يافت و سر زن را بريد .\r\n- اگر كسى به عرعر خر بخندد لبش شقاق « 36 » مىشود .\r\n- برنج اگر گه موش داشت موقع دست كشيدن صلوات ميفرستادند و ميگفتند ( برنج گه موش داره الهم صلى على محمد و آل محمد ) و عقيده داشتند كه به اين صورت فضله‌ها روآمده و برنج پاك مىشود .\r\n- در سر سفرهء ممسك اشتها كور مىشود .\r\n- اگر غذاى مردى شور شود مادرزنش دوستش دارد .\r\n- با مرد زن‌دار نبايد در يك اطاق خوابيد كه ممكن است نيمه‌شب مرد بيدار شده اشتباه كند .\r\n- در سر سفره براى مهمان نبايد طبابت كرد كه چه‌چيز برايت خوب و چه چيز بد مىباشد .\r\n- دعا كردن در جاى نرفته و نديده باستجابت ميرسد و بايد اينطور دعا بكند ( به حق جاهاى نديده . . . )\r\n- پل صراط از آتش سوزان‌تر و از مو نازك‌تر و از شمشير تيزتر مىباشد .\r\n- قيامت روز پنجاه هزار سال مىباشد .\r\n- خدائى كه دنيا را در يك نىنى چشم جا ميدهد در يك هندوانه بهتر جا ميدهد .\r\n- پا كه خواب برود بايد گفت بيدار شو برويم كربلا .\r\n- به آدم تنبل كه يك كار رجوع كنى صد تا پند پدرانه يادت ميدهد .\r\n- به زوار كه برسند ميگويند : التماس دعا و او جواب ميدهد : به شرط حيات .\r\n\r\n\r\n","description":"","footnote":"\r\n( 36 ) . تركيدگى لب .\r\n","page_name":" 552 ","page_number":552},
  {"content":"\r\n\r\n- اين قسم‌ها را براى ترساندن بچه‌ها ميخوردند : سنگ تو رودخونه‌ى خدا انداختم . حلواى ترش و شيرين امام حسينو خوردم ، زير ديگ امام حسنو روشن كرده‌م اگه فلان بلارو سرت نيارم .\r\n- عروس بخندد ارزانى مىشود .\r\n- چفت در از زن بچه شيرده رم مىكند . « بسكه اشتها پيدا مىكند » .\r\n- آئينه انداختن بيمارى ميآورد .\r\n- سر قليان را برنداشته تعارف كنند كشنده را رنجور مىكند .\r\n- گشنيز ميگويد اگر كسى مرا بسلامتى نخورد به رنجورى مىخورد .\r\n- مردى كه دستش سنگين باشد زن بيوه گيرش ميآيد .\r\n- اگر سر كسى چند فرق داشته باشد به همان اندازه زن يا شوهر مىكند .\r\n- اگر بر پيشانى كسى كه خون دماغ شده باشد بنويسند ( لعنت بر كسى كه نان در دهانش باشد آب بخورد ) خون دماغ بند ميآيد .\r\n- پختن آش رشته اول ماه و اول سال باعث سررشته زندگى مىشود .\r\n- در عيد غدير هر رخت نووش را كه كسى بپوشد و طلا جواهرى كه همراه كند يا بغچه‌هايش را باز كرده بپيچد زكات به آنها تعلق نميگيرد .\r\n- زن دخترزا را اگر روز حمام زايمانش چيز نجس بخورانند پسرزا مىشود .\r\n- بيوه‌زن بچه‌دار خودش در خانه شوهرش است دلش پيش بچه‌هاش .\r\n- دشمن ميخنداند ، دوست ميگرياند .\r\n- مهر زن را كه داد و كه گرفت .\r\n- خدا از روى شكم خودش دستور روزه داد .\r\n- حضرت موسى دل‌درد گرفت حكيم به او خاكشير داد خوب شد دفعه ديگر خودش خورد دردش شديدتر شد باز پيش حكيم رفت حكيم به او خاكشير داد خورد و باز خوب شد ، اوقاتش تلخ شد كه خدايا مرا مسخره كرده‌اى همان را كه حكيم ميدهد من خودم ميخورم بدتر ميشوم ، ندا رسيد ما دنيا را با وسيله خلق\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nكرده‌ايم و بخاطر تو يكنفر بهم نميزنيم .\r\n- خر فقير خيلى زودتر از اسب غنى به بهشت ميرسد .\r\n- حضرت سليمان بچه‌دار نميشد قرار شد زن و شوهر هريك يك حرف راست بزنند تا بچه‌دار بشوند . بلقيس گفت من اقرار ميكنم كه با داشتن شوهرى مثل تو زيبا و جوان و نيرومند و غنى و قادر كه گنج‌هاى عالم و موجودات در اختيارش ميباشند باز چون چشمم به جوانى بخورد دلم به او مايل ميگردد ، و سليمان گفت من با همه دارائى و سلطنت باز چون كسى بر من وارد مىشود جمله‌ى حواسم متوجه او مىشود كه آيا چه چيز برايم هديه آورده است و چون هر دو راست گفته بودند دعايشان مستجاب گرديده صاحب فرزند شدند .\r\n- آدم براى مصلحت روزگار ريشش را به . ون خر هم مىكند كارش كه گذشت درآورده شسته صابون زده حنا بسته از اولش هم بهتر مىشود .\r\n- اگر زن توى خاكستر بشاشد چشم بچه‌اش زاغ مىشود .\r\n- آب‌جوش كه به زمين ميريزند بايد بگويند : بچه‌دار ، بچه‌تو وردار . با عقيدهء اين‌كه جنيان در گوشه و كنار بوده ، باخبر شده اطفال خود را كنار بكشند .\r\n- دربارهء مادر شوهر : مادرشوور غرغرى ، هر شب مىكند چغلى « 37 » . آن روز كه مرا ديدى ، گه خوردى پسنديدى - همچى كه نشتى « 38 » نشته باش ، مقّاش بدستت داشته باش ، كرمتو بكش يواش‌يواش ، كارى به من نداشته باش .\r\n- يك پرده گوشت هفتاد عيب را ميپوشاند .\r\n- هركس دست بشكن « 39 » دارد بايد نان و پنير بدزدد سر مبال بخورد .\r\n- صبر كوچك خدا چهل سال است .\r\n- براى نگه‌داشتن شوهر بايد رگ خوابش را پيدا كرد .\r\n\r\n\r\n","description":"","footnote":"\r\n( 37 ) . بدگوئى ، شكايت .\r\n( 38 ) . نشسته‌اى .\r\n( 39 ) . چيز زياد شكن .\r\n","page_name":" 554 ","page_number":554},
  {"content":"\r\n\r\n- زن كه جلو شوهر بگوزد مهرش باطل مىشود . « در رديف خر گوزيد كرايه باطل » .\r\n- بيمار كه عطسه بزند معلوم مىشود سه روز ديگر زنده است .\r\n- زن كه جلو مردش سرش را شانه كند از چشم مرد مىافتد .\r\n- كسى كه دمل درآورده باشد و اظهار بكند ، بايد در جوابش گفت : هفت تا هم بغلش دربيايد ؛ در اين نظريه كه با ملاحظهء رقيب قهر كرده عقب ميرود .\r\n- زن آبستن اگر از جلو زمين بخورد پسر ميزايد و اگر از پس ( طاقباز ) زمين بخورد دختر .\r\n- به بچهء دماغو ميگفتند برو دماغت را بگير بگو ، نه خودت باشى نه صاحبت .\r\n- بالاى ناف زن آبستن كه ميسوخت ميگفتند بچه‌اش دارد مو درميآورد .\r\n- نان را با چاقو ببرند قحطى ميآيد .\r\n- بچه آب دماغ خودش را بخورد سير مىشود .\r\n- طعنهء زن به زن : از نازكيت بود توى خشت كه افتادى تركيدى .\r\n- بچه را با نى قليان نبايد زد كه رنگش زرد مىشود .\r\n\r\nنفرين‌ها به مناسبت‌هاى ستم‌ديدگى\r\nذليل بميرى . نون بدوه ، آب بدوه ، تو عقبشون بدوى . خير از عمرت نبينى . خير از عمر و مالت نبينى . آب خوش از گلوت پائين نره . خدا بىآبروت بكنه .\r\nجوون مرگ شى . رو تخت مرده‌شورخونه ببينمت . به تير غيب گرفتار شى . من كه نمىتونم خدا جزاتو بده . روز خوش نبينى . كرم بذارى . گير ظالم بيفتى .\r\nگير نامرد بيفتى . عاقبت به شر بشى . گرفتار تهمت بشى . نون داشته باشى دندون نداشته باشى . دندون داشته باشى نون نداشته باشى . خوار و ذليل بميرى .\r\nخدا جزاتو بده . خدا ناخون بهت نده تنتو بخارونى . چكنم چكنم بكنى . خدا\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nدردى بهت بده كه درمون نداشته باشه . خدا اونقد بهت بده كه كرم از تنت با انبر طلا بكشن .\r\n\r\nدعاها طبق ارتباط با ديدن خير و فايده\r\nپير شى . خير ببينى . خوب برات بيياد . خير از عمر و مالت ببينى . دس‌تنگى نبينى .\r\nروى ناخوش نبينى . دستو توى خاكسسر كنى طلا دربيارى . روز بد نبينى . غم و درد نبينى . خدا هرچى رو بخواى بهترشو بهت بده . خدا پيش سر و همسر علمت كنه .\r\nخدا اونقد بهت بده كه نتونى جعمشون بكنى . عاقبت به خير بشى . سرفراز بشى .\r\nخدا عزيز خلق و خلايقت كنه . همچى كه دل منو خوش كردى يا ميكنى خدا دل و جونتو خوش بكنه . من كه عوض ندارم ، خدا عوضت بده . خدا عمر باعزتت بده .\r\nرنگ حكيم و دوا نبينى . خدا چيزى بهت بده كه همه حسرتشو بخورن . خدا هرچه بهت ميده خوبشو بده .\r\n\r\nقيافه‌شناسى يا مردم‌شناسى\r\n\r\nمقدمه\r\nپوشيده نيست كه بشر از ابتدا خواهان شناخت خلقت خود و چگونگى سرنوشت و عمر و زندگانى خويش و شناسايى و كشف راز سايرين بوده و تا انتها كه بر همين خواهش مىباشد .\r\nهركس از زن و مرد كه مىخواهد اول خود و كيفيات و روحيات خويش را سر درآورده بداند سعيد و خوشبخت يا شقى و بدبخت آفريده شده ، با چه روحيات و خلقيات پا به حيات هستى نهاده ، براى چه ساخته شده ، چگونه مىتواند بهتر و خوب‌تر زندگى نمايد و كنجكاو ديگران كه پيوستگان و اطرافيانش بر چه خلق و خوى و قرار مىباشد .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nهر عاشق كه مىخواهد معشوق خويش را بشناسد و هر معشوق كه سر از كار و فكر و روحيه و درون عاشقش بيرون آورد و به‌همين طريق زن و شوهر و شريك و رفيق و دوست و آشنا و همسايه و همنشين و بالادست و پائين‌دست كه مىخواهد طرف مقابلش را شناخته تكليف خود را با او بداند و البته هم اين‌كه از ضروريات بوده در عدم اين احوال در زندگى و معاشرت با مردم مردد و انديشناك مىباشد .\r\nآن‌كس كه بينا و آگاه راهى باشد مطمئن‌تر آن راه را مىپيمايد . و به‌همين صورت است وضع آن‌كس كه مخاطب و طرف معامله و معاشقه و معاشرت و طرف دادوستد خود را بشناسد و چقدر فرق مىكند حال كسى كه متقلب و شقى و نادرست و ناپاك و رذل و خونخوار را بشناسد با آن كس كه اندك اطلاعى از وضع روحى طرفش نتواند بدست آورده چشم بسته بدام بيفتد .\r\nعلم قيافه يا فراست دانشيست كه بوسيلهء آن مىتوان از علائم ظاهرى صورت و اندام ، احوال و خصوصيات باطنى افراد بدست آورده و اينكه هركس داراى چه خلق و خوى و نيك و بد و ميل و نفرت و ذوق و روحيات بوده براى چه كار ساخته شده است .\r\nشايد اگر گفته شود دانستن علم قيافه از مفيدترين دانستنيها مىباشد مبالغه نشده است ، چه بشر شهرنشين ناچار به مراوده و معامله و معاشرت و اختلاط با همنوعان بوده و هر روز از روز پيش بر فساد و فتن مردم نيز افزوده تنها با فراگرفتن اين دانش است كه مىتواند خود را از شر و بليّات مردمان محفوظ داشته به سعادت و سلامت و آسايش نزديك گرداند .\r\nيكى از اساتيد اين علم بنام شافعى مىنويسد كه من در تحصيل اين علم و جمع‌آورى كتب در اين زمينه شعفى تمام داشته‌ام ، تا در سفرى جهت همين خواست همراه غلامم از يمن به جانب مدينه مىآمدم در يكى از منازل به شخصى زردموى ، كبودچشم ، پيشانى برآمده كه در اين علم علائمى مذموم مىباشد برخورد نمودم ، و چون مرا بديد با روى گشاده سلام نمود و با خوش‌زبانى احوال\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nپرسيد و مرا به خانهء خود برده ظروف و اثاثيه مرتب بياورد و بساط نو بگسترانيد و طعام‌هاى جاذب در آن بنهاد و نيز كه پس از آنكه علف چهارپايانمان مهيا گردانيد و با داستان‌ها و حكايات دلنشين وقت مرا نيكو بداشت و هنگام خواب مفرش و بستر و بالين پاكيزه بينداخت و تا آن حد در پذيرايى ما دقت نمود كه مرا به دانش اين علم نامعتقد ساخته همهء شب در اين انديشه بودم تا بامداد كه چون عزم حركت نمودم آن شخص را گفتم من ساكن مدينه مىباشم . هرآينه به آن ديار آمدى هر حاجت كه داشته باشى مىتوانى از جانب من برآورى . چون اين شنيد ناگهان ديدم كه آن قيافهء شيرين ، ترش شده گفت آيا من غلام پدر تو بوده‌ام ؟ جواب دادم نه ، گفت تو يا پدر ترا پيش من مالى بوده ؟ گفتم نه ، گفت پس چه خيال كردى كه من اينهمه خدمت و محبت در حق تو به چه جهت بجاآوردم . قدم از قدم نگذارم بردارى تا حق من بجا آورى ! گفتم هر نفقه كه كردى معين كن تا بگذارم ، گفت عوض هر سلام و تازه‌رويى اين مقدار و براى هر ظرف و فرش و كاسه و مشربه كه در اختيارت گذاردم اين مبلغ و آن آفتابهء نو كه با آن وضو بساختى اين اندازه و كرايه و اجرت هر رختخواب و بساط و اصطبل و بهاى طعام و علوفهء خود و غلام و چهارپايانتان اين مقدار و جمع جمله اين مبلغ را ؛ كه بسى فوق تصور بود . ناچار پرداخته رضايتش حاصل كرده خود را از چنگش برهانيدم و از آن هنگام شد كه هرچه زيادتر بر اعتقاد به اين علم بيفزودم .\r\nعلاوه بر اين سودمندترين فوايد اين علم قبل از شناخت مردمان شناخت خود بر تحصيل اين علم است تا هرآينه صفات ناپسندى در خود نگرد در رفع آن بكوشد و اگر احوال پسنديده‌اى ملاحظه كند آن را تقويت نمايد كه باز در داستان‌هاى اين علم آمده است كه پادشاهى بود به علم و عقل و ديندارى موصوف و اين پادشاه فرمود تا صورت او را بر كاغذى نقش كرده پيش اقليدس حكيم كه در اين علم دانشى بسزا داشت برده نظرش تحصيل نمايند . و چون حكيم آن صورت بديد و اعضا و اطراف او را نگريست در ضمن مطالب گفت صاحب اين صورت به زناكارى\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nرغبتى تمام دارد و كارگزاران كه از احوال پادشاه آگاهى داشتند چون اين بشنيدند بسيار مستبعد دانسته حكم بر جهل حكيم نمودند و چون به پادشاه عرضه كردند با تعجب بسيار كه چگونه بدين صحت حكم كرده است بر اين علم اعتقادش بيفزود و سوار شده و به خدمت حكيم بيآمد و او را گرامى داشته گفت هر حكمى كه به صورت من كردى حق بود و من بر آن صفاتم كه تو فرمودى ليكن به قوت علم و عقل و حلم و رياضت خود را از اين فساد بازداشته به پارسايى گراييده‌ام و درخواست نمود تا عالم او را نيز از آن دانش بياموزد .\r\nو اما علمى به چنين فايده و استحكام را كتابى كافى كه گويا و راهنمايى وافى براى طالبان آن بوده باشد بدست نبوده . آنچه هست جز اوراق و مطالبى پراكنده نمىباشد و اين كمترين ، توفيقى يافتم تا دانش تحصيل و تجربيات شبانه‌روزى پنجاه ساله خود را با هم آميخته دفترى درخور فراهم ساخته در اختيار علاقه‌مندان بگذارم و اميد كه آن نيز چون ديگر آثار قلمى حقير سودمند و مفيد فايده بوده و اهل دانش و ذوق را ارزش مطالعه داشته باشد .\r\n\r\nعلم قيافه\r\nعلم قيافه‌شناسى بطور اخص شامل شناخت اعضا و علامات ظاهرى هر انسان است كه با آن مىتوان پى به درون و مكنونات او برد اما اعم اين علم مردم‌شناسى است كه طلبهء آن بتواند حتى بدون ملاحظهء صورت و اعضا تشخيص هويت و چگونگى مردم نمايد و در سه فصل تعريف مىشود .\r\nاول اعمال و افعال و گفتار و كردار و طرز مجالست و مصاحبت و معاشرت مردم با يكديگر كه از آن كليات بدست مىآيد . دوم صورت و اجزاى صورت از موىوروى و چشم و گوش و لب و دهان و دندان و رنگ و تركيب كه از هريك رموز و چگونگى ذات و جوهر اصلى و احوال درونى معلوم مىگردد . سوم اندام كلى از هيكل و درشتى و نازكى و خشونت و ظرافت و كوچك بزرگى دست و پا و انگشتان\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nو استقامت و خميدگى و ضعف و قوت و صوت و بيان و نرمى و خشكى پوست و رفتار و حركات كه از اينها نيز شخصيت و ماهيت و احوال و عشق و دوستى و معاشرت و مجالست و مزاوجت و استعداد كارى و شغلى و ذوقيات و علائق شخصى و طول عمر و چگونگى حيات و سلامت و عدم سلامت و مردمى و نامردمى معلوم مىگردد و بر جويندهء اين علم است كه در طريق اين دانش قناعت بر يكى دو علامت نكرده چند نشانه را با هم در نظر آورده مثلث اين علم يعنى فصول سه‌گانهء آن را فرا راه گرداند .\r\nو اما دستور كلى در يادگيرى اين علم آنكه اول از خويشتن شروع كرده با مشاهدهء چهره و صورت خود در آينه و مطابقت اعضا با علائم اين كتاب به آزمايش پردازد . چه هيچكس را بهتر از خود خويشتن نمىشناسد و اين خود وى مىباشد كه براى او بهترين راهنما و مفتاح بوده پس از آن به نزديكان و خويشان و دوستان و آنگاه كه كاملا تبحر يافته محاط گرديده عموميت بخشايد .\r\nديگر از مسائل كه طلبهء اين علم را لازم مىباشد آنكه اول علائم اصلى و ثابته اشخاص را ملاحظه كرده سپس به جزئيات پردازد و اينكه در مصنوعات و غيراصيل حكم نرانده مثلا بر بينى عمل كرده و موى رنگ كرده و دندان مصنوعى نظر نرانده ، ابروى تراشيده و مصنوعا كلفت و نازك كم‌رنگ و پررنگ نموده و موى صاف كرده و جعد داده و گوشت و پوست كم و زياد كرده نظر نداده سخن نراند و جز بر اصليات تشخيص نياورد و همچنين اهالى هر ديار را از رنگ و قد و چهره و علائم مخصوصه ملاحظه نمايد .\r\nمثلا زردى چهره و تنگى چشم و كشيدگى يا كوتاهى قامت و روشنى و تيرگى رنگ و سياهى و سفيدى پوست و جعد و صافى مو را در افراد هر ديار در نظر داشته علائم خاصهء مردم هر مملكت را متعلق به آب‌وهوا و سرزمين و غذا و خوراك آن مردم دانسته از احكام خود جدا گرداند ، همچنين جوانى و پيرى و صباوت و كهولت افراد را مطمح نظر ساخته سخن به عقل بگويد ، مثلا علائم زيركى و چالاكى\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nو جست‌وخيز ، صورت يك پير را در كهولت و ناتوانى او به اعتبار نياورده اگر گويد بگويد در جوانى و شباب در اين احوال بوده و عشق و سرمستى چنين كسى را در افتادگى و ضعف و جمود ملاحظه نمايد ، علاوه بر اين‌كه در مشهودات معايب افراد ، سّر نگهدار بوده مخصوصا در نزد ديگران كشف اسرار ننمايد و بدىها را بپوشاند و در آخر كه هرگز از يك علامت و دو علامت حكم بر كليات نكرده جز بر تمام علائم و مشخصات گفتار نداشته باشد . دريافت اين علم را صبور بوده به يكى دوبار خواندن قناعت نكرده بداند اين علمى است كه مطالعه و ممارستش توأم مىباشد و هرچه زيادتر بايد خوانده تجربه نمايد .\r\n\r\nفصل اول مردم‌شناسى از طريق رفتار و گفتار و حركات و لباس\r\nواضح است كه لباس معرف اشخاص بوده چنانچه پرستار روپوش سفيد و آشپز از پيشبند و اهل علم و تقوا از عبا و ردا و اهل فساد و ظلمه از پوشش مخصوص معلوم مىشوند ، در اين توضيح كه پيراهن شلوار سرخ و كلاه مقوايى و روى سياه كرده مبين دلقكى صاحب لباس و كلاه مخملى عقب بالا رفته جلو پايين آمده ، با دستمال ابريشمى دور گردن و كفش پشت پاشنه خوابيدهء دم‌پا گوياى لش مآبى و داش‌مشدىگرى و گردن‌كلفتى و باج‌گيرى و از اين گونه مىباشد ، پس اولين شناخت افراد از لباس و صورت ظاهر بوده با كوتاه‌ترين نگاه كاملترين احوال را از صاحب آن روشن مىسازد .\r\nو اين نيز مسلم است كه هر لباس خواه‌ناخواه صاحب خود را نزديك به كيفيت خويش مىسازد . مثلا بالاجبار لباس بلند گشاد و نعلين جلو پنجه و عمامه و عبا و هرچه از اين قبيل كه روحانيون راست آرامش و سكون حركت مىآورد و فرنج و شلوار و كلاه نظامى و تفنگ و سرنيزه و از اين قبيل ، خشونت و حدت و لباس كوتاه چسبان جست‌وخيز و تندى و شتاب كه در اطفال و ورزشكارها و فوتباليستها ديده\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nمىشود .\r\nطفل بودم شبى سر آب نوبتى ميان اهل محل نزاعى برخاست كه آب كوچهء ما را يكى از كوچهء پائين‌تر برده بود و همه مصمم شدند كه اين بىحقى را جلوگيرى نمايند و همچه كه چوب و چماق‌ها را بر سر دست آوردند آن مرد به خانه‌اش جسته لباس آژانىاش را پوشيده آمده گفت چه مىگوييد و معلوم شد تازه به اين محل آمده است و همين باعث شد كه اين به آن و آن به اين نگريسته بگويند با آژان نمىشود طرف شد و خاموش گرديدند و نيز كه اخيرا مشاهده مىشود كه افسرانى كه صاحب اتومبيل شخصى گرديده‌اند تا موقعيت خود را به عابرين و غير آن نشان بدهند كه مالك اين اتومبيل صاحب‌منصب نظام يا شهربانى مىباشد . يا صاحب درجهء بالا بوده كلاه خود را از داخل پشت شيشه عقب مىگذارند . به‌همين صورت كه اگر بهترين طبيب بطور ناشناس و در كوچه با لباس معمولى بخواهد طبابت كرده دستور بدهد ، كسى به سخنش اعتنا نكرده يا با ترديد از او قبول مىكنند . بارى اطالهء در اين زمينه جهت آن بود كه خود لباس بهترين معرف اشخاص بوده بسا احوال درونى افراد كه الان مفهوم مىشود . يعنى اگر لباس ، آمريت و ستمگرى مىآورد كسى هم كه خوى ستمگرى و تعدى نداشته باشد لباس ستم به تن نمىكند . به همچنين جهت ديگر اشياى ظاهرى از كفش و كلاه و كراوات و عينك و دستمال جيب و چتر و عصا و ساعت و انگشتر و زيورآلات و آرايش در زنان كه همه گوياى خصوصياتى مىباشد . در اين صورت واضح است كه هرچه لباس موقرتر و متين‌تر ، صاحب آن داراى وزن و وقار ، طمأنينه و سكوت زيادتر و خلاف اينكه هرچه جلف‌تر و منقش‌تر و سبك‌تر صاحب آن بىوزن‌تر و سبك‌تر و جلف‌تر مىباشد .\r\nتوجه به لباس و سر و بر دليل بر قيد و ملاحظه و ترس از حرف سخن مردم و بىدقتى در آن دليل بر درويش‌صفتى و كفّ نفس و سربراه خود داشتن و بىاعتنايى به چگونگى نظرات مردم مىباشد . بشن و ظاهر دو گروه دنياطلبان و صوفى صفتان شاهد اين احوال مىباشد . لباس تنگ چسبان سبكسرى و لباس گشاد آزاد نجابت و\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nپرده‌دارى را معلوم مىكند . قدما مىگفتند غيبت مكن و خود را صورت غيبت نيز مساز ، يعنى به صورتى مپوش و خود را مساز كه بيننده را وادار به غيبت و زشت‌گويى نمايى . پس آن‌كس كه ملاحظه پوشش و لباس خود را نداشته باشد آن است كه برايش خوب و بد و زشت و زيبايى مردم نيز بىتفاوت است . راست بر سر گذاشتن كلاه نشانهء ضعف و تسليم و كج گذاشتن آن طغيان روحى و گردنكشى مىباشد .\r\nتصاوير و عكس‌هاى نوكرمآبها و چاكران كه كلاه‌هايشان راست تا بالاى ابروانشان بوده و ياغيان و طاغيان با كلاه‌هاى كج شاهد اين مىباشد ، همچنين كه از قبل از اين كج گذاشتن كلاه و با آن صورت در برابر رئيس و ما فوق ظاهر شدن دليل سرپيچى و عدم اطاعت و در لشوش گردن كلفتى و يكه زيادگويى و مبارزه‌طلبى و راست گذاشتن كلاه ادب و احترام و اطاعت كه دربارهء استاد و معلم و بزرگتر تعليم مىدادند ، در واقع منظم و جمع‌وجور بودن ، علامت تمكين و كوچكى و فروتنى و ول‌باز و ظاهر شدن و نامنظم پوشيدن و خود نمودن نشانهء بىادبى و عدم انضباط و بىحرمتى و يا بىاعتنايى و كوچك داشتن طرف ملاقات مىباشد . سابق براين گوش زير كلاه گذاشتن هم يكى ديگر از علائم آراستگى و احترام بود . چنانچه دربارهء اميركبير آمده است كه ناصر الدين شاه جهت بهانه‌جويى روزى به او مىگويد چرا جلوى من گوشهايت را زير كلاه نگذاشته‌اى ؟ جواب مىدهد قربان اگر مملكت شما با زير كلاه بودن گوشهاى من آباد مىشود اين هم گوشهايم زير كلاه .\r\nسربند كوچك دليل فروتنى و سربند بزرگ جهل و تظاهر و برترىجويى و سربند آشفته علامت اينكه صاحب آن بيش از ظواهر به عمق مسائل توجه داشته ، دانش و مسلك و عقيده را دور از جهل و خرافات قبول داشته پذيراى حقايق مىباشد ، در صورتى كه جنبهء تبليغى و تقليدى نداشته باشد ، از آنجا كه علم را تقليد و حسادتى است كه اهل آن تا قبل از اين بسرعت از شهرت يافتگان الگو برداشته خود را به قيافهء ايشان درمىآوردند . هرچند كه اين شامل آن بوده موى و آرايش و لباس آرتيستى كه از هنرپيشگان مشهور برداشت مىشود و لباس هيپىگرى شاهد\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nآن مىباشد .\r\nوقتى مردى بنام ( طيّب ) كه يكه‌بزن معروف بوده و از آنجا كه كفشش را نوك پنجه گير داده لخ‌لخ‌كنان راه مىرفت همهء نوچه‌ها به آن صورت كفش پوشيده راه مىرفتند و اين نشانه نيز از قديم ، كه وقتى عالمى در تبريز كه از قرار ورم بيضه داشته از اين‌رو بالااجبار در راه رفتن پاهاى خود را گشاد مىگذاشت سبب مىشود كه جملهء طلاب و اهالى علم آن ديار به تقليد خود در راه رفتن پاى خود را گشاد بگذارند . ريش پرفسورى گذاشتن براى پادوهاى قلم و متشاعران تا خود را از جملهء فضلا بشمارند ديگر شاهد آن مىباشد . چه‌بهتر كه از اين احوال نيز استفاده كرده علاوه بر اخذ فوايد گذشته اين گروه را بىجنبه‌ها و دنباله‌روها بشناسيم . به‌همين ترتيب عينك و كراوات و ديگر اشياء از اين قبيل كه هرچه به سادگى نزديكتر صاحب آن بىآلايش‌تر و هرچه چشمگيرتر غيرمعمول‌تر به همان درجه صاحب آن در جلب توجه اشخاص به خود حريص مىباشد . كثرت استفادهء زيورآلات در زن و مرد محروميت اوليه را در ماديات مىرساند و اين وجوه را در مهمانىهاى زنانه خاصه در امور مذهبى مانند سفره حضرت عباس ( ع ) كه نور و تللو جواهرات نسبت به انگشت و مچ دستها و سينه و گردن همانند نور چراغ برق پرتوافشانى مىنمايد بدون توجه به حاضرين كه خاطر تواضع يا عدم بضاعت فاقدشان مىباشند ؟ ! ! و بىاعتنايى به آن ، معناپرستى و عدم توجه به امور ظاهرى و زرق و برق را معين مىكند و اينكه چنين كسى در معاشرت و دوستى و همسرى سازگار و قابل اعتماد مىباشد ، خواه‌ناخواه بىتكلفى همگام با آزادگى و بىتوقعى و آزادگى همراه مردم دوستى و محبت و درويش‌صفتى مىباشد .\r\nبلندى پاشنهء كفش عدم شخصيت و كوتاهى پاشنه نشانهء آنست كه صاحب آن چندانكه به راحت و آسايش تن و واقعيات اعتنا دارد متحمل رنگ و روى ظاهر نمىباشد ، واضح است كه موقعيت و مقام و الا توسل به پاشنهء بلند را جهت برترى نمايى و ارائهء شخصيت زائد مىبيند . صداى كفش دليل خودنمايى و\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nجيرجير كفش عدم نجابت امتحان داده است . « افراد سهل الوصول سابقا كفشهاى جيردار مىپوشيدند » . عطر تند شهوت‌پرستى و حيزصفتى و اينكه عامل آن مشتاق آن است كه مردم را متوجهء خود گرداند . « روشن است كه كباب‌فروش از راه‌انداختن بوى كباب در طلب مشترى مىباشد . » « هيچ‌كس براى نرقصيدن تمرين رقص و هيچكس براى نخواندن تمرين آواز نمىكند و از آن جانب هم روشن است . ( هركى شيرينى فروشد مشترى بر وى بجوشد - يا مگس را ديده بندد يا عسل را سر بپوشد ) تغيير دادن هردم رنگ مو در خانمها و تغيير لباس و نگاه كردن به سرووضع ديگران در كوچه و خيابان علامت مدپرستى و عدم استقلال فكرى و بىعقيدگى و دنباله‌روى و در امور خانوادگى و همسرى دور از لغزش و خيانت نبوده پاىبند عهد و ميثاق نمىباشد . از آنجا اهل دانش و اعتقاد و اعتماد به نفس در تمام دورهء عمر از ظاهر و لباس به يك وجه ديده شده‌اند . كسى كه لباس و زيور از ديگران عاريه كند در شخصيت خود مردد بوده همواره در حسرت ديگران مىباشد « نمونهء اين احوال را در كودكان و اطفال كه همواره در طلب كفش و كلاه بزرگترها مىباشند مىتوان ديد . » پوشيدن لباس از روى نظم و قاعده كه هريك بر روى ديگرى قرار بگيرد نظم و انضباط در خانواده و امعان نظر در امور و اينكه چنين كسى در كارها اطراف و جوانب امور را كاملا نگريسته و تربيت‌پذير مىباشد و خلاف آن عدم تعادل روحى و فكرى و كندفهمى و آشفتگى را مىرساند ، از جمله داستانهايى كه در كودكى براى ما تعريف مىكردند يكى اينكه ، بزرگ‌زاده‌اى عاشق دختر پادشاهى مىشود و چون از وصالش مأيوس مىگردد اسب چوبينى ساخته خود در شكم آن رفته آن را براى دختر پادشاه مىفرستد و دختر شب همه شب با او بازيده و با بازيهاى شيرين و حركات نمكين دختر را به خود مشغول مىكند ، اما در پايان هر شب كه دختر از بازى با او خسته شده به خواب مىرود از جلد اسب بيرون آمده صرف طعام و شراب كرده بجاى خود مىرود و هر صبح دختر را از دست‌خوردگى غذا و آب خود كه آيا چه كسى بدون اجازه پا به درون قصر و خلوت خاص او گذاشته ناراحت و\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nحيران مىسازد ، تا شبى كه خود را پس از بازى با اسب به خواب زده مترصد مىماند پسر نيز كه به همان ديدار و تماشاى جمال دختر خرسند بوده طبق معمول با طلعتى چون خورشيد از شكم اسب بيرون خراميده به آهستگى و نظم تمام شروع به بيرون آوردن لباس مىكند به اين صورت كه ردا و كلاه و شب‌كلاه و شال و قبا شروع نموده به زير مىرساند و پس از آن بر سر آفتابه لگن رفته دست و دهان خود را شسته با حوله خشك مىكند و كنار سفرهء طعام نشسته ابتدا از رقيق شروع كرده به ثقيل و ثقيل‌تر مشغول مىشود و طعام را با مدارا و ملايمت و صبر و حوصله از جلوى خود و با سر سه انگشت به دهان گذارده و نيكو جويده و بدون ملچ‌وملوچ و صدا و مثل آن و بدون حرص و ولع مىخورد و شربت و افشره را به مقدار عطش نه بيش از آن در ليوان مىريزد و ميوه را پس از آن هم از هركدام به مقدار اندك و پاكيزه ميل مىكند و سپس به صورت شروع ، كنار آفتابه‌لگن رفته دست و دهان شسته خشك كرده به همان ترتيب كه لباس از تن بيرون آورده بوده از زير به رو شروع به پوشيدن مىنمايد و شانه بسر زده عرقچين بر زلفان و كلاه بر سر نهاده موزه‌ها را خلاف بيرون آوردن كه اول پاى چپ و سپس پاى راست را بيرون آورده بود به پا مىنمايد و برابر آئينه خود را آراسته در آن حد كه دختر را در ادب و آداب خود به صددل شيفتهء خويش مىسازد و همچه كه پيش‌آمده براى آخرين نگاه به طرف دختر خم مىشود دختر مچ دستش را گرفته رازش فاش مىشود ، اول مطلبى كه عنوان مىشود اينكه دختر مىگويد اين گونه ادب و آداب و لباس كندن و پوشيدن و غذا خوردن و رفتار جز از شاهزادگان و بزرگزادگان نمىباشد و پسر تصديق كرده هويت و وضع و حال خويش را آشكار مىسازد و دختر كه لايق و همسنگ خود را يافته بوده با او پيوند ازدواج مىبندد .\r\nصوت و صدا و لحن و بيان هريك گوياى خصوصياتى مىباشند . سخن گفتن به مدارا و ملايمت نشانهء تأمل و سكون و دورانديشى و تندى و شتاب دليل بىتوجهى بر امور و آينده و ظاهربينى و اينكه چنين كسى تابع احساسات آنى بوده\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nدر قول و فعل بيرون از سهو و اشتباه نمىباشد ، بوذر جمهر را گفتند ترا تنها اين عيب است كه در سخن زياد تأمل مىدارى ، گفت انديشيده كه تا چه گويم بهتر از گفتن و پشيمانى بردن ، و خلاف اين سخن بشتاب باشد كه مسلم طبق ضرب المثل معروف « ذرع نكرده پاره كردن » نبوده ، ناچار كه هر شتابكارى را مغالطه‌كارى و عدم تعادلى همراه مىباشد . نرمى و كوتاهى صدا دليل تسليم و تمنا و خوى سليم و مدارا و تندى و بلندى صدا اگر توأم با كوتاهى گردن و بزرگى گوش و برآمدگى ميان بينى باشد دليل خشونت و تندى و قساوت و گاهى بيرحمى و جنايت مىباشد . ( با ملاحظهء مشاهدهء ساير اعضاى مربوطه به حكم ) .\r\nصداى نرم بيمارگونه ، تودارى و آب زيركاهى و با چشم ريز و پلك به روى چشم افتاده خدعه و مكر و فريب و روحيه تملق و چاپلوسى و با چشم روشن درشت صداقت و امانت و نيكى باطن مىباشد .\r\nصداى ضعيف ، ضعف و سستى و بيحوصلگى و انزواطلبى و گوشه‌خواهى و كاهلى و صداى رسا و قوى همراه با ابروان پر نشانهء سلامت تن و قوت روح و تصميم و اراده و اينكه داراى چنين صدا قابل اعتماد مىباشد . بيماران و فرماندهان شاهد اين دوگونه صدا مىباشند .\r\nكسى كه در سخن گفتن تمجمج و دليل‌آورى مىكند شخصى است بىاراده و بىپشتكار و اينكه كمتر به افكار و عقايد خويش متكى بوده غالبا اقداماتش ناتمام مىماند و قاطع سخن گفتن و صراحت لهجه دليل بر اتكاء نفس و اعتماد به خويش و اينكه صاحب چنين بيان كمتر به اين و آن متكى بوده شخصى است راستگوى و قابل اعتماد . اما در امور سياسى و پلتيكى و ديپلماسى و حيله‌گرى ناموفق مىباشد .\r\nكسى كه صدايش را در سخن گفتن بىاندازه بلند مىكند « دادداد مىكند » شخصى است بىحساب و خودراى و خيره‌سر و اينكه پرورش او در خانوادهء غيراصيل بوده و رگ گردن كلفت كردن و غضبناك شدن پيوسته و براق شدن در حرف زدن به مردم و با فرياد مطلب خود را به ديگران رساندن دليل زورگويى و غلبه\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nو اينكه چنين افراد از منطق و برهان به دور بوده حرف خود را مىخواهد با زور به كرسى بنشانند و اينكه جز حق خود حقى براى كس نشناخته معامله و معاشرت و ازدواج و شركت با چنين كسان توأم با خسارت و بدعاقبتى و محروميت مىباشد .\r\nطرز صدا و بيان قلدران و زورگويان و باج‌گيران و ستم‌پيشگان را مىتوان نمونهء اين افراد قرار داد .\r\nبانگ نازك ، جبن و رقت قلب و آواى مهيب دلاورى و تهور را نشان مىدهد و به همين نسبت هرچه صدا نازك‌تر جبن و رقت زيادتر و هرچه قوىتر و مهيب‌تر هيبت و قوت قلب زيادتر مىباشد .\r\nصداى زنان و مردان را در ترس و پردلى مىتوان شاهد قرارداد و همچنين صداى زنان سليطه و مردان محجوب گواه ديگر مىباشند . در اين صورت اعتدال صوت براى صاحبش بهترين بوده كسى كه نه به تندى و نه به كندى و نه به فروتنى و نه به خشونت سخن مىگويد شخصى است معتدل ، قائم به خويش ، قابل معاشرت و اينكه در هر كار رعايت عدالت نموده در معاملات قبل از خود خير و صلاح طرف را در نظر مىگيرد ، خاصه اگر هنگام سخن چشمان خود را به زير بيندازد .\r\n\r\nآواز\r\nآواز بر دو گونه است ، يكى صدا كه از لرزش پرده‌هاى حلقوم يا اصطكاك دو شىء به يكديگر بوجود مىآيد و ديگرى نواى خوش كه از آن روح و جان متلذذ مىشود ، چه‌بسا آواز خوانان كه فقط صدا از گلو بيرون مىآورند و از آواز بىبهره مىباشند و حكم اين دسته به سطور سابق الذكر بانگ و صدا مربوط مىشود ، اما صاحب نوا كه داراى لحن دلكش باشد همراه است با قلبى رئوف و دلى رحيم رقيق و عشق و محبت به مردم و زودرنجى و ديرجوشى و ديرپيوندى و زودگسلى و دل‌نازكى مگر در جنبهء عشق و هوس كه زود عاشق شده دير قطع علاقه مىنمايد و همچنين عشق به گل و گياه و آب و سبزه و كوه و دشت و دمن و جهان‌گردى و گاهى تنهايى و انزوا و\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nآميزش و اختلاط با ترس و رميدگى و عدم اعتماد به مردم « احوال پرندگان خوش‌نوا مانند بلبل و سهره و قنارى نيز برهان اين گروه مىباشد . » از جانبى نيز جهل و زبونى و كم‌خردى كه گفته‌اند ( الصوت مع العقل عما لا يحمعان ) يعنى صوت خوش و عقل زرين كمتر با هم جمع مىشوند و اين نيز شايد از جهت وصف و تعريفى است كه هر دم از او شده وى را از كسب كمال باز مىدارد .\r\n\r\nخنده\r\nخنديدن به صداى رسا دليل خوب و بد ندانستن و خنديدن از حنجره كه مصنوعى و خنده به صورت خرخر كه از گلو برآيد دليل توافق و همرنگى و بىارادگى و خنده به گونهء تبسم نشانهء تودارى و سرّ نگهدارى و كم خنديدن و نخنديدن مگر به مطايبات و هزليات بسيار قوى دليل دانش و دقت نظر و هوشمندى و بزرگ انديشى و به هرچه خنديدن سبكسرى و بچه‌صفتى و خندهء قهقهه كه از اندرون برخيزد بىخيالى و دل به نشاطى و ديررنجى و گذشت و خندهء زوركى تودارى و غم و ملال و اتكاء بنفس و اينكه چنين كسى كمتر رازها و گرفتارىهاى خود را با مردم در ميان مىگذارد و تقريبا به درد خود ساخته كمتر مرهم مىطلبد و خندهء خودبخود بدون جهت كم‌هوشى و كندذهنى و مقدمهء ماليخوليا .\r\n\r\nگريه\r\nگريهء بسرعت كه با مختصر تعريف غم و درد عارض شود خدعه و فريب و بدذاتى و تودارى و اينكه صاحب او فردى است مرموز كمتر مىتوان سر از كار و اسرارش بيرون آورده شناسائيش نمود . گريهء كم و نگريستن و كمتر گريستن از سويى نشانهء دانش و جهان‌ديدگى و تجربه و علم و اطلاع و وقوف به پوچى زندگى و طبيعت و از سويى قساوت و بيرحمى و دل‌سختى . گريه به ملايمت و بىصدا دليل بر سوز دل و داغ و غم بيكران و درد بىعلاج و مشكل لاينحل و نااميدى . گريهء به صدا نشانه\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nدروغ و تظاهر و بىاعتبارى . و اما آن‌كس كه در سخن گفتن يا خواندن و شنيدن مطالب رقت‌انگيز بسرعت دچار تأثر شده اشكش جارى گشته يا بغض گلويش را مىفشرد كمتر قادر به بيان مطالب خود مىشود شخصى است قابل اعتماد ، رئوف ، رحيم ، بزرگوار همچنين صديق درست‌كردار كه كمتر آزارش به اين و آن رسيده همواره ساعى در بهبود وضع اخلاقى خويش مىباشد . گريهء بىخود دليل بر ماليخوليا يا جنون و تظاهر بر جنون اما چنين مجانين را اميد علاج مىباشد .\r\n\r\nراه رفتن\r\nراه رفتن بشتاب دليل استقامت رأى و خودساختگى و اتكاء به نفس و عدم توقع از ديگران و پشت‌كار و فعاليت . كندى در حركت هرگاه مقرون با متانت باشد انديشمندى و مآل‌انديشى و حسابگرى و بررسى مسائل و با درايت ، وارد كارها شدن و راه گريز مشكلات را قبلا ديدن . راه رفتن به زور چنان كه به سختى خود را كشيده يا چنان است كه او را كشيده مىبرند ، سستى و تن‌پرورى و كاهلى و پرتوقعى و عجز در كارها و دست و چشم و اميد به ديگران داشتن و بايد دانست كه چنين كسى هرگز از عهدهء كارهاى بزرگ و مشاغلى كه لازم به طرح‌ريزىهاى وسيع بوده باشد برنمىآيد .\r\nسر به بالا داشتن و به جلو ننگريستن و شق راه رفتن نشانهء تكبّر و تبختر و خودنمايى و راه رفتن معمولى اعتدال و ميانه‌روى و ملاحظه داشتن در مخارج و مردم‌دارى و سر به زير داشتن و راه رفتن چنان كه گويى دنبال چيزى به روى زمين مىگردد ، پيش‌بينى و دورانديشى و تعمق و تفكر و فيلسوف‌مآبى و دانشجويى و حرداندوزى و صبر و بردبارى و قناعت است . سر به هوايى و در راه رفتن مدام به اين سو و آن‌سو نگريستن و ايستادن و حركت تند و كند كردن و از اين جهت به جهت ديگر رفتن سبك‌مغزى و بىارادگى و ترديد و عدم‌تدبير و بيهودگى و سستى و جهل و اينكه چنين كسى انعطاف‌پذير و به زودى مىتوان در خواسته و ارادهء او نفوذ\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nنموده وى را وادار به كارهاى زشت گردانيد و نيز چنين كسى كارهاى خسيس را به خوبى از عهده برآمده كارهاى بزرگ را درمىماند .\r\nتنه زدن در راه به اين و آن كندذهنى و كندفهمى و شكم‌پرستى و خشم و غضب و خشونت و اينكه چنين كسى بيهوده به اين و آن پريده مستعد كارهاى خشن خطرناك مىباشد .\r\nپابه‌پا كردن در برخورد با اين و آن اگر وجوب و عجله در كار نباشد دليل بىادبى و بىرغبتى از مصاحب و اينكه ملاقات چنين كسى برايش غير قابل تحمل مىباشد . دويدن در راه رفتن چنان كه گويى تعقيبش مىكنند نشانه پركارى و خودكارى و عدم توقع از ديگران و اينكه چنين كسى شايق اينكه كليهء حوائجش را خود برآورده احتياج به اين و آن نداشته باشد ، از طرفى عجله و شتاب و بىشكيبى و اينكه از مقامات و ترقيات بزرگ بىنصيب مىماند . « اين خصوصيات از اسب و شتر و گاو و آهو گرفته شده است » .\r\n\r\nاندام كلى علم قيافه افراد را به سه طبقه تقسيم كرده است :\r\n1 . درشت استخوانان و بلندقدان و آنان كه داراى استخوانهاى محكم پرگوشه و زاويه بوده به نام چهارشانه يا استخوان‌دار شناخته شده‌اند ، اين دسته معمولا داراى پيشانى پهن فراخ و گونه‌هاى استخوانى و چانه مستقيم گوشه‌دار و سرشانه‌هاى بيرون‌زده و دست‌وپاى درشت با عضلات محكم و چنان است كه اندام و عضلات اين‌گونه افراد از چوب تراشيده شده ما نيز به نام ( چهارشانه ) نام‌گذاريشان مىكنيم .\r\n2 . نرم‌تنان يا ميانه‌قدان كه داراى اندامى متوسط و عضلات معتدل و صورت و ساق و ران و ساعد و سرين گرد بوده كه ايشان را ما نيز ( ميان‌قدان ) مىناميم .\r\n3 . ريزه‌نقشها كه داراى اندام و عضلات ظريف بوده ، غالبا داراى صورتى مثلث\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nشكل كه از طرف پيشانى پهن و از جانب چانه باريك مىشود مىباشند و نامشان را ( ريزه‌نقش ) مىنهيم .\r\nشايد در اول خلقت اين سه دسته با علائم خاصه خود يعنى چهارشانه و ميانه قد و ريزه‌نقش كامل بوجود آمده باشند و خصوصيات خلقت در آنها حفظ بوده است ، ليكن در اثر توالد و تناسل علائم سه‌گانه با هم مخلوط شده كار چهره‌شناس را دشوار ساخته چه‌بسا كه براى او لازم شود در يك نفر تعريف سه‌كس نموده اختلاط سه خلقت در نظر آورد . اما با اين همه با اندك دقت در قد و اندام و روى و استخوان‌بندى ، قيافه‌ها به خوبى از هم تفكيك شده متمايز مىگردند و از آنجا كه براى قيافه‌شناس لازم است كه قبل از هرچيز دسته‌هاى اين اقسام را بشناسد بايد هم خود را در شناخت طبقات بگذارد و بداند كه اين شناسايى كليدى است كه او را به سهولت رهنمون به بسيارى از احوال و خصوصيات طرف تحقيق روشن مىسازد ، اينك ما نيز به ترتيب ذكر شده به ذكر حالات هريك از اين سه گروه مىپردازيم .\r\nاول چهارشانه‌ها و قبل از ورود به مباحث همچنان متذكر مىگردد كه قيافه‌شناس تنها با ديدن يك علامت از علائم افراد نبايد حكم كلّى نمايد و مطمئن‌تر از همه آنكه در هر قضاوت از چندين نشانهء ديگر مدد گرفته آنگاه به اداى سخن پردازد تا دور از خبط و اشتباه بماند ، مگر دربارهء خود و نزديكانى كه ايشان را چون خويش شناسايى خوب مىدارد .\r\nپس شخص چهارشانه كه داراى استخوانهاى درشت زاويه‌دار بوده عرض قامتش با طول آن برابرى داشته باشد . « چه زن و چه مرد » وجودى است مؤثر مخصوصا در كارهاى عملى و بدنى و مستعد كارهاى دشوار مانند امور معادن ، حجارى ، معمارى ، كارخانه‌دارى ، صنايع و عمليات سنگين در آن حد كه هرچه كار و عمل سنگين‌تر و بزرگ‌تر باشد علاقه‌اش بر آن بيشتر بوده پيشبردش زيادتر مىباشد . همچنين داراى فكر و هوش و ذكاوت عملى و صنعتى و ساختمانى ، ليكن\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nدر كارهاى باريك و سبك و مشاغلى كه سروكار با انديشه‌هاى نازك و دقت‌بينى و ريزه‌كارى داشته باشد عاجز و از كارهاى ظريف و صنايع ظريفه و ذوقيات لطيف گريزان و در ادبيات و شعر و نوشته و نويسندگى و تحصيل موسيقى و مانند آن بىاستعداد مىباشد .\r\nچهارشانهء خالص كه زمخت بوده تناسب اندام لطيف نداشته باشد در كارهاى عملى و صنعتى و فعاليت‌هاى تجارى موفق و چون داراى پشت‌كار و نيروى فوق العادهء علمى مىباشد در ماديات داراى رشد و نمو قابل توجه بوده در اين جنبه كسب موفقيت‌هاى چشم‌گير مىنمايد و ضمنا چون داراى اتكاء به نفس بوده تا حدى از دروغ و ريا و فريب و خدعه بيزارى دارد و رك‌وراست مىباشد .\r\nچهارشانه كمتر حوصلهء گوش دادن تا انتها به حرف مردم را داشته غالبا كلام مخاطب را قطع كرده خود صاحب كلام مىگردد و همچنين كمتر سر به اطاعت و تربيت‌پذير بوده بيش از حد علاقه‌مند اطاعت ديگران از خود مىباشد و چون صاحب اراده است از تملق و ريا و دروغ و چاپلوسى بيزار مگر واقعيات او را به زبان آورند . چنين كسى داراى ثبات قدم در كارها و دوستى و رفاقت و عشق بوده كمتر خللى در اركان افكار و عقايد و تصميماتش بوجود مىآيد و در دوستى صادق و در عشق باوفا و در معاملات صديق و راستى و درستى را زيادتر از كجى و ناراستى دوست مىدارد . دير غضبناك شده ، ليكن در خشونت و غضب هولناك بوده ، دير قانع شده به سختى آرام مىگيرد و همچنين كه در حالت غضب چندين برابر خود نيرو يافته بسا كه در اين حالت خطرناك مىگردد ، خاصه اگر چنين كسى داراى ابروان پر و زمخت و گوش‌هاى بزرگ و بينى عقابى و گردن كوتاه نيز بوده باشد كه در اين صورت تا سرحد يك‌جانى خطرناك مىباشد و از همين روست كه توصيه مىشود هرگز به يكى دو علامت طرف در قيافه‌شناسى قناعت نكرده چندين نشانه را در نظر آورند .\r\nاز طرفى شخصى است گول‌خور ريشخندى كه با در دست داشتن به اصطلاح\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nرگ خواب او بسيار مىتوان از او بهره‌برى كرده كسب فايده نمود و چه‌بسا كه با شناختن و اطاعت و بزرگداشت او بهترين معاشر و دوست و شريك و كار و زندگى بوده تا سرحد جانبازى خود را در راه دوست به خطر اندازد . پس طبقهء ( چهارشانه ) به اين خصوصيات خلاصه مىشوند : فعال ، داراى پشت‌كار ، صديق و درستكار ، مستعد در كارهاى دشوار و گريزان از كارهاى نازك ظريف . در بدن قوى ، در انديشه ضعيف ، در حالت عادى صبور و در خشونت مهيب . مسلط و دوستدار تفوق و برترى ، قوى الاراده و ضمنا گول‌خور و فداكار ، كم‌اعتقاد به امور مذهبى ، علاقه‌مند به واقعيات .\r\n\r\nميانه‌قدان\r\nاين افراد معمولا همه اعضايشان متوسط معتدل بوده به يكديگر كم و زيادى نياورده سرشان گرد و گردنشان ميانه و قدشان متوسط ميان كوتاه و بلند بوده ، تقريبا تمام اندامشان از صورت و گردن و ساق و ساعد و ران و سرين و انگشتان گرد مىباشد . اين افراد قابل قبول‌تر از دستهء اول بوده تقريبا مانند جانوران ذوحياتين ، ذوجنبتين بوده داراى دو روح مىباشند . قوهء فعاليت جسمانى از سويى و روح فعاليت معنوى از سوى ديگر در اين اشخاص بوده ، ماده و معنا را با هم به پيش مىبرند .\r\nغالبا اين افراد از جهت داشتن چشمان درشت درخشنده قوهء جلب قلوب مردم را به خوبى دارا مىباشند ، علاوه بر اين‌كه همواره بشاش و شادمان بوده كمتر غم به دل راه داده افسرده ديده مىشوند .\r\nميانه‌قدان تقريبا هم در اطلاعات عملى و صنعتى و هم در جنبه علمى و ذوقى و حياتى داراى استعداد بوده در هردو به نحو احسن پيشرفت مىكنند و از آنجا كه از جهات مختلف به خود اميدوار مىباشند كمتر نااميدى و حسرت و ناكامى ديده دچار يأس و حرمان مىگردند و چون نيروى بدنى و خرد فكرى را با هم به كار\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nمىگيرند به سختى دچار پريشانحالى و شكست مىشوند ، همچنين اندوه و غم و بدحالى را بشدت بد داشته از اشخاص جدى عبوس گريزان و كمتر به دوستى با اين گروه روى خوش نشان داده عاشق چهره‌هاى شادمان مىباشند .\r\nدنيا و عقبا برايشان در يك وزن بوده از هردو بنحو احسن استفاده مىكنند و همچنين كه كارهاى بدنى و ذوقى را با هم انجام مىدهند ، هرگز به يك كار و دو كار و يك شغل و دو شغل قناعت نكرده چند كار را با هم شروع كرده دنبال مىكنند و غالبا هم موفق شده اقدامات را كامياب مىشوند .\r\nاين افراد چون نرمش و مدارا و دوستى و محبت زيادتر از ماديات در نظرشان محترم است كارهاى فروشندگى و مشاغلى كه سروكار با سخن و گفتگو با مردم داشته باشد را نيك‌تر موفق مىشوند . اگرچه در امور تجارتى و صنعتى و هنرى و مديريت نيز كم لياقت نبوده كفايت خود را به خوبى نشان داده‌اند . افرادى هستند مردم‌دار ، شفيق ، خوش‌برخورد ، ديرجوش ، اما باوفا . در عشق ثابت‌قدم و صديق ، گريزان از كجى و نادرستى ، فعال ، هوشمند ، در ضمن درويش‌صفتى ، مآل‌انديش و عاقبت‌بين ، در كارها كمى عجول و شتابزده و چون مىخواهند هركار را زود بسامان برسانند ، گهگاه دچار اشتباه شده اما به زودى جبران مىكنند و اين افراد چنانند كه چون كسى را در عشق و دوستى دلخواه خود نگرند تا پاى جان در راهشان ايستاده و همچنين ساعى در بهبود و ادامهء عشق و محبت و مواظب حركات و سكنات خويش و اينكه نسبت بدوستان مخصوصا معشوق و همسر و رفيق كارى كه موجب كدورت گردد نكرده حتى اندك رنجش را سبب نبوده باشند .\r\nلذا تعريف اين دسته نيز اين گونه خلاصه مىشود ، بهترين خلقت‌ها كه اعتدال داشته ماده و معنا و دنيا و عقبا را با هم در نظر مىگيرند ، فعال ، خوب‌كردار ، قابل دوستى و معاشرت ، قابل انعطاف ، ميانه‌رو ، درويش‌صفت ، بىپيرايه ، خوش‌طبع ، خوش‌خو ، اجتماعى ، به اصطلاح معروف همه‌كاره ، متوسط ميان واقعيات و خرافه .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\n\r\nريزه‌نقش‌ها\r\nاين دسته آن افرادند كه از دستهء دوم كوتاه‌تر و ظريف‌تر و داراى اندام و عضلات نازك شكننده بوده ، غالبا از قسمت بالاى صورت يعنى پيشانى وسيع و به طرف چانه باريك و تقريبا سيمايشان مثلثى شكل مىباشد ، با چشمانى كوچك نافذ و دست و پايى كوچك و ظريف و انگشتانى نازك و حالتى كه گويى همواره غرق در افكار مىباشند .\r\nپس وقتى دسته اول يعنى چهارشانه‌ها ساختمانشان براى كارهاى خشن و بزرگ و دشوار ساخته شده ، نيروى بدنيشان بر نيروى عقلانيشان غلبه داشته داراى هيبت و تسلط بوده فقط كارهاى عملى را شايستگى داشته باشند و دسته دوم يعنى ميانه‌ها به نسبت اندام در اعتدال آمده دنيا و ماديات و عقبا و معنويات را توأما قادر به اداره مىباشند . واضح است كه اين دسته بطور كلى مغاير دسته اول بوده قطعا از كارهاى خشن ، دشوار و مشاغلى كه نيروى بدنى لازم داشته باشد گريزان بلكه درمانده و تنها براى كارهاى عقلانى و مشاغل و ذوقياتى كه سروكار با فكر و انديشه و تدبّر و خيال‌پردازى داشته باشد ساخته شده داراى استعداد اين گونه امور مىباشند .\r\nاين افراد معمولا داراى اندامى نازك و چشمانى تيزفهم بوده به خوبى مىتوانند در مردم نفوذ نمايند و چون از حيث بدن نقصانها و كمى در خود احساس مىكنند زياد دلهرهء نادوستى و كم‌رغبتى مردم را داشته در طلب دوستان فراوان برمىآيند و اگر زن باشد به مرد قوىهيكل شائق و اگر مرد باشند زنان گوشتى و قالب‌دار را دوست مىدارند .\r\nاين دسته كمتر دوستى و عشق و معاشرت را بپايان مىبرند . از آنجا كه هميشه خود را كمتر و كوچكتر از ديگران مىنگرند ، و همين موضوع باعث مىشود كه با اندك كم‌توجهى افراد دلسرد شده تا از اين زيادتر تحقير نگشته‌اند خود را كنار\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nكشيده ترك مىكنند و از اين‌رو كمتر صاحب دوستان هميشگى بوده زيادتر در عزلت بسر مىبرند ، علاوه بر اين‌كه خود از نظر قوهء عقلانى و برترى فكرى چون بر ديگران رجحان دارند بر ايشان به نظر بىاعتنايى و حقارت نگريسته كمتر كسى را لايق معاشرت خود مىبينند و همين نيز مزيد ديگر بر تنهايى و كم كسيشان مىگردد . پس استعداد اين دسته به كارهاى نازك و صنايع ظريفه و شعر و ادبيات و موسيقى و اين قبيل در درجهء اول مىباشد و در غير اين صورت و عدم توفيق در اين امور و اجبار به مشاغل و كارهاى سنگين عملى با يأس و عقب‌ماندگى و محروميت و ضعف مالى و پريشانحالى روبرو گرديده چه‌بسا كه اين ناهماهنگى شغلى با استعداد براى هميشه ايشان را دچار فقر مالى و تنگدستى داشته گرفتار بدبينى مردم و كم‌بينى خويش نمايد .\r\nريزه‌نقش‌هاى كامل عيار كه همراه با علائم ذكر شده از صورت مثلث شكل و چشمان نافذ و بينى كشيده باشند داراى فهم و قوهء عقل قوى و دانش برتر و روشن‌بينى و سرعت فكر و نيروى مدركه بوده ، چون مطالب را به سرعت پى مىبرند كمتر لازم مىبينند آن كنجكاوى و موشكافى سايرين را در درس و دانش و استماع به كار ببرند و لذا در نزد معلم و استاد بىعلاقه به دانش و معلومات شناخته شده زيادتر مورد شماتت قرار مىگيرند و در نظر مردم خودخواه و تلخ و نچسب و آداب ندان كه ايشان را تنها مىدارد .\r\nاين افراد بىاندازه دقيق و موشكاف و سريع الانتقال و مايل به صداقت و درست رفتارى و چون خواه‌ناخواه خود را شخصى صحيح العمل ، نامتوقع ، صديق ، منظم ، اهل حساب ، پرسود و بىآزار مىبينند . همين انتظار را از ديگران داشته و هرگاه خلاف اين از ديگران مشاهده كنند هرچه خود كوركورانه بدان كردار داشته باشند قطع اطمينان و پيوند و علاقه نموده هرجا به گله و شكايت از اين و آن و ناسزاگويى مىپردازند ، لذا به قول معروف كمتر خر عيسى ( ع ) و گوسفند امام رضا ( ع ) را تا چاشت چرانيده عشق و دوستى و معاشرت‌ها را به آخر مىرسانند .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nپاكيزگى درون و صفاى باطن و تربيت نفس از خواسته‌هاى آنهاست اگرچه قوت ارادهء لازم را نداشته باشند و كم‌آزارى و عدم مزاحمت از خواسته‌هاى آنهاست غالبا از آنجا كه زور مردم‌آزارى در خود نمىبينند و در انتقام‌جوئىها و دشمنى با اشخاص بهمين‌قدر اكتفا مىكنند كه دشمنان را با زبان بيازارند .\r\nانزوا و گوشه‌گيرى و خلوت و شعر و حرف و كتاب و مسكرات و مخدرات و آنچه كه زيبايى و لطف و ظرافت و دلبرى داشته باشد از علاقهء آنهاست و چون همواره تشنهء محبتند با مختصر محبت بدام افتاده صيد مىشوند و چه‌بسا كه گرفتار صيادان بيرحم گرديده هستى و فكر و حياتشان معرض خطر قرار بگيرد .\r\nمانند آفتاب در هر روزن فرورفته بر هرچه انديشه و تعمق مىكنند و چه‌بسا چيزها و مسائل كه در نظر افراد بىاهميت باشد در ديدگانشان قابل اهميت و بزرگ بيايد و از كاه كوه بتراشند و در اين صورت اين دسته مىتوانند محققين و دانشمندان و فلاسفهء بزرگ از آب درآيند و چون غالبا در كارهاى فكرى ميزيند كمتر به كارهاى عملى و فعاله پرداخته . لذا به پول و مال و ثروت و شوكت كمتر مىتوانند توجه نمايند و از همين‌رو نيز هست كه از زندگى مادى بر كنار و كوتاه دست مانده زيادتر در حسرت يك روزگار خوش و زندگى سعادتمند كه ديگران را به سهولت بدست مىآيد بسر مىبرند .\r\nغالبا جبون و ترسو و در مشكلات دست‌وپاى خود را گم مىكنند اگرچه عقل و قوهء تخيلشان يكسان مىآيد ، از اين‌رو در كارها حزم و احتياط را قبل از اقدام و عمل به كار برده از آنجا كه از گرفتارى هراسناك مىباشند و اين افراد نيز به اين فهرست خلاصه مىشوند :\r\nهوشمند و متفكر ، تيزفهم ، ناتوان در كارهاى قوى بدنى و فعاله ، لايق امور فكرى و عقلانى ، عاشق شعر و كتاب و نوشتن و سرودن و نقاشى ، مستعد كارهاى آرتيستى و آكترى و رشته‌هاى دقيق موسيقى ، عاشق‌پيشه و زيباپسند . داراى استعداد رقص و آواز ، مبتكر و دوستدار صنايع ظريفه و كارهاى دقيق . پس در اين\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nصورت مسلم شد كه ميانگان كاملترين و بهترين خصوصيات را دارا بوده طبيعت به ايشان مهرآميزتر نگريسته از هرجهت كامل عيارتر مىباشند ، از آنجا كه نه مشقات دسته اول و نه رنج و نكال طبقهء ريزه‌نقش را دارند و جاى شبهه نيست كه اعتدال در هرچه به فايده نزديكتر و از مضار بدورتر مىباشد ، چنانچه فصول بهار و پاييز كه ميانهء سرما و گرما قرار گرفته بهتر از تابستان و زمستان بوده قابل تحمل‌تر مىباشد و اين اصلى است كه دانشجوى اين علم بايد آن را مطمح نظر قرار داده در تمام شئون و علائم اعضا به كار آورد .\r\nو اما در اينجا طلبهء اين دانش را اين سئوال پيش مىآيد كه ميان اين سه نشانه يعنى بينين اين سه اندام مثلا آنها كه از چهارشانه كوتاه‌تر و از متوسط بلندتر يا كوتاه‌تر و از ريزه‌نقش بلندتر يا كوتاه‌تر و مانند آن را چه تشخيص پيش مىآيد ؟ و جواب اين نيز آنكه هرگاه ميانه‌قدى از متوسط بلندتر شود بطور اعتدال به طبقه چهارشانه مربوط مىشود يعنى در احوالى ميان چهارشانه و ميانه‌قد و چون كوتاه‌تر از ميانه‌قد باشد هرآينه در نيرو و اندام و عضلات ميانه‌قد بوده ميانه و هرگاه با ظرافت و نازكى توأم بود از طبقهء ريزه‌نقش و ريزه‌نقش هرآينه بلندتر از كوتاه بود حكم ميان ريزه‌نقش و ميانه و هرآينه كوتاه‌تر از قاعده مورد تعريف ريزه‌نقش باشد از ضعف و قوت ديگر اعضا و احكام متفرعات مانند چشم و گوش و دهان و بينى و امثال آن بر او حكم مىشود . و نيز ناگفته نماند كه هر صورت كه از حالت طبيعى خود خارج باشد شايسته نبوده چه‌بسا كه محاسنش مبدل به معايب و خوب‌هايش بد و پسنده‌هايش ناپسند مىگردد . مانند طبقهء اول و سوم كه مثلا همان كسى كه داراى نشانه‌هاى چهارشانه و اثرات فعالهء آن بوده تمام مزاياى فعاليت حياتى و موفقيت در امور مهمه و پيشبرد كارهاى بزرگ براى او تعريف مىشود . هرگاه از حد طبيعى بلندتر و جثيم‌تر و هيكل‌مندتر باشد اين تعريف نه تنها در او تضعيف مىشود بلكه فردى بىهنر تن‌پرور و تنبل بيكارهء كلّ بر ديگران معلوم مىشود كه اجتناب از او واجب مىگردد و همينطور ريزه‌نقش فكور انديشمند معنوى\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nهوشمند كه بسا اثرات مفيد عقلانى و معنوى در او توصيف مىشود . هرگاه كوتاه‌تر و ريزتر از معمول باشد اگر نارسا و تاريك‌بين و كوتاه‌فكر و سست‌عنصر بىارادهء قابل حمايت شناخته نشود لااقل داراى مزاياى مربوط به خود نيز نمىباشد .\r\nاز آنجا كه هر شىء اعم از انسان و نبات و حيوان تا آن زمان حكم وضعى او بر او صادر مىشود كه از حد خويش فروتر و فراتر نرفته در اعتدال بوده باشد ، از آنجا كه فى المثل گرمابه تا وقتى اسم و رسم حمام بر او نهاده مىشود كه حرارت آب و هواى فضاى آن متناسب با طلب و تحمل و قابل قبول بدن بوده باشد و هرگاه جز اين و در حرارت و برودت فوق عادت شود حمام نه بلكه يا تنور و يا يخچال به او نام نهاده مىشود ، پس در اين صورت هرچه از اندام و اجزاء در حد خود باشد خوب و در احكام مربوط به خود و چون از آن كمتر و زيادتر و ضعيف‌تر و قوىتر باشد بد و در حد خود معيوب شناخته مىشود به اين معنا كه مثلا بينى مستقيم متناسب كه فكر صحيح و درايت كامل و انديشه‌هاى عالى را مىرساند چون از اين بگذرد و كوتاه و بلندتر از معمول شود در كوتاهى نقصان انديشه و ترديد و تزلزل و عدم عفاف و پاكدامنى و در بلندى افكار شوم ماليخوليايى و گاهى جنون و امثال آن را معلوم مىكند يعنى به همان مقدار كه كوتاه و بلند شده است داراى معايب مىگردد و در اين صورت كم و زياد هر قامت و اجزاء بدن مزيّت اصل خود آن را نداشته به بدى و ناپسندى مىگرايد و تا بهتر از اين تفهيم شود مثلى ديگر ذكر مىشود .\r\nدر علم قيافه‌شناسى زيبايى خود از بهترين نشانه‌هاى خوبى و خوش‌باطنى و خوب‌انديشى و پسنديدگى آمده كه تنها صورت زيبا را تمام محاسن همراه مىباشد ، اما همين حسن صورت و زيبايى چون از حد بگذرد از آنجا كه از همه‌سو مورد توصيف واقع مىشود برايش كبر و خودپسندى و قساوت و توقع و نچسبى و كم‌اعتنايى به مردم و كوچك بينى اطرافيان و تنبلى و دل‌آزارى مىآورد و اين مسئله‌ايست كه بايد طلبهء اين علم چنانچه سابقا ذكرش گذشت دقت داشته به نظر آورد ، چنانچه در ديگر مسائل هم جارى بوده در جبر و تفويض كه ( بينين ) آن\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nتكليف شده ، در اسلام كه مزيتش با ( وسط ) بودنش شناخته شده ، در صفات باريتعالى كه عدلش بر ديگر صفات برترى يافته ، در سرما و گرما و نور و ظلمت و خواب و خوراك و فقر و غنا و سيرى و گرسنگى و سكوت كه حد ميانهء آن امتياز يافته است .\r\n\r\nعلائم مخلوط يا مركب\r\nچنانچه پيش از اين سخنش گذشت علامت واحد چهارشانه و ميانه‌قد و ريزه‌نقش كامل ، همراه خصوصيات واحد كمتر يافت شده بلكه بندرت يافت مىشود و با مرور دهور و آميزش علائم اصليه مخلوط شده چهارشانه با ميانه‌قد و ريزه‌نقش با چهارشانه و بلعكس ممزوج و علائم فرعى درهم آميخته است ولى همواره بايد آن علامت را در نظر گرفت كه به كليات نزديكتر و به ديگر خصوصيات صاحب حكم بقوتتر بوده باشد .\r\nديگر لازم است متذكر شد كه قضاوت كلى در اشخاص تنها با تشخيص علائم اصلى آنها چندان مقرون به حقيقت نيفتاده بلكه كليدى براى گشودن دريچهء اسرار و مكنونات او بوده و قضاوت كامل را بايد زمانى نمود كه ديگر نشانه‌هاى او را نيز تحت نظر مداقّه و ملاحظه قرار داده خوب و بد وى را در ترازوى سنجش درآوريم ، مثلا موى سر از رنگ و حالت و نرمى و سفتى ، عرض و طول پيشانى گرد و درازى صورت چگونگى ابرو ، چشم ، بينى ، دهان ، دندان ، لب ، گردن ، دست ، پا ، سخن گفتن ، نشست و برخاست ، رنگ لباس ، راه رفتن و غيره تا نظرى صائب و دور از شبه و صددرصد قابل قبول اظهار شده و فرد مورد نظر بطور كامل شناسايى شده باشد .\r\n\r\nسر\r\nسرها نيز داراى سه نوع تركيب و ساختمان مىباشند :\r\n1 . سر بلند كه از جانب عمود يعنى طول قامت بالا رفته باشد .\r\n2 . سر گرد متوسط كه نه زياد بلند و نه زياد كوتاه باشد .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n3 . سر كوتاه كه اصلا ارتفاع نداشته در بالاى پيشانى تمام شده است .\r\nسر بلند گنبدى همراه بينى و چشم شكسته ( نيمه‌لا - خمار ) و گردن نيمه خميده و نگاه به طرف زمين و علائم رقت قلب ، نشانهء انديشه و خيال و آيين و دين و تقدس و مذهب و تقوا و خداپرستى و اينكه صاحب آن شخصى است مذهبى و معنوى كه زيادتر همّش صرف خيرانديشى و بهبود حال درماندگان و باقيات صالحات بوده و با قدى افراشته و بينى كشيده و گردن كلفت و گوش بزرگ علائم قساوت و دنياطلبى و اينكه فكرش تمام در اطراف جمع مال و مقام و موقعيت و شهرت و مكنت بوده شخصى است خودخواه ، حيله‌باز ، متقلب ، نادرست ، تيشه رو به خودى كه جز به ناراستى و خدعه و فريب و نيرنگ با كسى برخورد نداشته پاكى و درستى و امانت و صداقت برايش بىمفهوم مىباشد و از او سود و خيرى ميسر نمىگردد .\r\nسر گرد : سر گرد قشنگ بدون پست و بلند نشانه دنيادوستى و مهر و عشق به مردم‌دارى و خوش‌گذرانى و نظم و نسق در كارها و سعى در بهبود امور دنيوى و اعتقاد و ايمان متوسط و خوب‌زيستى و زيباپسندى و اينكه در خواسته‌ها زحمت و فعاليت كمتر و نتيجهء زيادتر داشته باشد . و كسى است كه از گرفتارى و دردسر و نزاع و مجادلهء بر سر هيچ‌وپوچ كه بسا مردم خود را بدان مشغول مىدارند و چيزهاى كم‌ارزش گريزان و همچنين دوستدار سكون و آرامش و اين‌كه زندگيش دور از هيجان و مبارزه و قرين شعر ( دولت آنست كه بىخون دل آيد بكنار ) و هرچه آسوده‌تر بوده باشد و در هر صورت صاحب آن شخصى است قابل پسند و معاشرت و قابل اعتماد كه با او در معامله و معاشرت امور مالى به خوبى مىتوان كنار آمده نرمش و گذشتش زيادتر از خشونت و سختگيريش مىباشد .\r\nسر كوتاه : سر پست كوتاه بدون برجستگى كه از بالاى پيشانى مستقيما به طرف عقب رفته قسمتى از پيشانى ضميمه سر شده باشد علامت حماقت و بىشعورى و عقل اندك و جهل زياد ، مخصوصا كه داراى پيشانى كوتاه نيز بوده باشد و معمولا\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nخطاكاران و خيانت‌پيشگان ، دله دزدان و ولگردان و قمابازهاى كوچه‌گرد داراى چنين سرهايى بوده و صاحب اين سر هرگز موفق به كسب حيثيت و اعتبار و آبروى چندان و شغل و عمل محترم و زندگانى منظم نگرديده ، چه‌بسا كه نه تنها خود در پريشانحالى بسر مىبرند بلكه ديگران را نيز مزاحم بوده دچار اندوه و دردسر مىسازد .\r\nسر كتابى : سر كتابى علامت لاف و گزافه و دروغ و خيانت و بىبندوبارى و عدم شخصيت و بىكفايتى و عدم لياقت در كارهاى بزرگ بوده و صاحب آن مانند سرابى است كه دور را نزديك ساخته نزديك را دور گردانيده به هيچ قول و فعل او اعتماد نمىباشد .\r\nسر پهن : سرى كه داراى ارتفاع كم و عرض زياد يعنى داراى فاصلهء قابل توجه ميان گوشها بوده باشد . علامت انديشه و خيالات عالى و تصورات عميق و خيال‌پردازى مانند رمان‌نويسى و نمايشنامه‌نويسى و روزنامه‌نگارى و دكورسازى و ذوق تصويرى و دماغى و تبليغات صاحب آن زيادتر به كارهاى فكرى و دماغى اشتغال داشته ، مؤلفين و درام‌نويس‌ها و جنجال‌چىها چه بصلاح و چه به فساد آنها كه به كمك انديشه ارتزاق مىكنند داراى اين‌گونه سرها مىباشند . اگرچه مفسده و اصلاح‌طلبى ايشان از ديگر علائمشان معلوم مىشود .\r\nسر جلو برآمده : سرى كه از قسمت جلو برآمدگى داشته بقيه‌اش صاف و گرد و يكدست باشد نشانه انديشه قوى و ارادهء محكم و اعتقاد و اينكه صاحب چنين سرى معنويات را زيادتر از ماديات توجه داشته ، در عين‌حال كمتر مىتوان او را از فكرى كه كرده و راهى كه اختيار نموده منصرف گردانيد و كسى است كه خوبىهايش بر بدىهايش غلبه داشته چه‌بسا كه بتوان از افكار والاى فوق العاده‌اش بهره‌بردارى مفيد نموده ، مشورتش راهنمايى و گره‌گشايى داشته باشد .\r\nسر عقب برآمده : سرى كه از قسمت عقب كه نزديك به بالاى سر باشد برآمدگى داشته باشد پول‌پرستى و دنياطلبى و تجمل‌خواهى صاحب آن را مىرساند و اينكه\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nچنين كسى از هر راه و هر طريق كه بتواند پول و مال زيادتر بدست آورد برايش قابل پسندتر بوده كمتر پابند اخلاقيات مىباشد و واضح است چنين كسى در معاملات و معاشرت چندان قابل اعتماد نمىباشد .\r\nسر دو طرف برآمده : سرى كه هم از قسمت جلو يعنى بالاى پيشانى ( جمجمه ) و هم از قسمت عقب برآمدگى داشته باشد صاحبش فردى است خودخواه ، لجوج ، يك‌دنده كه جز به خويش به كس ديگر اعتقاد نداشته همه را مطيع خويش مىخواهد و مدام با نفس و روح خويش در جدال مىباشد ، از آنجا كه برجستگى جلو سلامت نفس و خيرخواهى و معنويات و برآمدگى عقب مال‌پرستى و ماديات را در نظرش جلوه‌گر مىسازند و ميان دو انديشه متضاد گرفتار آمده مدام در كشمكش اين دو حالت مىباشد و اين نيست كه هردو جنبهء ماده و معنا و خوب و بد را در خود جمع ديده ، آنچه همه دارند او تنها در خود ديده به ديگران به نظر تحقير و تحقيق نگاه كرده شخص خودسر ، لجوج ، تلخ‌گوشت و ناپز شناخته بشود .\r\nسر به عقب رفته : سرى كه از بالاى ابروها مستقيما به طرف عقب كشيده شده باشد از اقسام بدترين سرها بوده از آنجا كه جمجمه يعنى مركز عقل در اين دسته به حد اقل ممكن آمده صاحبش فردى است بىشعور ، حقه‌باز ، دغل‌كار ، بيكارهء بىاستعداد كه جز كارهاى پست را شايستگى نداشته جز رذالت و دزدى و نيرنگ‌بازى و خيانت و تن‌فروشى و آدم‌فروشى و از اين قبيل از او انتظار نمىتوان داشت و در برخورد و معامله با وى و همچنين سپردن كار و امانات و مانند آن به چنين كس بايد نهايت احتياط را مرعى گردانيد .\r\nپست و بلندىهاى سر : پست و بلندى سر در هر نقطه‌اش داراى علائمى بوده ، در جلو سر چنانچه ذكر شد معنويات در پشت سر ماديات و در بالاى سر بلندپروازى و ثبات قدم در نيات و سركشى و پرى سر از عقب خودخواهى و خودپسندى و برجستگى بالاى گوشها علامت حرف‌شنوى و قبول حقايق اما فريبندگى از طريق تظاهر به مذهب و ديندارى مىباشد .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nبرجستگى بالاى شقيقه‌ها - با برجستگى بالاى گوش اشتباه نشود - نشانه لاف و گزاف قوى و ارائه طريق در بهبود امور مردم و اجتماع و جلوه‌گرى دانش و لفظ و بيان شيوا ولى بىمغزى و گفتار بىعملى ، يعنى پرگفتارى و كم‌كردارى و با اين تفصيل روشن شد كه سر گرد يكنواخت قشنگ ، در گفتار و كردار و فهم و عقل و شعور كه نه بسوى افراط و نه به طرف تفريط مىرود بهترين سرها بوده صاحبش داراى صفات نيك‌تر مىباشد .\r\n\r\nپيشانى\r\nپيشانى در اين علم از قسمتهاى مهم اعضاست . از آنجا كه مركز عقل و خرد و دانش هر فرد و محصل اين علم را چراغ راهى است كه پى به كليات صاحب پيشانى مىتواند ببرد ، پس از اين نبايد به آسانى گذشته دقت در آن از مهمات مىباشد .\r\nپيشانى عريض : در ابتدا چنانچه ذكرش گذشت بايد گفت از آنجا كه پيشانى مركز فهم و انديشه است هرچه منطقهء آن وسيع‌تر قوهء عقلانى صاحب آن زيادتر و هرچه محدودتر عقل و انديشه در صاحب آن كمتر مىباشد و اين وسعت كلا در عرض حساب شده طول آن در درجهء دوم مىباشد و عرض آن گشادگى ميان گوش‌ها در اين معنى است كه هرچه پيشانى از طرف گوش‌ها به عقب رفته باشد خوب و هرچه جلو آمده تنگ شده باشد و به همان نسبت صاحب آن از عقل و خرد و انديشه بدور مىباشد و پيشانى پهن و عريض كه هم از ابرو به طرف سر و هم از ميان دو گوش عريض باشد از بهترين و صاحب آن داراى هوش و ذكاوت فوق العاده و قوهء تخيل به كمال بوده در هر رشته مىتواند داراى نظرات عالى دقيق بوده باشد .\r\nپيشانى كوچك : پيشانى كوچك كه از جانب گوش‌ها كوتاه باشد دليل كم‌شعورى و كندذهنى و ديرآموزى و در كوتاهى زياد حماقت و خطاكارى و انحراف و اينكه بسادگى فريب خورده وادار به اعمال ناشايست مىگردد .\r\nپيشانى صاف : پيشانى مسطح ( پيشانى بلند ) كه از بالاى ابروها مستقيم به طرف سر\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nرفته باشد و در عرض نيز به اندازه باشد نشانه آن است كه صاحبش داراى روحيه خوش‌گذرانى و عشرت‌طلبى بوده و اينكه چنين كسى افكارش زيادتر معطوف و مصروف امور دنيايى و لذايذ آن بوده به خارج از اين كمتر توجه مىنمايد و واضح است چنين كسى به جهت همان روح لذت‌طلبى خون‌گرم و با نشاط بوده كمتر حاضر به شنيدن مطالب و اخبار غم‌آور و قبول مردمان تلخ جدى آمده راه غم و اندوه به جانب خود باز مىدارد .\r\nپيشانى گنبدى : پيشانى برجسته يا به اصطلاح ( پيشانى گنبدى ) لجاجت و خودسرى و يك‌دندگى و ديرفهمى و كندى انتقال و اينكه صاحب چنين پيشانى به زحمت مىتواند تحصيل دانش نموده خود را بمراتب عالى علم برساند .\r\nپيشانى به عقب رفته : پيشانى پست كه از بالاى ابروها مستقيم به طرف عقب رفته باشد . علامت شخصى است كم‌شعور ، حقه‌باز ، نيرنگ‌ساز ، مكار ، دغل ، خيانت‌پيشه ، همه‌عيبه ، بىاعتبار ، بىاعتماد كه در همنشينى و معادلات و كارسپارى و معاشرت بايد مواظب او بوده كمال مراقبت از او داشته باشند .\r\nپيشانى نوارى : پيشانى كم‌ارتفاع كه ميان سر و ابرو كوتاه و از ميان دو گوش بلند باشد افكار قوى دماغى و انديشه‌پرورى بوده . شعرا و نويسندگان و دراماتيست‌ها و خيال‌پردازها و عشاق چنين بوده‌اند .\r\nپيشانى بلند : پيشانى بلند شعور و فهم و درايت فوق العاده را مىرساند و اينكه صاحب آن داراى ذكاوت و انديشمندى قابل توجه بوده ، در هركار كه به او محول شود مهارت و اقتدار كافى نشان داده به زودى بر آن مسلط و موفق مىگردد و همچنين كه در مديريت و فرماندهى و هر شغل ديگر و عمل ديگر اعم از ادارى و آزاد ، داراى عرضه و كفايت كافى مىباشد .\r\nبرجستگى بالاى ابروها : هرچه برجستگى پيشانى مذموم بوده برجستگى بالاى ابروها پسنديده مىباشد كه رشد فكرى بسيار را نشان مىدهد و دانشمندان و فلاسفه و بزرگان دانش و خرد و متفكرين معمولا داراى چنين پيشانى مىباشند .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nپيشانى زاويه‌دار : و در آخر پيشانى زاويه‌دار كه از گوشه چشمها مستقيما به طرف بالا كشيده در موى سر رخنه كرده باشد از هرجهت عالى و قابل قبول و اعتماد بوده هوش و فهم فوق العاده گاهى زياده از حد را مىرساند .\r\nدر اين صورت از بحث پيشانى نيز چنين نتيجه‌گيرى مىشود كه پيشانى معتدل و صاف و مسطح به اندازه از جنبهء زندگى و گذران و امر معاش و شادخوارى از روزگار از بهترين بوده چه كمى و كوتاهى آن عدم فهم و لياقت و كجى و ناراستى و مذلت و تحقير و زيادى آن فهم و فراست زياده از حد كه موجب عذاب تن و رنج روان را باعث مىشود . از آنجا كه گفته شده ( فهم زياد جوان‌مرگى مىآورد ) و خوب‌ترين آن حد وسط مىباشد .\r\n\r\nزلف و مو\r\nبايد دانست كه مو نيز در حد خود داراى اهميت فراوان بوده نكات قابل توجهى را ارايه مىنمايد و ما براى درك بهتر و روشن شدن نيك‌تر مسائل آن مو را به چند قسمت تقسيم مىكنيم :\r\n1 . موى زبر خشن\r\n2 . موى نرم لطيف\r\n3 . موى كم‌رنگ\r\n4 . موى پررنگ\r\n5 . موى صاف\r\n6 . موى مجعد\r\nدر تعريف مو اولا بايد گفت هرچه مو درشت‌تر و ضخيم‌تر و پرپشت‌تر و محكم‌تر باشد به همان نسبت سلامت بدن و نيروى جسمانى تن را مىرساند و اين مسلم است كه هرچه درخت سلامت‌تر و ريشه‌دارتر برگ و بار او به همان اندازه قوىتر و زيادتر مىباشد و شعر مذكور در اين زمينه كه مؤيد اين نظر مىباشد .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\n در ايام جوانى بُد دلم ريش * كه مىرويد چرا بر عارضم ريش\r\nكنون پيوسته دل ريش و پريشم * كه مىريزد چرا هرلحظه ريشم \r\nو دليل روشن‌تر از اين نيز عدم تعادل سلامت فكر و بدن كه با اندك نقاهت بدن و ضعف جسم و يا ناراحتى خيال و تشويش و هول و اضطراب موى سر شروع به ريزش مىنمايد و چه‌بسا كه اگر اين نقاهت و پريشان فكرى ادامه يابد علاوه بر ريزش ، باريك و لاغر و كم‌رنگ نيز گرديده موى فرى مجعد و مجعد صاف و آويخته بشود .\r\nموى زبر خشن : پس موى زبر و خشن نشانهء قدرت و قوت و ميل بيابانگردى و صحرانوردى و مشاغلى از قبيل كشف معادن و رانندگى كاميونهاى سنگين و لكوموتيو و كشتىرانى و كوه‌برى و معدن‌دارى و راهسازى و استخراج معادن و ميل به كارهاى آزاد و گريز از مشاغل مقيد آرام همچنين خشونت و حدت و تندى و با گوشهاى بزرگ و گردن كلفت و كوتاه و ابروان پر توىهم جلادت و تهور و قساوت و بيرحمى و تجاوز و از جانبى صفات مردانگى و صبر و تحمل و در زن نشانه بدترين صفات كه صاحب آن زنى است بىرحم ، جسور ، مسلط ، خشن ، ناسازگار ، پرمدعاى ستيزه‌جو كه كمتر تمكين و اطاعت داشته براى شوهر بىحلاوت‌ترين زنان و براى اطفال مادرى ناپسند مىباشد . اگرچه بطوريكه در هرجا به مناسبت ذكرش گذشت در اظهار نظر كامل تعمق و تدقّق ديگر علائم از ضروريات مىباشد .\r\nموى نرم : نقطه مقابل موى درشت ، موى نرم نازك مىباشد كه هرچه در صاحب اولين درشتى و خشونت را مىرساند . موى نرم آرامش و سكون و تمايل به زندگانى ساكت بىدغدغه و بىسروصدا و همچنين نجابت و شفقت و بىآزارى و گوشه‌گيرى و سعى در بىآزارى و در اين زمينه تا آن حد كه در آزردن مردم « هرچند بدون قصد و غرض » خود زيادتر دچار رنج و ملال شده تا بدست نياوردن ترضيه خاطر طرف همچنان گرفتار عذاب مىباشد .\r\nاين نرمى مو در مرد علامت ملاطفت و همراهى و زود قبولى و رقت قلب و\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nنرمش و مدارا و مسالمت و مهربانى و آرامش و در زن نجابت و تسليم و اطاعت و ميل به زندگانى پاينده و اينكه چنين زنى كمتر طريق انحراف جسته چه بىآبرويى و پريشانى و دربه‌درى و بيخانمانى برايش غير قابل تحمل بوده در صورت لغزش و انحراف نيز از طريق خفا و حفظ حيثيت و آبرو دور نگرديده عفاف و سكون با حسرت و محروميت را از هوسرانى با دلهره و آشفتگى پذيراتر مىباشد .\r\nبه همين نسبت هرچه مو به درشتى و خشونت نزديك ، خشكى و تلخى و زمختى و كم‌مهرى و عدم نرمش و محبت و زندگى جدى و علاقه به مشاغل و كارهاى دشوار به صاحب آن نزديكتر و هرچه به نرمى و لطافت نزديك لطافت طبع و آرامش روح در او زيادتر بوده و اينكه به همان نسبت داراى شفقت و بىآزارى بوده مهر و وفق و عشق و دوستى و مدارا با او نزديكتر مىباشد .\r\nهمچنين صاحب موى نرم را طبعى است زودرنج و دلى است نازك و مزاجى نازك نارنجى كه با اندك غذاى ناسازگار خواب و خوراك نامساعد و كم‌خوابى و بيخوابى از پا درآمده دچار كسالت و بيمارى مىگردد و صاحب قلبى است با محبت و دلى رحمين و قلبى رقيق ، اما ديرآميز و ديرجوش و ديرپسند و اينكه كناره‌گيرى و تنهايى و انزوا را بر هيجان و مبارزه و جدل با زندگى دوست‌تر مىدارد و از جمله كسانى است كه عطاى دولت پرمشقت را به لقاى آن بخشيده ، و هرچند دولت و مقام و مال و شهرت قابل توجه آسايش و آرامش را ارجح دانسته ( خوش فرش بوريا و گدايى و خواب امن ) را پذيرا مىباشد .\r\nموى مجعد : موى مجعد از جهت دوستى و زناشويى و عشقبازى و حتى معاملات از بهترين موها از آزمايش بدرآمده محبت و مردم‌دوستى و مهربانى همگانى و مشرب پسنديده و نيكوخصالى را مىرساند و اينكه صاحب چنين مو با هرگروه از مردم كنار آمده مىتواند آميزش و برخورد داشته باشد و از آنجا كه صاحب مهر ذاتى او گذشت جبلى است مورد علاقه و توجه همه دسته از جماعات واقع شده ( هركجاى پاى نهد دست ندارندش پيش ) و به خوبى مىتواند يك زندگى اجتماعى\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nسعادتمند داشته ، علاوه بر اينكه مىتواند مهر و علاقهء خود را نشان داده معشوق يا طرف يا همسر و رفيق را شيفتهء خويش گرداند . ايضا باوفايى و ثبات‌قدم در عشق و دوستى و در نظر داشتن محبت و خدمت مردم و حق‌شناسى و سپاسگزارى از خصوصياتش مىباشد و صاحب چنين مويى اگر مرد باشد مستعد كارهاى تجارت و فروشندگى و هتل‌دارى و ارتباط عمومى و مشاغلى كه سروكار مستقيم با مردم و ارباب‌رجوع داشته باشد و زن‌داراى موى مجعد خانه‌دارى و شوهردارى و منشىگرى و مهماندارى و از كارهاى دون نديمى و پيشخدمتى و از اين قبيل و در هريك از اين رشته‌ها داراى موفقيت بسيار مىباشد .\r\nموى بسيار نرم : با اشارات گذشته دانسته شد كه حد وسط در هر عضو از بهترين بوده و هرچه از اعتدال درگذرد به همان نسبت بسوى افراط يا تفريط راه سپرده است و به همين صورت است موى بسيار نرم و مويى كه از فرط نرمى بمانند ابريشم و غير قابل تربيت بوده تعليم دادن و حالت دادن آن بدون داروى چسبناك غيرممكن بوده باشد ، به همان نسبت صاحب آن از فرط رقت قوهء اراده و تسلط بر عقل را از دست داده بسرعت تبعيت نموده گول مىخورد و مسلم است كه چنين كسى كمتر در صراط مستقيم زندگانى و راه انديشيدهء آن مىتواند گام نهاده مانند برگ گلى كه در معرض بادهاى مخالف قرار گرفته باشد هردم از سويى به سويى متمايل مىگردد و مسلم است كه تردد و دودلى و تقليد كوركورانه از اين و آن و لغزش و انحراف نيز از ضمائم چنين حالت مىباشد .\r\nموهاى زودرشد و ديررشد : مويى كه رشدش سريع و نمو آن محسوس مىباشد .\r\nنظربلندى و سخاوت و دست و دلبازى و عيال‌پرستى و مهمان‌دوستى و گشاده‌دستى كه مثلا در خريد دستش به چيز كم نمىرود را معلوم مىدارد و موى دير رشد كه گويى در رويش و نمو تغيير نمىكند ، تندخويى و چشم‌تنگى و تندمزاجى و بىحوصلگى و بدمنشى و در حد عدم رشد مو خست و لئامت و ديرجوشى و نچسبى و نفرت از مردم و فراموشى و در خود فرورفتگى را نشانه\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nمىباشد و چه‌بسا كه چنين كسى با سفر و تقويت بدن و تغذيهء صحيح و معاشرت با افراد شوخ و اجتماعات و مجالس نشاطانگيز تغيير احوال يافته بتواند خود را به اعتدال و بهبود بياورد ، چه عدم رشد مو از ناتوانى و ضعف بدن و نقاهت مسبب اين حالات مىگردد .\r\n\r\nابرو\r\nدربارهء ابروها جز اين جمله نمىتوانيم بگوئيم كه ابرو نيز همانند موى زياد و زبر و پرپشت آن نشانه فعاليت و انرژى و قوت و قدرت و اراده و اتكاء به نفس و خودكارى و لياقت ، و ابروهاى نازك كم‌پشت لطيف نرم علامت نرمش طبع و لطافت خوى و ظرافت و زيباپسندى و عدم فعاليت حياتى مىباشد .\r\nابروهاى پر : پس ابروهاى راست كه از طرف زير مستقيم و از طرف بالا داراى موى زياد باشد صاحب آن شخصى است كارآمد و فعال كه از هيچ زحمت و رنج و هرچند كار و عمل دشوار نهراسيده تا يار خود به منزل نرساند آرام نمىيابد .\r\nچنين كسى داراى اراده و تصميم و فعاليت و جديت و لياقت ادارهء امور بوده بيشتر به كارهاى عملى مىآيد .\r\nابروهاى نازك : ابروى نازك علامت لطافت و ظرافت و علاقه به كارهاى سبك و زيباپسندى و لطافت طبع و رقت قلب و خوىوخلق نرم پسنديده و قابل معاشرت مىباشد .\r\nابروى منحنى : ابروى نازك منحنى كه از طرف بالا تشكيل مثلث كم زاويه داده بنام ابروى هشت ( 8 ) شناخته شده است . تمايل به كارهاى آرتيستى و هنرپيشگى و از اين قبيل را معلوم داشته ، ذوق و سليقه و مشرب پسنديده و عشق به گل و پرنده و خوش‌خويى را مىرساند و زيادى انحنا در آن ضعف دقت و توجه زيادتر او را به كارهاى منفى معلوم مىدارد و انحناى زياده از حد حيرت و سرگشتگى دائمى و ساده‌لوحى را مىرساند .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nابروهاى پيوسته : ابروهاى پيوسته علامت كنجكاوى و تجسس و اينكه صاحب چنين ابرويى همواره از خود و ديگران در شك و ترديد بوده بر همه‌كس مظنون و بدگمان بوده خاصه از جانب عشق و همسر كه در اين خصوص تا پاى آزار خود پىگير مىباشد ، در اين حد كه چه‌بسا از هيچ براى خود چيزها ساخته بر آن انديشه‌پرورى و غم‌خورى داشته روزگار را بر خويش تلخ مىسازد .\r\nابروهاى پرپشت : ابروهاى پرپشت ( چهار ابرو ) كه موهاى آن پراكنده در صورت جلب توجه مىكند قوت و قدرت و تسلط بيش از حد را معلوم مىدارد و اينكه چنين كسى گاهى از جهت قدرت و تسلط كارش به سركشى و طغيان كشيده و هرآينه در سپاهىگرى و كارهاى از اين قبيل وارد شود جلادت و قساوتش به منتها درجه ظاهر گشته ، در حمله و دفاع از جنگجويان مبتكر بظهور آمده همراه با ديگر علائم تندخويى و قساوت از خونريزها و يكه‌تازهاى بىرحم مىباشد .\r\nبحث كلى درباره ابرو : ابروى پرپشت علامت قدرت و نيروى كار و اراده ، ابروى كم‌پشت نشانه ضعف قواى جسمانى و روحانى و ترديد و تزلزل و عدم پشت‌كار .\r\nابروى پيوسته كنجكاوى و تجسس و بدگمانى . ابروى از هم باز سادگى و دوستى و عدم توانايى حفظ اسرار و خوش‌بينى و اينكه چنين كسى در حفظ رازهاى خويش ناتوان بوده با اولين برخورد با افراد آنچه برايش واقع شده پيش آمده باشد با ايشان در ميان مىگذارد .\r\nابروى نازك عشق به كارهاى سبك ظريف و طبع هنرپيشگى و آرتيستى و صنايع ظريفه . ابروى منحنى سليقه و ذوق و خوش‌خويى و سرگشتگى و بىثباتى .\r\nابروهاى از بالا پر از زير مستقيم فعاليت و پشت كار و خستگى ناپذيرى و جديت و قوت ارادهء تصميم . ابروهاى باز رك‌گويى و دهان‌لقى و بىپرده‌گويى و صداقت و اعتماد و بيزارى از پرده‌دارى و تمجمج و كارهاى زير جلكى و امور و مطالب سرّى و اينكه صاحب چنين ابرو رك و بىپرده بوده همين صورت را هم از ديگران انتظار مىدارد .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nابروهاى پرمو اگر در صاحبش علائم خوب غلبه داشته باشد نشانه قوت و نيروى كارهاى خوب بوده و توانايى و غلبه و تسلط و فعاليت و پشت‌كار به كارها و اعمال خوب و اگر نشانه‌هاى پليد در او غالب باشد علامت بيرحمى و جلادت و پرآزارى و خشونت و ابروهاى پرپشت پراكنده جنگجويى و بىباكى . ابروهاى كم‌موى ضعيف نشانه ضعف در كليه حالات و صفات و رنجورى و نازك‌طبعى و زودرنجى و بىآزارى و عدم توفيق در كارهاى بزرگ .\r\nهمچنين هرچه ابروها به چشم‌ها نزديكتر ، نشانهء قدرت اراده و دقت و فكر و تحقيق و كنجكاوى و موشكافى زيادتر و هرچه از چشم‌ها دور تر به همان اندازه بىدقت و لاابالى و عدم بصيرت و ظاهربينى و بىفكرى و ابروهاى ته‌كلفت ديرفهمى و عدم سرعت انتقال و ابروهاى نيزه‌اى سرعت فكر و سرعت انتقال و زوددركى را مىرساند .\r\nدر آخر ابروهاى كوتاه علامت عجله و شتاب و بىصبرى و كم‌حوصلگى و تندخويى و عدم تحمل و ابروهاى بلند نشانه صبر و تحمل و بردبارى و استقامت و پايدارى و به همين صورت هرچه كوتاهتر ، نزديكتر به صفات اول و هرچه بلندتر قرين به صفات دوم و با توضيحات بالا مسلم مىشود كه بهترين ابروها از جنبه اجتماعى و حياتى ابروهاى متوسط ميان ضخامت و لطافت و پرى و كمى و كوتاهى و بلندى و انحنا و راستى بوده چنانچه ديگر اعضاء بدن حد متوسط و معتدلشان از بهترين مىباشد . خطوط عمودى وسط ابروها نشانه تعمق در كارها و دقت و خطوط افقى بالاى ابروها يعنى در سطح پيشانى دليل انكار و اينكه صاحب آن تا خود امرى را تجربه و امتحان نياورد قبول نمىكند و حرف ناشنو مىباشد .\r\n\r\nچشم\r\nچشم از مهمترين عضو بدن و گوياترين اعضا مىباشد ، چه هر عاشق تمجيدى از معشوق نموده از چشمان او نموده و هر شاعر و نويسنده و گوينده‌اى كه گله‌اى\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nداشته ، شكوه‌اى كرده از چشم نموده ، چه از خويش و چه از معشوق و مخاطب ، از آنجا كه چشم بوده كه او را بدام افكنده برايش موجب آفت و بلا گرديده :\r\n به چشمان سيه كردى هزاران رخنه در دينم * بيا كز چشم بيمارت هزاران درد برچينم \r\nيا اين شكايت :\r\n ز دست ديده و دل هردو فرياد * كه هرچه ديده بيند دل كند ياد \r\nو اول ديده بوده كه بلاى دل شده است و اول عضوى كه اولين بار با آن برخورد مىشود چشمان طرف توجه بوده و قسمتى است از اندام كه با بىزبانى گوياى هزار مطلب مىباشد .\r\n ميان ما و تو يك تلگراف بىسيميست * كه سيم و كات و مس و استوانه لازم نيست \r\nپس با اين تفصيل دقت در ديدگان از ضروريات كار قيافه‌شناس مىباشد . از آنجا كه حتى مردم عامى عادى براى پى بردن به احوال و مكنونات مردم نگاه به چشمانشان مىكنند .\r\nچشم درشت : چشم درشت علامت هوش و درايت و سعى و پشتكار و استعداد يادگيرى است و هرچه اين درشتى زيادتر باشد ، در حدى كه از زيبايى نگذرد در قوت‌تر به اين صفات و اگر از اندازه زيادتر شود كه از كاسهء چشم بيرون زده باشد ( چشم دريده ) علامت جلفى و وقاحت و حيزى و دريدگى و بىحيايى و گاهى حماقت و حيله‌گرى در امور شهوى و جنسى و دروغ و بىپروايى و مخصوصا چشم بيرون‌زده مطلوب نمىباشد .\r\nچشم ريز : چشم ريز تنگ نشانه دنائت و پستى طبع و خست و كوچك‌بينى ( از تنگى چشم فيل معلوم شد - آنان كه غنىترند محتاج‌ترند ) اما مآل‌انديشى و عاقبت‌نگرى و اينكه صاحب چشم‌تنگ را اگرچه امكان توفيق در كارهاى بزرگ و رسيدن به ثروت سرشار و مقامات عاليه را كمتر مىباشد . ليكن تهيدستى و فقر و درماندگى\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nمطلق هم براى او نمىباشد ، از آنجا كه همان خست و قناعت و دقت در مخارج و مو از ماست كشيدن‌هاى وى حافظ بيچارگىها و درماندگىهاى دشوار او مىگردد و با مقابل داشتن دو چشم مخالف در برابر هم بسا مسائل كه در كليات دستگير محصل اين علم شده و اينها نيز مباحثى است كه لازم مىباشد .\r\nچشم درشت به اندازه ، هوشيارى و درك و نشانهء ساعى بودن صاحب آن را در علم و تحصيل و جديت در كارها را معلوم مىدارد . چشم ريز ، كوچك‌بينى و اين‌كه صاحب آن كمتر استعداد كارهاى بزرگ را داشته و در پرداخت امور مهمه نيز ضعيف و در خرج و گذران محتاط مىباشد .\r\nچشم ريز نافذ ، مكر و فريب و خدعه و اغوا و نفوذ در ديگران ، و چشم روشن براق درشت به اندازه ، صداقت و پشتكار و سعى و كوشش و صحت مزاج و عادات و اطوار پسنديده و شوق زندگى و كوشاى در به دست آوردن گذران خوب مىباشد .\r\nچشمهاى بهم نزديك ، نشانه حيله و تزوير و مكر و دغل و از سويى رازدارى و سرّ نگهدارى و از جانبى زيركى و روباه‌صفتى مىباشد ، و چشم‌هاى از هم دور علامت جهل و حماقت و دهن‌لقى و ساده‌لوحى و كم‌شعورى و زياد از هم دور ، بىشعورى و كودنى و گول‌خورى و رك‌گويى و ظاهربينى و اينكه صاحب چنين چشمى همواره در معرض فريب ديگران قرار مىگيرد .\r\nچشم‌هاى باز درشت كه مردمك آن كاملا نمايان باشد نشانهء عدم تدبير و حيله‌گرى و اينكه صاحب آن دور از مكر و دغل و نيرنگ بوده ، عاشق صدق و صفا و دوستى و دوستدار مردم درست‌كردار مىباشد .\r\nچشم ثابت روشن بدون تشويش تندرستى و اطمينان و پشتكار و اتكاء به نفس را معلوم مىدارد و چشم غيرثابت سرگردان بر خلاف چشم اول و در صورت عدم كسالت و اضطراب تلون‌مزاج و سرگشتگى و بىتصميمى و چشم غيرروشن كه گويى غبارى روى آن را پوشانده است نشان ضعف جسم و بىحوصلگى و ناتوانى\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nدر كارهاى بزرگ و بىدماغى و انزواطلبى مىباشد ، و چشم بىحالت اگر از بيمارى و ضعف و كم‌خونى نباشد دليل فريبندگى و حق‌بجانبى و اينكه صاحب چنين چشمى خواهان آنكه مردم او را شخصى ديندار ، پرهيزكار و قابل اعتماد بدانند و مخاطب بايد خود را از مكر و اغواى او برحذر بدارد . شخص زل كه مستقيما چشم به چشم طرف دوخته نافذ نگاه مىكند صداقت و درستى او را گواهى داده و اين‌كه در گفتار و كردار خود اعتماد و اطمينان كامل داشته رفتارش كم خدشه و خلل مىباشد .\r\nچشم تيز كه در نگاه كردن كمى تنگ شده مستقيم نگاه كند از طرفى تسلط به نفس و كارآمدى و كاربردى و از طرفى آمريت را مىرساند و اينكه قدرت فرماندهى در چنين كسى زيادتر از فرمانبرى و اطاعت مىباشد و چشم گشاد كه بيرون از حد كه نگاه كند پررويى و بىپروايى و عدم ادب و حيا و اينكه بايد از چنين كسى در گفتگو و شوخى و سخن طريق احتياط سپرده بيم وقاحت او را مريى بدارد و چشم پائين افتاده كه هنگام سخن معمولا به زير افتاده كمتر به چشم طرف نگاه مىكند . شرم و حيا و عاطفه و ادب و تربيت و انسانيت و مردم‌دارى و بىآزارى و صداقت و صفات پسنديده را در او گواهى مىدهد و اينكه صاحب آن از جنگ و جدال و لجاج و عناد بشدت فرارى بوده تا پاى گذشتن از حق خود طالب مسالمت مىباشد و بنا به مثل معروف ( حرف حرف تو شر بخوابد ) و قابل اعتمادترين چشم‌ها مىباشد .\r\nهمچنين چشم شكسته ( خمار ) نشانه شخص قابل اعتماد و از طرفى غمازى و عشوه‌گرى و از سويى تسليم و رضا و اينكه صاحب چنين چشمى كمتر بر سر گفتار و عقايد خود پافشار و لجوج مىباشد و از اين‌رو داراى دوستان فراوان بوده ، در همسرى ممتاز و از جنبهء عشق دوست داشتنى و در دلبرى و غنج و دلال حركاتش همراه با ظرافت و رعايت حرمت و وقار مىباشد . چشم نيمه‌لا كه پلك‌هاى بالا قسمتى از مردمك ديدگان را پوشيده باشد علامت دقت و تيزبينى و عاقبت\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nانديشى و تدبير و حزم و اين‌كه صاحب چنين چشمى كمتر در مشكلات درمانده شده دست‌وپاى خود را گم مىكند و غالبا از ميدان زندگى موفق بيرون آمده از جهت ديد دقيق پيروز مىباشد . براى پى بردن به خاصيت چنين چشمى كافى است كه ديدگان خويش را كمى بهم آورده پلك‌هاى آن را پائين آورده ببيند كه چگونه دقيق‌تر شده موشكاف مىگردد .\r\n\r\nرنگ‌ها\r\nرنگ چهره ، رنگ مو ، رنگ چشم ، علاقه به رنگ اگر رنگ صورت سرخ بوده هرآينه اين سرخى به حد اعتدال باشد علامت سلامت بدن و سلامت مزاج و شادى دل و فرح خاطر مىباشد و اگر از آن درگذرد و به رنگ جگرى درآمده باشد نشانه پرى خون و فشارخون و از جنبهء اخلاقى خشم و غضب و تسلط و تندخويى و تندمزاجى و همين تندخويى و تندمزاجى اين گروه از اشخاص نيز هست كه باعث فشار و زيادى و غليان خون در ايشان مىگردد و همچنين سرخى رو دليل بدزبانى و تلخ‌بيانى و گنده‌پرانى و اينكه صاحب چنين صورتى هردم با زبان مردمان را آزرده نيش مىزند .\r\nرنگ زرد دليل بيمارى و غلبهء حرارت و خشكى و صفرا در بدن و كم‌اشتهايى و يبوست و مقدمه تب حصبه و يرقان و در صورت سلامت و طبيعى بودن رنگ زودخشمى و ديرآرامى و زودقهرى و ديرآشتى و بددلى و بدگمانى از مردم و ديرجوشى و تنگ‌حوصلگى و كم‌حرفى و تندشدن در سخن و عدم ضبط خويش در كلام كه غالبا منجر به پشيمانىهاى او در آخر مىگردد ، همچنين پركارى و هيجان و پشت‌كار و تنددستى و تيزفكرى و شتابزدگى و چالاكى و ميل تسلط و برترى بر ديگران است .\r\nرنگ سفيد ، روشن‌بينى و واقع‌بينى و آرامش‌جويى و اصلاح‌طلبى و خيرانديشى و قوت انديشه و ابتكار و مدارا و مسالمت و صنعتگرى و خلق بدايع و\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nافكار و انديشه‌هاى روشن و درويش‌مسلكى و در عين حال سرورىجويى و بالانشينى و تمايل به حكمرانى و دستوردهى اما از طريقهء نرمش و مدارا مانند اقطاب و پيران دير و خانقاه و دراويش و ترصد زندگى راحت بىدغدغه ، و اما هرگاه اين سفيدى به رنگ‌پريدگى و مهتاب سيمايى گرائيده باشد ، ضعف مزاج و سستى فكرى و لاقيدى و بىتوجهى به امور دقيقه و معنويات و پراشتهايى و پرخورى و قوت نيروى شهوانى و طول عمر و طول آمال و اينكه كمتر جز با مدد ديگران مىتواند ادارهء امور نمايد ، اما مصونيت از امراض هولناك مانند سل و سرطان و امتلاء و يبوست و اينكه بيماريهاى او غالبا از ضعف و كم‌خونى و دردهاى مفاصل و رنج پا و سفلاى بدن مىباشد .\r\nرنگ تيره ( سبزه ) دال بر كم‌گويى و ميل خلوت و انزوا و فكر و خيال و در صورت تمايل به گندم‌گونى انديشه‌هاى درست مفيد و زرنگى و لياقت و در صورت ميل به سيه‌چردگى سودايى مزاجى و افكار و انديشه‌هاى شوم تاريك و بدبينى و خست و تنگ‌نظرى و گوشه‌گيرى و خشك‌طبعى و خشك‌مزاجى و يبوست و كم‌غذايى و با خشكى پوست و موى و لاغرى و باريك‌اندامى افكار ماليخوليايى و گاهى باريك‌بينى و حسابگرى و دقت‌نظر و ادارهء امور در حد متوسط و عدم توانايى مديريت كارهاى بزرگ و عدم رضايت از زندگى و اينكه صاحب چنين رنگ پوستى همواره شاكى از وضع خود و اطرافيان و اوضاع و احوال بوده كمتر راضى ديده مىشود . رنگ خرمايى و كشمشى دلالت بر توانايى و نيروى بدن و صحت جسم و سلامت جهاز هاضمهء به نسبت و نيرومندى در امور شهوانى و ادب و فروتنى ذاتى و حسن‌خلق و خوش‌زبانى و بانمكى و بىآزارى و استعداد طنز و مضحكه و مسخرگى و همچنين ساده‌لوحى و گول‌خورى و تمايل شديد به آزادى و امور و مشاغل دور از قيدوقرار و گيروبند و نقصان استعداد عقلانى و انديشه‌پرورى و روحيهء قبول تعدى و اطاعت و بندگى و صداقت و امانت و مهرووفاى ذاتى و پوست سياه كامل دليل بر شفقت بىحد و بىآزارى و عدم روح تجاوز و عصيان و\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nشرم و كف نفس و عفاف و عقايد محكم مذهبى است .\r\nرنگ مو : چنانچه در مبحث خود مو آمد ، مو نشانهء قدرت و قوت و دليرى بوده هرچه پرتر و قوىتر نيرو و استقامت و تحمل زيادتر و هرچه كم‌تر و ضعيف‌تر ضعف و نازكى و عدم توان و تحمل كمتر و انحراف و گول‌خورى و اغوا زيادتر ، به همين نسبت نيز رنگ مو مؤثر و گوياى بسا مسائل مىباشد ، مثلا هرچه مو پررنگ‌تر مقاومت و موفقيت صاحب آن در امور زيادتر و هرچه كم‌رنگ‌تر به همان اندازه عدم قوا و توانايى و استقامت و تحمل و خوددارى كمتر و از اين‌رو غالبا صاحبان موى پررنگ زيادتر از صاحبان موى كم‌رنگ موفق مىباشند . پس موى سياه نشانهء قدرت و پشتكار و موفقيت و تحمل در برابر مشكلات و قدرت مهر و دوستى و وفاق و پايدارى در عشق و شهوت‌پرستى . موى خيلى سياه غمگينى و دلتنگى و حسادت و نااميدى و بدبينى و بلندپروازى و زياده‌خواهى و چون خواسته‌هاى صاحب چنين مويى به اندازهء ميل و طلب برآورده نشده طبق عادت روزگار كه كمتر به خواسته‌ها و آرزوها ترتيب اثر مىدهد به غايت آمال خود نمىرسد همواره ملول و آزرده‌خاطر و سخنش جز شكوه و گله نبوده و چهرهء باز با نشاط كمتر از او ديده شده زندگى را بر خود و متعلقان تلخ و دشوار مىكند .\r\nموى روشن : دليل بر عدم مقاومت در برابر مشكلات بوده صاحب چنين مويى بسرعت تسليم مىشود و چه‌بسا كه كارهاى چنين كسى به آخر نرسيده نيمه‌كاره مىماند و در عوض بسرعت اغوا شده گول مىخورد . همچنين نشانه تنبلى و عدم ثبات قدم در دوستى و عشق و اينكه قوتش در بىوفايى و رفيق نيمه‌راهى زيادتر و اينكه در اين راه به او كمتر اعتماد بوده . با چنين كسى نزديكتر به مصلحت بارى بهرجهت و سردستى زيستن و اينكه به گونه‌اى بپيوندند كه گسستنش كمتر دشوار بوده باشد .\r\nموى بور : نشانه غمازى و دلبرى و عشوه‌گرى و تلون‌مزاج و بىمهرى و زودوصلى و زودگسلى و بىشفقتى و اينكه صاحب چنين مويى در همسرى چندان مطمئن\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nنبوده پيرى و ضعف و فقر و بيمارى همسر عقيده‌اش را در محبت بسرعت دگرگون ساخته وادار به جدائيش مىسازد و در اين صورت واضح است كه درباره دوستى و عشق‌هاى آنى چگونه بوده به چه بهانه‌ها ترك دوست و محبوب مىكند و موى طلايى عشرت‌دوستى بىحد و خودنمايى و خودپرستى را نشانه بوده و اينكه زياد عاشق ستايش از محاسن خود مىباشد .\r\nموى سرخ : علامت زود خشمى و غيظ و تمنا و طلب زياد جسمانى و شهوت و مهر اندك و قهر زياد و خودسرى و يك‌دندگى و لاف‌زنى و حسادت و كينه‌ورزى و كم‌گذشتى و البته كه نرمى و زبرى و خشونت و لطافت خود مو نيز در اين احوال صاحب‌نظر بوده سفتى و زمختيشان تقويت حالات و نرمش و لطافتشان تضعيف آن حالات مىنمايد . در اين معنى كه موى سياه كه نشانه غم و سيه‌فكرى است اگر با سفتى مو نيز همراه باشد اين غم و بدبينى زيادتر و در موى بور لطافت و نرمى مو غمز و دلال و عشوه‌گرى و بىوفايى و تلون بيشتر را مىرساند و موى اندك قرمز بهتر از قرمز مطلق بوده شهوت و هوس به اعتدال و هوش و ذكاوت را دليل مىگردد و گاهى چنان مىشود كه موى خرمايى با قهوه‌اى اشتباه شده يا مخلوط مىباشد و در اينجا حكم بر آن مو جايز است كه غلبه داشته باشد .\r\nموى خرمائى : يا موى قهوه‌اى بهترين مو از حيث رنگ است ، چه دليل بر دوستى و عشق و شفقت انسانى و زودجوشى و انس و حسن‌ظن و تواضع و مهمان‌دوستى و رقت‌قلب و شوق سفر و سياحت و نوعدوستى و خلق و خوى پسنديده و مهرووفا و صدق و ثبات و پايدارى در محبت و معاشرت و همسرى و استقامت در مشكلات ، مخصوصا اگر داراى جعد طبيعى و پيچ‌وخم متناسب نيز بوده باشد كه اين محاسن در او به قوت‌تر مىگردد و در آخر رنگ مو اگر نژادى نبوده باشد . موى پررنگ فعاليت و محبت و موى باز بىرنگ و كم‌رنگ عدم فعاليت « به دليل پيران كه با از دست دادن رنگ مو فعاليت و نيروى خود را از دست مىدهند . » و ساده‌لوحى و گول‌خورى و غيرعملى بودن و موى طلايى عشوه‌گرى و هوسبازى و موى زرد تلون\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nمزاج و ميل مفت‌برى و بدست آوردن مال و آسايش بدون رنج و خوش‌زبانى و بددلى و موى سياه غمگينى و موى قرمز شهوترانى و حسادت و هوش و ذكاوت تند و موى قهوه‌اى يا خرمايى وفا و بقا و پايدارى و عشق باطن و انسان‌دوستى و صفات پسنديده و هرگاه رنگ موى و چشم و پوست‌نژادى باشد احوال آنها را از ديگر علائم بايد جستجو نمود و دانست كه رنگ‌نژادى را حكمى نمىباشد از آنجا كه همه مردم قاره او را چنان رنگ چشم و مو مىباشد و چنين حكمى چنان است كه چشم مصنوعى و موى رنگ كرده را بخواهند به قضاوت بياورند اگرچه صاحبان رنگهاى نژادى نيز از اثرات خود بر كنار نمىباشند .\r\nهمچنين اين توضيح دربارهء رنگ مو كه موى سياه مطلق به ندرت يافت مىشود و بيشتر صاحبان موى سياه به اشتباه رفته مويشان قهوه‌اى تيره بوده سياه مىانگارند و موى سياه كامل مويى است كه در برابر خورشيد نيلى رنگ بشود و اين پس از تميز كردن و قرار دادن در برابر آفتاب معلوم مىشود .\r\n\r\nبينى\r\nبينى نماينده و قالب فكر و انديشه شناخته شده از آن پى به بسا احوال فكرى افراد مىتوان برد و مسلم شده كه هرچه بينى زيباتر و خوش‌تراش‌تر بوده فكر و دماغ زيباتر و گوياتر مىباشد و خلاف آن‌كه زشتى انديشه را معلوم مىكند و انواع آن بدينقرار مىباشد .\r\n1 . بينى مستقيم 2 . بينى عقابى يا منقارى 3 . بينى فروكشيده ، برعكس عقابى\r\n4 . بينى دراز 5 . بينى كوتاه 6 . بينى بالا برگشته\r\n7 . بينى پهن 8 . بينى باريك 9 . بينى بزرگ\r\n10 . بينى كوچك و در اينجا لازم است توجه داده شود هر بزرگى و كوچكى به نسبت جثه و اندام مىباشد .\r\nهمچنانكه سابقا نيز اشاره شده هر شكل زيبا خصوصياتش نيز زيبا مىباشد و\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nبينى نيز از اين اصل مستثنى نبوده هرچه بينى خوش‌تراش‌تر و مستقيم‌تر و بدون پستى و بلندى و انحنا باشد بهتر و هرچه زشت‌تر و بدتراش‌تر و داراى پستى و برآمدگى باشد به همان نسبت همراه معايب مىباشد .\r\nاز نظر كلى بينى بزرگ نشانه قوت شخصيت و جرأت و شهامت و انديشه و بينى كوچك علامت ضعف شخصيت و عدم جرأت و ضعف فكر و زبونى مىباشد و بينى راست كه مستقيم از ميان ابروها به طرف پائين كشيده شده برجستگىاش به اندازه و به طرف لب مثلث زيبايى را تشكيل دهد ، حاكى از صفات و اخلاق پسنديده و شخصيت ممتاز و هوش سرشار و انديشه روشن و تسلط و اقتدار نجيبانه و علم و دانش و صنعت و خلق آثار بديع و افكار درخشان مىباشد و اينكه صاحب چنين بينى مخصوصا در كارهاى بنيانى مانند معمارى و مهندسى و طراحى و امثال آن داراى استعداد كافى بوده ، همچنين در امور عقلانى و بسط عقيده و انديشه مىتواند در رديف بزرگترين گويندگان و شعرا و نويسندگان بوده باشد و بر روى هم بهترين بينى ممكن در امور مادى و معنوى است .\r\nبينى عقابى : تيزبينى و تيزهوشى از سويى و تعدى و تجاوز و خوى جنگجويى را از سوى ديگر در او نشان مىدهد ، چنانچه خود عقاب را اين احوال مىباشد ، ليكن هرآينه ديگر علائم صورت و اندام حكايت از احوال پسنديده در شخص كند تعدى و تجاوز و جنگجويى او روبسوى امور عقلانى و دانش او نموده ، صاحب آن دائما با افكار خوب و بد خود و اوضاع و احوال اطراف خويش در جدال مىباشد .\r\nهمچنين كسى است كه در قضاوت حق از باطل و احقاق حقوق ضعفا از مبرزين بوده ، چنانچه در امور وكالت و قضاوت و مانند آن وارد شود در اقامه حق از هيچ مشكلى نهراسيده در پيشبرد مطالب خود داراى سعى بليغ مىباشد ، ليكن هرآينه ديگر علائم صورت و اندام او دلالت بر رذايل و بىباكى و مردم‌آزارى و تهور نمايد ، شخصى است كه بايد از درگيرى با او احتراز نموده حتى در صورت امكان قطع رابطه داشته باشد از آنجا كه چنين كسى آزار و ستم و تجاوز به مردمان از هيچ مسئله\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nانديشناك و بيمناك نمىگردد .\r\nچنانچه صاحب بينى عقابى را گوش بزرگ و هيكل استخوانى و گردن كلفت كوتاه نيز باشد از متجاسرين و ياغيان و جنگجويان و سپاهيان بىباك قسى بوده در صورت تسلط و حكومت به هيچ خرد و كلان شفقت نورزيده از هيچ چيز به رقت و رحم نيامده حتى از ريختن خون بىگناهان كوتاهى نداشته در جنايت از بىرحم‌ترين مىباشد و كسى است كه بيهوده دنبال جدال و منازعه گرديده بر اين و آن مىآويزد و هرچه اندازهء بينى نيز بزرگتر به همان مقدار ستمكارتر مىباشد .\r\nبينى فروكشيده : بينى فروكشيده دماغى است كه مستقيم نبوده وسط آن مثل آنكه چكش خورده است پائين آمده باشد و اين مسلم است كه وقتى بينى بالا آمده داراى علائم تجاوز و تعدى و مبارزه و انديشه و جنگجويى بوده باشد ، بينى پست را خلاف اين احوال بوده از جهت فكر و خرد و انديشه ضعيف و از جهت تعدى كوتاه دست و بىاستعداد مىباشد . همچنين چون عقل و خرد در او چندان داراى قدرت نمىباشد ، ناچار امور شهوانى و ماده‌پرستى و لذت‌جويى در او به قوت مىباشد .\r\nايضا چون عقل و خرد كمتر دخالت كند بىپروايى و بىملاحظگى و دريدگى و بىحيايى و گستاخى ميدان زيادتر مىبيند و چون كامجويى و دنيادارى و لذت‌طلبى با ملاحظه كارى و جوانب بينى مغاير و صاحب چنين بينى نيز عارى از اين قيود و آزاد از اين احوال مىباشد خواه‌ناخواه در كارها موفق و به مقاصد نائل مىگردد ( عاقل به كنار آب تا پل - جويد ديوانهء پابرهنه از آب گذشت ) و ديگر كه صاحب چنين بينى به امور مذهبى و تشريعى بىعلاقه و به مقاصد نزديك كند از ضمائمش مىباشد . غالب فاسدان بالفطره مانند زنان و مردان بدكار جبلى را اين گونه بينى مىباشد ، اگرچه باز قضاوت به تنهايى در بين اشخاص بدون توجه به ساير علائم داراى اعتبار نبوده حاكم مطلق نمىباشد و لذا قضاوت بدى در صاحبان اين گونه بينى وقتى صادق است كه ابروى نازك و كم‌رنگ و موى ابريشمى طلايى يا\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nروشن و پيشانى تنگ نيز ضميمه آن بوده باشد و در غير اين صورت چه‌بسا از اين بينى كه صاحبش افكار ذميمه را پايكوب اخلاق حسنه نموده استعداد مكر و فريب و جلب عيش و منفعت را به خدمت درستى و راستى درآورده منافع و خواسته‌ها را از طريق عقلانى صحيح تحصيل بكند .\r\nبينى دراز : علامت افكار بلند و انديشه‌هاى وسيع و آمال و آرزوهاى دورودراز است . و اگر اين بينى توأم با اندام رشيد ( چهارشانه ) و موى درشت پررنگ و گوش و گردن متناسب نيز بوده باشد . دورانديشى و موفقيت در كارهاى بزرگ و اينكه در هر رشته از امور علمى و عملى صاحب آن را لياقت‌ها و كياست‌ها به ظهور رسيده در مديريت و فرماندهى و سپاهيگرى و صنعت كم مانند و هرآينه فاقد خصوصيات ذكر شده بوده ، ديگر اندامش گوياى قدرت و نيرومندى و تحمل و توانائى نبوده باشد كسى است كه افكارش غالبا بدون نتيجه مانده فقط آرزوهايش براى او مىماند و اينكه طول آمال و آرزو او را از كارهاى عملى و فعاليت بازداشته محروميت‌هايش زيادتر از پيشرفتهايش مىآيد ، در اين معنى كه لقمه‌هايش اكثرا بزرگتر از دهانش بوده ، سنگهايش نشانه نزدن مىباشد و اگر از اين نيز درگذشته به طرف پائين سرازير شده باشد علامت اينكه چنين كسى كارش از فكر گذشته به ماليخوليا انجامد .\r\nبينى كوتاه : نشانه كوتاهى فكر و هرچه بينى دراز ، درازى فكر و وسعت انديشه را حكم مىكند به همان اندازه بينى كوتاه علامت بىتوجهى به امور فكرى و عقلانى و خيالات مىباشد و صاحب آن كسى است كه دم را غنيمت شمرده كمتر به پيش و پس كارها مىتواند توجه نمايد و چنين كسى اگر به كارهاى فكرى و مشاغل مغزى مانند طب و داروسازى و علوم دينى و محاسبات و مسائل باريك دست بزند بدون شك با عدم توفيق مواجه مىگردد و استعداد او زيادتر براى مشاغل يدى و بدنى و ماشينى مىباشد .\r\nبينى بالارفته : اين دماغى است كه نوك آن از روى لب به طرف بالا و عقب رفته باشد و اين در دو حالت است . بينى بالا رفته‌اى كه از بالا بدون پست و بلند و به‌طرف ابرو\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nمستقيم باشد و بالارفته‌اى كه بالاى آن فرورفته باشد . بالارفته‌ى درست نشانه خوش‌بينى و علامت شخصى كه زود تحت تأثير عقيده و سخن و نظر مخاطب قرار مىگيرد و در حرف و سخن و فعل و عمل پرحرارت و پر جنب‌وجوش بوده خون‌گرم مىباشد و بالارفته‌ى بالاگود كه تيرهء بالاى آن فرورفته باشد ، نشانهء نشاط و خوش‌مشربى و خوش‌مزه‌گيست و اگر اين عقب رفتگى نك بينى و فرورفتگى بالايش با گردى و گردوئى شكل سر دماغ توأم باشد نشانه مسخرگى و دلقكى و مطرب‌مآبى و مجلس‌آرايى مىباشد .\r\nبينى پهن : نشانه خوش‌ذاتى و صداقت و خوش‌بينى و كم‌آزارى و دوستى با نرمش و محبت آميخته به صفا و صميميت ، و بينى باريك ، بدذاتى و بدخواهى و جاسوس مسلكى و مفتش ذاتى و كسى كه دائما مترصد سردرآوردن از كار اين و آن مىباشد و بينى باريك نك‌تيز علامت مفسده و شر و فساد و دوبهم‌زنى و اگر اينچنين بينى يعنى بينى باريك تيز داراى سوراخ‌هاى به داخل فشار آورده نيز باشد شامل تمام معايب مذكور ، علاوه بر بىچشم‌وروئى و گربه‌صفتى و مردم‌آزارى و كسى كه محبت در نظرش هرچند بزرگ ، بىارزش بوده حقى بر آن نمىشناسد و مهربانى را فراموش كرده كمترين بىمهرى و خصومت را بخاطر سپرده در صدد انتقام مىباشد و از اين بحث مىتوانيم اين رئوس را بدست آوريم :\r\nدماغ بزرگ قدرت و استقامت و انرژى ، دماغ كوچك ضعف و عدم اراده ، دماغ خوش‌تركيب كه از زيرورو درست و مستقيم باشد ، فهم و دانش و عقل و خرد صحيح و استعداد . بينى بالا برآمده عقابى ، خشم و غضب و حدت و شدت و مبارزه و جنگجويى و مجادله با نفس . بينى فرورفته بىآزارى و عدم ابتكار و ناتوانى در كارهاى عقلانى و ضعف فكر . بينى بالارفته لذت‌طلبى و شهوت پرستى و عدم شرم و حيا و مكر و خدعه و انحراف . بينى بالارفتهء گود كه از بالا فرورفتگى داشته باشد شوخ‌طبعى و مزاحى و دلقك‌مآبى و مسخرگى . بينى نوك گرد استعداد كافى براى خنداندن و لودگى و آكترى . دماغ بلند فكر و انديشه وسيع . بينى كوتاه كوته‌فكرى و\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nبينى بلند نك‌دراز كه نك آن تا روى لب آمده باشد افكار شوم ماليخوليائى و تلخ‌زبانى و طعنه و نيش به اين و آن و غمگينى . بينى نك تيز بدذاتى و مفسده‌جويى .\r\nبينى پهن خوش‌جنسى و خودمانى طبعى . بينى از بيرون پر سوراخ گشاد حق‌شناسى و بينى تنگ و مخصوصا دماغى كه از دو طرف سوراخ‌هاى آن فشار آمده باشد بىچشم و رويى و هرچه فشردگى زيادتر بىچشم و رويى و ناسپاسى و گربه‌صفتى زيادتر و كسى است كه صد ساله محبت را به كمترين دلخورى فراموش مىكند و بنا به مثل معروف پنج انگشت را عسل كنى به دهانش ببرى گاز مىگيرد و بينى ناهموار بىطرفى مىباشد .\r\n\r\nگوش\r\nگوش‌ها نيز داراى سخنانى مىباشند . به اين صورت :\r\nگوش بزرگ كه از حد اعتدال بزرگتر باشد علامت قدرت و نيرو و جرأت و شهامت و اينكه صاحب چنين گوشى بدنش بر عقلش مسلط بوده در ماديات پيشرفتش زيادتر از معنويات داشته حاكميت جسم بر روح و احساسش قوىتر مىباشد .\r\nگوش كوچك علامت ضعف و زبونى و جبن و كم‌دلى ، اما هوش و استعداد فراگيرى بسيار و اينكه صاحب چنين گوش را عقل و خرد بر خواهش‌هاى دل و جسمانيات مسلط مىباشد .\r\nلبهء بلند گوشها نشانه خودخواهى و لبه كوتاه نشانه فروتنى و گوش رنگ‌پريده تسلط صاحب آن را بر نفسانيات گواهى داده و گوشهاى سرخ رنگ فعاليت و توان و پشتكار و استقامت را مىرساند .\r\nهمچنين گوش كوچك علامت ابتكار و انديشه و مهربانى و گوش بزرگ كم‌مهرى و توقع مهربانى از ديگران و عدم ابتكار و اينكه صاحبان گوش بزرگ فقط به درد كارهاى جسمانى خورده امور باريك و مسائل عميقه و دقيقه را قادر نمىباشند و از اين ميان معلوم مىكند كه گوش متوسط كه از حيث رنگ نيز به اعتدال باشد بهترين\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nنوع گوش‌ها بوده ، چه هم امور مادى و بدنى و هم امور معنوى و جسمانى را توانا مىباشد .\r\nگوش بزرگ قرمز با لبهء برجسته بىاعتنائى به احساسات ديگران را معلوم داشته و اينكه با ديگران مخصوصا زيردستان به نظر بىاعتنائى نگريسته خود را از همه برتر و مهم‌تر دانسته خونسرد و احترام و مهر و محبت اطرافيان را وظايف آنان بر خود دانسته و چنانچه صاحب چنين گوشى در مقامات عاليهء فرماندهى باشد تندى و خشونت نيز بر معايبش مىافزايد .\r\nگوش‌هاى متوسط كه از حيث فاصلهء با سر و رنگ نيز متوسط باشند نشان صفات محبت و تقوى و ادب و خوبى و مهمان‌دوستى و صداقت بوده از بهترين مىباشد .\r\nگوش‌هاى به سر چسبيده علامت عدم اعتماد به نفس و كم‌روئى و نازك‌طبعى و در عين حال يكدندگى و حرف ناشنوى مىباشد و گوش از سر فاصله گرفته كه لبهء آن به طرف جلو مايل شده باشد دقت در مطالب ديگران و حرف‌شنوى و دانش‌اندوزى را معلوم مىدارد و بهر اندازه كه اين جلوآمدگى و چسبيدگى كم و زياد باشد به همان مقدار ضعف و قوت در اثرات آنها مىباشد . گوش‌ها هرقدر از وسط سر پائين‌تر و به‌طرف صورت نزديك‌تر باشند يعنى از مغز سر زيادتر فاصله داشته و به بينى نزديك‌تر باشند فكر و شعور و استعداد عقلى و نبوغ ذاتى صاحب آن را دليل مىگردد و هرچه به‌طرف بالاى سر نزديك و از صورت دور تر و به طرف عقب سر رفته باشد بدخواهى و حمق و جهالت و ظلم و ندانم‌كارى و عدم استعداد به امور عقلانى و مفيد و رغبت و توانائى او را به كارهاى پليد غيرمفيد و جور و ستم به خود و ديگران را معلوم مىدارد . خاصه كه لبه‌دار و پررنگ بوده باشد و گوشهاى ناميزان بىاندازه كه يكى بزرگ و يكى كوچك باشد نشانه عدم اعتدال در روح صاحب آن بوده ، كارهايش نامنظم و سخنان و مواعيدش را اعتمادى نمىباشد .\r\n\r\nلب‌ها و دهان\r\nلب و دهان نيز نكات برجسته‌اى را از روحيات مردم به ما معلوم مىكند . به اين قرار\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nكه لب پر محكم مستقيم علامت ثبات و استحكام و لب آويخته شل غيرمستقيم نشانهء عدم استحكام و ثبات و سستى اراده مىباشد .\r\nدهان باز يا نيمه‌باز علامت دهان‌لقى و حماقت و گول‌خورى و اينكه صاحب چنين دهانى سرّ نگهدار نبوده چه‌بسا كه سخن‌چينى و ياوه‌گويى و پرحرفى نيز همراه آن بوده باشد . همچنين دهان گشاد و باز عدم تعمق در سخن گفتن صاحبش را معلوم مىدارد و اينكه از اين جهت زياد اسباب پشيمانى و ندامت خود را فراهم مىسازد و اما از طرفى نيز گاهى ممكن است كه صاحب چنين دهان داراى حنجره و حلقوم مستعد براى آوازخوانى بوده چنانچه دنبال كند از آوازخوانان مشهور گشته از اين راه به ترقياتى نائل بيايد ، اما قابل اعتماد در سرپوشى و رازدارى نمىباشد .\r\nدهان تنگ بسته علامت رازدارى و كم‌گويى و هرچه دهان بسته‌تر و لب‌ها فشرده‌تر باشد سرّ نگهداريش زيادتر و در اين خصوص قابل اعتمادتر مىباشد و اينكه صاحب چنين لبى در سخن گفتن قبلا اطراف و جوانب آن را نگريسته و در افشاى اسرار اشخاص خوددار مگر نفع خصوصى در آن ملاحظه نمايد و در اين قسمت بهترين دهان ، دهان متوسط معتدل الحالت مىباشد .\r\nلب بسته علامت اراده و تصميم و لب باز بىارادگى مىباشد . لب كلفت شهوت‌پرستى و دنياپرستى و لذت‌جويى و لب نازك نشان تصميم و استقامت و قساوت بوده ، لب‌هاى پر حكايت از عشق به خوبى و چيزهاى خوب و ميل به زندگى راحت و آسايش و آزادى مىكند و اينكه صاحب چنين لبى منافع خود را بر منافع و سود ديگران ترجيح مىدهد ، لب تورفته تلخى و تندخويى و سردى و سنگدلى و لب و دهان پر سنگين ، متعلق به افراد خودخواه ، خودپسند و اينكه چنين كسى در كارها و گفتار همواره خود را برتر از ديگران دانسته از علم و دانسته‌هاى مردم به سود خود تبليغ مىكند . غالبا چنين لب و دهان متعلق به خبرنگاران و روزنامه‌نگاران و كسانى كه آثار و افكار ديگران را به نحوى ربوده بنام خود منتشر مىكنند مىباشد .\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nاگر لب بالا روى لب زيرين افتاده باشد علامت خوبى و خوى پسنديدهء مطبوع و ضخامت لب زيرين شهوت‌پرستى و حظ نفس و عشرت‌طلبى و اينكه صاحب چنين لبى بيش از هرچه غرق در ماديات و شهوات و خواسته‌ها مىباشد .\r\nلب قرمز درخشنده كه روغن خورده به نظر بيايد شكم‌پرستى و پرخورى و حرص در اين امور را معلوم مىدارد و لب خشكيدهء بىرنگ يا تيره‌رنگ كم‌اشتهايى و كم‌غذايى و بىقيدى در راه شكم و علاقهء زيادتر به معنويات را مىرساند .\r\nآويختگى لب پايين خوى مطبوع و اراده و تصميم متوسط و خوبى صاحب آن را گواه مىباشد و اينكه چنين كس تنها در آنچه براى خود او مفيد و لذت‌بخش و سودمند است داراى تشخيص مىباشد و تدبير او زيادتر در اطراف كاميابىهاى خود سير مىكند .\r\nدندان منظم نشانهء نظم و ترتيب در كارها و افكار و انديشه‌هاى منظم و دندان‌هاى نامنظم ناهموار عدم ثبات و عدم توازن در افكار را مىرساند و دندان‌هاى خيلى نامنظم كه عقب و جلو روييده زيادتر از تعداد خود بوده باشد سرگردانى و سرگشتگى و پريشان فكرى را معلوم مىكند .\r\n\r\nچانه\r\nچانه نيز به سهم خود گوياى مطالب بسيار مىباشد به اين صورت كه چانه چهارگوش زاويه‌دار نشانه قدرت و نيروى فعاله و صداقت و راستى و علاقمندى به راستى و درستى و با جمجمهء برجسته داراى استعداد كارهاى بزرگ و امورى كه فوايدش عام بوده باشد و چانه گرد نشانهء فعاليت حياتى ، يعنى ميل خوب زيستن و خوش‌گذرانى و تهيه و تحصيل زندگى مطبوع و راحتى و خوى خوب پسنديده و دوست داشتنى و خوش‌خلقى و رفيق‌بازى و مهمان‌دوستى و چانه گرد دو لبه كه از بالا نيز لبه‌اى ديگر داشته باشد افراط در اين امور و اين‌كه صاحب چانهء دوطبقه در خوب زيستن و كاميابى كار را به حد افراط مىرساند و چانه كوچك علامت ضعف اراده اما\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nانديشمندى بسيار مخصوصا اگر نك چانه تيز و خود چانه مثلث شكل بوده باشد كه در هوش و ذكاوت و فكر و درايت خاصه اگر هم جمجمه برجسته و بالاى صورت نيز بادبادكى مثلث شكل باشد كه در راه كارهاى فكرى و قلمى استعدادش به نهايت مىباشد .\r\nچانهء كوچك با گردى دراز جبن و ترس و گريز از كارهاى عملى و ادامه‌دار را معلوم مىدارد و چانهء گوشت‌آلود ضعف نفس و دنبال‌روى و اينكه صاحب چنين چانه هرگز جرئت ارائه شخصيت نمىنمايد . چانهء برجسته نشانه جنگجويى و اگر با پيشانى برجسته باشد جنگجوئى جسمانى و اگر با رشد جمجمه باشد جنگجويى مصنوعى را معلوم مىدارد كه دائم با افكار خود در ستيز مىباشد و چانهء برجسته و پيشانى برجسته و ابروى برآمده ستيزه‌جويى و جدال با اين و آن و تمايل به داخل شدن در منازعات و اينكه صاحب اين علائم زيادتر به كارهاى مشت‌زنى و شمشيربازى و اين قبيل خورده . كسى است كه بايد در گفتگوها و برخوردها از ايشان كمال ملاحظه و احتراز را به عمل آورند .\r\nچانهء به عقب رفته يعنى چانه‌اى كه به‌طرف حلقوم متمايل باشد عدم انرژى و ضعف قلب و عدم جرئت و توأم بودن چنين چانه با پيشانى به عقب رفته نشان بدى بسيار از بىهوشى و حماقت و كارهاى زشت ناپسند مىباشد .\r\nچانهء نوك‌دار تكبر و تبختر و هوش زياد و خودپرستى و تفكر و انديشه و چانه مسطح بىنظرى در احوال ديگران و سر به گريبانى با انديشه‌هاى خويش را مىرساند و اين‌كه صاحب چانه نوك‌دار مبتكر در كارهاى ديگران بوده و چانه مسطح استقلال فكر در جهت امور شخصى را معلوم كرده و اينكه صاحب چانه دوم تنها متكى به نفس خويش مىباشد .\r\nچانه‌اى كه جلو آن پيش‌آمده بالاى آن به زير لب فرورفته باشد نشانهء آن است كه صاحب آن داراى خلق و خوى و افكار و انديشه‌هاى عجيب و غريب بوده و اينكه چنين كسى هرگز مقلد خوبى نبوده بلكه مايل آن است كه ديگران از وى تقليد\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nنمايند و اينكه همواره مترصد آنكه ابداع و اختراع و يا حرف و عملى معجب از او بروز كرده وى را شخص بزرگ بشناسند ، مبدعان احزاب و مذاهب و فرق معمولا داراى چانهء پيش‌آمده‌ى به لب فرورفته مىباشند .\r\n\r\nمسائل متفرقه\r\n\r\nسخن گفتن\r\nبا حركات دست و سر و چشم و ابرو سخن گفتن علامت دقت و ريزبينى و نازك‌انديشى و چشم‌تنگى و تعمق در مسائل و هيجان و اينكه گفتار چنين كسى غالبا مطالبش نقل قول از ديگران مىباشد و بدون حركت حرف زدن نشانه صداقت و بىشيله‌پيلگى و راستگويى و ظاهر و باطن يكى بودن و پرى اطلاعات و زيادى معلومات و چنته داشتن و اطمينان خاطر از معلومات و همين اطمينان خاطر نيز هست كه در اثبات بيان ، خود را محتاج به كمك دست و سر و چشم نمىبيند .\r\nتندتند حرف زدن و تندتند شدن بتدريج در سخن نشانه هيجان و التهاب و خود را حق بجانب دانستن و خود قبولى و عدم حيله‌گرى و ضعف خدعه و فريب و دهان‌لقى و اينكه چنين كسى حتى در حفظ معايب خود و خانوادهء خود قادر نبوده در اولين سئوال و جواب با دوستان سفرهء دل را گشوده وقايع و مطالب را افشا مىسازد .\r\nبدون قسم حرف زدن و با ادلّه و براهين سخن گفتن علامت بزرگوارى و صداقت و بد داشتن خدعه و شخصيت ممتاز و اينكه چنين كسى در كارها و مسائل و قول و قرار يا اشخاص اول جوانب كار را سنجيده سپس قبول تعهد مىنمايد و كسى است كه به سختى پايبند قول و قرار و عهد و پيمان و حرف و امضاى خود بوده به قوت قابل اعتماد مىباشد و قسم خوردن در سخن و معاملات عدم راستى و درستى و كوچك‌طبعى و بىثباتى و وقار و فريبكارى و خدعه و نيرنگ و كلاه‌بازى و دروغگويى و بىانضباطى و بىاعتنايى به قول و قرار و بىشخصيتى و اينكه چنين\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nكس بهيچوجه قابل اعتماد نمىباشد . به مصداق اين مثل كه گويد : گفتى باور كردم ، اصرار كردى شك برم‌داشت ، قسم خوردى فهميدم دروغ مىگويى . آهسته سخن گفتن و نرم حرف زدن و مكث كردن در كلام دقت و انديشه در كارها و دوربينى مخصوصا با چشمان ريز و پلك بالاى پائين آمده ، حسابگرى و يك پول و يك شاهى را حساب داشتن و استفاده از فكر و سرمايهء اين و آن و دام‌افكنى و دم به تله ندادن و اينكه چنين كسى را بايد در معاملات خدعه و فريبش را بيش از خودش ملاحظه داشته باشند و از طرفى انديشيده و سنجيده سخن گفتن و اينكه مطالبش در مشاوره « اگر خود او در آن ذيحق نبوده » سودمند مىباشد .\r\nساكت نشستن در مجالس بحث و سخن نيز از دو حالت خارج نمىباشد ، يا طرف چندان گاو طبيعت و بىدانش و خرد است كه هيچ سخن زشت و زيبا و بحث و محاوره در او اثر نمىكند كمااينكه جنگ و جدال و رقص و طرب به گاو و گوسفندان بىاثر مىباشد و يا چنان تودار و پر و عميق كه ورود در آن مسايل را در شأن خود نمىداند و يافتن اين دو حالت هم چندان دشوار نبوده به سهولت معلوم مىشود اول اسكلت‌بندى و اجزاء صورت آن شخص كه از افراد فهميده يا نفهم معلوم بشود و دوم آوردن خوراكى و اجزاء شكمى به مجلس كه اگر از دستهء اول و از گاوصفتان باشد به زودى تحريك شده در جاى خود از بدن و چشم و حركات به جنب‌وجوش مىآيد و اگر از طبقه دوم باشد در احوالش بىتأثير است .\r\nكسى كه در برخورد با كسى از او بدون جهت تعريف و تمجيد مىكند دليل ضعف نفس و روحيه تملق و چاپلوسى و اينكه شخصى است غير قابل اعتماد در دوستى كه به همان صورت هم در غياب افراد از آنها بدگويى و زشت‌گويى مىكند و آن‌كس كه عيب و حسن دوستان را بىمجامله به آنها گوشزد مىكند صميميت و يگانگى و دوستى بىشائبه او را مىرساند . و كلفت‌گويى و با كنايه و نيش زبان سخن گفتن و از جزيى حركت و حرف و عمل افراد ايراد گرفتن دليل بددلى و حقد و حسادت و بىعرضگى و عقب‌ماندگى فكرى و اينكه چنين كس هم از پيشرفت\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nاطرافيان ملول و هم از بدبختيشان اندوهناك مىگردد .\r\nبعضى مردها زن صفت و بعضى زن‌ها مرد صفت مىباشند و تشخيص اين صفات به خوبى از حركاتشان كه طبقهء اول عادات و آداب و سبكىها و جلفىهاى زنان را داشته . دسته دوم رفتار و گفتار و كردار مردان از ايشان ظاهر مىشود مشهود مىگردد . در اين صورت زن‌صفتان زيادتر داراى روح و مفعوليت و رقاصى و قوادى بوده حتى در اين راه از فروش زن و فرزند و خويش امتناع نداشته در امور انسانى و حياتى و كارهاى شرفى و حيثيتى بهيچوجه قابل اعتماد نمىباشند و همچنين كه داراى طبعى خونسرد و لاابالى بوده هيچ‌چيز موجب تغيّر و جوشش تعصبشان نشده بقول معروف سيب‌زمينى طبيعت مىباشند و سيه اقبال آن زن و خانواده كه مقيد شرف و عرض و ناموس و آبرو بوده با چنين افراد عقد مواصلت ببندد ، و زنان مردصفت كه از معامله و معاشرت و دادوستد با مردان ترس و ابايى نداشته ، حتى در زدوخورد مانند شيرمردان سينه سپر كرده با مردان مقابله مىكنند و باز بدبخت اينچنين زنان كه با مردان كوچك‌تر از خود و همسران سست و بىلياقت و بىعرضه بپيوندند . اين دسته از زنان اگرچه داراى كفايت و برندگى بسيار بوده ، داشتن شوهر و نداشتن آن در ادارهء زندگى آنها بىاثر مىباشد و هم زن خانه و هم مرد بيرون بوده مىتوانند در دو جبهه به خوبى نبرد كنند اما از جهت همسرى چندان زوجه مناسبى نبوده مهر و نرمش و اطاعت و محبت لازم و لطف زنانه را نداشته وظايف زنى نمىشناسند .\r\n\r\nدست - مچ - پنجه - انگشت\r\nدست‌ها به‌نوبه خود بسا نكات را به ما تفهيم مىكنند : دست بلند كه از قاعده بلندتر باشد نشانه درازدستى و تعدى و تجاوز و زياده‌طلبى و در سركردگان و سلاطين و توسعه‌طلبى و كشورگشائى و دستهاى كوتاه ، كوتاه‌دستى و بىآزارى و قناعت كه اردشير درازدست و تجاوزات او را مىتوان نمونهء اول و شعر\r\n\r\n","description":"","footnote":"","page_name":" 613 ","page_number":613},
  {"content":"\r\n\r\n پاى ما لنگ است منزل بس دراز * دست ما كوتاه و خرما بر نخيل \r\nرا شاهد دوم قرار داد و درباره مچ و پنجه اين عقيده در خانواده‌هاى قديمى بود كه مىگفتند : بچه‌اى كه هنگام ولادت پنجه‌هايش باز باشند با سخاوت و بچه‌اى كه با پنجهء بسته به دنيا بيايد خسيس مىشود و اين بنوبه خود مبناى علمى داشته ما آن را بسط مىدهيم .\r\nپنجه‌هايى كه عادتا باز باشد و دست‌ودلبازى و سخاوت و صداقت را معلوم مىكند و پنجه‌هاى بسته كه طبيعتا بسته باشد بخل و امساك و خست و حرص و طمع و هرچه اين دو حالت زياد و كم باشد به همان نسبت احوال و اثرات آن نيز زياد و كم مىشود چنان‌كه در كسى يك پنجهء بسته و يك پنجه باز باشد نشانهء آنست كه صاحبش گاهى از سوراخ سوزن تورفته و گاهى از دروازه تو نمىرود و در افراط و تفريط مىباشد .\r\nكسى كه موقع ايستادن و حرف زدن يا نشستن دست‌هاى خود را به جايى تكيه مىدهد شخصى است قابل اعتماد و قابل قبول و كسى است كه به قول و فعل خود احترام مىگذارد و كارگشائى مردم مىكند اما در كارهاى خود چندان برندگى و توانائى نداشته محتاج كمك ديگران است .\r\nپنهان كردن دست‌ها نشانه عدم صداقت و خلاف‌كارى و تمايل به كارها و مشاغل مرموز و خدعه و فريب و آب‌زيركاهى است و آشكار داشتن دستها كه هميشه از بدن جلوتر بوده عادت به جيب رفتن نمىكند رك و راستى و بىريائى و بىشيله و پيله‌گرى و تو و بيرون يكى بودن آزموده شده است .\r\nدست‌هاى محكم درشت پرمو علامت فعاليت و قوت و نيرو و دستهاى سفيد بىمو عدم فعاليت و تنبلى و راحت‌طلبى و ضعف و قوت اين علائم ضعف و قوت اثرات آن مىباشد ، يعنى بهراندازه دست قوى و پرمو به همان اندازه قوت و انرژى و بهراندازه ظريف و كوچك و شكننده و بىمو به‌همان اندازه بىبنيگى و عدم توانايى و استقامت و ضعف بدن را معلوم مىكند .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nدست‌هاى گره كردهء بسته در مردمان ضعيف علامت خست و حرص و طمع و در مردمان قوىبنيه استخوان‌دار درشت نشانه جنگجويى و اراده و استقامت و خشم و غضب كه در اين بستگى ساير علامت صورت و بدن بايد در نظر گرفته شود و كسى كه با مشت‌هاى بسته و گره كرده راه مىرود حاكى از شخصى جدى ، مصمم و اين‌كه مصر در به دست آوردن خواسته‌ها مىباشد و بايد دانست كه دست زن‌ها در رنگ و مو از اين قاعده مستثنى مىباشند .\r\nكسانى كه هنگام دست دادن اكراه كرده به سختى دست مىدهند دليل شرم حضور و خجالت و كم‌رويى و دست دادن شل كه با سرانگشتان دست مىدهند دوستى زوركى و سستى علاقه و محبت و اينكه چنان كسان دورى و ملاقات و بود و نبود اشخاص يا لااقل آن شخص بخصوص كه به او دست داده است بىتفاوت مىباشد و دست دادن محكم كه تمام دست طرف را در دست گرفته بيخ شست و سبابه خود را در بيخ شست و سبابهء طرف قرار داده محكم دست مىدهد نشانه مهر و علاقه و مودت و خون‌گرمى و ثبات قدم در دوستى بوده و اينكه شخص دست داده برايش ارزشمند مىباشد .\r\nدست دادن محكم و تكان دادن شديد و زياد در دست داشتن دست طرف نشانه محبت و صميميت بيحد و تمايل به ملاقات و در رنج بودن از دورى و دست دادن شل و اين‌كه به زودى دست خود را از دست طرف بيرون كشيدن نشانهء بىحوصلگى و بىدماغى و بدبينى و عدم محبت و علاقه و اين‌كه مىخواهد هرچه زودتر خود را از دست طرف خلاص نمايد و معطل كردن دست اشخاص در دست خود نشانهء تسليم و بىارادگى و رودربايستى و اينكه در اداى مطالب جدى دچار ضعف و خجالت شده اداى عقيده و سخن نمىتواند و در معاملات همواره مغبون شده حق او ضايع مىگردد .\r\nانگشت بلند علامت انديشه و اينكه صاحب آن هرچيز را مىخواهد از طريق تدبير و نقشه كشيدن و حيله بدست آورد و انگشت كوتاه نشانه كار و فعاليت و اينكه\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nصاحبش جز به خويش به هيچ چيز و كس متكى نبوده مىخواهد همه چيز را از طريق خويش تحصيل نمايد و آنها كه داراى انگشتان متوسط مىباشند داراى بهترين دستها بوده از آنجا كه انديشه و عمل را با هم توأم مىدارند و در آخر كه صاحب انگشت بلند خيالى و صاحب كف دست بلند عملى و اولى كه دنبال ريزه‌كارى و كارهاى كوچك و پست و دومى كه در پى مسائل و كارهاى بزرگ مىگردد . كوتاهى و بلندى انگشتان را بايد از بيخ انگشتان در نظر گرفت . به اين صورت كه ببيند كف دست يا انگشتان كدام بلندتر و كوتاه‌تر مىباشند .\r\nناخن بلند باريك نشانهء باريك‌بينى و فكر و خيال و ضعف اراده و ناخن پهن قوت و نيروى جسمانى و دنبال‌گيرى مقاصد و ناخن نك تيز محروميت از ماديات و كارهاى بزرگ و ناخن نك گرد يا مربع پيشرفت در كارهاى عملى و ماديات و اينكه صاحب چنين ناخن در بدست آوردن مال موفق‌تر از صاحب ناخن نك تيز مىباشد .\r\nاگر ناخن بلند و در پهنا اندازه و نك آن مربع يا گرد يا وسيع باشد نشانه لياقت و فرماندهى و بزرگى و مهارت صاحبش بوده و اگر اين ناخن با پيشانى پهن و جمجمه برجسته يا پشت‌سر برآمده همراه باشد دليل موقعيت ممتاز صاحب ناخن بوده و اينكه در هر كار و مسئله خود را جلو انداخته ديگران را به تبعيت از خويش وادار مىكند و گاهى كه با اقتضاى موقعيت نائل به سرورى و سالارى مىشود .\r\n\r\nپاها\r\nپاها نيز بدون حرف و سخن نمىباشند . به اين صورت كه پاى بزرگ كه از جثه بزرگتر باشد نشانهء تنبلى و خرفى و كم‌هوشى و توقع زياد و تن‌پرورى و اينكه همواره چشم و دست به كمك و استعانت ديگران داشته كمتر مىتواند به تنهايى و اتكاء به خود بار خويش به منزل برساند ، و پاى از جثه كوچكتر تيزهوشى و زيركى و چالاكى و انديشمندى و اينكه صاحب پاى كوچك زيادتر مايل كارها و مشاغل فكرى و ظريف مىباشد و همچنين كه مستعد كارهاى هنرى و ذوقى امثال نويسندگى و\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nشاعرى و رقص و آكترى و عمليات آكربات و بندبازى و از اين قبيل بوده و پاى متوسط اعتدال در روحيه و رفتار و زندگى و اينكه در هر كار صاحب لياقت و كاردانى بوده در هر حرفه به زودى صاحب مهارت مىگردد .\r\nپاى بىجنب‌وجوش كه در نشستن و خوابيدن مثال پاى مرده بىحركت است نشانهء آرامش روح و سستى و بىفكرى و خرفى و عدم هيجان و خونسردى و اينكه صاحب چنين پا به سختى دچار دگرگونى احوال و دستپاچگى و اضطراب مىگردد و از سويى نيز بدشوارى موفق به فراگيرى مىشود و پايى كه مدام جنبيده حتى هنگام خواب بىحركت نبوده پنجه‌هايش تكان مىخورد نشانهء عصبانيت و فكر زياد و روح و هيجان و عجله در انجام كارها و زرنگى و لياقت و تسلط و تفوق او بر ديگران بوده پيشرفتش در جميع امور مسلم مىباشد و در كارها كمتر منتظر كمك و مساعدت و يارى ديگران مىشود .\r\n\r\nراه رفتن و حركات\r\nمستقيم و راست راه رفتن كه در اين هنگام سر نيز راست گرفته شود دليل وقار و تكبّر و هيبت و از سويى خودپسندى و از اين راست‌تر راه رفتن كه حتى هنگام حركت سر به‌طرف عقب كشيده شده باشد خودبينى و عدم توجه به شخصيت ديگران مخصوصا زيردستان دارد و كسى است كه كمتر توجه به گفتار و سخنان و عقايد ديگران داشته خود را در هر رشته و خصوص از همه‌كس برتر مىداند و چندان قابل معاشرت نمىباشد .\r\nسر نيمه‌خميده كه در راه رفتن متمايل به جلو باشد نشانه فهم و فكر و تيزبينى و مآل‌انديشى و دوربينى و راه گريز هر كار را قبل از گرفتار شدن نگريستن و نظم و قرار در كارها و صحت قول و سرخميده كه تقريبا اندك خميدگى نيز در پشت او ديده بشود كاردانى و لياقت كافى ، علاوه بر بينش و نگرش صحيح و اينكه تمام كارهاى چنين كس از روى دقت و مطالعه كافى به عمل آمده ، كمتر گرفتار مشكلات مىگردد ،\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nاگرچه اين نظريه منوط به ديگر علائم صاحب اين حالت بوده چه ممكن است چنين كسى از فرط بىفكرى و جهالت و ندانم‌كارى و فقر و گرفتارى كه دائما سر به گريبان بوده است خميده شده باشد .\r\nراه رفتن مستقيم با قدم‌هاى محكم دليل قدرت و توان و هوشمندى و كاربرى و اطمينان خاطر و اتكاء به نفس و راه رفتن شل‌وول چنانچه مىخواهد بيفتد يا به ديوار تكيه بكند سستى و اهمال‌كارى و بىارادگى و عدم انضباط و عقيده و خنگى و اينكه همواره در زندگى محتاج به كمك ديگران بوده به تنهايى قادر به انجام كارى نمىباشد و بايد دانست كه اين تكيه دادن دست و بدن كه در بحث گذشته ذكرش در مردم سليم النفس گذشت جدا مىباشد .\r\nبا پاهاى از هم بازايستادن دليل فرماندهى و قدرت و تحكم و تسلط و با پاهاى جفت ايستادن « البته در مردان » قبول اطاعت و فرمانبرى و روحيهء كارمندى و نوكرى و در آخر با قدم‌هاى بلند راه رفتن « البته به نسبت بلند و كوتاهى قامت » نشانه خودخواهى و جاه‌طلبى و كاميابى اگرچه از طريق غيرمعقول باشد و تند و كوتاه قدم برداشتن سرعت فكر و تصميم و سنگين راه رفتن منفعت‌طلبى و بىاعتنايى به منافع ديگران و بىحال راه رفتن سطحى و غيرعميق بودن مىباشد . با چشمان پايين انداخته راه رفتن سر به گريبان خود بودن و در تعقيب مقاصد خود به مدد خويش بودن و عدم توجه به كمك و يارى ديگران و به اين سو و آن سو چشم دوختن و راه رفتن كم‌دانشى و بىاطلاعى و بىهدفى و دلالت بر اينكه عقب سرگرمى و مشغوليات مىگردد و هراسان نگريستن و مدام نگاه از طرفى به طرفى داشتن از چيز و كس و معاقبى ترسيدن و خلافكارى و خيانت‌پيشگى و اينكه در هر صورت از واقعه‌اى هراسناك مىباشد .\r\nمحكم و مصمم راه رفتن اراده و تصميم و داشتن مقصد و دال بر هدف معين مىباشد و با پاشنه راه رفتن به اجرا درآوردن مقاصد با صبر و متانت و فراموش نكردن و منصرف نشدن از خواسته‌ها و مسطح راه رفتن كه تمام سطح كفش به روى\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nزمين قرار گيرد قناعت و خست و حوصله و بردبارى و اگر ته كفش يكنواخت ساييده شده ، حتى پاشنه و پنجهء آن زيادتر ساييده نشده باشد تنگ‌چشمى و صرفه‌جويى نزديك به لئامت و نان‌كورى و فرار از مهمان و حسابگرى و اينكه جزيىترين مخارج و مصارف را ملاحظه مىنمايد .\r\nسر جلو داشتن و راه‌رفتن و چشم به اطراف دواندن كنجكاوى و فضولى و ميل سر از كار مردم درآوردن و خود را نخود هر آشى كردن و بىشخصيتى و سبكى و اگر با گوش بزرگ و گردن‌كلفت كوتاه و بينى برجسته نيز باشد اجتناب از او اولى بر همه چيز بوده وجودى مهمل خطرناك مىباشد .\r\nبا ملايمت و تأنّى راه رفتن و ملايمت در كارها و صبورى و عدم تعجيل و تند و ريز و كوتاه قدم برداشتن خودنمايى و تظاهر و جلفى و زن‌خويى و عجله و شتاب در رسيدن به مقاصد اگرچه به وسيله امور خلاف بوده باشد و تنه زدن در راه رفتن ، نفهمى و حيوان‌صفتى و برعكس آنها كه در راه رفتن ملاحظه ديگران نموده سعى در نيكو راه رفتن داشته و اينكه به كسى اصابت نكرده مزاحم ديگران نشوند ادب ذاتى و تربيت خانوادگى و انسانيت و بىآزارى درونى ايشان را رسانده و اينكه در دوستى و معاشرت مطبوع مىباشند .\r\n\r\nزيبايى و رنگ\r\nدرباره زيبايى و زشتى بايد دانست كه صورت بهترين تابلو و نمودار خوبى و بدى افراد مىباشد . از آنجا كه نقصان تن كه البته در اينجا مقصود از تن درون مىباشد سبب نقصان حسن و پيدا شدن قبح و زشتى و زيبايى درون باعث زيبايى صورت مىباشد و لازم به براهين محكمه نبوده مسلم است زيبايى صورت برانگيزاننده توصيف ديگران و شنيدن اوصاف هركس موجب بشاشت و صفاى چهره و خلاف آن باعث عبوسى قيافه و فساد و اخلاق مىگردد . از همين جهت هم بوده كه علما متوجه چهره و صورت افراد در شناختن درونىهاى ايشان گرديده‌اند ، از آنجا كه هر\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nحالت و علامت كه در باطن افراد ظاهر مىشود منعكس روى و چهرهء آنها مىگردد به اين دليل كه در هر حالت از احوال از خشم و ترس و شادى و اندوه و خجالت و بىحيايى رنگ چهره به‌گونه‌اى مخصوص مىگردد و از همين ظهور رنگ چهره است كه نهانىهاى حالات افراد معلوم مىشود و همين اثرات بوده كه علما را تجربه آموخته بگويند كه حاجات خود را به پيش مردم خوش صورت برده در حاجت‌خواهى از زشت‌چهره‌گان بپرهيزيد .\r\nپس اكنون كه معلوم شد چگونگى رنگ چهره دلالت بر چگونگى باطن مىكند بد نيست شمه‌اى نيز از رغبت اشخاص به رنگ‌ها بپردازيم :\r\nعلاقه به رنگ سرخ دليل غيظ و غضب ذاتى و اينكه طالب رنگ سرخ خوددار نبوده با اندك حرف و ناپسندى غضبناك شده آماده نزاع و مجادله مىگردد و آن‌ها كه از ميان چند رنگ ، رنگ سرخ را انتخاب مىكنند و زنانى كه از الوان زيادتر به رنگ سرخ توجه مىكنند چندان قابل معاشرت و پيوستگى و زناشوئى نمىباشند . از آنجا كه خصومت و شر و فساد و تلخ‌زبانى زيادتر از مهر و لطف و نرمش و تسليم در وجودشان غلبه داشته ، غالبا مردم با حيائى نمىباشند و علاقهء آنى به رنگ سرخ كه غفلتا عارض شود دليل بر عصبانيت و غيظ و غضب درونى آنى و عصبانيت فى الحال و اينكه در باطن با خود و كس و كسانى ستيز و جدال داشته رازدارى مىكند .\r\nعلاقه به رنگ سياه و البسهء سياه نشانهء غمگينى و خودخورى و غم‌خورى و عبوسى و انزواطلبى و كناره‌جوئى و دل‌گريختگى و دورى از اجتماع و بددلى و بدبينى و سرخوردگى و سر به لاكى و اينكه مصاحبت چنين كسى نيز فرحبخش و دل‌انگيز نمىباشد . همچنين فكر و وهم و حيرت و خيالات و غمگينى و عزلت و حيله‌گرى و دلتنگى و ترس از فقر و تنهائى و همچنين بخل و حسادت و تنگ‌نظرى و اينكه از چنين كسى خير چندان نمىباشد .\r\nعلاقه به رنگ و لباس سفيد نشانهء بزرگى و خوش‌نفسى و نيك‌نفسى و پاك‌طينتى\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nو بىنظرى و سلامت طبع و خوى و سخاوت و حسن‌خلق و علو همت و اعانت به مردمان و كمك به زيردستان و درماندگان و شرافت روح و اينكه چنين كسى در معاملات و معاشرات و همسرى و رفاقت از دلپسندترين افراد بوده همچنين داراى صفات راهنمايى و امر به معروف و نهى از منكر و راستگوئى و محبت و مودت و فراخ‌دستى و فراخ‌چشمى و اصلاح‌طلبى و خيرخواهى و خوش‌طبعى و خوشرويى و اين‌كه از اين كس جز خير و صلاح نمىآيد و وجودى است كه به خوبىها نزديك و از شرور بدور مىباشد .\r\nعلاقه به رنگ و لباس زرد دليل بر سرعت غضب و قوت شهوت و تسلط و عقل و غلبه و از سويى محبت و لطافت و شهرت‌طلبى و شوق مال و ميل رياست و همچنين دليل بر روستازادگى و كوه‌نشينى و اينكه چنين كسى در هر حالت و مقام اصالت شهرنشينى و اشراف‌زادگى نداشته ولى بر آن مستعد مىباشد و همچنين دنياطلبى و عقباطلبى با هم و شوق دام‌دارى و اين‌كه خود را در هر صورت به بزرگى و مقام مىرساند .\r\nعلاقه به رنگ‌هاى تند درهم و البسهء رنگين كه هر قسمت بدن و لباس ملوّن به رنگى باشد علامت حسن‌خلق و خوش‌طبعى و خنده‌رويى و مزاح و مضحكه و مسخرگى و دلقكى و هنرپيشگى و رقاصى و شهوت‌پرستى و رغبت زياد به هم‌بسترى و خوشگذرانى و هردم خيالى و بوالهوسى و عشق به پرنده و همچنين كم‌اعتنايى به قول و قرار و عادت به حرف زياد و قسم دروغ و زن‌صفتى و در زن جلفى و سبكى و كم‌عفافى و بو الهوسى .\r\nعلاقه به رنگ و لباس قهوه‌اى نشانه وقار و فطانت و ذكاوت و انديشمندى و عطوفت و رأفت و سرّ نگهدارى و اخلاق پسنديده و رعايت حقوق ديگران و حق‌شناسى و اعتدال و تعمق و افكار بديع و دوربينى و علم و اطلاع و خلوت‌گزينى و فرار از مردم حاهل شوق مجالست با فضلا و اهل علم و عشق مطالعه و كتاب و قلم و شوق شاعرى و نويسندگى و رفيق دوستى و خانواده‌پرستى و بىآزارى ،\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nعلاقه به رنگ آبى و البسه آبى علامت سرزندگى و دل به نشاطى و بادطبعى و بچه‌صفتى و جوانى و زيباپسندى و تجمل و ظاهربينى و كم‌عمقى و شور و سرور و بازى و اشتياق به سرگرمىهاى بازيچه مانند و خودآرايى و نوپسندى و عشق به سيروسفر دشت و دمن و بيابان‌گردى و نازك‌دلى و نرم‌خويى و سطحىگويى و سطحىشنوى و دلتنگى از امور و مردم و مطالب عمقى و جدى و شوق دروغ و نمامى و خبرچينى و در هر صورت دوستدار رنگ آبى كسى است كه هرچند پير و جهان‌خورده است اما بچه صفتىاش بر طمأنينه و وقارش چربيده جز براى وقت‌گذرانىهاى آنى و سرگرمى به كار نيامده و در شخصيت متوسط مىباشد .\r\n\r\nاندام\r\nنرم‌تنان و استخوان نرم‌ها كه پوست بدنشان دنبه مانند و استخوان‌هايشان به خوبى انعطاف‌پذير مانند اندام ژيمناستيك‌ها خم و راست مىشود . غيرعملى و مناسب كارهاى سبك و زيادتر به كارهاى فكرى و اشتغالات مغزى مىآيند و آن‌ها كه پوستشان خشك و سفت و استخوانهايشان محكم و به سختى خم و راست شده عضلاتشان تخته مانند مىباشند ، مردمانى عملى و مناسب كارهاى عملى و سنگين و مشاغل جسمانى و بدنى مىباشند و ميان اين دو كه متوسط اين دو حالت يعنى پوستشان نرم و استخوانشان سفت مىباشد . داراى استعداد كارهاى عملى و مغزى و با هم بوده از دو دستهء فوق الذكر به كمال‌تر مىباشند .\r\nصندوقهء سينه برآمده نشانه قدرت و نيرو و شهامت و شجاعت و سينهء صاف نشانهء آرامش طبع و سكون و تمايل به زندگى آسودهء بىدغدغه و استخوان سينهء فرورفته ترس و جبن و گريز از جنگ و جدل و منازعه و مخاصمه را معلوم مىدارد .\r\nكمر باريك در مرد علامت دليرى و دلاورى و در زن شهوت‌پرستى و تمايل به جنس مخالف و استعداد رقص و كارهاى آرتيستى مىباشد و كمر پهن در مرد سر به كار خودى و آرامش طبع و ميل و توانائى زياد به مباشرت و در زن علامت عفاف و\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nپاكدامنى و صبورى و خوددارى در برابر شهوات مىباشد .\r\n\r\nاستعداد شغل\r\nاگرچه در گذشته بطور دقيق همراه شناخت اندام و اعضاء و علايم معلوم شد كه هر كس از زن و مرد داراى استعداد چه‌كار و شغل و مشغولياتى مىباشد ولى در اينجا جهت رفع سرگردانى و سهولت مراجعه در چند جمله تسهيل مىكنيم :\r\nاستخوان‌دارها يعنى چهارشانه‌ها و آنها كه استخوانهايشان كاملا بيرون‌زده و پيدا و داراى گوشه و زاويه بوده مانند گونه‌ها و دو طرف چانه و حلقوم و شانه و دست و پا كه بالازده مشخص مىباشد ، جهت كارهاى سنگين و سخت عملى مانند كارهاى ساختمانى ، معادن ، راهسازى ، كارخانه‌دارى ، حجارى ، تجارت‌هاى مهم ، رانندگى كاميون‌هاى سنگين و لكوموتيو و طياره ، تصدى كارخانجات و سركارگرى و مديريت ، سپاهيگرى و خدمات پركميت نظام مانند توپخانه و پياده و سوار و مشاغل متوسط مانند حجارى و آهنگرى و آنچه به زور و بازوى و جسم و بدن احتياج داشته باشد .\r\nميانه‌قدان و گردصورتان كه همه‌چيزشان از حيث بدن و استخوان و صورت متناسب بوده غالبا همراه با صورت گرد يا بيضى مايل به مدور با عضلات ميان سفتى و نرمى متوسط مىباشند ذوجنبتين و در همه‌كار با استعداد و لايق كه هم توانايى و استعداد كارهاى بدنى جسمانى را داشته و هم داراى پيشرفت در كارهاى فكرى مىباشند و اين دسته ممتازترين بوده كه ماده و معنا و دنيا و آخرت و كار و لذت و روح و جسم را با هم توأما در اختيار داشته بر هردو جنبه را محاط مىباشند .\r\nريزه‌نقشان كه داراى استخوان نازك و بدن كوچك ظريف و بالاى صورت پهن و چانهء باريك مثلثى شكل مىباشند مستعد كارهاى فكرى و مغزى و قلمى و تدبيرى و دبيرى مانند دفتردارى و حسابدارى و امور علمى و دينى و طبى و مهندسى و نقشه‌كشى و نقاشى و طراحى و خريد و فروش اجناس لوكس ظريف و صنايع ظريفه مانند طلاسازى و جواهرسازى و آرامش و خياطى و دكورسازى و مدسازى و شعر و قلم و نويسندگى و كارهاى نمايشى مانند رقص و هنرپيشگى و امثال آن بوده\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nدر كارهاى سخت عملى كه مستقيما سروكار با زور بازو و قدرت بدن داشته باشد ناتوان و در صورت اجبار بدون توفيق مىباشند .\r\nالبته اين نموداريست كلى كه هرگز بطور كامل هيچكس داراى يكى از اين علايم مخصوص كه منحصربه‌فرد و ممزوج با ديگر علائم نبوده باشد يافت نشده غالبا چهارشانه و ميانه و ريزه‌نقش درهم و مخلوط گشته پيدا كردن صاحب علامت خاصه دشوار مىباشد و در اينجاست كه قيافه‌شناس بايد اول پايگاه كلى غلبه علائم را در اشخاص يافته سپس به جزئيات بپردازد ، يعنى اگر كوتاه قد دست و پا كوچك شانه پهن را با استخوان‌بندى درشت و سينه و شانه پهن و صورت استخوانى نگريست بداند كه اين شخص داراى علامت چهارشانهء مخلوط با ريزه‌نقش بوده كه او استعداد كارهاى بدوى و فكرى توأما مىباشد ، و استخوان‌دار متوسط كه هم داراى استخوانهاى محكم و هم صورت گرد و بدن نرم باشد ، داراى علائم ميانه‌قد و چهارشانه با هم مىباشد و همچنين ميانه‌قد ريزه‌نقش كه هم داراى قد متوسط و اندام معتدل و هم داراى صورت مثلث ( فكرى ) و بينى كشيده و چشمان درخشان نافذ و دست‌وپاى ظريف باشد ممزوج علائم ميانه و ريزه‌نقش بوده هم مستعد كارهاى سبك عملى و هم مستعد امور مغزى و عقلانى مىباشد ، و چه‌بسا كه بعضى افراد هر سه علامت را با هم جمع كرده هم چهارشانه ( استخوان‌دار ) و هم ميانه‌قد ( معتدل ) و هم ريزه‌نقش مىباشند و در اينجا باز بر قيافه‌شناس است كه ميان اينها قوت و ضعف علائم را در نظر گرفته حكم بر محكمترين بكند و در اين جمع‌بندى مسائل است كه مىتواند قيافه‌شناس صاحب نظرى بوده و قضاوت‌هايش تير به هدف درآمده خود و سايرين را محفوظ گرداند .\r\n\r\nزنان و مردانى كه همسرى و همبسترى را شايند\r\nدر مبحث اختيار شغل به تعيين جثّه و اندام پرداختيم و اينك به استعداد بدنى افراد در امر ازدواج مىپردازيم . معمولا هر صاحب رنگ و پوست و قامتى مايل و\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nدوستدار قامت و رنگ و چهره‌اى خلاف خود مىباشد . به اين معنى كه زن سبزه يا گندمى طالب مرد سفيدرو و سفيدرو خواهان گندم‌گون يا سبزه‌رو و به همين ترتيب بلندقد از اندازه گذشته طالب ميانه‌قد و كوتاه‌قد خواهان بلندقد . از آنجا كه گفته‌اند لقمهء همسايه روغن غاز دارد و با پيوند با خلاف خلقت خود است كه وجود خويش را به كمال مىبيند .\r\nاز اين‌رو زندگى بلندقد ، ميانه‌قد ، كوتاه‌قد ، بلندقد و سفيدپوست ، گندم‌گون و سبزه‌رو با سفيدچهره شيرين‌تر و بادوام‌تر از دو يك قد و يك رنگ و يك صورت مىگردد ، و همواره خلاف قيافه و قد و رنگ و اندام در همسرى گواراتر از قيافه و قامت همشكل مىآيد ، چه اين آن صورت و رنگ و اندام كه برايش تازگى داشته نقص و دلخورى وجودى خويش را بوسيلهء او تمام مىبيند .\r\nاز همين جهات نيز هست كه زناشوئى و همسرى خويشاوند با هم قرين كاميابى نبوده حلاوت دو بيگانه در آن نمىباشد ، از آنجا كه ملاقات و معاشرت پيوستهء آنها از تازگى ازدواج برايشان نياورده نمىآورد .\r\nپس چنين نتيجه مىگيريم كه پيوند سياه مو با روشن مو و چشم و ابرو مشكى با آبى چشم زرد مو و درشت استخوان با نرم‌تن و مانند آن شيرين‌تر از پيوند دو هم‌قيافه و هم‌شكل مىآيد . به همين دليل كه غالبا عشاق چه زن چه مرد عاشق و خواهان صاحب چهره و اندام مخالف خويش مىشوند .\r\nو اما آنچه غرض ما را از اين بحث سامان مىدهد تعريف كامل‌ترين مردان و زنان براى هم از نظر كلى در امر ازدواج و امور جنسى مىباشد : گذشته از مطالب بالا كه بهترين مرد براى زن و بهترين زن براى مرد آن است كه از نظر شكل و رنگ و اندام تفاوت داشته باشد ، نيكوترين مرد آن است كه از جنبه استخوان‌بندى محكم و از نظر رنگ متمايل به گندمى و از نظر طبقاتى سه‌گانه در رديف ميانه‌قدان و گرد صورتان بوده باشد و اين آن مرد است كه از حيث بدنى و خلقى و رفتار از بهترين بوده به خوبى رضايت زن را حاصل مىسازد . و اما براى مرد اول اين خصال را براى\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nزن تشريح كرده و در آخر زن كامل عيار را معلوم كرده‌اند :\r\nچهار عضو زن را سفيد پسنديده‌اند : 1 - روى 2 - بدن 3 - سفيدى چشم 4 - دندان .\r\nچهار عضو زن را سياه پسنديده‌اند : 1 - مو 2 - مژه 3 - ابرو 4 - سياهى چشم .\r\nچهار چيز را سرخ قبول كرده‌اند ، 1 - لب 2 - زبان 3 - زهار 4 - كفل .\r\nچهار چيز او را گرد دوست داشته‌اند : 1 - روى 2 - سرين 3 - غبغب 4 - كفل .\r\nچهار چيز زن را دراز خواسته‌اند : 1 - موى 2 - گردن 3 - مژه 4 - قد .\r\nچهار عضو او را خوشبو خواسته‌اند : 1 - دهان 2 - زير بغل 3 - پا 4 - فرج .\r\nهمچنين سر زن را گفته‌اند گرد بايد باشد و گوشت او سفت و در فربهى و لاغرى ميانه و گونه‌اش سرخ و سفيد و مويش بسيار و بدنش خوشبوى و استخوان‌هايش داخل گوشت و آوازش لطيف و سخنش نرم و خويش خوش و مشربش نمكين و اما درباره آنچه يك زن به جناب مولا على نسبت داده‌اند آن است كه چون يكى از اصحاب سؤال مىكند مىفرمايد يك زن خوب به تمام ، زنى است كه از حيث قد نه زياد بلند و نه زياد كوتاه باشد و مويش خرمايى و مجعد و صورتش گرد و رنگش گندمين و ابروانش كمانى و چشمانش تاريك و گونه‌اش سرخ و دهانش به اندازه و گوشتش محكم و ساق و ساعد و كفل و سرينش گرد و دست و پايش كوچك و بيانش شيرين و اطوارش نمكين . مىگويد اگر چنين زنى يافتم و نپسنديدم چطور ؟\r\nمىفرمايد آنگاه بياور و مهرش را از من بستان ! « 1 »\r\n\r\nكف‌شناسى\r\nقبل از شروع به بحث كف‌شناسى كه عده‌اى نيز از طريق شرح بعضى خطوط دست ، مردم را به خود مشغول داشته كسب استفاده مىكردند بايد گفته شود نه تنها شرح اين دانش نيز لازم شناخته شد بلكه مسايل مربوط به آن و همچنين دانش\r\n\r\n\r\n","description":"","footnote":"\r\n( 1 ) . مأخذ كتاب : كتاب علم قيافه‌شناسى ترجمهء كما الدين الهيان تأليف ماكس كروبى ؛ دليل النجوم ، تحفهء حكيم مؤمن و بالاخره اطلاعات مؤلف .\r\n","page_name":" 626 ","page_number":626},
  {"content":"\r\n\r\nقيافه‌شناسى لازم مىبينم معروض بدارم كه اين دو علم را نبايستى با شيادى و امثال آن مردود دانسته از آن به انتقاد برآمد بلكه بايد متوجه شد كه آنچه را كه خداوند در اندام بشرى خلق فرموده داراى خواص و فوايدى مىباشد كه از آن مىتوان براى بهبود و نهانىهاى صاحب آن علايم مطالبى به دست آورد . و صاحب آن علايم نيز با آگاهى در آن ، فوايد و مضار خود را معلوم بدارد . در نمونهء علايمى كه پروردگار براى بيمارىها در اندام معلوم و مقرر فرموده كه طبيب بتواند و يا صاحب آن بليه خود بتواند از چگونگى و نوع بيمارى خويش درصدد علاج و رفع ناراحتى برآيد كه اين دو علم شناخت قيافه و خطوط كف دست نيز از آن جمله است . كه ابتدا خواننده اول با شناخت آن‌ها پى به معايب اخلاقى و درونى خود برده درصدد رفع آن برآيد و ديگر اين‌كه از ديگران كه به آن‌ها لازم به سر و كار داشتن مىباشد كسب اطلاعى از چگونگى و خلقيات و افكار و روحيات و درونيات آن‌ها برآمده به رفع نگرانىها برخاسته همچنين به تقويت دوستى و پيوند و معاشرت بيفزايند كه به چند خطوط اصلى كف دست اشاره نموده به طريق ذيل به ذكرشان مىپردازم .\r\nدر اين صورت كه خطوط منحنى به دو طرف بالاى انگشتان به نام خط قلب ناميده شده است . در اين فوايد و مضار كه بيمارىها و چگونگىهاى سلامت قلب و يا ناسلامت بودن آن از هرجهت براى صاحب آن مشخص و معين مىگردد به دو نوع مختصر اول خوش‌قلبى و محبت و دوستى و آنچه كه در اين زمينه و خلاف آن كه بددلى و بدنيتى و بدخواهى و آنچه در اين مقام همراه صاحب آن خط مىباشد كه براى رفع معايب خلقى و روحى خود پرداخته و همچنين از شناخت خط قلب ديگران بتواند به دوستى و معاشرت با آنان بپردازد و يا قطع رابطه نمايد به‌همين صورت خط ديگر كه خط عمر ناميده شده است و آن خطى است كه برجستگى پايين شست را در مىنوردد و با علايم مثل ستاره يا مربع يا خطوط مغشوش كه در آن و در ديگر خطوط كف دست ديده مىشود كه هركدام مضار يا فوايدى را معلوم مىدارد و همچنين ديگر خطوط مثل خط سفر ، خط بيمارى ، خط ثروت ، خط خطرات و آن‌چه كه در زندگى امتحان شده و پيشامد\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nخواهد شد و از آنجا كه سعى در تعليم علم آن نمىباشم و همين قطع سخن نموده پىگيرى و علاقه و بىعلاقگى نسبت به آن را واگذار به خواننده مىنمايم . ديگر از علوم مفيد ، علم شناخت خواص حروف سى و دوگانه يا بيست و هشت‌گانه فارسى و اعداد از يك تا هزار و هزاران كه گوينده‌هاى مطالب ديگر مىباشند . كه بعضى از آن افراد به نام فال‌بين و غيره شناخته مىشدند و مردم را به خود مشغول مىداشتند . اگرچه هرآينه در شناخت حروف اعداد اهتمام شود كمتر فايده اين علم يا علوم آن‌كه در معاملات و معاشرات خاصه در شراكت يا ازدواج كه دانندهء آن مىتواند خوشبختى و سودمندى خود را از زيان به‌هم پاشيدگى اشتراك و ازدواج جلوگيرى نمايد .\r\nعلومى كه اطلاع از مهمات آن اول شناخت علم ابجد مىباشد كه پيشتر توضيح آن رفته است . كه در اينجا به استفادهء آن سخن مىگوييم در اين معنى كه اسم طرف نوشته و اسم اصلى مادر طرف نيز نوشته و حروف آن را مجزاى از هم از روى شناخت ابجد زيرنويسى نمايد به اين صورت كه الف با عدد 1 و ب با عدد 2 همچنين تا ى كه عددش 10 مىباشد تا آخر كه تمام حروف اسم طرف و اسم مادر آن را جمع نموده 12 تا 12 طرح نموده باقيمانده را نگه داشته با همين عمل كه بر روى نام خود و اسم مادر خود به عمل مىآورد طالع خويش را تعيين و با طالع شخص منظور مطابقه نموده چگونگى آن را دريافت نمايد به‌طور ساده كه گفته مىشود افراد از چهار عنصر :\r\nآتش ، باد ، آب و خاك خارج نمىباشند كه پس از طرح اسامى و حروفى كه گفته شد جز طالع هردو كه از 1 تا 12 خواهد بود به دور نمىماند كه هرآينه نام طرف پس از طرح 12 يك درآمد و طرح نام طرف پنج درآمد هردو داراى طالع آتش بوده به همين ترتيب ديگر حروف نيز به‌همين طريق كه جداى از چهار عنصر گفته شده ، جدا نمىباشند كه هريك را يكى از آن خواص همراه مىباشند البته كه چون اين علمى است همراه فايدهء بىاندازه . كنكاش و اطلاعات وسيع در اين شرح مختصر نمىگنجد و غور در اقيانوس اين دانش را به اختيار عشق و علاقهء خواهنده‌اش واگذار مىنمايم كه تا چه حد بتواند خود را به آن نزديك و همراه نمايد .\r\n\r\n","description":"","footnote":"","page_name":" 628 ","page_number":628},
  {"content":"\r\n\r\n\r\nفهرست عكسها\r\n1 - دلاكى كه مشغول بيرون كشيدن دندان از دهان . . . / 22\r\n2 - اشكال سيارات و ستارگان نجومى . . . / 43 - 37\r\n3 - توپ مرواريد / 73\r\n4 - بارهاى بته كه به وسيلهء شتر ، يا پشت افراد از اطراف شهر و . . . / 80 - 79\r\n5 - صحنه‌اى در رابطه با توپ مرواريد از شب چهارشنبه‌سورى در ميدان ارك / 87\r\n6 - شكستن كوزه / 88\r\n7 - سفرهء هفت‌سين ساده اما به كمال ، . . . / 98\r\n8 - سفرهء ديگر / 99\r\n9 - حاجى فيروز . . . / 112\r\n10 - يكى از مجالس خانوادگى دركردن سيزده‌بدر / 129\r\n11 - امامزاده صالح تجريش / 131\r\n12 - امامزاده يحيى در شرق تهران / 132\r\n13 - برج طغرل يا برج يزيد / 133\r\n14 - باغ فردوس در تجريش / 134\r\n15 - پارك امين الدوله در دروازه شميران تهران / 135\r\n16 - پارك عزيز سلطان ( مليجك ) / 136\r\n17 - يكى از باغات سلطنتى در شميران / 137\r\n18 - فال‌بين بغدادى اثر كمال الملك / 163\r\n19 - احوال بروج دوازده‌گانه مرتبط به . . . / 171 - 168\r\n20 - گوشه‌هاى يكى از پرده‌هاى سياست ، از شروع تا خاتمه به صورت زير : ميرزا تقى خان امير كبير . . . / 262\r\n21 - مهد عليا ( مادر ناصر الدينشاه قاجار ) / 263\r\n22 - عكس از ناصر الدينشاه كه در فرنگ انداخته شد / 264\r\n23 - مظفر الدينشاه يا . . . / 265\r\n24 - مظفر الدينشاه كه براى . . . / 266\r\n25 - شروع بازى مشروطه‌خواهى و . . . / 267\r\n\r\n","description":"","footnote":"","page_name":" 629 ","page_number":629},
  {"content":"\r\n\r\n26 - ديگهاى مشروطه‌پزى در جنوب باغ سفارت كه . . . / 268\r\n27 - محمد عليشاه كه . . . / 269\r\n28 - مجلس شوراى ملى با تابلوى سردر آن . . . / 270\r\n29 - محمد عليشاه در انفصال و زمان تبعيد با . . . / 271\r\n30 - احمد شاه در سنين ميان دوازده و سيزده سالگى / 272\r\n31 - سيد ضياء الدين طباطبائى يكى از مهره‌هاى سياست انگلستان در ايران / 273\r\n32 - رضا شاه و وليعهدش محمد رضا و فروغى رئيس الوزرا . . . / 274\r\n33 - گداى پير كور با همسر و شيرخواره‌اش ؟ ! / 288\r\n34 - رختشوئى يكى از دهها كار زنان / 307\r\n35 - علامت داير بودن حمام . . . / 308\r\n36 - انيس الدوله سوگلى صيغه‌اى ناصر الدينشاه در جوانى / 316\r\n37 - جيران ( فروغ السلطنه ) . . . / 317\r\n38 - ملبوس بزرگان از ناصر الدينشاه كه در . . . / 324\r\n39 - انواع ديگر از لباس بزرگان / 325\r\n40 - لباس كسبه و مردم معمولى / 326\r\n41 - لباس معلم و شاگردان مدرسهء نظام / 327\r\n42 - دو فرم لباس در سمت راست عكس و در سمت چپ آن . . . / 331\r\n43 - زنى در لباس نيمتنه و شليته دامن ، با چارقد و . . . / 332\r\n44 - هفت زن دربارى / 333\r\n45 - زنى كه در كمال سادگى بهترين چهره و وضع لباس و . . . / 334\r\n46 - زنى از طبقه ممتازه ، با نديمه و خدمتگار . . . / 335\r\n47 - كرسى و بادگير دو وسيلهء گرم‌كننده و خنك كننده / 468\r\n48 - يكى از يخچالها كه . . . / 477\r\n49 - معركهء مارگيرى با مارگيرش در حال نمايش / 483\r\n50 - صحنه‌اى از يك تعزيه / 484\r\n51 - يكى از پرده شمايل‌ها ، ابزار كار معركه‌گيرهاى پرده‌گردان / 485\r\n52 - دورنماى قسمتى از شهر تهران / 490\r\n53 - يكى از خانه‌هاى قديم / 491\r\n54 - دورشكه چهار اسبه / 502\r\n55 - دورشكه سه اسبه / 503\r\n56 - دورشكه‌اى كه بچه‌اى به پشتش سوار شده است / 504\r\n\r\n","description":"","footnote":"","page_name":" 630 ","page_number":630},
  {"content":"\r\n\r\n\r\nفهرست عمومى اعلام\r\nآئينه‌بين ، آئينه‌بينى / 162 ، 192 ، 194 - 198 ، 204 ، 208 ، 209 ، 217\r\nآئينه‌سازى / 340\r\nآب آلوئى / 62 ، 153 ، 154\r\nآب انبار چهل پله / 380\r\nآب‌اندازى / 494\r\nآبدستى / 430\r\nآب‌دهن‌فروش / 443\r\nآبجى اختر / 142\r\nآب‌حوض‌كشى / 340 ، 494\r\nآب‌زرشكى / 153\r\nآب متكا / 138\r\nآبى / 430\r\nآب‌يار / 458\r\nآتش‌افروز / 75 - 77\r\nآجان - آژان\r\nآجيل شيرينىفروش ، آجيل‌فروش ، آجيل فروشى / 59 ، 61 ، 340\r\nآدم [ طرف اطمينان 
  ] / 456\r\nآدم ابو البشر ، آدم بنى اللّه ( ع ) / 164 ، 165 ، 172\r\nآدم‌حسابى / 400\r\nآدم‌لخت‌كن / 506\r\nآذربايجان / 81\r\nآژان / 213 ، 512 ، 550\r\nآسيابانى / 339\r\nآسياب فرمانفرما / 138\r\nآسياب گاوميشى / 138\r\nآشپز ، آش‌پزى / 340 ، 431\r\nآشپزى تهرانى - كتاب / 128\r\nآشغال‌جمع‌كن / 340\r\nآشى [ آش‌فروش 
  ] / 280 ، 302\r\nآصف ابن برخيا / 191\r\nآلبالوفروش / 150\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nآلمان ، آلمانى / 297 ، 298\r\nآلوزردى [ آلوزردفروش 
  ] / 151\r\nآمريكا / 259 - 261\r\nآوازخوان ، آوازخوانى / 25 ، 464 ، 487\r\nآهنگر / 47\r\nابزارسازى / 340\r\nابن بابويه / 138\r\nابو تراب / 67 - 69\r\nابو سعيد طرابلسى / 172\r\nابو عبد اللّه زناتى / 172\r\nاتابك / 510\r\nاجامر / 343\r\nاحكام نجومى / 162\r\nاحمد / 178\r\nاحمد شاه / 260 ، 261 ، 455\r\nاختر / 178\r\nادارهء آتش‌نشانى / 213\r\nادارهء ثبت املاك / 34\r\nاداره‌جاتى / 34\r\nادارهء سجل احوال / 34\r\nادريس / 172\r\nاذان‌گو / 509 ( نيز - مؤذن )\r\nاراذل / 350\r\nارامنه ، ارمنى / 153 ، 279\r\nارميا / 172\r\nاروپائى / 404\r\nاروسىدوز ، اروسىدوزى / 155 ، 339\r\nاستخر ملك / 505\r\nاسرائيل / 36\r\nاسرافيل / 278 ، 358 ، 525\r\nاسقيا / 172\r\nاسكندر / 541\r\nاصفهان ، اصفهانى / 149 ، 152 ، 215 ، 216\r\nاصول الرمل / 172\r\nافضلى / 215\r\nاكبرآباد / 138 ، 149\r\nاكبرآباد باغشاه / 138\r\nالخناس / 86 ، 538\r\nالفاتحه‌گو / 429\r\nالك‌دولك / 116\r\nالماس ( حاجى فيروز ) / 113\r\nامام اقليدس ( اقلادس ) / 172\r\nامامزاده جعفر / 152\r\nامامزاده حسن / 138\r\nامامزاده داوود / 505\r\nامامزاده سيد احمد ( ع ) - شاه چراغ\r\nامامزاده معصوم / 138\r\nامير المؤمنين ( ع ) - حضرت على ( ع )\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nامين‌دوله - پيچ / 242\r\nانجيرى [ انجيرفروش 
  ] / 152\r\nانجيل / 68\r\nانزلى / 295\r\nانگشتر آب‌زن / 446\r\nانگشترانداز / 450\r\nانگشترپران / 122\r\nانگليس ، انگلستان ، انگليسى / 35 ( سفارت ) ، 36 ، 217 ، 259 - 261 ، 275 ، 321 ، 438 ، 458\r\nانوشيروان / 63 ، 354\r\nاوباش / 343 ، 350\r\nاوين / 505\r\nاهرام ثلاثه / 174\r\nاهمن و بهمن / 481\r\nايران ، ايرانى / 83 ، 150 ، 211 ، 217 ، 275\r\nبابا طاهر / 446\r\nبابا نوئل / 64\r\nبابل - سلطان / 14\r\nبابى ، بابىصفت / 279 ، 450 ، 451\r\nبادمجانى [ بادمجان‌فروش 
  ] / 148\r\nبارفروش / 464\r\nبازار امين الملك / 496\r\nبازار حضرتى / 123\r\nبازاردروازه / 120 ، 450\r\nبازار گبرها / 496\r\nباغبان / 456\r\nباغ انارى / 138\r\nباغ بىبى زبيده / 138\r\nباغچه بيل‌زن / 160\r\nباغ درويش صفا / 138\r\nباغشاه / 138\r\nباغ شاه سلطنه / 138\r\nباغ صبا / 130\r\nباغ صنيع الدوله / 130\r\nباغ وثوق الدوله / 130\r\nباقر اره‌كش / 70\r\nبچه رقاص / 125 ، 142 ، 486\r\nبچه مرشد / 225\r\nبداهه‌گو / 445\r\nبرغان / 144\r\nبرنج‌فروش / 339 ( نيز - رزازى )\r\nبروجرد / 111\r\nبزاز ، بزازى / 54 ، 339\r\nبزرقصان / 486\r\nبساط بهم‌زن / 447\r\nبساطى / 292 ، 447\r\nبستنىفروش بشكه بسر / 144\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nبستنىفروش چرخ و قالبى / 61\r\nبستنىفروشى / 340\r\nبشير ( حاجى فيروز ) / 113\r\nبغچه‌اندازى / 122\r\nبغچه‌عوض‌كن / 499 ، 450\r\nبغچه‌گردان ، بغچه‌گردانك ، بغچه‌گردانى / 119 ، 120 ، 123\r\nبقال / 280 ، 339 ، 346\r\nبمبئى / 510\r\nبنائى / 339\r\nبنى اسرائيل / 203\r\nبوذر جمهر / 354 ، 355\r\nبوشهر / 200\r\nبهائى / 451\r\nبيات تهران - آواز / 487\r\nبىبى حور ، بىبى نور / 425\r\nبيت المقدس / 14\r\nبيعار / 448\r\nبيكاره / 11 ، 439\r\nپااندازى / 340\r\nپاسبان / 550\r\nپالان‌دوز ، پالاندوزى / 339 ، 398\r\nپرده‌گردانى / 441\r\nپس‌كوچه به‌ايست / 450\r\nپشمينه‌بافى ( شعرفافى ) / 339\r\nپطر كبير / 261\r\nپلوپزى / 340\r\nپنجه‌گردان / 443\r\nپنيرى [ پنير فروش 
  ] / 146\r\nپول نزول بده / 35\r\nپهلوى - دوران ، سلطنت / 50 ، 341\r\nپهلوى - عليرضا / 196\r\nپهن‌پازن / 340\r\nپيامبر ( ص ) ، پيغمبر ( ص ) - حضرت رسول ( ص )\r\nپيروز / 217\r\nپيشخدمت / 456\r\nپيشكار / 456\r\nپيش‌نماز / 435 ، 509\r\nپينه‌دوز ، پينه‌دوزى / 205 ، 206 ، 282 ، 283 ، 339\r\nتأمينات / 204\r\nتابوت‌كش / 429\r\nتاجر / 403\r\nتاجيك / 69\r\nتب‌بر / 446\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nتبريز / 66 ، 81 ، 312\r\nتجريش / 505\r\nتحفه شاهى / 172\r\nتخت‌كش ، تخت‌كشى / 155 ، 340\r\nتذكرة اوليا / 212\r\nترقه‌فروشى / 81 ، 82\r\nترك [ ترك سياه‌بازى 
  ] / 69\r\nتركش‌دوزى / 340\r\nترنابازى / 482\r\nتسخيرات / 162\r\nتسمه‌گردان / 449\r\nتعبير خواب / 441\r\nتعزيه‌خوان ، تعزيه‌خوانى ، تعزيه‌خوان دوره‌گرد / 297 ، 340 ، 442\r\nتف به سنگ‌انداز / 446 ، 447\r\nتقى / 350\r\nتكيه دولت / 286\r\nتلكه‌بگير / 449\r\nتوپچى افطار و سحر / 509\r\nتوپ مرواريد / 72 ، 73\r\nتورات / 68\r\nتون‌تابى / 340\r\nتهران ، تهرانى ، تهرانىها / 9 ، 76 ، 81 ، 93 ، 94 ، 138 ، 211 ، 259 ، 277 ، 302 ، 322 ، 323 ، 352 ، 404 ، 438 ، 439 ، 457 ، 505 ، 513 ( نيز - طهران )\r\nته‌سيگار جمع‌كن / 460\r\nثمره / 172\r\nجام‌جم - كتاب / 212\r\nجامع الرمل / 172\r\nجامه‌دار حمام / 479\r\nجبرائيل ، جبرئيل / 165 ، 236 ، 358 ، 525\r\nجفتك چاركش / 115\r\nجلوبگير / 448\r\nجنگ انداختن خروس / 441 ، 442\r\nجنگ جهانى اول / 297\r\nجن‌گير ، جن‌گيرى / 162 ، 186 ، 187 ، 192 ، 194 ، 198 ، 204 ، 217 ، 340 ، 444\r\nجواهرسازى / 340\r\nجوكى / 212\r\nجهود / 65 ، 189 ، 279 ، 401\r\nجيب‌بر / 67\r\nچادردوزى / 340\r\nچارپايه‌كش / 429\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nچاقوتيزكنى / 340\r\nچاووش‌خوان / 499\r\nچراغچى / 430 ، 456\r\nچرم‌فروشى / 340\r\nچشم‌بندى / 441\r\nچشمه‌على / 138\r\nچغاله بادامى / 144\r\nچلتوپ - بازى / 117\r\nچلنگرى / 339\r\nچله‌نشين / 444\r\nچوب‌فروشى / 340\r\nچهار بازار / 496\r\nچهار راه حسن‌آباد / 212\r\nچهار راه سرچشمه / 505\r\nچهارشنبه‌سورى / 62 ، 64 - 66 ، 75 ، 77 ، 81 ، 82 ، 86 ، 89 ، 104\r\nچين / 261\r\nحاج احمد ميرزا / 230\r\nحاجت‌روائى / 446\r\nحاج حسين آقا ملك التجار / 505\r\nحاج على غدير / 70\r\nحاج ميرآغا / 69\r\nحاجى على / 314\r\nحاجى على اصغر سنگتراش / 214\r\nحاجى فيروز / 75 ، 111 ، 113\r\nحافظ / 301\r\nحجامت‌چى ، حجامت‌چيگرى / 150 ، 340\r\nحرف‌برسان / 456\r\nحسابگرى / 162\r\nحسن ، حسنى / 342 ، 367 ، 368 ، 370 - 373 ، 462\r\nحسين ، حسينى / 342 ، 350 ، 367 ، 371 ، 372 ، 462 ، 499\r\nحسين بلند / 461\r\nحسن يوسف / 157\r\nحصيربافى / 340\r\nحضرت ابراهيم خليل ( ع ) / 9 ، 63\r\nحضرت ابو الفضل ( ع ) / 348\r\nحضرت ابيطالب ( ع ) / 531\r\nحضرت امام حسن ( ع ) / 202 ، 348 ، 425 ، 536\r\nحضرت امام حسين سيد الشهدا ( ع ) / 10 ، / 63 ، 202 ، 255 ، 294 ، 348 ، 424 ، 425 ، 531 ، 536 ، 537 ، 549\r\nحضرت امام رضا ( ع ) / 9 ، 348 ، 445 ، 499\r\nحضرت امام زين العابدين ( ع ) / 348 ، 425 ، 445\r\nحضرت امام على ( ع ) ( امير المؤمنين ) / 103 ،\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n202 ، 276 ، 321 ، 347 ، 348 ، 425 ، 443 ، 445 ، 470 ، 499 ، 531 ، 549 ، 551\r\nحضرت امام محمد باقر ( ع ) / 10\r\nحضرت امام موسى ابن جعفر / 292 ، 348 ، 445\r\nحضرت خديجه ( س ) / 440\r\nحضرت داوود ( ع ) / 203\r\nحضرت رقيه ( س ) / 425 ، 526\r\nحضرت زهرا ( س ) / 10 ، 277 ، 425 ، 526\r\nحضرت زينب ( س ) / 425 ، 499 ، 526\r\nحضرت سليمان ( ع ) / 191 ، 203 ، 554\r\nحضرت صاحب الزمان ( ع ) / 348\r\nحضرت عباس ( ع ) / 348 ، 425 ، 442 ، 443\r\nحضرت عباس على ( ع ) / 292\r\nحضرت عبد العظيم ( ع ) / 138 ، 144 ، 450 ، 505\r\nحضرت على اصغر ( ع ) / 445\r\nحضرت على اكبر ( ع ) / 348\r\nحضرت عيسى ( ع ) / 10\r\nحضرت محمد رسول اللّه ( ص ) ( رسول اكرم ) / 35 ، 36 ، 202 ، 203 ، 294 ، 347 ، 401 ، 419 ، 425 ، 427 ، 431 ، 436 ، 440 ، 481 ، 508\r\nحضرت موسى ( ع ) / 35 ، 63 ، 71 ، 499 ، 553\r\nحضرت يوسف ( ع ) / 499\r\nحق راه بگير / 450\r\nحق زن / 444\r\nحق مولا بگير / 457\r\nحقوق بگير / 35\r\nحقه‌بازى / 441\r\nحكاك ، حكاكى / 65 ، 340\r\nحلبىسازى / 339\r\nحلوائى / 78 ، 258 ، 340\r\nحلوا ماما جيم‌جيمى / 155\r\nحمالى / 340\r\nحمال جنى / 212\r\nحمام جهود / 71\r\nحمام كليمىها / 519\r\nحمامى / 280 ، 340 ، 458\r\nخاتم‌كارى / 340\r\nخادم امامزاده / 458\r\nخادم مسجد / 458\r\nخال سياه‌بند / 449\r\nخاله همدم / 142\r\nخانم آغا / 70\r\nخانه شاگردى / 340\r\nختم برچين / 431\r\nخراسان / 499\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nخراطى / 340\r\nخربزه‌اى [ خربزه‌فروش 
  ] 152\r\nخرده‌فروشى / 340\r\nخرس رقصان ، خرس‌رقصانى / 442 ، 486\r\nخركچىگرى / 339\r\nخشت‌مالى / 339\r\nخضر نبى ( ع ) / 140\r\nخلاپاك‌كن / 340\r\nخليفه نانوائى / 479\r\nخميرگير / 280 ، 281 ، 479\r\nخواب‌بين / 445\r\nخواننده / 54\r\nخودجنبانان / 53\r\nخودفروش / 54\r\nخوراكى و ميوه‌فروش / 143\r\nخيابان لاله‌زار / 495\r\nخيابان مولوى / 120\r\nخيابان ناصريه / 495\r\nخيارى [ خيارفروش 
  ] / 148\r\nخياط ، خياطى / 11 ، 339\r\nداستان‌سرائى / 441\r\nداش ، داش‌مشدى ، داش‌مشدىگرى / 284 ، 400 ، 403 ، 462 ، 463\r\nدانيال / 172 ، 173\r\nداوود / 203\r\nداوود نبى ( ع ) / 63 ( نيز - حضرت داوود )\r\nدايه / 456\r\nدباغخانه / 69 ، 70\r\nدجال / 538\r\nدجله / 16\r\nدخل‌زن / 449\r\nدربازكن / 453\r\nدربان / 456\r\nدربند / 505\r\nدركه / 505\r\nدروازهء ارك / 74\r\nدروازهء باغشاه / 138\r\nدروازهء خانىآباد / 138\r\nدروازهء خراسان / 138\r\nدروازهء دوشان‌تپه / 130\r\nدروازهء دولاب / 130\r\nدروازهء دولت / 130\r\nدروازهء شاه عبد العظيم / 138\r\nدروازهء شميران / 130\r\nدروازهء غار / 138\r\nدروازهء قزوين / 138\r\nدروازهء گمرك / 138\r\nدرويش / 297 ، 424 ، 444\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nدرويش‌خان / 126\r\nدزاشيب / 505\r\nدزد ، دزدى / 277 ، 340\r\nدستش‌ده - بازى / 450\r\nدستفروش / 123 ، 292 ، 340\r\nدشتبان / 138 ، 458\r\nدعافروشى / 441\r\nدعانويس / 65 ، 67 ، 444\r\nدكان‌بر / 451\r\nدلاك ، دلاكى / 340 ، 458\r\nدلالى / 340\r\nدماوند - كوه / 538\r\nدم‌دستى - سرپائى / 431\r\nدوات‌گرى / 339\r\nدواخانه‌چى / 155\r\nدوافروش / 110\r\nدوخته‌فروش ، دوخته‌فروشى / 61 ، 340\r\nدوشان‌تپه / 130\r\nدوزنده / 11\r\nدوغ‌فروش / 154\r\nدولاب / 130 ، 138 ، 148\r\nدولت‌آباد / 138\r\nدهلى / 212\r\nديزىپزى / 339\r\nذغالفروش / 471\r\nربابه خانم / 69\r\nرحل و قرآنى / 429\r\nرخت‌عوض‌كن / 123\r\nرزازى / 339 ( نيز - برنج‌فروشى )\r\nرشت ، رشتى / 94 ، 144 ، 295\r\nرشوه‌خور / 453\r\nرشوه‌گير ، رشوه‌بگير / 281 ، 453\r\nرضا شاه ، رضا خان / 34 ، 35 ، 78 ، 93 ، 113 ، 124 ، 455\r\nرفوگرى / 339\r\nرمال ، رمالى / 162 ، 173 - 177 ، 204 ، 207 ، 340\r\nرمال و سركتاب بازكن / 444\r\nرمال و فال‌بين / 161\r\nرمضون / 392 ، 393\r\nرنگرزى / 339\r\nروز عرفه / 10\r\nروس / 208 ، 259 ، 260 ، 458\r\nروضه‌خوان / 110 ، 340 ، 425 ، 433 ، 496 ، 506\r\nروغن‌كشى / 339\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nروم / 15 ( جنگ ) ، 16 ( پادشاه ) ، 261\r\nرويخى و فرنىپزى / 339\r\nرياضت‌كش / 198 ، 199 ، 206\r\nريخته‌گرى / 340\r\nزالوئى / 340\r\nزرتشت / 63\r\nزرگرى / 340\r\nزرگنده / 505\r\nزمرد ( حاجى فيروز ) / 113\r\nزنجيرپاره‌كنى / 442\r\nزنجيردار / 456\r\nزيارت‌نامه‌خوان / 440\r\nژاندارم / 457 ، 458\r\nساعت‌سازى / 340\r\nساقدوش / 420\r\nسبزفروش / 441\r\nسبزه گره زدن / 139\r\nسبزىفروش ، سبزىفروشى / 59 ، 61 ، 149 ، 394\r\nسبزىكار امين الملك / 138\r\nسحرخوان / 509\r\nسحرزده / 69\r\nسخنور ، سخنورى / 400 ، 464 ، 482\r\nسرآسياب / 138\r\nسراجى / 340\r\nسرخاب / 312\r\nسرخاب الرمل / 172\r\nسرطاس‌نشان ، سرطاس‌نشانى / 162 ، 444\r\nسرطويله‌دار / 456\r\nسر و گوش بجنب / 75\r\nسعادت ( حاجى فيروز ) / 113\r\nسعدى / 301\r\nسفره‌انداز / 430 ، 445\r\nسقائى / 339\r\nسقاخانه‌دار / 443\r\nسكه قلب‌كن / 123\r\nسلمانى / 340\r\nسليمان / 203\r\nسليمانيه / 130\r\nسليمون / 396\r\nسماورسازى / 339\r\nسمسارى / 340\r\nسمنان / 76 ، 78\r\nسنگ‌تراشى / 340\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nسورچى ، سورچىگرى / 339 ، 456\r\nسه‌راه كارخانه سيمان / 138\r\nسياه / 114\r\nسياه‌بخت / 69\r\nسياهىكوب / 430\r\nسيب‌قندكى [ فروش 
  ] / 151\r\nسيد بحرينى / 294\r\nسيد ضيا الدين [ طباطبائى 
  ] / 292\r\nسيد عزيز روضه‌خوان / 201\r\nسيد على محمد باب / 200\r\nسيد قندى / 438\r\nسيد نيم‌كاكل - سيد عزيز روضه‌خوان\r\nسيراب‌فروش / 398\r\nسيرابىپزى / 339\r\nسيزده‌بدر / 124 ، 126 ، 127 ، 128 ، 138 ، 139\r\nشاطر محمد تقى / 489\r\nشام / 16\r\nشاه پريان / 230\r\nشاه‌چراغ ( ع ) / 74\r\nشاه شترقربانى / 11\r\nشاه عباس / 275 ، 501\r\nشاه عبد العظيم / 138 ( نيز - حضرت عبد العظيم ( ع ) )\r\nشبرو / 277\r\nشتربان / 486\r\nشترقربانى [ مراسم 
  ] / 11\r\nشجره / 172\r\nشربت ( حاجى فيروز ) / 113\r\nشرلى - برادران / 275\r\nشريف‌آباد / 151\r\nشعربافى / 339\r\nشكرريزى / 258\r\nشمس العماره / 509\r\nشمع الرمل / 172\r\nشمع‌روشن‌كن / 440\r\nشمع‌فروش / 440\r\nشميران ، شمران ، شمرون / 76 ، 152 ، 479\r\nشوكت / 494 ، 495\r\nشهريار / 235\r\nشيث / 172\r\nشيخ حسن / 201\r\nشيخ عطار / 212\r\nشيخ يوسف / 212\r\nشيراز / 66 ، 74\r\nشيرق / 172\r\nشيره‌خانه‌دار ، شيره‌خانه‌دارى / 340 ، 447\r\nشيرينىفروش ، شيرينىفروشى / 61 ، 340\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nشيشه‌برى / 340\r\nشيشه‌گرى / 340\r\nصباح / 425\r\nصحيفه سجاديه / 11 ، 525\r\nصفائيه / 138\r\nصنعتگر / 47\r\nطاقشال‌انداز / 430\r\nطبابت موروثى / 340\r\nطبرستان / 51 ، 53\r\nطبق‌كش ، طبق‌كشى / 340 ، 430\r\nطبيب / 110 ، 111\r\nطواف ، طوافى / 292 ، 339 ، 447\r\nطوس / 499\r\nطهران ، طهرانى / 236 ، 461 ، 462 ، 475 ، 480 ، 497\r\nطهمورث / 63\r\nظرفى [ ظروف كرايه‌بده 
  ] / 429\r\nعبد اللّه‌آباد / 138\r\nعبابابى / 450 ( نيز - بابى )\r\nعبادوزى / 339\r\nعباس / 212 ، 215 ، 350\r\nعباس ابن مثقال / 172\r\nعجايب هفتگانه / 174\r\nعجم / 16 ، 69\r\nعراق / 51\r\nعرب ، عربى / 9 ، 15 ، 16 ، 69\r\nعربده‌كش / 447\r\nعرق‌خور ، عرق‌خورى / 115 ، 124 ، 153 ، 403\r\nعرق‌فروش ، عرق‌فروشى / 153 ، 155 ، 340\r\nعزب‌خانه‌دارى / 340\r\nعزرائيل / 358 ، 525 ، 538 ، 542\r\nعصارى / 339\r\nعطار ، عطارى / 54 ، 303 ، 339 ، 384\r\nعطرفروشى / 340\r\nعقيق‌تراشى / 340\r\nعلافى / 473\r\nعلى / 350 ، 519\r\nعلىآباد كله‌عمر / 78\r\nعلى شاه عوض / 235\r\nعمامه به سر / 432\r\nعمامه‌پيچى / 339\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nعمر / 78 ، 470\r\nعمران / 71\r\nعمركشان / 89\r\nعمه مريم / 142\r\nعمله‌ىطرب / 125\r\nعمله‌گى / 339\r\nعمو نوروز / 64 ، 100 ، 102 ، 103\r\nعوج بن عنق / 538\r\nعيد غدير / 10\r\nعيد فطر / 10 ، 12\r\nعيد قربان / 10 ، 11 ، 21\r\nعيد نوروز / 54 ، 56 ، 101 ، 127\r\nعيسوى / 276 ( نيز - مسيحىها )\r\nعيسى / 68\r\nعين الدوله / 438\r\nعين الرمل / 172\r\nغزل‌خوان / 464\r\nغش‌كن / 445\r\nغلام بچه / 513\r\nغول بيابان / 15\r\nغيب‌گو / 445\r\nفاحشه‌خانه‌دار / 447\r\nفارس / 14\r\nفارسيان / 16\r\nفاطمه / 499\r\nفال‌بين ، فال‌بينى ، فال بينى و رمالى ، فال‌بين - كوچه‌گرد / 162 ، 178 ، 340 ، 443 ، 444\r\nفتحعلى شاه / 74\r\nفتواگردان / 445\r\nفراش ، فراش نايب ، فراشباشى / 176 ، 343 ، 435 ، 453 ، 456\r\nفراشى - جارو / 303\r\nفرانسه ، فرانسوى / 83 ، 84 ، 261\r\nفرح‌آباد / 138\r\nفرحزاد / 145 ، 505\r\nفرش‌انداز / 429\r\nفرش‌فروشى / 339\r\nفرنىپز / 280\r\nفكلىگشته / 301\r\nفيروز ( حاجىفيروز ) / 113\r\nقاب و قدحى / 430\r\nقابيل / 15\r\nقاپوچى / 456\r\nقاجار / 174 ، 212 ، 230 ( شاهزاده )\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nقارى / 428\r\nقاشق‌زنى / 91 ، 92\r\nقالىبافى / 340\r\nقباارخلاقى / 123 ( دوره‌گرد ) ، 154\r\nقباد / 63\r\nقبرستان ظهير الدوله / 213\r\nقداره‌بند / 403\r\nقرآن مجيد / 21 ، 24 ، 32 ، 189 ، 216 ، 530\r\nقراضه‌بخر / 154\r\nقربانعلى / 111\r\nقريش / 421\r\nقزوين ، قزوينى / 67 ، 148 ، 151 ، 153 ، 302\r\nقصابى / 339\r\nقفل و كليدى ، قفل كليدسازى / 160 ، 340\r\nقلندر / 297 ، 444\r\nقلهك / 505\r\nقليان‌چاق‌كن / 479\r\nقليان‌گردانى / 210\r\nقمارباز / 25 ، 464\r\nقمارخانه‌دار ، قمارخانه‌دارى / 340 ، 447 ، 461\r\nقمارراه‌انداز / 448\r\nقمر بنىهاشم ( ع ) / 292 ، 348\r\nقنات شاه / 66\r\nقوام الدوله / 207\r\nقوام السلطنه / 121\r\nقورخانه / 84\r\nقهوه‌چى ، قهوه‌چىگرى / 339 ، 347 ، 400 ، 429 ، 460\r\nكارد و قمه‌كش / 447\r\nكاروانسراى شاه‌عباسى / 501\r\nكاسب / 281 ( دزد ) ، 403\r\nكاسه‌بشقابى / 159\r\nكاسه‌كوزه‌دار / 449 ، 464\r\nكاسه‌ليس / 459\r\nكاشان ، كاشانى ، كاشى / 66 ، 76 ، 275\r\nكاشىپزى / 340\r\nكاظمين / 10\r\nكاغذنويسى / 340\r\nكالسكه‌چى / 456\r\nكاهوئى [ كاهوفروش 
  ] / 144\r\nكبوترپرانى / 75\r\nكتاب‌بينى / 162 ، 178\r\nكدخدا / 457 ، 458\r\nكدوئى [ كدوفروش 
  ] / 149\r\nكربلا / 227 ، 235 ، 292 ، 298 ، 347 ، 348 ، 423 ، 499 ، 549\r\nكرج / 151 ، 195\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nكرمانشاهى / 107\r\nكره‌اى / 147\r\nكريم / 67 - 69\r\nكشتى بالابوم - بازى / 120\r\nكشتىگيرى / 442\r\nكشف حجاب / 124 ، 465\r\nكشيكچى / 465\r\nكعبه / 9\r\nكفاش / 61\r\nكف / 123 ، 449\r\nكفش‌جفت‌كن / 429\r\nكفن‌پوش / 449\r\nكلاشى / 340\r\nكلاهدوز / 61\r\nكلفت / 138\r\nكلوخ‌اندازان / 127\r\nكله‌پز ، كله‌پزى / 280 ، 302 ، 339\r\nكليمى ، كليمىها ، كليميان / 35 ، 71 ، 153 ، 155 ( نيز - يهودى )\r\nكمانچه‌كش / 482\r\nكميسرى / 204\r\nكميل / 425\r\nكناسى / 340\r\nكنت مونت كريستو / 212\r\nكنزالد قايق / 172\r\nكوزه‌انداز / 280\r\nكوزه‌پزى / 339\r\nكوزه‌فروش / 66 ، 86\r\nكوزه‌گرى / 339\r\nكوفه / 14\r\nكولى ، كولى كف‌بين ، كولى فال‌گير / 67 ، 156 ، 444\r\nكوه طور / 63\r\nكيكاهوش / 187\r\nكيمياگرى / 444\r\nگارىسازى / 340\r\nگاودارى / 339\r\nگدا ، گدائى ، گدا فطرت / 109 ، 285 ، 292 ، 297 ، 340 ، 452 ، 458\r\nگذر آب‌منگل / 215\r\nگذر لوطىصالح / 195\r\nگرانفروش / 281\r\nگردفروش / 441\r\nگردن‌كلفت / 343 ، 448 ، 463\r\nگرگاب اصفهان / 152\r\nگرمك طالبىفروش / 150\r\nگزمه / 550\r\nگلابدره / 505\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nگلاب‌گيرى / 340\r\nگلاب و قهوه‌ريز / 429\r\nگلابىفروش / 152\r\nگل پونه نعنا پونه‌اى / 143\r\nگليم‌بافى / 340\r\nگلين‌آغا / 67 - 69\r\nگلين‌زاده نورخاتون - گلين‌آغا\r\nگنبد گردون / 541\r\nگوجه‌اى [ گوجه‌سبزفروش 
  ] / 144\r\nگورستان ابن بابويه / 138\r\nگيلاس‌فروش / 149\r\nگيلان / 144 ، 295\r\nگيوه‌دوزى / 340\r\nگيوه‌فروش / 61\r\nلات / 400 ( نيز - لش و لات )\r\nلار / 146 ، 147\r\nلشكرك / 505\r\nلش گردن‌كلفت / 450\r\nلشوش / 78 ، 343 ، 448 ، 507 ، 536\r\nلش‌ولوش ، لش‌ولات / 11 ، 403 ، 447\r\nلقمان / 172\r\nلله / 456\r\nلوطى ، لوطىگرى ، لوطىبازى ، لوطىباشى / 158 ، 302 ، 323 ، 343 ، 400 ، 402 ، 447 ، 465\r\nلوطى تار و دنبكى ، لوطى دنبك‌زن / 111 ، 113 ، 142\r\nلوطى عنترى / 482\r\nليلاج / 448\r\nليلى و مجنون - مهره / 65 ، 156\r\nمأمور وصول / 457 ، 458\r\nمارگيرى / 441\r\nماروت / 164\r\nمازندران / 357 ، 471\r\nماست‌بندى / 339\r\nماستى [ ماست‌فروش 
  ] / 146\r\nماشا اللّه خانم / 214\r\nماشين‌دودى / 501\r\nمال‌بخر / 451\r\nماوراء النهر / 51\r\nماهىفروش / 59 ، 61\r\nمبارك ( حاجىفيروز ) / 113\r\nمباشر / 457 ، 458\r\nمتولى / 456\r\nمثنوى معنوى / 507\r\nمجلس‌آرا / 430\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nمحرر / 456 ، 513\r\nمحلهء كليمىها / 36\r\nمحمّد / 158 ، 159\r\nمحمد رضا شاه [ پهلوى 
  ] / 215\r\nمحمد على شاه [ قاجار 
  ] / 396 ، 438\r\nمحمود / 396\r\nمختار ثقفى / 63\r\nمداح / 464\r\nمرده‌خور / 428 ، 432\r\nمرده‌گردان / 444\r\nمرشد / 225\r\nمريم - پيراهن بىدرز / 463\r\nمزدكيان / 63\r\nمسئله‌گو / 441\r\nمسجد چهل‌ستون / 380\r\nمسجد ماشا اللّه / 138\r\nمسجد مشير السلطنه / 509\r\nمسيحىها / 64 ( نيز - عيسوى )\r\nمسگرى / 340\r\nمشاعره / 482\r\nمشهد / 348 ، 423 ، 499\r\nمشهدى حسين / 215\r\nمشهدى غلامحسين گزى / 494 ، 495\r\nمشهدى محمد على / 70\r\nمصالح‌فروشى / 340\r\nمصداق الرمل / 172\r\nمصر / 14\r\nمصطفى / 342\r\nمطرب ، مطربى / 53 ، 111 ، 124 - 126 ، 340\r\nمطرب دوره‌اى / 482\r\nمطرب روحوضى / 113\r\nمظفر الدين شاه / 84 ، 294 ، 438\r\nمفتاح الگنوز / 172\r\nمفتاح ارمل / 172\r\nمفت‌بر / 11\r\nمفت‌خور / 285 ، 439 ، 448 ، 455 ، 457\r\nمقنى ، مقنىگرى / 47 ، 340\r\nمعاويه / 276\r\nمعتصم / 10\r\nمعركه‌گير ، معركه‌گيرى / 225 ، 340\r\nمكبّر / 435\r\nمكّه / 11 ، 113 ، 227 ، 235 ، 348 ، 423 ، 499\r\nملانما / 457\r\nملاير / 66\r\nملك نقاله / 197 ، 198\r\nمنبت‌كارى / 340\r\nمنبر معجزه‌كن / 443\r\nمنصورآباد / 138\r\nمؤتمن الملك / 282\r\nمؤذن / 277 ، 278 ، 419 ، 435\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nموسى / 68 ، 203\r\nموصل / 14\r\nمولوىپيچى / 339\r\nمهتر ، مهترى / 339 ، 456\r\nميخ‌فروشى / 340\r\nميدان ادارهء راديو / 74 ( نيز - ميدان ارك )\r\nميدان ارك [ ميدان پانزده خرداد 
  ] / 66 ، 72\r\nميدان امين السلطان / 120\r\nميدان پانزده خرداد / 66 ، 74 ( نيز - ميدان ارك ، ميدان ادارهء راديو )\r\nميدان توپخانه [ ميدان امام خمينى 
  ] / 11 ، 83 ، 84\r\nميدان سيد اسماعيل / 120 ، 155 ( نيز - ميدان كاه‌فروشها )\r\nميدان كاه‌فروشها / 120\r\nميدان كهنه‌فروشها / 155\r\nميدان نقاره‌خانه / 72 ، 74\r\nميرآبى / 339\r\nميرآخور / 148\r\nميرزا / 513\r\nميرزا اسماعيل / 230 ، 232\r\nميرزا موسى خان / 460 ، 461\r\nمىفروشى / 153\r\nميكائيل / 358 ، 525\r\nميناكارى / 340\r\nميوه‌فروش / 150\r\nنادر شاه / 74\r\nناصر الدين شاه / 54 ، 83 ، 148 ، 510\r\nنانوا ، نانوائى / 78 ، 280 ، 339 ، 346\r\nناوه‌كشى / 339\r\nنجار دوره‌گرد / 161\r\nنجارى / 340\r\nنسخه‌گردان / 445\r\nنسيه‌بر / 109\r\nنظركرده‌شده / 445\r\nنظميه / 204\r\nنعلبندى / 339\r\nنعلچىگرى / 339\r\nنعناترخونى / 61\r\nنقاره‌چى / 66 ( شاهى ) ، 74\r\nنقاش / 340\r\nنقال ، نقالى / 340 ، 464 ، 482\r\nنقره‌سازى / 340\r\nنقيب / 285 ، 294 ، 297\r\nنمازخوان / 403\r\nنمرود / 63\r\nننه پيرزن / 64 ، 102\r\nنوح پيغمبر / 446\r\n\r\n\r\n","description":"","footnote":"","page_name":" 648 ","page_number":648}
  ]