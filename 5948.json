[
  {"content":"\r\nترجمهء\r\nخصال الصدوق\r\nمجلد دوم\r\nشامل : موضوعات اجتماعى ، اخلاقى و دينى\r\nمؤلف : امام الحدثين أبو جعفر محمد بن على قمى مشهور به ابن بابويه و صدوق\r\nمولود در 311 هجرى و متوفى در سال 381 هجرى\r\nمترجم : مدرّس گيلانى\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nترجمهء ( 789 ) در مؤمن هشت منش شايسته است\r\n- امام صادق گفته :\r\nدر مؤمن هشت خوى شايسته است : هنگام گرفتارىها سخت سنگين باشد ، درگاه گرفتارى شكيبا باشد .\r\nدرگاه بهره‌مندى سپاسگزار خدا باشد ، آنچه خدا داده بدان خرسند باشد ، به دشمنان ستم مكند ، سربار دوستان مگردد ، صبر امير لشكر ويست ، نرمى برادر اوست ، خوش برخوردى پدر اوست .\r\n","description":"","footnote":"","page_name":" 2 ","page_number":2},
  {"content":"\r\n\r\nترجمهء ( 790 ) هشت تن اند كه نماز ايشان پذيرفته نيست\r\n- پيامبر گفته : نماز هشت تن پذيرفته نيست : بنده‌يى كه از مالك خود گريخته تا باز گردد ، زنى كه ناشزه است و شويش بر او خشمناك است ، آنكه زكات خود را ندهد ، آنكه دست نماز نسازد ، دختر نارسيده‌يى بىسرپوش نماز گزارد ، آن كه خود را به اقتداكنندگان خود با زور امام جماعت ساخته ، آنكه زبين باشد ، پرسيدند زبين چه كسىست ؟ گفت : آنكه بول و غائط خود را نگاهداشته ، آنكه مست باشد ، نماز ايشان پذيرفته نيست .\r\n\r\nترجمهء ( 791 ) بردارندگان عرش هشتاند\r\n- حفص پور غياث نخعى گفته : از امام صادق شنيدم مىگفت : بردارندگان عرش هشتاند و هر كدام هشت چشم دارند : كه هر چشمى از ايشان برابر همهء جهان است . امام صادق گفته : بردارندگان عرش چهاراند . يكى مانند آدميان است و از خداى براى فرزندان آدم روزى مىخواهد . و دومى مانند خروس است براى پرندگان روزى درخواست مىكند . سوم چون شير است و از خدا براى درندگان روزى مىخواهد . چهارم چون گاو است و از خدا براى چهارپايان روزى مىخواهد . از زمانى كه بنى اسرائيل گوساله پرستيدند گاو عرش از شرمندگى سر خويش را به زير افكنده ، در قيامت بردارندگان عرش هشت مىگردند .\r\n","description":"","footnote":"","page_name":" 3 ","page_number":3},
  {"content":"\r\n\r\nترجمهء ( 792 ) بهشت هشت در دارد\r\n- جناب على گفته : بهشت را هشت در است . درى براى پيامبران و صديقان است . درى براى شهيدان و نيكان است و پنج در اختصاص به شيعيان و صديقان است ، من هميشه بر سر صراط ايستاده و درخواست مىكنم - خدايا پيروان و دوستان مرا و كسانى كه مرا در جهان به ولايت شناخته‌اند تندرست بدار ، آوازى از درون عرش رسد كه پذيرفته شد . هر تن از پيروان من و كسانى كه ولايت مرا پذيرفتند - با دشمنان من نبرد كردند هفتاد هزار از همسايگان و خويشان خود را مىتوانند شفاعت كنند - از يك ديگر مسلمانان ديگر كه خداى را به يگانگى شناخته و به اندازهء ذره‌يى دشمنى ما خاندان در دلشان نباشد يك راست به بهشت سرازير مىشوند .\r\n\r\nترجمهء ( 793 ) سقف خانه از هشت متر بيشتر جائز نيست\r\n- ابان پور عثمان گفته : مردى به امام صادق گفت : پريان خانواده و نان و خورشهاى ما را متعرض مىشوند . امام گفت : بلندى سقف خانهء تو چه اندازه است ؟ . گفت : ده متر . گفت : آن را هشت بيشتر مگذار ، و دور آن آية الكرسى نقش نما . چون كه هر اطاقى كه ارتفاع آن از هشت متر بيشتر باشد محتضر است يعنى پريان در آن آشيانه مىكنند .\r\n","description":"","footnote":"","page_name":" 4 ","page_number":4},
  {"content":"\r\n\r\nترجمهء ( 794 ) هشت جفت\r\n- داود رقى گفته : يكى از مردم خوارج از من تفسير اين آيت قرآن را پرسيد : « هشت جفت از گوسفند ميش دو تا و از بز دو تا بگو آيا دو نر را حرام كرده يا دو ماده را و از اشتر دو تا و از گاو دو تا » . گفت : كدام از اينهاست كه خدا حلال كرده و كدام را حرام ، من در اين موضوع چيز درستى نمىدانستم .\r\nدر سفر قبله نزد امام صادق رفتم و از او پرسيدم . گفت : خدا قربانى كردن ميش و بز اهلى را در منى حلال كرده و قربانى وحشى آنها را حرام . اما راجع به اشتر و گاو ، خدا قربانى اشتر عربى را حلال كرده و قربانى اشتر بختى را حرام . قربانى گاو اهلى را حلال كرده و گاو كوهى را حرام . من چون بازگشتم ، اين جواب را به آن خارجى گفتم . گفت : اين چيزيست كه آن را از حجاز فرا گرفته‌يى .\r\n\r\nترجمهء ( 795 ) هشت تن از شمار مردم نيستند\r\n- شخصى به امام صادق گفت : تو از مخلوقات همه را آدم مىدانى ؟ در جواب گفت : هشت دسته را دور بيفكن - آنكه مسواك نكند ، آنكه در جاى تنگ چهار زانو نشيند ، آنكه در كار بيهوده مداخله كند ، آنكه در چيزى كه وظيفهء او نيست مداخله كند ، آنكه بىدرد خود را بيمار سازد ، آنكه بىگرفتارى پريشان باشد ، آنكه با ياران خود در كار درستى كه محل اتفاق است مخالفت كند ، آنكه به پدران خود افتخار كند در حالى كه از كارهاى نيك ايشان بىبهره باشد . اين آدمى مانند گياه اخلنج است كه پوست كنده گردد تا به گوهر خود رسد ، و او - چنانست كه خداى در قرآن گفته : ايشان جزء چهار پاياناند بلكه در راه خود از چهارپايان كمتراند .\r\n","description":"","footnote":"","page_name":" 5 ","page_number":5},
  {"content":"\r\n\r\nترجمهء ( 796 ) هر كه در مساجد رفت و آمد كند يكى از هشت منش را بيابد\r\n- جناب على مىگفت :\r\n« هر كه در مساجد رفت و آمد كند يكى از هشت چيز را دريابد : برادرى در راه خدا ، يا دانشى تازه ، يا آيه‌يى وظيفه نما ، يا آمرزشى كه بدان چشم داشته ، يا سخن پند آميزى وى را از نابودى رهايى بخشد ، يا سخنى بشنود كه وى را رهبرى كند ، يا گناهى را از بيم خدا يا از روى شرمندگى كنار گزارد .\r\n\r\nترجمهء ( 797 ) هشت تن هر گاه خوار گردند بايد خود را نكوهش كنند\r\n- جناب على گفته : پيامبر در سفارشهاى خود به من گفت : « اى على هشت تن هر گاه خوار گردند بايد خود را نكوهش كنند : آنكه ناخوانده بر خوانى نشيند ، آنكه در مهمانى به ميزبان فرمان دهد ، آنكه از دشمنان خود چشم نيكى دارد ، آنكه از فرومايگان بخشش خواهد ، آنكه بىدستورى ميان راز دو تن نظر دهد ، آنكه به بزرگان خوارى نمايد ، آنكه جايى نشيند كه شايستهء آن نباشد ، آنكه با كسى گفتگو كند كه به سخن وى گوش فرا ندهد » .\r\n","description":"","footnote":"","page_name":" 6 ","page_number":6},
  {"content":"\r\n\r\nترجمهء ( 798 ) مساجد را از هشت چيز دور بداريد\r\n- امام صادق « ع » گفته : « مساجد خود را از هشت چيز دور بداريد : از فروش ، و خريد ، و ديوانگان و كودكان ، و جستجوى گم شده و داورى ، روان ساختن حدود شرعى ، و بانگ و فرياد » .\r\n\r\nترجمهء ( 799 ) ايمان هشت منش است\r\n- ابو بصير گفته : نزد امام محمد باقر بودم . مردى به وى گفت : در كوفه گروهى هستند كه اعتقادهايى دارند و آن را به تو نسبت مىدهند . گفت : آن اعتقادات چيست ؟\r\nگفت : مىگويند : گروش به خدا غير از اسلام است ! . امام گفته : آرى چنين است . آن مرد پرسيد چگونه ؟\r\nگفت : هر كه اعتقاد داشته باشد كه خدا يكىست و محمد « ص » پيامبر ويست و به آنچه از نزد خدا آورده باور داشته باشد و نماز گزارد و زكات دهد ، رمضان را روزه دارد و حج گزارد اين چنين كس مسلمان است . من كه ابو بصير هستم ، گفتم : پس ايمان كدام است ؟ گفت آنكه خداى را يگانه داند و محمد را پيامبر وى شناسد و به آنچه از نزد خدا آورده باور داشته باشد و نماز گزارد و زكات دهد و رمضان را روزه دارد و حج گزارد و خداى را به گناهى كه بدان بيم از دوزخ است ديدار منمايد ، اين چنين كس مؤمن است يعنى گرونده به خداست گفتم : برخى تو گردم چگونه چنين كسى يافت گردد كه به گناهى آلوده نشده باشد كه خدا بدان بيم دوزخ نداده باشد ؟ . گفت : چنان نيست كه مىپندارى ، مقصد آنست كه گناهى كند كه خدا به آن بيم از دوزخ داده و از آن بازگشت نكند .\r\n","description":"","footnote":"","page_name":" 7 ","page_number":7},
  {"content":"\r\n\r\nترجمهء ( 800 ) گناه‌هاى بزرگ هشت است\r\n- محمد پور مسلم گفته : به امام صادق گفتم : برخى تو كردم ، چرا در بارهء مخالفان خود اعتقاد داريم كه دوزخىاند اما در بارهء خود اعتقاد نشان نمىدهيم كه بهشتى هستيم ؟ . گفت : اين از سستى ايمان شماست . هر گاه شما به هيچ گناه بزرگى آلوده نشده باشيد ، بدانيد كه بهشتى هستيد . گفتم : گناه‌هاى كلان كدام است ؟ گفت : بزرگترين گناه‌ها ، انباز گرفتن به خداست ، آزار پدر و مادر ، بيابان گردى پس از هجرت به مدينه ، به زن پارسا نسبت زنا دادن ، از جهاد يعنى پيكار گريختن ، به ناروا خواستهء پدر مرده خوردن ، سود خوردن پس از دانستن ناروايى آن ، مؤمن را كشتن . گفتم : زنا و دزدى چگونه است ؟ . گفت : مانند آنها نيست . صدوق گفته : اخبارى كه متعرض شمارهء گناه‌هاى بزرگ است اگر چه برخى از آنها را پنج و برخى هفت و برخى هشت و برخى بيشتر گفته‌اند . اما در حقيقت با يك ديگر اختلافى ندارد .\r\nچون پس از انباز گرفتن به خدا هر گناهى بالنسبه به گناه خردتر از خود كلانتر است و هر گناه خردتر بالنسبه به خرد بزرگ است و هر گناه بزرگى بالنسبه به انبازگيرى خرد است .\r\n","description":"","footnote":"","page_name":" 8 ","page_number":8},
  {"content":"\r\n\r\nترجمهء ( 801 ) على را هشت منش است\r\n- ابو ايوب انصارى گفته : پيامبر بيمار شده بود ، فاطمه به ديدار وى آمد . او را سخت بيمار يافت ، سرشك از ديده‌اش روان شد . پيامبر به وى گفت : اى فاطمه خدا زمين را بازرسى كرد و از همهء زمين پدر ترا برگزيد ، آنگاه ديگر باره بازرسى كرد شوهر تو على را برگزيد و به من وحى كرد كه ترا به دو همسر گردانم . اى فاطمه خدا ترا به كسى داد كه اسلام وى از همه پيشتر و بردبارى وى از همه بزرگتر است . فاطمه از اين گفتار شادمان شد : آنگاه گفت : على هشت منش دارد : ايمان به خدا و پيامبر وى ، دانش وى ، حكمت وى ، همسر وى ، دو فرزند وى حسن و حسين ، امر به معروف وى ، نهى از منكر وى ، داورى وى از روى كتاب خدا . اى فاطمه ما دودمانى هستيم كه به ما هفت منش داده شده كه به كسى از گذشتگان و آيندگان داده نشده . پيامبر ما بهترين پيامبران است و او پدر توست جانشين او بهترين جانشينان است كه شوى تو باشد ، شهيدان ما سرور شهيدان است و او حمزه عم پدر توست و آنكه با دو بال خود در بهشت همى پرد و او جعفر از ماست ، و دو سرور اين پيروان پسران توست كه حسن و حسين باشند .\r\n","description":"","footnote":"","page_name":" 9 ","page_number":9},
  {"content":"\r\n\r\n\r\nترجمهء ( 802 ) - خدا نه منش به پيامبر داد\r\n- پيامبر گفته : خدا اسلام را بر دست من آشكار كرد ، و قرآن را به من فرستاد ، و كعبه را بر دست من گشود ، و مرا بر همهء مردم فزونى داد . مرا در جهان سرور فرزندان آدم كرد ، و مرا در جاويدان آذين بخش روز رستاخيز گردانيد بهشت را پيش در آمدن بدان به پيامبران منع كرد و پيش از در آمدن پيروان من در بهشت پيروان ديگران را بازداشت پيشوايى را پس از من تا روز رستاخيز در دودمان من نهاد ، هر كه به آنچه گفتم كافر باشد ، به خدا كافر شده است .\r\n","description":"","footnote":"","page_name":" 10 ","page_number":10},
  {"content":"\r\n\r\nترجمهء ( 803 ) به پيروان على نه چيز داده شده\r\n- جابر پور عبد الله انصارى گفته : روزى پيش پيامبر بودم كه به على گفت : اى ابا الحسن خواهى ترا مژده‌يى دهم ؟ گفت : آرى اى پيامبر خدا . گفت : « اين فرخ سروش مرا از خدا آگاهى داد كه خدا به پيروان تو نه چيز داده است : آسانى هنگام مرگ ، آرامى هنگام بيم روشنى هنگام تاريكى گور ، آسوده‌گى هنگام بىتابى از روز رستاخيز ، برابرى هنگام بررسى كارها و رفتن از روى صراط در بهشت پيش از ديگر مردم ، در حالى كه نور ايمان ايشان در پيش رو و سوى راست ايشان مىرود .\r\n\r\nترجمهء ( 804 ) فاطمه دخت پيامبر را نه نام است\r\n- امام صادق گفته : فاطمه را نزد خدا نه نام است :\r\nفاطمه ، صديقه ، مباركه ، طاهره ، راضيه ، مرضيه ، محدثه ، زهراء . راوى گفته : آنگاه به من گفت :\r\nمىدانى فاطمه يعنى چه ؟ گفتم نه . گفت : از بدى بريده شده ، بعدا گفت : هر گاه على او را به همسرى نگرفتى تا قيامت در روى زمين از آدم و جز او برايش همسرى پيدا نشدى !\r\n","description":"","footnote":"","page_name":" 11 ","page_number":11},
  {"content":"\r\n\r\nترجمهء ( 805 ) خدا به على نه چيز داده كه جز به محمد به كسى نداده\r\n- يكى از پيروان گفته : از امام صادق شنيدم كه امير المؤمنين مىگفت : خدا به من نه چيز داده كه به جز به محمد به كسى نداده است : راههاى كارها بر من باز است ، نژادها را مىدانم ، ابر آسمان براى من روان مىشود ، مرگها و گرفتاريها را دانم ، فصل الخطاب را دانم ، به فرمان خدا در ملكوت آسمانها نگريستم . هر چه از گذشته و آينده هست دانم ، خدا به ولايت من دين پيامبر را كامل ساخت ، نعمت خويش را بر ايشان تمام كرد : اسلام اينان را پذيرفت ، چون روزى كه فرمان ولايت رسيد خدا به محمد گفت : به پيروان خود بگوى : امروز من دين شما را كامل كردم و اسلام شما را از راه دين پذيرفتم و نعمت خود را به شما كامل ساختم . همه اين امور لطفىست كه خدا بر من نهاده است .\r\n\r\nترجمهء ( 806 ) پيامبر به على گفت : به واسطهء تو خدا نه منش به من داد\r\n- زيد پور ارقم گفته : پيامبر\r\n","description":"","footnote":"","page_name":" 12 ","page_number":12},
  {"content":"\r\nبه على ( ع ) گفت : به جهت تو خدا نه منش به من داده ، سه در جهان و سه در جاويدان و دو به سود تو و يكى كه از گفتن آن بر تو بيمناك هستم ، آن سه كه در جهان است : تو وصى منى و در ميان دودمان من جانشين منى و پردازنده وام منى . و آن سه كه در آخرت است : درفش ستايش را كه به من دهند به دست تو مىسپارم آدم ابو البشر و فرزندانش همه زير درفش من هستند : تو در كليدهاى بهشت به من يارى مىكنى ، اختيار شفاعت خود را به تو مىدهم كه در بارهء هر كه خواسته باشى ، آن دو كه به سود توست پس از من كافر و گمراه نگردى ، و آنچه بر تو بيمناك هستم ، آنكه قريش پس از من با تو نيرنگ به كار برند .\r\nدر حديث ديگرى از پيامبر رسيده كه گفته : نه منش به من داده شد ، سه در جهان و سه در جاويدان و دو تا كه براى او اميد بخش است ، يكى آنكه بر وى بيمناك هستم ، اما آن سه كه در جهان است مرا مىپوشاند و در دودمان من سرپرست است و در خاندان من وصى ست و آن سه كه در جاويدان است : درفش ستايش را به من دهند و من به وى كه آن را بركشد و هنگام شفاعت گناهكاران به آن تكيه مىدهم و در كليدهاى بهشت با من يارى دهد . و آن دو كه نسبت به دو براى من اميدوارى دهد بعد از من به كفر و گمراهى نگرايد ، اما بيمناك از آنم كه قريش با وى مخالفت كنند و فتنه‌انگيزند .\r\n\r\nترجمهء ( 807 ) آفت نه چيز ، نه چيز است :\r\n- پيامبر گفته : « زيان حديث : دروغ گفتن است ، و زيان دانش : فراموشىست ، و زيان بردبارى : سبكىست ، و زيان بندگى سستىست ، و زيان خوشمزگى :\r\nلاف زدن است ، و زيان دلاورى : ستم است ، و زيان بخشش : ياد آوريست ، و زيان زيبايى : خودپسنديست ، و زيان خانوادگى : باليدن است .\r\n","description":"","footnote":"","page_name":" 13 ","page_number":13},
  {"content":"\r\n\r\nترجمهء ( 808 ) در خرماى برنى نه خاصيت است\r\n- امام على بن ابى طالب گفته : نزد پيامبر بوديم ، نمايندگان عبد قيس آمدند انبانى از خرماى برنى آوردند و پيش او نهادند . پرسيد : صدقه است يا هديه ؟ .\r\nگفتند پيشكش است . گفت : از كدام نوع است ؟\r\nگفتند : خرماى برنىست . در پاسخ ايشان گفت : فرخ سروش به من گفته : كه در آن نه خاصيت است : دهان را خوشبوى مىكند ، معده را پاك مىگرداند ، خوراك را گوارا مىسازد ، شنوايى و بينايى را مىافزايد ، پشت را نيرومند مىكند ، ديو را تباه مىگرداند ، نزديكى به خدا مىآورد و از اهريمن دور مىدارد .\r\n\r\nترجمهء ( 809 ) حكم نه چيز از پيروان اسلام برداشته شده\r\n- امام صادق گفته : كه پيامبر گفته :\r\n« از پيروان من حكم نه چيز برداشته شده است : خطا ، فراموشى ، آنچه بر آن مجبور شوند ، آنچه ندانند ، آنچه تاب آن را ندارند ، آنچه بدان مضطراند ، رشك ، فال بد ، وسوسه در آفرينش جهان . تا به زبان نياورده است حكمى ندارد » .\r\n\r\nترجمهء ( 810 ) از نه چيز منع شده\r\n- امام حسين بن على گفته : چون پيامبر ( ص ) قلعه ، خيبر را گشود كمان خود را خواست و بر دستهء آن تكيه داد و خداى را ستايش كرد و پيروزى خداى را به اين موهبت ياد آور شد ، آنگاه از نه چيز منع كرد : مزد روسبى ، و از نطفهء چهارپا ، يعنى آنكه پيشه‌اش چهار پاى نر بر ماده مىجهاند ، و از انگشترى زر : و از بهاى سگ ، و از زينهاى سرخ و ابو عروبه مياثر الارجوان را به معنى زمينهاى\r\n","description":"","footnote":"","page_name":" 14 ","page_number":14},
  {"content":"\r\nسرخ كه فارسى ارغوانى گويند گفته ) ، و خوردن گوشت درندگان ، و از فروش زر به زر ، سيم به سيم در صورتى طرفى بر طرفى بيشتر باشد ، و از ديدن و خواندن دانش ستاره‌شناسى . يعنى با اعتقاد به مؤثر بودن آنها در جهان بىصانع و مدبرى .\r\n\r\nترجمهء ( 811 ) بزهكار را نه ساعت وقت مىدهند\r\n- امام صادق گفته : هر گاه بنده‌يى قصد كار نيك كند ، حسنه‌يى در نامهء عمل او مىنگارند و هر گاه آن كار نيك را به جاى آورد ، ده حسنه براى او نگاشته مىشود ، و هر گاه آهنگ گناه كند چيزى بر وى ننگاراند . و هر گاه آن را به جاى آورد او را تا نه ساعت مهلت دهند اگر از آن كردار پشيمانى نمود به وى ننگاراند ، و اگر پشيمانى نكرد بر او گناهى نگارند .\r\n\r\nترجمهء ( 812 ) پيشوايان از فرزندان حسين بن على نه تناند\r\n- امام محمد باقر گفته : پس از حسين بن على نه پيشواىاند كه نهمى از ايشان قائم اينان است\r\n","description":"","footnote":"","page_name":" 15 ","page_number":15},
  {"content":"\r\n\r\nترجمهء ( 813 ) هنگامى كه پيامبر درگذشت نه زن داشت\r\n- امام صادق ( ع ) گفته ، پيامبر پانزده زن بستد : دو تن از ايشان درگذشتند ، و سيزده تن از ايشان را دخول كرد . هنگامى كه درگذشت نه زن داشت : آن دو كه با ايشان همبستر نشده بود : عمره و سينا نام داشته . و آن سيزده كه بدانها دخول كرد :\r\nنخستين - خديجه دختر خويلد بود ، بعدا سوره دختر زمعه بعدا ام سلمه كه نامش هند دختر ابى اميه بود و بعدا ام عبد الله عائشه دختر ابى بكر ، بعدا حفصه دختر عمر ، بعدا زينب دختر خزيمة بن حارث ام المساكين ، سپس زينب دختر جحش بعدا ام حبيبه نامش رمله دختر ابى سفيان ، بعدا ميمونه دختر حارث ، بعدا زينب دختر عميس سپس جويريه دختر حارث ، بعدا صفيه دختر حى بن اخطب ، و زنى كه خود را به پيامبر بخشيد :\r\nخوله دختر حكيم سلمى بود ، و دو كنيز نيز داشت كه با زنان خويش ايشان را هم قسمت كرده بود ، و در هر دوره شبى نيز با آنان به سر مىبرد ، ماريهء قبطيه و ريحانهء خندفيه و نه زنى كه زنده بودند و پيامبر درگذشت عائشه بود ، حفصه ، ام سلمه ، زينب دختر جحش ، ميمونهء دختر حارث ، ام حبيبه دختر ابى سفيان ؛ صفيه دختر حى بن اخطب ، جويريه دختر حارث ، سوره دختر زمعه . بهترين زنان وى : خديجه دختر خويلد و ام سلمه دختر ابى اميه بودند بعد ميمونه دختر حارث .\r\n\r\nترجمهء ( 814 ) امير المؤمنين على نه سخن گفته\r\n- عامر شعبى گفته : امام على بن ابى طالب ، به بديهه نه جمله گفته كه ديدگان رسايى را خيره ساخته است چه گوهرهاى حكمت است كه در اين درهاى يتيم سفته شده است ، و همهء خداوندان رسايى نتوانستند جمله‌يى بيافرينند كه به پايهء يكى از اين سخنهاى بلاغت شعار و\r\n","description":"","footnote":"","page_name":" 16 ","page_number":16},
  {"content":"\r\nحكمت مدار باشد . سه از آنها در راز و نياز با خداوند بىنياز است ، و سه ديگر از آنها در فرزانگى و روش خردمندان است ؛ سه از آنها در فرهنگ و آميزش با همگنان است . و آن سه كه در راز و نياز گفته است : خدايا در ارجمندى من همين بسنده است كه ترا بنده‌ام و در سر فرازى من همين كافىست كه پروريدهء تو هستم تو چنانى كه مىخواهم مرا چنان كن كه تو خواهى . آن سه سخن كه در فرزانگىست : ارزش هر مردى به چيزيست كه آن را نيكو فرا گرفته است ، نابود نگردد آنكه خود را شناسد . مرد در زير زبان خود نهفته است . و آنچه در فرهنگ و ادب است : هر كه را نيكى رساندى سر و روى گردى ، به هر كه نيازمند گردى گرفتار او شوى ، از هر كه بىنيازى دارى برابر وى باشى .\r\n\r\nترجمهء ( 815 ) اندازهء رسيدن زن نه سال است\r\n- زرارة گفت : امام محمد باقر گفته : تا دختر نه ساله نگردد با وى در مياويز يا ده ساله گردد . گفت : مىشنيدم كه مىگفت نه سال يا به ده سال برسد . ( ترديد براى پيدا شدن رشد ويست ) .\r\n\r\nترجمهء ( 816 ) زنى كه از شوى خويش نه طلاق عدى گرفته بر وى هميشه حرام خواهد بود\r\n- ابو بصير گفته : از امام صادق ( ع ) پرسيدم از زنى كه طلاق داده شود و رجوع شود آنگاه طلاق داده شود و\r\n","description":"","footnote":"","page_name":" 17 ","page_number":17},
  {"content":"\r\nرجوع شود آنگاه طلاق داده شود ؟ گفت : براى شوى حلال نيست تا شوى ديگر كند . و زنى كه مردى سه طلاقش داده و مردى ديگر ويرا گرفته و به سنت پيامبر طلاق داده و به شوى نخستين بازگشته و باز او را سه طلاق داده و به ديگرى شوى گرفته و او را طلاق گفته . بعدا به شوى نخستين بازگشته و او را سه طلاق بر طبق سنت داده . آنگاه ازدواج شود ، اين زنىست كه هرگز به شوى اولين حلال نگردد ، زنى نيز كه ملاعنه واقع گردد براى شوى خود هرگز حلال نگردد .\r\n\r\nترجمهء ( 817 ) زكات در نه چيز ثابت است\r\n- امام صادق گفته : اولين بار پيامبر ( ص ) زكات را بر نه چيز نهاد و از غير آنها درگذشت . و آنها : گندم ، جو ، خرما ، كشمش ، زر ، سيم ، گاو ، گوسفند ، اشتر ، پرسنده گفت : ذرت چگونه ؟ امام خشمناك شده گفت : به خدا در زمان پيامبر كنجد و ذرت و ارزن و همهء اينها بود . در جواب گفت : كه آنها مىگويند : اين دانه‌ها در زمان پيامبر نبوده و براى آن زكات را بر نه چيز قرار داده است كه در دسترس او جز از آنها چيزى نبود . امام به خشمناكى گفت : دروغ مىگويند نص فرمان پيامبر اين است كه از جز آنها عفو شده ، عفو در چيزيست كه موجود باشد نه معدوم . به خدا جز اين نه ، چيزى نيست كه زكات بر آن واجب گردد ، هر كه خواهد بپذيرد و هر كه خواهد نپذيرد و كافر گردد .\r\n","description":"","footnote":"","page_name":" 18 ","page_number":18},
  {"content":"\r\n\r\nترجمهء ( 818 ) نماز آدينه از نه تن ساقط گردد\r\n- امام محمد باقر ( ع ) گفته : « خدا از آدينه تا آدينهء ديگر سى و پنج نماز واجب كرده و يكى از آنها را به جماعت واجب ساخته و آن نماز آدينه است و از نه تن ساقط است : از كودك يعنى نارسيده ، از مرد پير ، ديوانه ، مسافر ، بنده ، زن ، بيمار ، كور ، آنگه دو فرسنگ و بيشتر از جاى نماز آدينه دور باشد .\r\nقراءت حمد و سوره در نماز آدينه بلند خوانده شود ، غسل در آدينه واجب است ، بر پيشوا لازم است كه در نماز آدينه دو قنوت بخواند ، يكى در گانهء نخستين پيش از ركوع و ديگرى در گانهء دومين پس از ركوع .\r\n\r\nترجمهء ( 819 ) نه چيز سبب فراموشى مىشود\r\n- امام موسى بن جعفر گفته : نه چيز سبب فراموشى شود : خوردن سيب ترش ، گشنيز ، و پنير ، و نيم خوردهء موش ، و در آب ايستاده شاشيدن ، و خواندن سنگ نبشته‌هاى گور ، و رفتن ميان دو زن ، و دور افكندن ، شپش و خون گرفتن در گودى پشت سر » : ابو مالك نيز از پدر خود از پيامبر همين را روايت كرده .\r\n","description":"","footnote":"","page_name":" 19 ","page_number":19},
  {"content":"\r\n\r\nترجمهء ( 820 ) معجزه‌هاى نه‌گانهء موسى ( ع )\r\n- هارون پور حمزهء غنوى صراف گفته : از امام صادق پرسيدم كه معجزات نه‌گانهء موسى چه بود ؟ گفت : ملخ ، شپش ، قورباغه ، خون ، بهم خوردگى دريا روان شدن دوازده چشمه ، عصا ، دست وى كه چون ماه مىدرخشيد . سلام پور مستنير نيز از امام محمد باقر در تفسير اين آيه قرآن پرسيده و او جواب داد ، همين نه معجزه را شرح داد .\r\n\r\nترجمهء ( 821 ) هنگامى كه امام دوازدهم ظهور مىكند از نه قبيله به وى مىپيوندند\r\n- امام صادق گفته :\r\nامام دوازدهم با چهل و پنج مرد از نه قبيله مىآيد ، از قبيله‌يى مردى با اوست و از قبيله‌يى دو مرد و از قبيله‌يى سه مرد و از قبيله‌يى چهار مرد و از قبيله‌يى پنج مرد و از قبيله‌يى شش و از قبيله‌يى هفت و از قبيله‌يى هشت و از قبيله‌يى نه ، آن اندازه مىآيند تا شمارهء مخصوص وى تكميل گردد .\r\n","description":"","footnote":"","page_name":" 20 ","page_number":20},
  {"content":"\r\n","description":"","footnote":"","page_name":" 21 ","page_number":21},
  {"content":"\r\n\r\nترجمهء باب منشهاى دهگانه ( 822 ) پيامبر ( ص ) را ده نام است\r\n- جابر پور عبد الله گفته : پيامبر گفته : من از همه به آدم مانندتر هستم و ابراهيم از همهء مردم به من در صورت و سيرت مانندتر است . خدا از زير عرش خويش مرا به ده نام ناميد و چگونگى مرا نشان داد و بر زبان هر پيامبرى كه به گروه مردم مىفرستاد ، مژدهء آمدن مرا داده ، در تورات نام مرا بياورده و آوازهء مرا در ميان پيروان تورات و انجيل گسترده گردانيد ، نامهء خويش را به من فرا آموخت و مرا به آسمان خود برد و از نامهاى خويشتن براى من نامى برگرفته بنهاد ، او را نام محمود است ، و مرا محمد خواند ، و در بهترين سده‌ها مرا براى پيروان خويش برانگيخت ، مرا در تورات احيد ناميده و آن از توحيد و يگانگىست ، به توحيد خدا ، تن پيروان مرا به دوزخ حرام ساخته .\r\nمرا در انجيل احمد ناميده ، من در ميان آسمانيان محمود هستم و پيروان مرا حامدان گفته ، نام مرا در زبور ماح شمرده . خدا به ميانجى من بتپرستى را از روى زمين براندازد و مرا در قرآن محمد خوانده من در روز رستاخيز در فصل داورى محمود خوانده شدم . جز من كسى شفاعت نكند در روز رستاخيز مرا حاشر ناميده است ، همهء مردمان بواسطهء من برانگيخته گردند . مرا در محل موقف ناميده است . من مردمان را نزد خدا به پاى دارم ، مرا عاقب ناميده ، من آخرين همهء پيامبران هستم ، پس از من پيامبرى نيايد . مرا پيامبر آمرزش و پيامبر توبه و پيامبر جنگجوى ساخته و مقتفى خوانده كه در پس همهء پيامبران آمدم و من قيم و كامل و جامع هشتم ، خداى من بر من منت نهاد و گفت : اى محمد آمرزش من بر تو باد ، هر پيامبرى را به زبان پيروان وى فرستادم ، اما ترا به همهء مردمان جهان از سرخ و سياه بفرستادم و با بيمى و رعبى كه كسى را بدان يارى نكردم ترا مددكارى كردم .\r\nغنيمت كه قبل از تو بر كسى حلال نكرده بودم بر تو حلال كردم و گنجى از گنجهاى عرش خود را كه فاتحة الكتاب و خاتمهء سورهء بقره است به تو و پيروان تو دادم و نام ترا با نام خود نزديك ساختم ، كسى از پيروان تو نام مرا نبرد جز آنكه نام ترا با نام من ياد كند . اى محمد شاد زيند و شادزى پيروان تو . امام محمد باقر گفته : پيامبر خدا ده نام دارد كه پنج از آنها در قرآن كريم آمده است و پنج از آنها در آن نيست . اما آن پنج كه در قرآن است : محمد ، احمد ، عبد الله ، ياسين ، نون است . و آن پنج كه در آن نيست : فاتح ، خاتم ، كافى و مقفى و حاشر است .\r\n","description":"","footnote":"","page_name":" 22 ","page_number":22},
  {"content":"\r\n\r\nترجمهء ( 823 ) هميشه رفت و آمد براى يكى از ده كار است\r\n- امام على بن ابى طالب گفته : فرزانگان كهن به روزگار پيشين مىگفتند : رفت و آمد به سراى مردمان براى يكى از ده كار باشد : نخستين به ديدار خانهء خدا و انجام عمل آن و قيام به وظيفهء واجب آن . دوم - به درگاه فرمانروايان دادگر كه فرمان بردارى ايشان به فرمان بردارى خدا باز بسته است ، چون حق آنان واجب است و سود اينان بزرگ و زيان ايشان سترك . سوم - به درگاه دانايان كه دانش جهان و جاويدان از ايشان سود برده مىشود . چهارم - درگاه خداوندان دهش و بخشش كه خواستهء خويش را براى نيك نامى اندوختن و پاداش جاويدان بردن به مردمان مىدهند . پنجم - درگاه مردمان سبك مغز كوشا كه در گرفتاريهاى روزگار به يارى ايشان نيازمندى پديد آيد و به يارى اينان گره‌هاى جهانى باز گشوده گردد . ششم - درگاه بزرگان و سرشناسان كه رفت و آمد نزد ايشان براى رفع نيازهاست . هفتم - درگاه خداوندان خرد و تدبير كه از انديشهء روشن ايشان در ساز و برگى زندگى نيازى باشد . هشتم - درگاه برادران دينى زيرا پيوستن بدينان از واجبات دينى و لوازم انسانىست و رسانيدن حقوق ايشان از لوازم مسلمانىست . نهم - گاه گاهى درگاه دشمنان رفتن براى مدارا با آنان و دفع شر ايشان از راه تدبير و حسن معاشرت روا باشد بسا كه از اين نژاد دشمنى به دوستى گرايد و كينه به مهر انجامد . دهم - درگاه آنان كه همدمى ايشان براى ادب دانى و فرهنگ جهانىست و گفتگو با آنان آسايش روانى و سود زندگانىست .\r\n","description":"","footnote":"","page_name":" 23 ","page_number":23},
  {"content":"\r\n\r\nترجمهء ( 824 ) خدا خرد را به دو چيز توانايى داد\r\n- پيامبر « ص » گفت : « خدا خرد را از نورى كه در گنجينهء دانش خود نهفته بود و هيچ پيامبر مرسل و فرشتهء مقربى را به آن دسترسى نبود بيافريد و از دانش در آن جان دميد و دريافت آن را روح ساخت ، زهد را سر آن گردانيد ، و شرم را دو ديدهء او قرار داد و حكمت را زبان آن ساخت و مهربانى را همت آن و دلسوزى را دل آن . آنگاه آن را به ده چيز انباشت و توانا ساخت :\r\nيقين ، گروش ، راستى ، سنگينى ، اخلاص ، رفق ، بخشش ، قناعت ، تسليم ، شكر .\r\nآنگاه خدا به آن گفت : باز پس رو ، باز پس رفت ، آنگاه گفت : فرا پيش آ ، فرا پيش آمد ، آنگاه به آن گفت : سخن گوى ، گفت : ستايش از خدايى ست كه ندى و همتايى ندارد ، آنكه هر چيزى برابر بزرگى او فروتن است ، خدا سوگند ياد كرد كه به ارجمندى و بزرگوارى خود سوگند كه : آفريده‌يى را بهتر و فرمانبردارتر و بزرگوارتر از تو نيافريدم به ميانجى تو بازخواست كنم و ببخشم به واسطهء تو به يگانگى وصف گردم و پرستيده شوم . محل اميدوارى باشم و اميدوار گردم ، يافته گردم ، ترسيده گردم ، پاداش و كيفر همه به ميانجى تو باشد .\r\n","description":"","footnote":"","page_name":" 24 ","page_number":24},
  {"content":"\r\nاز اين گفتار خرد هزار سال به كرنش بماند ، خدا به دو گفت : سر خود از سجده بردار ، بخواه تا به تو بازدهم ، ميانجى شو تا بپذيرم ، خرد سر برداشت و گفت : همى خواهم كه تا ميانجىگرى مرا در هر خردمندى بپذيرى ، خدا فرشتگان را گواه گرفت كه پذيرفتم و بر آوردم .\r\n\r\nترجمهء ( 825 ) ده چيز از صفات پيشوايىست\r\n- امام صادق « ع » گفته : ده چيز از صفات پيشواست :\r\nبىگناهى ، نص بر پيشوايى ، از همه داناتر باشد ، و پرهيزكار باشد ، داناتر به قرآن باشد ، وصى امام پيش از خود باشد ، داراى معجزه و دليل باشد ، ديدگانش خوابد ليك دل وى بيدار باشد ، سايه ندارد ، از پشت سر مانند پيش بيند .\r\nصدوق گفته : معجزه و دليل پيشوا دانش او و برآورده شدن دعاى اوست . و در اين دو صفت برتر از مردمان عادى باشد . و آنكه گاهى از امور پيشگويى مىكند اين اموريست كه از پيامبر به دو رسيده . چون از نور خدا آفريده شده از اين رو سايه ندارد ! يعنى از راه فراست مىيابد ، قرآن گفته : « اين گزارش براى خردمندان درون بين نشانه‌هايى ست » .\r\n","description":"","footnote":"","page_name":" 25 ","page_number":25},
  {"content":"\r\n\r\nترجمهء ( 826 ) على از پيامبر به ده چيز بهره‌مند شد\r\n- امام على بن ابى طالب « ع » گفته : براى من از سوى پيامبر « ص » ده چيز است كه يكى از آنها را به آنچه خورشيد بر آن تابد ندهم . به من گفت : تو در جهان و جاويدان برادر منى و در محشر از همه مردمان به من نزديكترى تو وزير و وصى منى و در دودمان و دارايى من جانشين منى ، تو در جهان و جاويدان درفش دار من هستى ، دوست تو دوست من است و دوست من دوست خداست . دشمن تو دشمن من است و دشمن من دشمن خداست . على « ع » گفت : از پيامبر ده چيز از آن من شد كه پيش از من آنها را به كسى نداده ، و بعدا نيز نخواهد داد . گفت : تو در جهان و جاويدان برادر منى و\r\n","description":"","footnote":"","page_name":" 26 ","page_number":26},
  {"content":"\r\nدر محشر از همه به من نزديكترى ، جاى من و تو در بهشت چون دو برادر روبرويست . تو وصى ، تو ولى ، تو وزيرى . دشمن تو دشمن من است و دشمن من دشمن خداست ، دوست تو دوست من است و دوست من ، دوست خداست .\r\nامام محمد باقر از پدران خود روايت كرده كه على گفت : از پيامبر « ص » ده چيز از آن من است كه به جاى يكى از آنها به آنچه خورشيد بر آن بتابد و فرو شود و نمايد شادمان نيستم . يكى از ياران وى پرسيد آنها كدام است ؟ . گفت : پيامبر به من گفت : اى على تو وصى و تو وزيرى و تو جانشين من در دودمان و دارايى من هستى ، دوست تو دوست من است و دشمن تو دشمن من ، تو سرور مسلمانانى بعد از من و تو برادر منى و در محشر از همه به من نزديكترى و در جهان و جاويدان درفشدار منى .\r\nباز از امام صادق روايت شده كه گفت : امير المؤمنين على گفت : از پيامبر ده منش از آن من است كه به جاى يكى از آنها آنچه خورشيد به آن بتابد مرا شادمان نكند . گفت : تو در جهان و جاويدان برادر من هستى ، تو در محشر از همه به من نزديكترى ، جاى تو در بهشت برابر جاى من است ، چنان كه برادران دينى مقابل يك ديگر باشند ، تو در دنيا و عقبى درفشدار منى ، وصى منى ، وارث منى در دودمان و دارايى من و نسبت به مسلمانان پس از من جانشينى ، شفاعت تو شفاعت من است ، دوست تو دوست من است و دوست من دوست خداست ، دشمن تو دشمن من است و دشمن من دشمن خدا باشد .\r\n","description":"","footnote":"","page_name":" 27 ","page_number":27},
  {"content":"\r\n\r\nترجمهء ( 827 ) پيروان على را به ده چيز مژده است\r\n- پيامبر ( ص ) گفته : « اى على پيروان ترا به ده چيز مژده ده : نخستين : حلالزادگى . دومين : پاك اعتقادى . سومين : دوست داشتن خدا آنان را . چهارمين :\r\nگشادگى در گور . پنجمين : نور در ديدگان ايشان براى رهبرى به صراط . ششمين : دور شدن تهى دستى از ايشان . هفتمين : دشمنى خدا با دشمنان ايشان . هشتمين : امان از خوره و پيسى و ديوانگى . اى على . نهمين :\r\nريختن گناه‌هاى از ايشان . دهمين : ايشان در بهشت با مناند و من با ايشان » .\r\n\r\nترجمهء ( 828 ) ده منش از اخلاق بزرگ است\r\n- امام صادق گفته : خوىهاى نيك ده است ، هر گاه توانى كه در تو باشد آنها را فراهم ساز زيرا اينها گاهى در مردى هست ليك در فرزند وى نيست ، گاهى در فرزند هست ليك در پدر نيست ، گاهى در بنده هست و در آزاد نيست آنها عبارتست از : دلاورى ، راستى در گفتار ، اداى امانت ، صلهء رحم ، پذيرايى مهمان ، خورانيدن سائل ، پاداش نيكى ، حرمت دارى ، و وفا به حقوق همسايگان ، حرمت دارى و وفا با دوست ، سر آمد همهء اينها : شرم و آزرم است .\r\nامام صادق گفته : خدا پيامبر خود را به خويهاى نيك و ستوده ويژه كرد ، شما نيز خود را بيازماييد ، هر گاه آن خويهاى پيامبرى در شما باشد خداى را سپاس كنيد و آنها را نيرومند سازيد . و آنها از اين قرار است :\r\nباور داشتن ، خرسندى ، شكيبايى ، سپاس ، خشنودى ، نيك خويى ، گشاده دستى ، رگ دارى ، دلاورى ، مردانگى .\r\n","description":"","footnote":"","page_name":" 28 ","page_number":28},
  {"content":"\r\n\r\nترجمهء ( 829 ) ده چيز نشانهء پديد آمدن رستاخيز است\r\n- ابو طفيل حذيفه پور اسيد گفته : پيامبر از غرفهء خود شنيد ما در رستاخيز گفتگو مىكنيم . گفت : رستاخيز پديدار نگردد تا ده نشانه پديد آيد :\r\nبيرون آمدن دجال ، پديدارى دود ، برآمدن خورشيد از باختر ، بيرون آمدن جنبندهء زمين ، پراكنده شدن يأجوج و مأجوج ( ظاهرا همان قوم مغول است ) پديدارى سه فرورفتگى يكى در خاور و يكى در باختر و ديگرى در جزيرة العرب يعنى حجاز ، و برآمدن آتشى از كاخ شهر عدن از نواحى يمن ، و راندن مردمان را به سوى محشر ، هر جا فرود آيند فرود آيد ، چون در روز آسايش كنند با آنها آسايش نمايد .\r\n\r\nترجمهء ( 830 ) خدا ده صفت را در پيامبر و خاندان وى گرد كرده\r\n- ابن عباس گفته : پيامبر در ميان ما سخنرانى كرد در پايان آن گفت : خدا براى ما خاندان ده منش را گرد كرده كه براى كسى پيش از ما گرد نكرده و در ديگران نيز نخواهد گرد كرد : حكمت ، بردبارى ، دانش ، بخشش ، دليرى ، دادگرى ، راستى ، پاكى ، پاك دامنى ، پرهيزكارى . ما واژهء پرهيزكارى و راه رهنمايى و نمونهء برتر و حجت بالاتر و دست آويز نيرومند هستيم كه خدا به دوست داشتن ما فرمان داده است ، آيا پس از راستى چيست ؟ جز گمراهى ، كجا رويد ؟ .\r\n","description":"","footnote":"","page_name":" 29 ","page_number":29},
  {"content":"\r\n\r\nترجمهء ( 831 ) هر كه ده منش داشته باشد بهشت مىرود\r\n- امام محمد باقر گفته : ده منش است كه هر كه با آنها خداى را ديدار كند بهشت مىرود ، گواهى به يگانگى خدا دادن ، و آنكه محمد فرستادهء اوست ، و گرايش بد آنچه از نزد خداى آورده ، و نماز گزاردن ، زكات دادن و روزه گرفتن در رمضان ، حج گزاردن ، دوستى با دوستان خدا ، و بىزارى از دشمنان خدا ، و كناره‌گيرى از هر نوشابه مستى آور . همين حديث را از امام صادق به سند محمد بن ابراهيم طالقانى روايت كرده‌اند .\r\n\r\nترجمهء ( 832 ) گراينده خردمند نباشد تا ده منش در وى نباشد\r\n- پيامبر ( ص ) گفته : « خدا به - چيزى كه از خود بهتر باشد پرستش نشده ، و گراينده خردمند نباشد تا ده منش در وى فراهم گردد : به نيكى وى اميد باشد ، و از نابكارى او ايمن باشند ، نيكيى كه از ديگرى دريابد بسيار شمارد و نيكى بسيار خويشتن را اندك ، در همهء زندگى از دست آوردن دانش كوتاهى مكند ، از رفت و آمد نيازمندان به دو دلتنگ نگردد ، فروتنى در ديده‌اش از ارجمندى و تهى دستى از توانگرى پسنديده‌تر باشد . بهرهء وى از جهان به اندازهء قوت باشد ، كسى را نبيند مگر آنكه او را از خويشتن بهتر و پرهيزكارتر داند .\r\n","description":"","footnote":"","page_name":" 30 ","page_number":30},
  {"content":"\r\nمردمان دو گروه‌اند ، گروهى كه واقعا از وى بهتر و پرهيزكارتراند ، و گروهى كه از او بدتراند .\r\nهر گاه به كسى برخورد كه از او بهتر و پرهيزكارتر است براى وى فروتنى كند تا خود را به وى برساند ، و هر گاه به كسى برخورد كند كه از وى بدتر باشد با خويشتن بگويد شايد نيكى او در نهانى او بيشتر باشد ، چون در كارها چنين باشد او بر مردم روزگار خويش سرور باشد .\r\n\r\nترجمهء ( 833 ) خوردن ده اندام از اندامهاى گوسفند كشته جايز نيست\r\n- امام صادق ( ع ) گفته :\r\n« خوردن ده چيز از اندامهاى گوسفند روا نباشد : سرگين ، خون ، سپرز ، مخ حرام ، كه در مهره‌هاى پشت است ، غده‌ها ، نرى ، خايه‌ها ، زهدان ، كس ، شاه رگهاى زننده يا عروق .\r\n\r\nترجمهء ( 834 ) ده چيز از مردار پاك است\r\n- امام صادق گفته : ده چيز از مردار پاك است : استخوان ، موى ، پشم ، پر ، شاخ ، سم ، تخم ، از پرندگان ، شيردان ، شير ، دندان .\r\n\r\nترجمهء ( 835 ) ده تن در ده چيز طمع مكنند\r\n- يحيى پور عمران حلبى گفته : از امام صادق شنيدم كه مىگفت : « نبايد انسان متكبر طمع در نيكنامى داشته باشد ، و نه انسان نيرنگ باز در بسيارى ياران ، و نه بد خوى در بزرگوارى ، و نه تنگ چشم در صلهء رحم ، و نه مسخره پيشه در دوستى درست ، و نه اندك آگاهى شايستهء داوريست ، و نه غيبتكننده در تندرستىست ، و نه رشكبر در آسايش است ، و نه آنكه بر گناه خرد خرده‌گيرى كند در سرورى و نه مرد اندك تجربى كه رأى خويش را مىپسندد در رياست » .\r\n","description":"","footnote":"","page_name":" 31 ","page_number":31},
  {"content":"\r\n\r\nترجمهء ( 836 ) در ده جا نماز گزاردن روا نيست\r\n- امام صادق ( ع ) گفته : در ده جا نماز گزاردن روا نيست : گل ، آب ، گرمابه ، ميان راه ، بر سوراخ مورچه ، فرودگاه اشتران ، در مجراى آب ، در نمكزار ، در برف ، در وادى ضجنان .\r\nصدوق گفته : نمازگزار از روى اختيار نمىتواند در جاهاى نام برده نماز گزارد . اما در حال اضطرار نماز بگزارد ، و براى ركوع و سجود با سر اشاره كند و براى سجود سر را بيشتر خم كند . اما در راه اشكال ندارد يعنى بر كناره‌هاى آن نماز گزارد ليك به نفس جاده كه جاى آمد و شد است نماز مگذارد . و در گرمابه به هيچ وجه روا نيست مگر در رخت كن كه آنجا را نمىتوان گرمابه گفت . و در سوراخ مورچه نماز مگذارد چون مورچه‌ها وى را گزند مىرسانند . و در خوابگاه اشتران نماز مگذارد مگر در صورتى كه بر بار خود از دزدان بيمناك باشد . و اما نماز در آغل گوسفندان اشكال ندارد ، در آبراهه نماز مگذارد ، چون ممكن است ناگاه آب روان گردد و او را فرو گيرد . در نمك زار نماز گزاردن نه پيامبرى در آن نماز گزارد و نه وصى وى و براى غير ايشان ناگزير جاى سجده را نرم و هموار كند ، در برف در صورتى كه ناگزير باشد نماز جائز است\r\n","description":"","footnote":"","page_name":" 32 ","page_number":32},
  {"content":"\r\nدر صورتى كه جاى سجده را نرم و هموار كند ، و در وادى ضجنان كه نام جايى از اطراف مكه است و امثال آن نماز گزاردن روا نباشد چون گفته‌اند : در آنجا ماران و ديوان مىباشند .\r\n\r\nترجمهء ( 837 ) ده تن به بهشت نروند\r\n- پيامبر گفته : كه چون خدا بهشت را آفريد ، آن را از خشتى زر و خشتى سيم بساخت و ديوارهاى آن را از ياقوت و اشكوبهء آن را از زبرجد و ريگ آن را از مرواريد و خاك آن را از زعفران و مشك بسيار خوشبوى به انجام رسانيد . آنگاه به بهشت گفت : به سخن در آى و خواهش خود را بخواه . بهشت گفت : خدايى جز تو نيست . زنده و پاينده است آنكه در من در آيد . خدا گفت : به عزت و بزرگى و بلندى خود سوگند كه در بهشت راه ندهم : آنكه هميشه باده‌گسار باشد ، و متكبر يعنى خود پسند ، و سخن چين ، و دلالهء محبت ، مأمور كلانترى ، و مخنث ، و كفن دزد ، و عشرستان ، و برنده از خويشاوندان ، و قدرى . در اصطلاح متكلمين به معنى مفوضه كه همان معتزله باشند شرح شده .\r\nو در روايت ديگر پس از متكبر و عاق شديد السواد را ياد كرده . صدوق گفته : مقصود از شديد السواد بسيار سياه رنگ نيست بلكه كسىست كه موى سر و ريش وى در پيرى نيز سفيد نگردد و در تازى چنين كسى را غربيب يعنى كلاغ وش گويند . ظاهرا اين حديث از ساخته‌هاى زنادقه است كه به پيامبر يا امام نسبت داده‌اند .\r\nزيرا علت و سبب امريست كه از اختيار مكلف خارج است . و اين تكليف ما لا يطاق است . و الله اعلم .\r\n","description":"","footnote":"","page_name":" 33 ","page_number":33},
  {"content":"\r\n\r\nترجمهء ( 838 ) تندرستى ده پاره است\r\n- على پور مهزيار به سند خويش نقل كرده كه روزگارى براى مردم بيايد كه تندرستى در آن ده بخش باشد ، نه بخش آن در كناره‌گيرى از مردمان است و بخشى ديگر از آن در خاموشىست .\r\n\r\nترجمهء ( 839 ) ده تن خود و ديگران را به گرفتارى مىافكنند\r\n- امام على بن ابى طالب گفته : ده تن خود و ديگران را به گرفتارى مىافكنند : اندك دانشى كه مىكوشد بسيار به مردم آموزد . مرد بردبار و دانايى كه هوشمند نيست ، آنكه پى چيزى رود كه به دست نمىآيد ، آنكه رنج فراوان كشد و آسايش ندارد ، آنكه آسايش دارد و دانش و بينايى ندارد ، آنكه داناست ليك سر اصلاح كردن ندارد ، آنكه در انديشهء اصلاح است ليك دانا نيست ، آنكه داناست ليك به جهان تعلق دارد ، آنكه به مردمان مهربان است ، اما به خود بخيل است و مىخواهد از كيسهء ديگران براى مردم دلسوزى كند ، آنكه با داناتر از خود جدال كند و چون خواهند به او بفهمانند كه نمىفهمد نپذيرد .\r\n\r\nترجمهء ( 840 ) زهد ده جزء است\r\n- مردى از امام على بن الحسين ( ع ) پرسيد زهد چيست ؟ . گفت :\r\nده جزء است ، بلندترين پايه‌هاى زهد كمترين پايه‌هاى پرهيزگاريست ، و بلندترين پايه‌هاى پرهيزگارى\r\n","description":"","footnote":"","page_name":" 34 ","page_number":34},
  {"content":"\r\nكمترين پايه‌هاى يقين است و بلندترين پايه‌هاى يقين كمترين پايه‌هاى رضا يعنى خشنوديست . و تفسير زهد در اين آيهء قرآن كه گفته : « تا آنكه بر آنچه از دست شما رفت دريغ مخوريد و بد آنچه به دست آورديد شاد مباشيد . « يعنى زاهد نيستند » .\r\n\r\nترجمهء ( 841 ) ده گونه كنيز بر مالك خود حراماند\r\n- امام صادق گفته : « ده گونه كنيز بر مالك حراماند . ميان مادر و دختر فراهم مكن ، ميان دو خواهر جمع مكن ، كنيز تو كه از ديگرى آبستن شده تا بزايد ، كنيز تو كه زن ديگريست ، كنيز تو كه خواهر رضاعى توست ، كنيز تو كه عمهء رضاعى توست ، كنيز تو كه خالهء رضاعى توست ، كنيز تو كه حائض است تا از حيض پاك گردد ، كنيز تو كه ترا شير داده ، كنيز تو كه در آن شريك با ديگرى هستى » .\r\n\r\nترجمهء ( 842 ) شهوت ده جزء است\r\n- امام صادق گفته : « خدا شهوت را ده جزء كرده ، نه جزء آن را در زنان نهاده است و جزئى را در مردان ، هر گاه به اندازه شهوت زنان حيا نداده بود ، بهر مردى نه زن در آويختى يعنى هر نه مرد زنى را سير كند اما عبارت به عكس گفته .\r\n","description":"","footnote":"","page_name":" 35 ","page_number":35},
  {"content":"\r\n\r\nترجمهء ( 843 ) حيا ده پاره است\r\n- امام صادق ( ع ) گفته : « شرم ده پاره است ، نه پارهء آن در زنان است و يكى در مردان ، چون دختر دشتان گردد پاره‌يى از شرم از وى برود و چون شوى گيرد پاره‌يى ديگر برود ، چون مرد با وى جماع كند پاره‌يى ديگر برود ، چون بزايد پاره‌يى ديگر برود ، پنج پاره بماند ، هر گاه زنا دهد و روسبى گردد همهء شرم از آن برود ، و هر گاه پارسا باشد پنج پارهء از شرم براى وى بماند .\r\n\r\nترجمهء ( 844 ) كودكانى كه به ده سالگى مىرسند بستر ايشان را از زنان جدا مىكنند\r\n- امام صادق ( ع ) گفته : كه پدران وى گفته‌اند : بستر زنان را از پسرانى كه ده ساله شده‌اند جدا كنيد .\r\n\r\nترجمهء ( 845 ) يك زن شكيبايى ده مرد را دارد\r\n- امام صادق از پدر خود نقل كرده كه او مىگفته :\r\nخدا براى يك زن توانايى و شكيبايى ده مرد را داده و هر گاه آبستن گردد توانايى ده مرد ديگر براى وى بيفزايد . اسحاق پور عمار گفته : از امام صادق ( ع ) شنيدم كه مىگفت : خدا براى زنان توانايى و شكيبايى ده مرد را داده و هر گاه به هيجان آيد نيروى ده مرد را دارد .\r\n","description":"","footnote":"","page_name":" 36 ","page_number":36},
  {"content":"\r\n","description":"","footnote":"","page_name":" 37 ","page_number":37},
  {"content":"\r\n\r\nترجمهء ( 846 ) ده چيز است كه برخى از برخى دشوارتر است\r\n- امام محمد باقر ( ع ) گفته : امير المؤمنين ( ع ) در رحبه بود و هر كس از او سؤالى مىكرد . ناگاه مردى سلام كرد امير المؤمنين جواب داد و گفت :\r\nتو كيستى ؟ . گفت : من از پيروان تو و از مردم اين كشور هستم : گفت : من ترا هرگز نديده‌ام . آن مرد امان خواست . گفت : در اين كشور خلافى كرده‌يى ؟ . گفت : نه . گفت : شايد از جنگجويان هستى ؟\r\nگفت : آرى . گفت : اكنون سلاح به زمين نهاده شده و قرار داد ترك جنگ بسته شده باكى نيست . آن مرد گفت : حقيقت امر آن است كه من مردى از شام هستم ، معاويه مرا به طريق ناشناس نزد تو فرستاده ، تا از تو مسائلى بپرسم . و اين مسائل را قيصر روم از معاويه پرسيده و به وى گفته هر گاه تو شايستهء زمامدارى\r\n","description":"","footnote":"","page_name":" 38 ","page_number":38},
  {"content":"\r\nپيروان محمدى به پرسشهاى من جواب ده ، هر گاه جواب درست دادى پيروى تو مىكنم ، معاويه جوابى نداشت ، مرا فرستاد كه آن مسائل را از تو باز پرسم . على گفت : خدا زادهء جگر خوار را بكشاد چه اندازه خود و پيروان وى گمراه‌اند ، كنيزى را آزاد كرد ندانست كه چگونه با وى زناشويى كند . خدا ميان ما و اين مردم داور باشد ، خويشاوندى مرا بريدند و روزگار مرا تباه ساختند . آنگاه گفت : اى قنبر فرزندان مرا : حسن و حسين و محمد را نزد من آر . ايشان حاضر شدند ، گفت : اى مرد شامى اين دو تن دودمان پيامبراند و اين محمد فرزند من است ، از هر كدام خواهى مسائل خود را بپرس . گفت : از اين گيسو دار پرسم ، يعنى حسن بن على ، حسن گفت : آنچه خواهى جويا شو . شامى گفت : ميان حق و باطل چه اندازه است ؟ . ميان آسمان و زمين چه اندازه است ؟ . قوس و قزح چيست ؟ . چشمه‌يى كه ارواح مشركان در آن جاى گزيناند كجاست ؟ . چشمه‌يى كه ارواح گروندگان در آن ساكناند كجاست ؟ . مؤنث چيست ؟ . ده چيزى كه هر كدام از ديگرى دشوارتر است چيست ؟ .\r\nحسن بن على گفت : ميان حق و باطل چار انگشت است . هر چه تو خود ديدى حق است و آنچه را بشنوى ممكن است حق يا باطل باشد . شامى پذيرفت . آنگاه گفت : فاصله ميان آسمان و زمين به اندازه دعاى ستمرسيده و اندازهء ديدار چشم است . هر كه جز اين گويد باور مدار . شامى پذيرفت . گفت : ميان مشرق و مغرب يك روز گردش خورشيد است ، از اينجا كه برآيد تا آنجا كه فرو رود . شامى پذيرفت . آنگاه پرسيد قوس و قزح چيست ؛ گفت : قوس قزح يعنى كمان شيطان . شايسته است كه بگويى قوس رحمان است آن نشانهء ارزانى و آسايش مردم زمين است از غرق شدن . و چشمه‌يى كه ارواح مشركان در آن ساكناند : چشمه‌ايست كه آن را برهوت گويند ، و چشمه‌يى كه ارواح گروندگان در آن جاى گزيناند چشمه‌ايست كه آن را سلمى نامند ، مؤنث آنست كه دانسته نگردد نر است يا ماده ( خنثى ) هر گاه نر است چون رسيده گردد محتلم گردد و هر گاه ماده است . دشتان بيند و پستان وى برآيد ، هر گاه با اين دو نشانه جدا نگردد به وى گويند كه به ديوار بول كند هر گاه بول وى گاز گيرد به ديوار رسد مرد است و هر گاه پس بول كند چنان كه اشتر زن است .\r\nسپس شامى پرسيد آن ده چيز كدام است كه يكى از ديگرى دشوارتر است . گفت : دشوارترين چيزى كه خدا آفريده سنگ است و دشوارتر از سنگ آهن است كه سنگ را با آن مىتراشند ، و دشوارتر از آهن آتش است كه آهن را آب مىكند ، و دشوارتر از آتش آب است كه آن را فرو كشد و دشوارتر از آب ابر است كه آب را با خود همى برد ، دشوارتر از ابر باد است كه آن را همى راند و دشوارتر از باد فرشته است كه آن را مىفرستد و دشوارتر از آن قابض ارواح است و دشوارتر از آن مرگ است كه قابض ارواح را تباه كند و دشوارتر از آن فرمان خداست كه مرگ را نابود كند .\r\nشامى گفت : گواهى دهم كه زادهء پيامبرى و على به كار خلافت شايسته‌تر است از معاويه . آنگاه اين پاسخها را براى معاويه فرستاد او نيز براى قيصر روم فرستاد ، وى در جواب نوشت : اى معاويه اين گونه\r\n","description":"","footnote":"","page_name":" 39 ","page_number":39},
  {"content":"\r\nجوابها از تو نيست ، اينها را از دودمان پيامبر گرفته براى من فرستاده‌يى . من به تو درمى نخواهم داد :\r\nاز پيامبر روايت شده كه گفت : خدا هيچ آفريده‌يى را نيافريده جز آنكه ديگرى را بر آن چيره گردانيد چنان كه خدا درياها را آفريد چون به خود باليدند و گفتند كيست كه به ما چيره گردد ؟ خدا چرخ را بيافريد تا گرداگرد آنها را فرو گيرد : آنگاه زمين به خود باليد و گفت : چه بر من چيره تواند شد ؟ خدا كوهها را بيافريد و بر پشت آن چون ميخ آنها را جاى داد تا پشت آن نلرزد . آنگاه كوهها به زمين باليدند و گردن فرازى كردند ، خدا آهن را آفريد و آنها را بدان بريد ، سپس آهن باليدن گرفت . خدا آتش را بر آن چيره گردانيد ، آتش زبانه كشيد و باليدن خواست خدا آب را بيافريد تا آن را فرو كشد سپس آب همى باليد .\r\nخدا باد را بر آن چيره گردانيد ، آنگاه باد باليدن گرفت ، خدا آدمى را بيافريد تا باد را زبون ساخت .\r\nانسان سركشى كردن گرفت . خدا مرگ را بر وى چيره ساخت ، مرگ مغرور شد او را ميان بهشتيان و دوزخيان به دو نيم ساخت . اين سؤالات و اجوبه صحت آنها معلوم نيست ظاهرا ساختگىست گويا كسانى آنها را پرداخته و به پيامبر اكرم و پيشوايان بسته‌اند چون پرسش و پاسخ بسيار كودكانه است .\r\n\r\nترجمهء ( 847 ) در خربزه ده خاصيت است\r\n- امام صادق ( ع ) گفته : خربزه بخوريد كه در آن ده خاصيت فراهم است ، پيه زمين است ، درد نمىآورد ، زيانى ندارد ، هم خوراك است ، نيز نوشيدنى ، ميوه است ، گل است ، صابون دندان است ، نان خورش است ، به نيروى جماع بيفزايد ، مثانه را شست و شو مىدهد ، و بول را روان مىكند ؟ در حديث ديگريست كه سنگ مثانه را آب مىكند . پيامبر خربزه را با رطب مىخورد و در حديث ديگر آمده كه با شكر مىخورد و نيز مىگفت : كه ناشتا خربزه خوردن بيمارى فالج مىآورد و خرماى برنى نيز ناشتا خوردن ايجاد بيمارى فالج مىكند .\r\n","description":"","footnote":"","page_name":" 40 ","page_number":40},
  {"content":"\r\n\r\nترجمهء ( 848 ) ده چيز خوشى آور است\r\n- امام صادق ( ع ) گفته : خوشى و نشاط در ده چيز است :\r\nراه رفتن ، سوارى ، آب تنى ، ديدار سبزه ، خوردن ، نوشيدن ، ديدار زن زيبا ، سپوختن ، مسواك كردن ، همدمى با مردان . در حديث ديگر چنين گفته : در راه رفتن ، و سوارى ، و در آب فرو رفتن ، به سبزه نگريستن ، آشاميدن ، سپوختن ، مسواك كردن ، با گل خطمى سر شستن ، به زن زيبا نگريستن ، گفتگو با مردان .\r\n\r\nترجمهء ( 849 ) نماز بر ده وجه است\r\n- امام باقر گفته : خدا نماز را فرض كرد و پيامبر آن را به ده وجه فرمان نهاد : نماز حضر ، نماز سفر ، و نماز بيم بر سه گونه ، و نماز آفتاب و ماهتاب گرفتگى ، و نماز جشن روزه ، نماز جشن گوسفند كشان ، و نماز باران و نماز مرده » .\r\n","description":"","footnote":"","page_name":" 41 ","page_number":41},
  {"content":"\r\n\r\nترجمهء ( 850 ) در شيعه ده منش است\r\n- عمرو پور ابى المفدام از پدر خود نقل كرده كه امام محمد باقر گفت : اى ابا المقدام شيعهء على كسانى هستند كه از سختى كشيدن رنگ ايشان پريده و لاغر اندام و خشك لب باشند ، لب اينان روزه ، شكم ايشان به پشت چسبيده و رنگ آنان از بيم خدا ديگرگون گشته و رخ ايشان زرد است . هر گاه شب اينان را فرا گيرد ، زمين را فرش كنند و پيشانى بر خاك نهند ، بسيار خداى را سجده كنند ، سرشك ريزند ، پيوسته خداى را خوانند ، مردمان هميشه شادماناند و ايشان اندوهناك ؟ !\r\n\r\nترجمهء ( 851 ) پيامبر در بارهء باده ده تن را نفرين كرده\r\n- امام محمد باقر ( ع ) گفته : پيامبر در بارهء باده ده تن را نفرين كرده : آنكه تاك آن را نشاند ، آنكه آن را پاسبانى كند ، آنكه انگور آن را بفشارد ، آنكه بنوشد ، آنكه بريزد يعنى رامشگر ، آنكه بستاند ، يعنى جام و پيالهء آن را ، آنكه بفروشد ، آنكه بخرد ، آنكه بهايش را بخورد .\r\n\r\nترجمهء ( 852 ) پاداش آنكه ده رمضان پياپى روزه گرفته باشد\r\n- محمد بن حسين كرخى گفته : از امام حسن بن على شنيدم كه در سراى خود مىگفت : به مردى كه او را ابو هارون مىگفتند : هر كه ده ماه رمضان را پياپى روزه گيرد به بهشت خدا درآيد .\r\n\r\nترجمهء ( 853 ) پاداش آنكه ده حج گزارده باشد\r\n- امام صادق ( ع ) گفته : هر كه ده بار حج گزارده باشد ، خدا هرگز از او حساب نكشد ، اين پاداش عمل اوست .\r\n","description":"","footnote":"","page_name":" 42 ","page_number":42},
  {"content":"\r\n\r\nترجمهء ( 854 ) بركت ده پاره است\r\n- امام محمد باقر ( ع ) گفته : كه پيامبر مىگفت : بركت ده پاره است ، نه پارهء آن در سوداگريست و يك پارهء آن در پوست است . صدوق گفته : مقصود از پوست گوسفند است و دليل بر صحت اين ادعا ، از پيامبر روايت شده كه گفته : نه جزء روزى در سوداگريست و يك جزء ديگر آن در سابيه است يعنى گوسفند . اين حديث را بكر بن عبد الله بسند متصل خود از على بن ابى طالب روايت كرده كه پيامبر مىگفته : نه دهم روزى در سودا گريست و يك جزء آن در سابياء است يعنى گوسفندان .\r\n\r\nترجمهء ( 855 ) پيش از رستاخيز ده نشانه است\r\n- حذيفه پور اسيد گفته : از پيامبر ( ص ) شنيدم كه مىگفت : پيش از رستاخيز ده نشانه است : پنج در مشرق و پنج ديگر در مغرب است و از آنهاست : دابهء زمين ، دجال ، و بر آمدن آفتاب از مغرب ، و فرود آمدن عيسى ( ع ) ، و يأجوج و مأجوج كه بر ايشان چيره گردد و اينان را در دريا غرق سازد و باقى نشانه‌ها را ياد نكرد .\r\n","description":"","footnote":"","page_name":" 43 ","page_number":43},
  {"content":"\r\n\r\nترجمهء ( 856 ) اسلام بر ده جزء نهاده شده است\r\n- امام محمد باقر گفته : اسلام برده بخش نهاده شده : « گواهى بر يگانگى خدا كه پايهء اسلام است ، نماز كه فريضه است ، روزه كه نگاهدارى از دوزخ است ، زكات كه پاكى خواسته است ، حج كه بر پاى داشتن شرع است ، جهاد كه ارجمنديست ، فرمان به نيكى كه پايداريست در ايمان ، بازداشت از ناروا كه اتمام حجت است ، نماز جماعت كه سبب آميزش است ، خوددارى از گناه كه همان فرمان فرمانبرداريست » .\r\n\r\nترجمهء ( 857 ) گروش ده پايه است\r\n- عبد العزيز قراطيسى گفته : امام صادق به من گفت : اى عبد العزيز گروش به خدا ده پايه است ، مانند نرد بام از آن پايه پايه بايد بالا رفت . كسى كه بر پايهء نخستين\r\n","description":"","footnote":"","page_name":" 44 ","page_number":44},
  {"content":"\r\nاست و كسى كه بر پايهء دومين است نبايد به نخستين بگويد تو ايمان و گروش ندارى ، همچنين است تا پايهء دهم ، آنكه از تو فرودتر است ، از ايمان بىبهره مدان ، تا آنكه از تو برتر است ترا بىايمان نشمارد ، هر گاه فرودتر از خود را ديد به نرمى به برتر بر تا به خويشتن رسانى و آنچه را تاب نياورد بر گردن وى مگذار تا وى را از ارتقاء باز مدارى ، آنكه گرونده‌يى را فرو شكست بر او لازم است او را دلجويى كند تا مانند سابق درست گردد ، مقداد در پايهء هشتم بود و ابو ذر در نهم و سلمان در دهم .\r\nاين قراطيسى گفته : نزد امام صادق از كار شيعه و اعتقادات ايشان گفتگو شد . گفت اى عبد العزيز ايمان ده پايه است مانند نرد بام كه ده پايه دارد و بايد پايه پايه بالا رفت . آنكه دو پايه رفته نبايد به آنكه به پايهء نخستين است بگويد تو ايمان ندارى ، همچنين آنكه بر پايهء سوم است به پايهء دوم بگويد تو ايمان ندارى ، سلمان در درجهء دهم بود و ابو ذر در نهم و مقداد در هشتم . آنكه از تو فرودتر است وى را از ايمان ساقط مدان تا آنكه برتر از توست ترا از ايمان ساقط مداند . آنكه را كه خواهى به بالاتر برى چيزى را كه تاب ندارد بر او بار مكن تا وى را نشكسته باشى اشتر خرد بار اشتر كلان نبرد هر گاه بر خرد بار كلان نهى بشكند .\r\n\r\nترجمهء ( 858 ) پاداش آنكه ده سال براى خدا بانگ نماز كرد\r\n- امام محمد باقر ( ع ) گفته :\r\n« آنكه ده سال براى خدا بانگ نماز كرد ، خدا تا آنجاى آسمان كه ديده‌اش كار كند او را بيامرزد و هر خشك و ترى كه بانگ وى را شنيد او را باور مىكند و از پاداش نماز هر كه به بانگ وى در مسجد نماز مىگزارد رسدى دارد و هر كه به بانگ او نماز گزارد براى وى نيكى نگارند .\r\n\r\nترجمهء ( 859 ) در مسواك كردن ده منش است\r\n- پيامبر ( ص ) گفته : در مسواك كردن ده منش است :\r\nدهان را پاك مىكند ، خداى را خشنود سازد ، پاداش نيكيها را هفتاد برابر كند ، و از سنت پيامبر است .\r\n","description":"","footnote":"","page_name":" 45 ","page_number":45},
  {"content":"\r\nشوخى دندانها را پاك كند ، و آنها را سفيد گرداند ، لثه را استوار كند ، بلغم را از ميان ببرد ، پرده پيش ديده را بر طرف كند ، خواهش خوراك را تيز سازد .\r\n\r\nترجمهء ( 860 ) نشانه‌هاى قيامت ده چيز است\r\n- حذيفه پور اسيد غفارى گفته : ما گروهى بوديم در شهر مدينه در سايهء ديوارى نشسته بوديم ، پيامبر در بالاخانه‌يى نشسته بود ، متوجه ما شد ، پرسيد چه گفتگو مىكنيد ؟ . گفتيم از قيامت ، گفت : قيامت را نخواهيد ديد تا پيش از آن ده علامت را ببينيد : بر آمدن آفتاب از مغرب ، بيرون آمدن دجال ، حركت جانور زمين ، سه فرورفتگى در زمين يكى در خاور و ديگرى در باختر و سه ديگر در جزيرة العرب است . بيرون آمدن عيسى بن مريم ، و بيرون آمدن قوم يأجوج و مأجوج يعنى قوم مغول ، در آخر الزمان آتش از سرزمين يمن از ژرفى زمين برآيد ، همه را پيش افكند ، مردم را تا به محشر براند ، هر جا ساكن گردند ساكن گردد و بر سر ايشان بايستد تا محشر درآيد .\r\n\r\nترجمهء ( 861 ) پيامبر در شبانروزى ده دوره هفت شوطى به كعبه طواف مىكرد\r\n- ابو الفرج گفته :\r\nأبان از امام صادق پرسيد پيامبر تا در مكه بود عادتى به طواف داشت آن كدام است ؟ گفت : در شبانروزى ده دورهء هفت شوط طواف مىكرد ، سه دوره نخستين روز سه تا پايان شب دو تا در بامداد ، دو تا بعد از نيم روز و در اين ميانه آسايش مىكرد .\r\n","description":"","footnote":"","page_name":" 46 ","page_number":46},
  {"content":"\r\n\r\nترجمهء ( 862 ) كسى كه در روز رمضان ده بار با زنى مقاربت كرد\r\n- فتح پور يزيد جرجانى به امام موسى بن جعفر نوشت كسى با زنى به حلال يا حرامى در روز رمضان ده بار مقاربت كرده است حكم وى چيست ؟ . گفت : بايد ده كفاره بدهد ، هر گاه در روزى از رمضان چند بار بخورد يا بنوشد كفاره‌يى بسنده است .\r\n\r\nترجمهء ( 863 ) ده سخن پند آميز\r\n- كسى به امام صادق گفت : مرا پندى ده ، گفت : هر گاه مىدانى كه خدا كفيل روزى توست براى چه غم روزى مىخورى ؟ هر گاه روزى قسمت معينى دارد چرا حرص مىورزى ؟ و اگر مىدانى كه حساب حق است ، گرد كردن خواسته براى چيست ؟ . هر گاه مىدانى كه مرگ حتمى است شادى براى چيست ؟ . و اگر مىدانى كه هر كارى در نظر خداست ، چرا پريشانى ؟ و اگر مىدانى كه بايد بر پل صراط گذشت ، خود بينى چه معنى دارد ؟ و هر گاه مىدانى همه به قضا و قدر خدا باز بسته است ، چرا اندوه خورى ؟ و هر گاه دانى كه جهان ناپايدار است چرا بر آن اعتماد كنى ؟ .\r\n","description":"","footnote":"","page_name":" 47 ","page_number":47},
  {"content":"\r\n\r\nترجمهء ( 864 ) ده تن از پيروان اسلام به خدا كافراند\r\n- امام على بن ابى طالب گفته : پيامبر در سفارشهاى خود به من گفت : اى على ده تن از اين پيروان به خدا كافراند : آدم كش ، جادو ، قلبتان ، آنكه به حرامى با زنى از پس مقاربت كند ، آنكه با جانورى جماع كند ، آنكه با محرم خود جماع كند ، آنكه آشوبگر است ، آنكه ابزار جنگ به دشمن اسلام در حال جنگ فروشد ، آنكه مانع زكات است ، دارنده‌يى كه بميرد حج نرفته باشد .\r\n\r\nترجمهء ( 865 ) تيرهاى بر دو باخت جاهليت ده بوده است\r\n- امام محمد باقر ( ع ) در تفسير آيهء قرآن كه گفته : بر شما مردار و خون و گوشت خوك حرام شده‌اند . گفته : مردار و خون و گوشت خوك شناخته شده .\r\n* ( وَما أُهِلَّ بِه لِغَيْرِ الله ) * ، يعنى جانورى كه براى بتهاى خود قربانى مىكردند ( منخنقه ) يعنى خبه شده آنكه\r\n","description":"","footnote":"","page_name":" 48 ","page_number":48},
  {"content":"\r\nبود كه گبران جانور سر بريده نمىخوردند و آن را مردار مىكردند و مىخوردند . بر اين قاعده گاو و گوسفند را خبه مىكردند ، و چون مىمرد مىخوردند . ( متردية ) و گاهى جانور را چشم بسته از پشت بام مىافكندند چون مىمرد آن را مىخوردند ( نطيحه ) و گاهى ميشها را شاخ به شاخ به يك ديگر مىافكندند و چون يكى از اين دو مىمرد آن را مىخوردند . * ( ( وَما أَكَلَ السَّبُعُ ) ) * و آنچه را گرگ و شير مىكشت آن را مىخوردند ، خدا آن را حرام گردانيد . ( * ( وَما ذُبِحَ عَلَى النُّصُبِ ) * ) و آنچه براى آتشكده‌ها قربانى مىكردند مىخوردند . قريش نيز درخت و سنگ را مىپرستيدند و براى آنها قربانى مىكردند و مىخوردند . ( * ( وَأَنْ تَسْتَقْسِمُوا بِالأَزْلامِ ذلِكُمْ فِسْقٌ ) * ) امام گفت : قريش اشتر نحر شده را پاره مىكردند و بر سر آن جمع مىشدند و با تير قرعه مىكشيدند و آن را به دست كسانى مىدادند ، تيرهاى قمار زده بود . هفت از آنها رسد داشت و سه رسد نداشت نام آن هفت كه رسد داشت : فذ ، توأم ، مسيل ، نافس ، حليس ، رقيب ، معلى بود . فذ يك بخش مىبرد ، توأم دو بخش ، مسيل ، سه بخش ، نافس چهار بخش ، حلسين پنج بخش ، رقيب شش بخش ، معلى هفت بخش . اين هفت اسم بر تيرهايى اطلاق مىشد كه دنبالهء آنها پر نداشت . و آن سه كه رسد نداشت : شميح ، منيح ، وغد نام داشت . و اينها تيرهايى بود كه دنبال آنها پر داشت : قيمت اشتر كشته به گردن كسانى بود كه تير بىسهم به آنها بر مىخورد و اين در واقع قمار بود از اين جهت خدا آن را حرام ساخت .\r\n\r\nترجمهء ( 866 ) آنچه بر هر مسلمانىست كه هر روز پيش از بر آمدن آفتاب و فرو شدن آن ده بار بگويد\r\n- اسماعيل پور فضل گفته : از امام صادق تفسير اين آيهء قرآن را پرسيدم كه گفته : « ستايش كن پروردگار خود را پيش از بر آمدن آفتاب و فرو شدن آن » . گفت : بر هر مسلمانى مستحب است كه پيش از بر آمدن آفتاب و فرو شدن آن ده بار بگويد : « لا إله الا الله وحده لا شريك له ، له الملك و له الحمد يحيى و يميت و هو حى لا يموت بيده الخير و هو على كل شىء قدير » . گفتم : اين چگونه است : لا إله الا الله وحده لا شريك له ، له الملك و له الحمد يحيى و يميت و يميت و يحيى . گفت : خدا بر هر چيزى تواناست . ليك آنچه را گفتم بگوى .\r\n","description":"","footnote":"","page_name":" 49 ","page_number":49},
  {"content":"\r\n\r\nترجمهء ( 867 ) پسران عبد المطلب با عباس ده تن بودند\r\n- ابان بن عثمان احمر گفته : از امام صادق شنيدم كه مىگفت : از پدر خود شنيدم كه از جابر پور عبد الله انصارى شنيده بود كه مىگفت : از پيامبر از پسران عبد المطلب پرسيدند ، گفت : با عباس ده تن بودند . صدوق گفته : آنان عبارتاند از : عبد الله ، ابو طالب ، زبير ، حمزه ، حارث كه از همه بزرگتر بود ، و غيداق ، مقوم ، حجل ، عبد العزى كه ابو لهب باشد و ضرار ، و عباس .\r\nبرخى گفته‌اند : مقوم همان حجل است . و عبد المطلب ده نام داشت كه مردم روزگارش از عرب و پادشاهان روم ، ايران و حبشه او را به آن ده نام مىشناختند ، و آنها از اين قرار است : عامر ، شيبة الحمد ، سيد بطحاء ، ساقى حجاج ، ساقى مغيث ، غيث الورى في العام الجدب ، ابو السادة العشرة ، عبد المطلب ، حافر زفرم . كسى قبل از وى بدين نامها شناخته نشده بود .\r\n","description":"","footnote":"","page_name":" 50 ","page_number":50},
  {"content":"\r\n","description":"","footnote":"","page_name":" 51 ","page_number":51},
  {"content":"\r\n\r\nترجمهء باب منشهاى يازدهگانه ( 868 )\r\nنام يازده اخترى كه يوسف آنها را با آفتاب و ماهتاب در خواب ديد كه وى را نماز مىبرند\r\n- جابر پور عبد الله انصارى در تفسير اين آيهء قرآن كه از زبان يوسف مىگويد :\r\nدر خواب يازده ستاره و آفتاب و ماهتاب را ديدم كه براى من سجده مىكنند . چيست ؟ گفت : نام آنها :\r\nطارق ، جريان ، ذبال ، ذو الكتفان ، قابس ، وثاب ، عمودان ، فيلق ، مصبح ، فروج ، ذو القرع ، ضياء ، نور بود يعنى آفتاب و ماهتاب عمهء اين اختران به آسمان چيرگى دارند . جابر پور عبد الله گفت : مردى از جهودان كه او را بستان جهود مىگفتند ، از پيامبر پرسيد اى محمد نام اخترانى كه يوسف آنها را در خواب ديد چه بود ؟ . پيامبر ( ص ) در آن روز به وى جواب نداد ، تا فرخ سروش نام آنها را به پيامبر گزارش داد ، پيامبر بستان را خواست و گفت : هر گاه ترا بنام آنها آگاه سازم مسلمان مىشوى ؟ گفت : آرى . پيامبر گفت : نام آنها اينست :\r\nجريان ، طارق ، و بال ، ذو الكتفان ، قابس ، وثاب ، عمودان ، فيلق ، مصبح ، ضروج ، ذو القرع ، ضياء ، نور ، آنها را در آسمان ديد كه وى را نماز مىبرند ، چون بيدار شد با پدر خود يعقوب گفت : در جواب گفت :\r\nاين كار پراكنده ايست كه خدا آن را بعدا فراهم گرداند ، بستان تصديق كرد و برفت .\r\n\r\nترجمهء ( 869 ) چاه زمزم يازده نام دارد\r\n- امام صادق گفته : نامهاى زمزم يازده است : ركضة جبرئيل حفيرهء اسماعيل ، حفيرهء عبد المطلب ، زمزم ، برة ، مضمونه ، رواء ، شبعه ، طعام ، مطعم ، شفاء دردها .\r\n","description":"","footnote":"","page_name":" 52 ","page_number":52},
  {"content":"\r\n","description":"","footnote":"","page_name":" 53 ","page_number":53},
  {"content":"\r\n\r\nترجمهء بابهاى منشهاى دوازده‌گانه ( 870 )\r\nباب يكم تا دوازدهم\r\n- طاوس يمانى گفته : گروهى از جهودان نزد عمر بن الخطاب آمدند ، و به او گفتند : تو فرمان رواى مسلمانان هستى ؟ . آمده‌ايم از تو چيزهايى سؤال كنيم هر گاه جواب ما را دادى ايمان آوريم و مسلمان گرديم . عمر گفت : بپرسيد . گفتند :\r\nما را از قفلها هفت آسمان آگاه ساز ، و از گورى كه خداوند خود را به گردش درآورد ، و آنكه قوم خود را ترسانيد در حالى كه نه از پرى بود و نه از آدمى ، و ما را آگاه‌ساز از جايى كه يك بار آفتاب بر آن بتابيد ، و ديگر به آن حالت باز نگشت ، و از پنج جانورى كه در رحم آفريده نشدند ، و ما را از يكى و دو تا و سه تا و چهار تا و پنج تا و شش تا و هفت تا و هشت تا و نه تا و ده تا و يازده تا و دوازده تا آگاه ساز .\r\nعمر گفت : اينها را ندانم اما على پسر عم پيامبر ( ص ) را آورده تا جواب شما را باز دهد . چون آمد ، عمر گفت : يا ابا الحسن ، اين گروه جهود سؤالاتى دارند انتظار جواب از تو دارند على گفت : سؤال كنيد ، گفتند : اى پدر شبير و شبر جواب گوى گفت : قفلهاى آسمانها شرك به خداست ، و كليدهاى آن : گفتن :\r\nلا إله الا الله است آن گورى كه خداوند خود را در گردش انداخته بود ، آن همان ماهىاى است يونس را در هفت دريا گردانيد ، و آنكه قوم خود را ترسانيد نه از پرى بود و نه از آدمى ، بلكه مورچه‌يى بود كه با سليمان پور داود ( ع ) است كه با آن گفتگو كرد . و آنجا كه آفتاب يك بار تابيد و ديگر برنگشت ، آن دريايى بود كه خدا موسى را از آن رهايى داد . و فرعون و پيروان وى را در آن غرق كرد .\r\nآن پنجى كه در زهدان مادر نبودند : آدم و حوا و دست افزار موسى و اشتر صالح و گوسفند قربانى .\r\n","description":"","footnote":"","page_name":" 54 ","page_number":54},
  {"content":"\r\nابراهيم بودند . خدا يگانه‌يى ست كه دوم ندارد . دومى كه سومى نداشتند : آدم و حواست . سه : جبرئيل و ميكائيل و اسرافيل است . چهار : تورات و انجيل و زبور و قرآن است . پنج : پنج نماز شبانه روز است ، كه بر پيامبر فرض شده . شش : گفتهء خداست كه آسمانها و زمين را در شش روز بيافريد . هفت گفتار خداست كه :\r\nبالاى سر شما هفت سازمان استوار ساختيم . هشت گفتار خداست كه در اين روز عرش پروردگار ترا هشت تن بردارند . نه : معجزات موسى ( ع ) است . ده گفتار خداست كه با موسى سى شب وعده نهاد . و به ده ديگر آن را كامل ساخت . يازده : گفتار يوسف است كه به پدر خود گفت در خواب يازده ستاره را ديدم . دوازده گفتهء خدا به موسىست كه عصاى خود را به سنگ بزن تا دوازده چشمه از آن بجوشد . راوى گفته : جهودان به على گفتند : گواهى مىدهيم به يگانگى خدا و پيامبرى محمد و پسر عم بودن تو پيامبر را . و به عمر گفتند : كه گواهى دهيم كه اين از تو شايسته‌تر است براى جانشينى از پيامبر . مترجم گويد از برداشت اين خبر معلوم است كه ساختگىست ، هيچ گاه جهودان اين جرأت و جسارت را داشتند با خلفاى اسلامى چنين گستاخانه سخن رانند و استدلالاتى كه بيشتر از قرآن ما مسلمانان است از على بپذيرند . بر فرض صحت اين داستان لا بد براى تفرق ميان زمامداران اسلام دست به اين سخنان مىزدند و به ريش ما مىخنديدند .\r\n","description":"","footnote":"","page_name":" 55 ","page_number":55},
  {"content":"\r\n","description":"","footnote":"","page_name":" 56 ","page_number":56},
  {"content":"\r\n\r\nترجمهء ( 871 ) بدترين خلق اولين و آخرين دوازده تناند\r\n- يحيى پور حسن و عباد پور يعقوب و محمد بن جنيد گفته‌اند : براى ما نقل كرد ابو عبد الرحمن مسعود گفت : براى من نقل كرد حارث پور يعقوب و محمد بن جنيد گفته‌اند : براى ما نقل كرد ابو عبد الرحمن مسعود گفت : براى من نقل كرد حارث پور حصيره از صخر بن حكم فزارى از حيان بن حارث از ربيع بن جميل حبشى از مالك ضمرهء رواسى كه گفت : چون ابو ذر ( ره ) را از مدينه نفى كردند با على و مقداد و عمار و حذيفه و عبد الله بن مسعود فراهم شدند ، ابو ذر گفت : به ياد پيامبر سخن بگوييد تا بر آن گواه باشيم و دعا كنيم و به يگانگى خدا او را باور داريم . على گفت : من اكنون دلى مشغول دارم مرا سخن گفتنى مناسب نيست ، همه تصديق كردند ، به حذيفه گفتند كه حديثى براى ما نقل كن ، گفت : شما مىدانيد كه من هميشه از بسته‌هاى كارها پرسش مىكردم و آنها را مىآموختم و از غير آنها چيزى نمىپرسيدم ، همه گفتند راست گفتى . آنگاه به ابن مسعود گفتند : براى ما حديثى نقل كن ، گفت :\r\nشما مىدانيد كه اختصاص من در قرآن است و از غير آن آگاهى ندارم . همه گفتند : راست گفتى ، به مقداد گفتند :\r\nاو نيز گفت : من مرد نبرد بودم و از راويان نيستم ، همه تصديق كردند ، به عمار گفتند : تو چيزى براى ما نقل كن . گفت : من انسانى فراموش كار هستم ، ابو ذر گفت : من براى شما حديثى نقل مىكنم كه شما آن را از پيامبر شنيديد . پيامبر گفت : شما نيستيد كه گواهى مىدهيد به يگانگى خدا و پيامبرى من و به قيامت و زنده -\r\n","description":"","footnote":"","page_name":" 57 ","page_number":57},
  {"content":"\r\nشدن مردگان و بهشت و دوزخ گفتند گواهى دهيم ، گفت : من نيز با شما گواهم . بعدا پيامبر گفت : شما گواه نيستيد كه بدترين خلق اولين و آخرين دوازده تناند ، شش تن از گذشتگان و پيروان كهن و شش تن از پيروان من .\r\nشش تن از پيروان گذشته را نام برد و گفت : فرزند آدم كه برادر خود را كشت ، و فرعون و هامان و قارون و سامرى و دجال كه نامش در پيروان گذشته آمده ليك در آخر الزمان بيرون آيد . و اما شش تن كه از آخرين پيروان اين امت كه گوساله است كه نعثل باشد ، و فرعون است كه معاويه باشد و هامان اين امت است كه زياد باشد ، قارون اين امت است كه سعيد بن عاص باشد و سامرى اين امت است كه ابو موسى اشعرى ، عبد الله بن قيس باشد . چون او نيز مانند سامرىست كه گفت : نبايد نبرد كرد ، و ابتر است كه عمرو عاص باشد ، آيا شما بر اين موضوع گواه هستيد ؟ گفتند : آرى . گفت من نيز بر آن گواه هستم .\r\nابو ذر بعدا گفت : آيا شما گواه نيستند كه پيامبر گفت : امت من بر سر حوض كوثر بر من وارد مىشوند زير درفش . اولين درفش همان نعثل است ، من از جاى برخيزم و دست وى را برگيرم ، رنگ وى و پيروان وى سياه گردد و پاهاى ايشان بگردد ، و دل اينان بطپد من گويم پس از من با ثقلين كه قرآن و خاندان من باشد چه كرديد ؟ . گويند كلانتر را كه قرآن است دروغ انگاشتيم و خردتر را از كار بر كنار كرديم ، گويم برويد تشنه و سياه روى گرديد ، قطره‌يى از آن نياشاميد . آنگاه فرعون امت من در آيد و بيشتر در زير درفش وىاند ، او را نيز مانند نخستين پرسم گويند همه را دروغ پنداشتيم و خوار ساختيم . بعدا درفش هامان امت من درآيد با او نيز مانند دو سابق عتاب و گفتگو كنم . در جواب گويند : قرآن را دروغ پنداشتيم و دودمان ترا خوار ساختيم ، ايشان نيز تشنه باز گردند و به دوزخ روند ، بعدا درفش عبد الله بن قيس ابو موسى اشعرى درآيد با پنجاه هزار كس ، با ايشان نيز چنان كنم كه با آن گذشتگان و جواب ايشان نيز همان جواب سابقين است . خلاصه با همهء اين شش تن عتاب و خطاب كرده متوجه دوزخ گردند . بعدا درفش امير المؤمنين على درآيد با پيروان خود ، از ايشان نيز پرسم در جواب گويند : قرآن را تصديق كرديم و خاندان را گرامى داشتيم و از وصى تو پشتيبانى كرديم و با دشمنان وى نبرد كرديم . گويم : سيراب شويد و شاداب گرديد و هرگز تشنه مشويد پيشواى ايشان مانند ماه تابان باشد . سپس گفت : شما بدين گواه نيستيد ؟ . گفتند گواه هستيم . گفت من نيز بر آن گواه هستم يحيى و عباد گفتند : شما نيز نزد خدا گواه باشيد كه ابو عبد الرحمن اين را براى ما گفت . ابو عبد الرحمن گفت : نزد خدا براى من گواه باشيد كه حارث بن حصيره اين حديث را براى ما گفت .\r\nحارث گفت : شما نيز بر من گواه باشيد كه صخر بن حكم اين حديث را براى من گفت . حيان نيز گفت : نزد خدا بر من گواه باشيد كه ربيع بن جميل اين حديث را براى من گفت ربيع گفت نزد خدا گواه باشيد كه مالك بن ضمره اين حديث را براى من گفت . مالك بن ضمره گفت نزد خدا گواه باشيد كه ابو ذر اين حديث را براى من گفت . ابو ذر نيز چنين گفت : كه پيامبر گفت : اين حديث را جبرئيل از خدا براى من گفت ! .\r\n","description":"","footnote":"","page_name":" 58 ","page_number":58},
  {"content":"\r\n\r\nترجمهء ( 872 ) راه شناختن نيم روز در هر يك از ماه‌هاى دوازده‌گانهء رومى با سايهء انسان\r\n- عبد الله بن سنان گفته : از امام صادق شنيدم كه مىگفت : در نيمهء حزيران ( ماه آخر بهار ) اول نيم روز سايه نيم پا باشد و در نيمهء تموز قدمى و نيم و در نيمهء آب دو قدم و نيم و در نيمهء ايلول سه قدم و نيم و در نيمهء تشرين اول 5 قدم و نيم و در نيمهء تشرين آخر هفت قدم و نيم و در نيمهء شباط 5 قدم و نيم و در نيمهء آذر 3 قدم و نيم و در نيمهء نيسان دو قدم و نيم و در نيمهء اياز يك قدم و نيم و در نيمهء حزيران نيم قدم . اين قاعده شايد در برخى از بلاد درست باشد .\r\n","description":"","footnote":"","page_name":" 59 ","page_number":59},
  {"content":"\r\n","description":"","footnote":"","page_name":" 60 ","page_number":60},
  {"content":"\r\n","description":"","footnote":"","page_name":" 61 ","page_number":61},
  {"content":"\r\n\r\nترجمهء ( 873 ) كسانى كه با خلافت ابى بكر مخالفت كردند دوازده تن بودند\r\n- زيد پور وهب گفته :\r\nآنان كه با خلافت ابى بكر ضديت كردند دوازده تن بودند . از مهاجرين : خالد بن سعيد بن عاص ، مقداد بن اسود ، أبى بن كعب ، عمار بن ياسر . ابو ذر غفارى ، سلمان فارسى ، عبد الله بن مسعود ، بريدهء اسلمى بودند .\r\nو از انصار : خزيمة بن ثابت ذو الشهادتين ، سهل بن حنيف ، ابو ايوب انصارى ، ابو هيثم بن تيهان . چون ابو بكر به خلافت بر منبر پيامبر نشست با يك ديگر مشورت كردند ، برخى صلاح ديدند كه او را از منبر فرود آورند برخى ديگر گفتند هر گاه اين كار كرده شود در كشتن خويشتن يارى كرده‌ايد . در حالى كه قرآن گفته :\r\nخود را به نابودى ميفكنيد .\r\nاز اين جهت نزد على آمدند و گفتند : حقى كه از آن تو بود رها كردى . ما نخواستيم وى را بىدستور تو فرود آوريم ! على گفت : هر گاه چنين كرده بوديد شما در مقابل ايشان مانند يك سرمهء چشم و يك نمك آش نبوديد . زيرا امروزه مردم به خلافت وى همدست شده‌اند ، و گفتار پيغمبر خود را واگذاشتند و خداى خود را تكذيب كردند ، من با خانوادهء خود در اين كار مشورت كردم ، گفتند چاره‌يى جز خاموشى نيست ، چون دل اين مردم پر از كينه خدا و خاندان پيامبر اوست . ايشان در مقابل خونخواهى روزگار جاهليت خويشاند .\r\nهر گاه چنين كارى كنيد شمشير مىكشند ، چنان كه با من ستيز ايستادند ، گفتند : يا بيعت كن يا ترا\r\n","description":"","footnote":"","page_name":" 62 ","page_number":62},
  {"content":"\r\nمىكشيم چاره‌يى جز بيعت نداشتم ، چون از پيامبر شنيدم كه مىگفت : اى على هر گاه اين مردم كار خلافت ترا از ميان بردند شكيبا باش و اگر نباشى با تو نيرنگ به كار برند . پيروان من ترا پس از من خواهند كشت چنان كه فرخ سروش مرا آگاه ساخت .\r\nبرويد نزد وى و آنچه از پيامبر خود شنيده‌ايد با وى بگوييد باشد كه بازگردد و حجت بر وى تمام گردد و دانسته باشد كه پيامبر خود را نافرمانى كرده اين گروه روز آدينه گرد منبر پيامبر را گرفتند ، انصار به مهاجرين گفتند : خدا در قرآن شما را بر انصار مقدم داشته : از اين رو نخستين كسى كه در اين باب سخن راند ، خالد بن سعيد بن عاص بود به پشت گرمى بنى اميه ، روى به ابى بكر كرد و گفت : از خدا بپرهيز تو خود دانى كه پيامبر در بارهء على چه گفته ؟ مگر ندانى كه پيامبر در نبرد بنى قريظه هنگامى كه ما گرداگرد او بوديم پيامبر به مردان بزرگ ما متوجه شد و گفت . اى گروه : مهاجر و انصار من به شما وصيتى دارم ، آن را نگاهداريد ، على پس از من فرمانده شماست ، خدا مرا به اين كار مأمور كرده دستور داده ، هر گاه در اين باره وصيت مرا نگاه نداريد دين به شما شوريده گردد ، و بدان شما در كارها به شما فرمانده گردند .\r\nدر حالى كه خاندان من وارث پيشوايى مناند خدا با هر كه وصيت مرا در بارهء ايشان نگاهداشت او را در گروه من گردان تا در جاويدان كامياب گردد و آنكه سرپيچى كند او را از بهشتى كه پهناورتر از آسمانها و زمين است محروم گردان . چون خالد بن سعيد چنين سخن راند ، عمر بن خطاب به او بانگ زد و گفت : خاموش باش كه نه تو از اهل مشورت هستى و نه از آنان كه رأى ايشان قابل اعتماد در مردمان باشد .\r\nخالد گفت : اى زادهء خطاب تو خاموش باش ، به خدا سوگند ، تو دانى كه بزرگتر از زبان خود سخن رانى و به جز افراد تو اعتماد دارى . قريش همه دانند كه خانوادگى من از همه برتر است و فرهنگ من از همه نيرومندتر و از همه خوشنامتر و نسبت به خدا و پيامبر از همه اندكتوقعتر هستم ، ليك تو از همه فرودترى و گمنامتر و از خدا و پيامبر وى دور تر ، در نبرد دلاور نيستى و در خشك سالى تنگ دستى نژاد تو فروردين است . در قريش وسيلهء سرفرازى ندارى ، چون خالد وى را بدين سخنها خاموش گردانيد آنگاه بنشست .\r\nبعدا ابو ذر برخاست پس از ستايش خدا ، گفت : اى گروه مهاجر و انصار شما و نيكان شما همه دانيد كه پيامبر گفته : كار خلافت پس از من با عليست و بعد از او از حسن و حسين است ، سپس در خاندان من از فرزندان حسين است . آيا شما گفتار پيامبر را نديده انگاشتيد و فرمان او را به فراموشى سپرديد و سرگرم جهان گرديد ؟ و جاويدان را رها ساختيد ، و مانند پيروان پيامبران پيش مرتد شدند و دستور ايشان را تغيير دادند شما نيز مانند ايشان برابرى كرديد ، البته تلخى كار خويش را خواهيد ديد .\r\nو آنگاه سلمان فارسى برخاست و گفت : اى ابا بكر هنگام داورى و دادگرى حكم خود را به كه استناد مىدهى و چون از آنچه ندانى از تو پرسند به كه پناه برى در حالى كه در ميان مسلمانان كسى هست كه از تو داناتر و پارساتر باشد و با پيامبر نزديكتر و خويشاوندتر و سابقه‌دارتر باشد ، پيامبر پيشوايى وى را به شما گفته . اما شما فرمان وى را رها ساختيد و وصيت او را به فراموشى سپرديد . اميد است به زودى اين كار شما\r\n","description":"","footnote":"","page_name":" 63 ","page_number":63},
  {"content":"\r\nروشن گردد ، آنگاه كه به گور در آيى در آنجا همان را دريابى كه به دست خويش پيش خود باز فرستادى ، هر گاه به حق باز گردى و با اهل امامت دادگرى پيشگيرى و خود را به ايشان برگزارى اين كار روزى انگيزهء نجات تو گردد . ما شنيده‌ايم تو نيز شنيده‌يى با اين همه چرا خداى را در بارهء خود در نظر ندارى ؟ .\r\nو آنگاه مقداد بن اسود برخاست و گفت : اى ابا بكر خود را اندازه گير و به دست را ميان دو انگشت خويش همى سنج و اندازهء خويش را بدان و اندر سراى خود نشين و بر گناه مىگرى كه اين شيوه براى تو تندرستتر است در زندگى ، كار خلافت را به آنكه خدا و پيامبر معين كرده‌اند بازگردان جهان را پشتيبان خويش مگردان و اين مردمان كه گرد ترا گرفته‌اند ترا فريب ندهند ، به همه حال از جهان خواهى رفت ، و ترا به كارهايى كه كرده‌يى كيفر دهد ، تو دانى كه اين خلافت از آن عليست ، هر گاه پذيرفته باشى بارى من اندرز و پند را به جاى آوردم .\r\nو آنگاه بريدهء اسلمى برخاست و گفت : اى ابا بكر آيا فراموش كردى يا خويشتن را به فراموشى سپردى يا فريب انديشه‌هاى خود را خوردى ، ياد دارى كه پيامبر به ما فرمان داد به على به عنوان امير مؤمنان درود فرستيم ، از خداى خود بيمناك باش و خويشتن را درياب پيش از آنى كه نتوانى دريافتنى ، جان خود را از نابودى برهان ، و اين كار خلافت را به كسى كه شايسته است بسپار ، در گمراهى مپوى ، و از راه تاريك باز گرد ، من آنچه شرط اندرز بود به تو گفتم ، هر گاه بپذيرى كامياب گردى و در جاويدان خرم باشى .\r\nو آنگاه عبد الله بن مسعود برخاست و گفت : اى مردم قريش شما دانيد . نيكان شما نيز دانند كه دودمان پيامبر شما به پيامبر از شما نزديكتراند هر گاه شما براى خويش با پيامبر مدعى خلافت هستيد و گوييد ما در اسلام سابقه‌دار هستيم ، خاندان پيامبر از شما سابقه‌دارتر هستند و به پيامبر نزديكتر ، پس پيامبر على خداوندگار خلافت است ، آنچه را خداى جهان براى وى گردانيده به دست وى دهيد تا به سرانجام زيان بارى افكنده مشويد .\r\nو آنگاه عمار ياسر برخاست و گفت : اى ابا بكر حقى را كه خدا براى ديگران نهاده به خويشتن ويژه مگردان ، نخستين كس مباش كه پيامبر را در بارهء دودمان نافرمانى كرده باشى ، حق را با خداوند آن بسپار و بار خويشتن را سبك گردان ، با پيامبر نوعى رو به روى شو كه از تو خشنود باشد و نزد خدا سرافراز باشى .\r\nو آنگاه خزيمة بن ثابت ذو الشهادتين برخاست و گفت : اى ابو بكر تو ندانى كه پيامبر گواهى مرا تنها پذيرفت و گواه ديگرى را با من نخواست ؟ ابو بكر گفت دانم . خزيمه گفت : من براى خدا گواهى دهم كه شنيدم پيامبر مىگفت : خاندان من ميان حق و باطل را جدا كنند و ايشان پيشوايانى هستند كه از آنان پيروى شود .\r\nو آنگاه ابو الهيثم بن تيهان برخاست و گفت : اى ابا بكر من گواه هستم كه پيامبر براى سخنرانى ايستاد و على را بلند گردانيد ، انصار گفتند : او را براى خلافت بلند كرده . برخى گفتند : او را براى آنكه مردمان بشناسند هر كه را پيامبر سر كار ويست على نيز سر كار ويست بلند كرده . آنگاه پيامبر گفت : اى مردمان بدانيد كه خاندان من اختران زمين هستند ، ايشان را پيش داريد و كسى بر اينان پيش مگيرد .\r\n","description":"","footnote":"","page_name":" 64 ","page_number":64},
  {"content":"\r\nآنگاه سهيل بن حنيف برخاست و گفت : من گواه هستم كه از پيامبر شنيدم كه بالاى منبر مىگفت :\r\nپس از من على پيشواى شماست ، او براى پيروان من از همه كس شايسته‌تر و نيكخواتر است .\r\nآنگاه ابو ايوب انصارى برخاست و گفت : در بارهء خاندان پيامبر خدا شنيده‌ايد كه پيامبر مىگفت :\r\nعلى به كار پيشوايى از شما شايسته‌تر است .\r\nآنگاه زيد پور وهب برخاست و گفتهء پيشينيان خود را تأييد كرد و ديگر گروه نيز پس از وى برخاستند و در اين باب سخنهايى گفتند . ( موثقى ) از ياران پيامبر گزارش داد كه در نتيجهء اين گفتگوها ، ابو بكر سه روز در سراى خود نشسته بيرون نيامد . سوم روز عمر بن خطاب و طلحه و زبير و عثمان بن عفان و عبد الرحمن بن عوف و سعد بن ابى وقاص و ابو عبيدهء جراح ، هر يك از ايشان با ده تن از دودمان و خويشاوندان خود با شمشيرهاى آخته رفتند و او را از سراى بيرون آوردند و بر سر منبر نشانيدند و يكى از ايشان آشكارا گفت : هر گاه يكى از شما باز گردد و آن گفته‌هاى گذشته را تكرار كند با شمشيرهاى خود وى را پاره پاره گردانيم ، آنان نيز در سراهاى خود نشستند و ديگر با كسى در اين باب سخنى نگفتند .\r\nمترجم : اين مطلب در اين كتاب نظير روايت سقيفهء ابى حيان توحيديست ، خواننده مىتواند به كتاب مقابسات ابى حيان مراجعت كند تا حقيقت مقامه نگاريها روشن گردد .\r\n","description":"","footnote":"","page_name":" 65 ","page_number":65},
  {"content":"\r\n\r\nترجمهء ( 874 ) خدا از اسرائيل دوازده سبط برآورد و از حسن و حسين نيز دوازده سبط\r\n- عبد الله نوادهء امام حسن مىگويد : از امام على بن موسى الرضا از فرزندان بنى افطس پرسيدم ، گفت : خدا از اسرائيل يعقوب فرزند اسحاق فرزند ابراهيم دوازده سبط برآورد و در ايشان كتاب و نبوت نهاد و از حسن و حسين فرزندان على و فاطمه دخت پيامبر ( ص ) نيز دوازده سبط برآورد و خاندان ساخت . بعدا دوازده فرزند يعقوب را نام برد و گفت : زيلون پور يعقوب ، شمعون پور يعقوب ، يهودا پور يعقوب ، تشاجر پور يعقوب ، ريكون پور يعقوب ، يوسف پور يعقوب ، بنيامين پور يعقوب ، نفتالى پور يعقوب ، ودان پور يعقوب . ( ابو الحسن نسابه از مشايخ صدوق نام سه تن از فرزندان يعقوب را از گفتار خود انداخته ) بعدا دوازده خاندان از فرزندان حسن و حسين را برشمرد و گفت : از امام حسن شش خاندان منتشر شد : - 1 - بنو حسن بن زيد بن حسن بن على - 2 - بنو عبد الله حسن بن بن حسن بن حسن بن على - 3 - بنو ابراهيم بن حسن بن على - 4 - بنو حسن بن حسن بن على - 5 - بنو داود حسن بن حسن بن على - 6 - بنو جعفر بن حسن بن حسن بن على . بازماندگان حسن بن على از اين 6 خانداناند .\r\nبعدا بنو الحسين را شمرد و گفت : - 1 - بنو محمد بن على الباقر بن على بن الحسين - 2 - بنو عبد الله بن باهر بن على - 3 - بنو زيد بن على بن الحسين - 4 - بنو الحسين بن على بن الحسين بن على الحسين بن على - 5 - بنو عمر بن على بن الحسين بن على - 6 - بنو على بن على بن حسين بن على ، اين شش خاندان را خداى از نژاد حسين بن على پراكنده كرد .\r\nمترجم : فرزندان يعقوب چنان كه در تورات سفر پيدايش 35 نوشته چنين است : بنى يعقوب دوازده بودند : پسران لبه : روبين نخستين زادهء يعقوب و شمعون و لاوى و يهودا و بساكار و زبولون . و پسران راحيل :\r\nيوسف و بن يامين . و پسران بلهة كنيز راحيل : دان و نفتالى . و پسران زيفه كنيز لبه : جاد ، اشيره اينانند .\r\nپسران يعقوب كه در فدان آرام براى او متولد شدند . و يعقوب نزد پدر خود اسحاق در ممرى آمد به قريهء اربع كه حبرون باشد جايى كه ابراهيم و اسحاق فربت گرديدند . در متن به جاى زبولون زيلون نوشته و همچنين باقى ظاهرا درست نباشد .\r\n","description":"","footnote":"","page_name":" 66 ","page_number":66},
  {"content":"\r\n\r\nترجمهء ( 875 ) پيشوايان پس از پيامبر دوازده تناند\r\n- مسروق گفته : نزد عبد الله بن مسعود قرآنهاى خود را مقابله و تصحيح مىكرديم نوجوان بيابانى به او گفت : آيا پيامبر شما به شما گزارش نداده است كه پس از وى چند تن پيشوا هستند ؟ . عبد الله در جواب گفت : نوجوان نو رسيده‌يى هستى ، اين سؤالىست كه تا كنون كسى از من آن را نپرسيده بود . آرى پيامبر به ما گزارش داده است كه پس از وى دوازده تن پيشواى او هستند به شمارهء نقباى بنى اسرائيل .\r\nترجمهء ( 876 ) قيس بن عبد الله گفته : ما در حوزه‌يى نشسته بوديم كه عبد الله بن مسعود نيز نشسته بود ، جوان تازى بيابان گردى آمد و گفت : كدام از شما عبد الله بن مسعود است ؟ . عبد الله گفت : من عبد الله بن مسعود هستم ، جوان از وى پرسيد پيامبر شما براى شما گفته كه پس از وى چند تن پيشوا مىباشند ؟ . گفت : آرى دوازده تناند به شمارهء نقباى بنى اسرائيل .\r\n","description":"","footnote":"","page_name":" 67 ","page_number":67},
  {"content":"\r\nترجمهء ( 877 ) ابو القاسم عتاب گفته : اين حديث لطيفىست ، ما در مسجد كوفه نشسته بوديم ، عبد الله ابن مسعود با ما بود ، عرب بيابان گردى در آمد و گفت : در شما عبد الله بن مسعود است ؟ . عبد الله گفت : آرى من عبد الله هستم حاجت تو چيست ؟ . گفت اى عبد الله پيامبر شما به شما گزارش داده كه پس از وى چند نفر خليفه خواهند بود ؟ . عبد الله گفت از من چيزى پرسيدى كه تا من به عراق آمده‌ام كسى نپرسيده ، آرى پيامبر گفته :\r\nخلفاى پس از من دوازده تناند چنان كه نقباى بنى اسرائيل 12 تن بودند .\r\nترجمهء ( 878 ) مسروق گفته : روزى مردى نزد عبد الله بن مسعود آمد و گفت : اى پدر عبد الرحمن آيا پيامبر شما براى شما گفته است كه پس از وى چند تن خليفه مىشوند ؟ . گفت : آرى ، كسى قبل از تو اين پرسش را از من نكرده بود ، تو كه از همه جوانترى ، چنين پرسشى كردى . پيامبر ( ص ) گفته : پس از من خلفاى من به شمارهء نقباى موسى خواهند بود .\r\nترجمهء ( 879 ) از مسروق روايت شده كه گفته : مردى نزد عبد الله بن مسعود آمد و گفت : اى پدر عبد الرحمن آيا پيامبر شما گفته كه پس از وى چند خليفه خواهند بود ؟ . او در جواب گفت : اين پرسش را پيش از تو كسى از من نپرسيده بود ، تو از جهت سن نوجوانترين قوم هستى ، آرى گفت : پس از من به شمارهء نقباء موسى خواهد بود .\r\n","description":"","footnote":"","page_name":" 68 ","page_number":68},
  {"content":"\r\nترجمهء ( 880 ) از جابر پور سمره روايت شده كه گفت : با پدر خود نزد پيامبر بودم ، شنيدم كه مىگفت : پس از من دوازده فرمان رواست ، سپس آواز خود را آهسته كرد به پدر خود گفتم : پيامبر چه را آهسته گفت ؟ در جواب گفت مىگويد : همه از قريشاند .\r\nترجمهء ( 881 ) جابر بن سمره گفته : با پدر خود به مسجد آمدم پيامبر ( ص ) را ديدم سخنرانى مىكرد ، پس شنيدم كه مىگفت : پس از من دوازده اميراند ، سپس آواز خود را آهسته كرد و چيزى گفت كه نشنيدم ، به پدرم گفتم : چه گفت ؟ گفت : مىگويد همه از قريشاند .\r\nترجمهء ( 882 ) از جابر بن سمره روايت شده كه گفت : شنيدم كه پيامبر مىگفت : پس از من دوازده فرمان رواست ، سپس آهسته چيزى گفت كه نشنيدم ، از پدر خود پرسيدم ، چه گفت ؟ : گفت : مىگويد :\r\nهمه از قريشاند .\r\nترجمهء ( 883 ) سماك پور حرب و زياد بن علاقه و حصين بن عبد الرحمن همه از جابر بن سمرة روايت كرده‌اند كه پيامبر گفت : پس از من دوازده پيشوا خواهد بود ، سپس سخنى گفت كه درست نشنيدم ، از\r\n","description":"","footnote":"","page_name":" 69 ","page_number":69},
  {"content":"\r\nپدرم پرسيدم چه گفت ؟ گفت : گفته همه از قريشاند .\r\nترجمهء ( 884 ) سماك پور حرب از جابر بن سمره روايت كرده كه گفت : نزد پيامبر آمدم كه مىگفت : كار اين امت تمام نشود مگر آنكه دوازده تن بر ايشان خليفه گردند ، سپس آهسته چيزى گفت كه ندانستم از پدرم پرسيدم چه گفت ؟ گفت : مىگويد همه از قريشاند .\r\nترجمهء ( 885 ) شعبى از جابر بن سمرة روايت كرده كه گفت : پيامبر مىگفت : اين دين پيوسته ارجمند خواهد بود و بر دشمنان خود چيره گردد تا آنكه دوازده خليفه بر ايشان خلافت كند . سپس كلمه‌يى گفت كه از شدت داد و فرياد مردم آن را نشنيدم به پدرم گفتم : چه گفت ؟ گفت : مىگويد همهء اين دوازده خليفه از قريشاند .\r\nترجمهء ( 886 ) سعد بن قيس همدانى از جابر بن سمره روايت كرده كه گفت : پيوسته كار اين امت بر استقامت است و چيره بر دشمن خود است تا دوازده خليفه كه همه از قريشاند بر آن خلافت كند ، پس من به سراى پيامبر رفتم و پرسيدم بعد از اين خلفاء چه خواهد شد ؟ گفت : سپس هرج و مرج است .\r\n","description":"","footnote":"","page_name":" 70 ","page_number":70},
  {"content":"\r\nترجمهء ( 887 ) سماك و عبد الله بن عمير و حصين بن عبد الرحمن گفته‌اند كه از جابر بن سمرة شنيديم كه مىگفت : با پدرم نزد پيامبر آمدم ، پيامبر گفت : پيوسته كار اين امت نيكوست و بر دشمن خود چيره است تا دوازده فرمان روا بر آن بگذرد يا دوازده خليفه . سپس كلمه‌يى گفت كه بر من پوشيده شد از پدرم پرسيدم ، گفت :\r\nمىگويد همه از قريشاند .\r\nترجمهء ( 888 ) زياد بن علاقه و عبد الملك بن عمير از جابر بن سمره نقل كرده‌اند كه مىگفت : با پدرم نزد پيامبر بوديم . شنيدم كه پيامبر مىگفت بعد از من دوازده امير خواهد بود سپس چيزى گفت كه نشنيدم ، از پدرم پرسيدم چه گفت ؟ . گفت : مىگويد همه از قريشاند .\r\nترجمهء ( 889 ) از سماك بن حرب و زياد بن علاقهء و حصين بن عبد الرحمن روايت كرده‌اند از جابر بن سمره كه گفت : پيامبر گفت پس از من دوازده أمير خواهد بود ، غير از آنچه در حديث خود گفته . سپس چيزى گفت كه نشنيدم ، برخى از ايشان در حديث خود گفت از پدرم پرسيدم و برخى گفتند از قوم پرسيديم در جواب گفتند : گفت : همه از قريشاند .\r\n","description":"","footnote":"","page_name":" 71 ","page_number":71},
  {"content":"\r\nترجمهء ( 890 ) شعبى از جابر بن سمرة روايت كرده كه او مىگفت : شنيدم پيامبر مىگفت : پيوسته كار اين امت بلند است از دست بدسكالان تا دوازده خليفه بر آن حاكم باشد . سپس كلمه‌يى گفت كه آن را نفهميدم ، از كسى كه نزديكتر به پيامبر بود پرسيدم گفت مىگويد : همه از قريشاند .\r\nترجمهء ( 891 ) شعبى از جابر بن سمره روايت كرده كه او گفت با پدرم نزد پيامبر بودم . پيامبر گفت : پيوسته اين دين ارجمند است و بلند يارى مىشود از كسانى كه قصد آن كنند تا دوازده خليفه بر آن فرمانروايى كند ، سپس كلمه‌يى گفت كه از داد و فرياد مردم درست نشنيدم به پدرم گفتم چه گفت ؟ . گفت : مىگويد :\r\nهمهء ايشان از قريشاند .\r\nترجمهء ( 892 ) عامر شعبى از جابر بن سمره روايت كرده كه او مىگفت با پدرم در مسجد بودم و پيامبر ( ص ) سخن رانى مىكرد ، شنيدم كه مىگفت : بعد از من دوازده امير فرمانروايى مىكنند ، سپس آواز خود را آهسته كرد و چيزى گفت كه ندانستم به پدرم گفتم چه گفت ؟ . گفت : مىگويد : همه از قريشاند .\r\n","description":"","footnote":"","page_name":" 72 ","page_number":72},
  {"content":"\r\nترجمهء ( 893 ) باز از شعبى از جابر بن سمره روايت شده كه گفت : با پدرم در مسجد بودم و پيامبر سخن رانى مىكرد ، شنيدم كه مىگفت : دوازده خليفه است ، بعد آواز خود را آهسته كرد و چيزى گفت كه ندانستم چه مىگويد . به پدرم گفتم چه گفت ؟ . گفت : مىگويد از قريشاند .\r\nترجمهء ( 894 ) از اسود بن سعيد همدانى روايت شده كه گفت از جابر بن سمره شنيدم كه گفت : از پيامبر شنيدم كه مىگفت : پس از من دوازده خليفه است كه همه از قريشاند . چون به سراى خود بازگشت نزد وى رفتم و گفتم : بعدا چه خواهد شد ؟ . گفت هرج و مرج مىشود .\r\nترجمهء ( 895 ) عبد الملك بن عمير گفته : از جابر بن سمره شنيدم كه مىگفت : پيامبر مىگفت : هميشه كار مردمان روان است تا دوازده مرد بر ايشان فرمانروايى كند سپس كلمه‌يى گفت كه بر من پوشيده شد به پدرم گفتم چه گفت : گفت مىگويد : همه از قريشاند .\r\nترجمهء ( 896 ) سعيد بن خالد از جابر بن سمره از پيامبر روايت كرده كه پيامبر مىگفت : هميشه اين دين اسلام نيكو از دشمن دشمنان بدان گزندى نرسد و از انديشهء بد انديشان در امان است تا دوازده امير كه همه از قريشاند بر آن فرمانروايى كنند .\r\n","description":"","footnote":"","page_name":" 73 ","page_number":73},
  {"content":"\r\nترجمهء ( 897 ) ابن سيرين از جابر بن سمرهء سوانى روايت كرده كه او مىگفت : نزد پيامبر بودم ، او مىگفت : اين كار را دوازده تن فرمانروايى كنند ، مردمان بانگ برآوردند ، چيزى گفت كه نشنيدم از پدرم كه به پيامبر نزديكتر بود ، پرسيدم چه گفت ؟ . گفت : مىگويد همهء ايشان از قريش و مانند ايشان ديده نشده .\r\nترجمهء ( 898 ) عامر بن سعد گفته : نامه نوشتم به جابر بن سمره با غلام من كه نامش نافع بود گفتم به من گزارش ده چيزى را كه از پيامبر شنيده‌يى در جواب نوشت از پيامبر شنيدم در روز آدينه كه آن اسلمى را سنگسار كرد مىگفت : پيوسته اين دين پايدار است تا قيامت و دوازده تن بر شما خليفه خواهند بود كه همه از قريشاند .\r\nترجمهء ( 899 ) از سرح برمكى در كتاب روايت شده كه گفته : در اين امت دوازده تناند كه جدايشان پيامبر ايشان است . پس هر گاه اين عده سپرى شوند مردمان طغيان مىكنند و در زمين سركشى نمايند و زيان ايشان ميان خود خواهد بود .\r\n","description":"","footnote":"","page_name":" 74 ","page_number":74},
  {"content":"\r\nترجمهء ( 900 ) از ابى خالد روايت شده كه براى ابى نجران گفته و سوگند ياد كرده كه اين امت نابود نگردد تا در ايشان دوازده تن خليفه گردند و همه به هدايت و دين حق عمل كنند .\r\nترجمهء ( 901 ) از مكحول روايت شده كه مىگفت : براى وى نقل شده كه پيامبر گفته : پس از من دوازده خليفه خواهد بود . و به لفظ ديگرى نيز ياد شده .\r\nترجمهء ( 902 ) از وهب بن منبه روايت شده كه مىگفت : پيامبر گفته : پس از من دوازده خليفه خواهد بود سپس هرج و مرج مىشود و بعدا چنان و چنان خواهد بود .\r\nترجمهء ( 903 ) از كعب الاحبار روايت شده كه در خلفاء گفته : ايشان دوازده تناند ، هر گاه زمان ايشان سپرى گردد و بعدا طبقهء نيكوكارى آمد كه خدا بر زندگى ايشان بيفزايد و همچنان خواهد بود سپس اين آيه را فرو خواند : « خدا آنان را كه كارهاى نيكو به جاى آوردند وعده داده كه ايشان را بر زمين خليفه گرداند چنان كه قبل از ايشان را خلافت داد » . خدا به بنى اسرائيل نيز چنان كرد و اين از توانايى خدا دور نيست كه\r\n","description":"","footnote":"","page_name":" 75 ","page_number":75},
  {"content":"\r\nروزى كار اين امت را فراهم گرداند چه در روزى يا نيم روزى . همانا روزى نزد پروردگار تو مانند هزار سال است از آنچه مىشمارند .\r\nترجمهء ( 904 ) از سماك روايت شده كه گفت : جابر بن سمره گفته بود : از پيامبر شنيدم كه مىگفت :\r\nپس از من دوازده امير بر شما فرمانروايى كنند ، آنگاه كلمه‌يى گفت كه درست نشنيدم ، از مردم پرسيدم چه گفت ؟ . گفتند : مىگويد : همه از قريشاند .\r\nترجمهء ( 905 ) باز شعبى از جابر بن سمره روايت كرده كه او مىگفت : از پيامبر شنيدم كه مىگفت :\r\nكار اين امت پيوسته ظاهر و آشكار است تا دوازده تن بر ايشان خلافت كنند كه همهء ايشان از قريشاند .\r\nترجمهء ( 906 ) سليم بن قيس هلالى از سلمان فارسى روايت مىكند كه او گفته بود نزد پيامبر بودم ديدم حسين بن على بر زانوى وى نشسته پيامبر ميان دو ديده و دهان وى را مىبوسد و مىگويد : تو سرور فرزند سرور هستى و تو پيشوا فرزند پيشوا هستى و تو پدر پيشوايان هستى و تو حجت خدا هستى ، تو پدر حجتان خدا نه تن از صلب خود هستى كه نهم ايشان قائم ايشان است .\r\n","description":"","footnote":"","page_name":" 76 ","page_number":76},
  {"content":"\r\nترجمهء ( 907 ) از على بن ابى طالب روايت شده كه پيامبر گفت مژده باد شما را مژده باد شما را سه بار ، همانا مثل امت من مثل بارانى است كه دانسته نمىشود آغازش نيكوتر است يا انجامش همانا مثل امت من مثل باغى است كه گروهى از آن در سالى خورند ، سپس گروهى ديگر در سالى ، شايد آخر آن پهناورتر و ژرفتر باشد از جهت طول و فرع و نيكوتر از همه از حيث چيدن و چگونه نابود گردد امتى را كه من پيشرو آن هستم و دوازده تن پس از من از نيكبختان باشند و اول آن خداوندان خرد و عيسى بن مريم پايان آن ليك ميان آن اول و آخر زادگان هرج و مرج نابود گردند و ايشان از من نيستند و من از ايشان نيستم .\r\n","description":"","footnote":"","page_name":" 77 ","page_number":77},
  {"content":"\r\nترجمهء ( 908 ) از امام صادق روايت شده كه گفت : چون ابو بكر درگذشت و عمر خليفهء او شد ، وقتى در مسجد نشسته بود ، مردى بر او آمد گفت : اى امير مؤمنان من مردى جهود هستم و در ميان جهودان داناى كلان هستم ، مىخواهم كه چند پرسش از تو كنم ، هر گاه پاسخ آنها را دادى من مسلمان گردم : گفت :\r\nآنها كدام است ؟ . گفت : سه و سه و يك ، اگر خواهى از تو باز پرسم و اگر در ميان اين گروه كسى از تو داناتر است مرا به وى رهنما ؟ . گفت : از اين جوان يعنى على بن أبى طالب پرس . جهود نزد على آمد و پرسشهاى خود را بگفت ، على پرسيد چرا گفتى : سه و سه و يك و نگفتى هفت ؟ . گفت : هر گاه چنين مىكردم من نادان بودم ، اگر از سه نخستين جواب ندهى مرا بسنده است . گفت : هر گاه پاسخ دهم مسلمان گردى ؟ . گفت : آرى . گفت : بپرس گفت : نخستين سنگى كه بر روى زمين گذارده شد و نخستين چشمه‌يى كه بر روى زمين جوشيد و نخستين درختى كه روييد كدام است ؟\r\nگفت : اى جهود شما جهودان پنداريد كه نخستين سنگى كه بر زمين نهاده شد سنگىست كه در بيت المقدس است ، شما دروغ گفته‌ايد ، آن سنگىست كه آدم از بهشت آورده ، گفت : راست گفتى به خدا از خط هارون بگفته ، موسى همين است . بعدا گفت : شما گوييد : نخستين چشمه‌يى كه جوشيد چشمه‌يىست در بيت المقدس است ، دروغ گفته‌ايد ، آن چشمهء حيوان است كه يوشع بن نون ماهى را در آن شست همان چشمه‌ايست كه خضر از آن نوشيد و هر كه از آن بنوشد زنده ماند ، گفت : راست گفتى ، همين به خط هارون از گفتار موسى نگاشته شده ، گفت ؛ شما گوييد نخستين درختى كه بر زمين روييده زيتون است ، دروغ گفته‌ايد .\r\nآن خرماى عجوه است كه آدم آن را از بهشت با خود آورد ، گفت : راست گفتى به خدا . چنين است به نگارش هارون و گفتار موسى .\r\nگفت : سه ديگر در اين امت چند پيشواى راستين است كه هر كه ايشان واگذارد به ايشان گزندى نرساند و خوار نكردند ؟ . گفت : دوازده‌تناند ، گفت : درست گفتى به خدا چنين است به نگارش هارون و گفتار موسى ، گفت : پيامبر شما در كجاى بهشت نشيمن گزيند ؟ . گفت : در بلندترين درجه از جنات عدن گفت : درست گفتى ، سوگند به خدا كه هارون چنين نگاشته و موسى چنان گفته : گفت : كى در سراى او با وى همراه مىشود ؟ گفت : دوازده پيشوا ، جهود تصديق كرد و سوگند بر صحت آن ياد كرد ، بعدا هفتم را پرسيد و مسلمان شد ، گفت پس از او جانشين وى چند سال زنده ماند ؟ . گفت : سى سال ، گفت : بعدا چه خواهد شد ؟ مىميرد يا كشته مىشود ؟ گفت كشته شود و بر سر وى ضربتى آيد كه ريش وى از آن سر وى رنگين\r\n","description":"","footnote":"","page_name":" 78 ","page_number":78},
  {"content":"\r\nگردد ، گفت : درست گفتى همين است . صدوق گفته : من اين حديث را از چند طريق در كتاب اوائل نوشته‌ام .\r\nترجمهء ( 909 ) سليم بن قيس هلالى گفته : از عبد الله بن جعفر طيار شنيدم كه مىگفت : من با امام حسن و امام حسين و عبد الله بن عباس و عمر بن أبى سلمه و أسامة بن زيد نزد معاويه بوديم ، ميان من و معاويه سخنى در افتاد ، من به معاويه گفتم : كه من خود از پيامبر شنيدم كه مىگفت : من به مؤمنان از ايشان اولى هستم ، سپس برادرم على بن ابى طالب ( ع ) بر مؤمنان از ايشان اولىست و چون على شهيد شد ، حسن بن على به مؤمنان از ايشان اولىست پس از او فرزندم حسين به مؤمنان از ايشان اولىست و چون شهيد شد فرزندش على بن الحسين اكبر به مؤمنان از ايشان اولىست ، سپس فرزندم محمد بن على الباقر به مؤمنان از ايشان اولىست ، اى حسين تو او را ادراك كنى پس دوازده امام كامل مىشوند كه نه تن از آنان از فرزندان حسين هستند . عبد الله بن جعفر گفته : سپس حسن و حسين و عبد الله بن عباس و عمر بن ابى سلمه و أسامة بن زيد را گواه خواستم : براى من نزد معاويه گواهى دادند . و سليم بن قيس گفته : من همين حديث را از سلمان و ابو ذر و مقداد شنيدم و همه ياد آور شدند كه ما از پيامبر شنيده‌ايم .\r\n","description":"","footnote":"","page_name":" 79 ","page_number":79},
  {"content":"\r\nترجمهء ( 910 ) جابر بن عبد الله أنصارى گفته : سراى فاطمه دخت پيامبر رفتم ديدم نزد ولى لوحىست در آن نام اوصياست پس شماره كردم دوازده بودند يكى از ايشان قائم بود . سه از ايشان را نام محمد بود و سه على .\r\nترجمهء ( 911 ) ابو حمزهء ثمالى از امام محمد باقر ( ع ) روايت كرده كه مىگفت : خدا محمد را به پيامبرى به پرى و آدمى فرستاد و بعد از وى دوازده وصى از او نهاد برخى درگذشتند و برخى مانده‌اند . و به هر يك از اوصياء راه و رسمى جارى شده و اوصيايى كه پس از محمد آمدند بر سنت اوصياى عيسى خواهند بود و ايشان دوازده‌اند و امير المؤمنين على به سنت مسيح بود .\r\nترجمهء ( 912 ) زرارة بن أعين گفته : از امام محمد باقر شنيدم كه مىگفت : ما دوازده پيشوا هستيم ، از ايشان است حسن و حسين سپس پيشوايان از فرزندان حسيناند .\r\n","description":"","footnote":"","page_name":" 80 ","page_number":80},
  {"content":"\r\nترجمهء ( 913 ) سماعة بن مهران گفته : من و ابو بصير و محمد بن عمران مولى امام محمد باقر در منزل وى بوديم ، محمد بن عمران گفت : از امام صادق شنيدم كه مىگفت : ما دوازده تن هستيم كه از خدا خبر دهيم ، پس ابو بصير گفت : به خدا سوگند مىخورى كه اين سخن را از امام صادق شنيده‌يى يك بار يا دو بار سوگند ياد كرد كه اين سخن را از او شنيده‌ام ، ابو بصير گفت اما من اين را از امام محمد باقر شنيدم .\r\nترجمهء ( 914 ) تميم بن بهلول گفته : از عبد الله بن ابى الهذيل از امامت پرسيدم كه براى چه كسى ثابت است و نشانهء امام بر حق چيست ؟ . گفت : دليل بر امامت و علامت حجت بر مؤمنين آنكه سرپرست كارهاى\r\n","description":"","footnote":"","page_name":" 81 ","page_number":81},
  {"content":"\r\nمسلمانان و گويا به قرآن و دانا به احكام آن است ، على جانشين پيامبر بر پيروان ويست و او نسبت به پيامبر مانند هارون بود نسبت به موسى ، و فرمان بردارى وى واجب است . چنان كه در قرآن گفته : اى كسانى كه ايمان آورده‌ايد ، خداى را فرمان بردارى كنيد و پيامبر و خداوندان امر خود را فرمان بردارى كنيد ، آنكه خدا وى را در قرآن چنين وصف كرده : ولى شما خدا و پيامبر اوست و كسانى كه نماز مىگزارند و زكات مىدهند ، در حالى كه در ركوع هستند ، و آنكه در روز غدير خم مولاى گروندگان خوانده شده و پيشواى او ثابت گرديده به دستور پيامبر ( ص ) از سوى خدا چنان كه گفته : آيا من به شما از شما اولى نيستم ؟ گفتند آرى اولى هستى ، پس گفت : هر كه را من مولاى او هستم على مولاى اوست ، بار خدايا دوست او را دوست بدار و دشمن او را دشمندار و يار او را يار باش ، و آنكه وى را واگذارد او را واگذار و يارى گروى را يارى فرما .\r\nاو على بن ابى طالب سرور گروندگان و پيشواى پرهيزكاران است ، پس از پيامبر فرمان بردارى از وى واجب است و بعد از او حسن بن على بعدا حسين بن على كه دو سبط پيامبرند ، سپس على بن الحسين و محمد بن على و جعفر بن محمد و موسى بن جعفر و على بن موسى و محمد بن على و على بن محمد ، و حسن بن على و محمد بن الحسن ( ع ) مىباشند . تا امروز هر كدام يكى پس از ديگرى پيشواىاند .\r\nايشان خاندان پيامبراند كه به وصايت و پيشوايى شناخته شده‌اند ، زمين در هر دوره‌يى از يكى از ايشان تهى نيست ، مخالف ايشان گمراه و گمراه‌كننده و رها دهندهء ايشان رهايى دهندهء حق و هدايت است . ايشان مفسر قرآن و گويندگان از سوى پيامبراند . آنكه مىميرد و ايشان را به پيشوايى نشناسد مرگ وى مرگ زمان جاهليت باشد . راه و رسم ايشان پارسايى و راستى و كوشش و امانت بود ، دستور ايشان شب زنده دارى و پرهيز از محرمات و انتظار گشايش و نيكى اخلاق و خوشى و خوبى همسايگىست . بعدا تميم بن بهلول گفته :\r\nكه ابو معاويه از اعمش از امام صادق مانند اين حديث را براى من نقل كرده است .\r\nترجمهء ( 915 ) از امام باقر روايت شده كه گفت : امير المؤمنين به ابن عباس گفت : شب قدر در هر سال با آنكه فرود مىآيد در آن شب فرمان سال و آن فرمان پيشوايان بعد از پيامبر است . ابن عباس گفت : ايشان كياناند ؟ على گفت : من و يازده تن از صلب من ائمهء محدثيناند .\r\nترجمهء ( 916 ) و به همين اسناد گفت كه پيامبر به ياران خود گفته : به شب قدر ايمان آوريد زيرا آن\r\n","description":"","footnote":"","page_name":" 82 ","page_number":82},
  {"content":"\r\nبراى على بن ابى طالب و فرزندان يازدهگانهء وى است پس از من .\r\nترجمهء ( 917 ) زراره گفته : از امام محمد باقر شنيدم كه مىگفت : دوازده اماماند از دودمان محمد كه همه محدثوناند پس از پيامبر و على بن ابى طالب از جملهء ايشان است .\r\nترجمهء ( 918 ) از ابى بصير روايت شده كه گفت : از امام محمد باقر شنيدم كه مىگفت : نه پيشوا بعد از حسين بن على خواهند بود كه نهم ايشان قائم ايشان است .\r\nترجمهء ( 919 ) از زراره روايت شده كه گفت : از امام محمد باقر شنيدم كه مىگفت : دوازده اماماند و از ايشان است على و حسن و حسين سپس از فرزندان حسيناند . من كه صدوق هستم آنچه در اين معنى بود در كتاب كمال الدين و تمام النعمه در اثبات غيبت آورده‌ام .\r\n","description":"","footnote":"","page_name":" 83 ","page_number":83},
  {"content":"\r\n\r\nترجمهء ( 920 ) در مسواك كردن دوازده خاصيت است\r\n- پيامبر ( ص ) گفته : در مسواك كردن دوازده خاصيت است ، دهان را پاك مىكند ، خداى را خشنود مىسازد ، دندانها را سفيد مىگرداند ، چرك آنها را دور مىكند ، بلغم را مىكاهد ، اشتهاى خوراك را مىافزايد ، نيكها را دو چندان مىگرداند ، رسم پيامبر باشد ، فرشتگان گواه شوند ، بن آنها را سخت مىسازد ، راه قرآن خواندن را پاك مىكند ، دوگانه‌يى كه پيش از گزاردن آن مسواك شود از هفتاد ركعت نماز بىمسواك نزد خدا برتر است .\r\nامام صادق گفته : در مسواك دوازده منش است : راه و رسم پيامبر است ، دهان را پاك مىكند ، ديده را روشن مىسازد ، خداى را خشنود مىدارد ، دندانها را سفيد مىگرداند ، شوخى دندان را دور مىكند ، بن دندان را سخت مىسازد ، اشتهاى خوراك مىآورد ، بلغم را مىكاهد ، نيروى حافظه را مىافزايد ، نيكها را دو چندان مىكند ، فرشتگان را شادمان مىسازد ، از على نيز راجع به مسواك كردن همچنين روايت كرده‌اند .\r\n","description":"","footnote":"","page_name":" 84 ","page_number":84},
  {"content":"\r\n","description":"","footnote":"","page_name":" 85 ","page_number":85},
  {"content":"\r\n\r\nترجمهء ( 921 ) حديث دوازده پرده\r\n- على بن ابى طالب چنان كه از او روايت كرده‌اند گفته : خدا چهار صد و بيست و چهار هزار سال پيش از آنكه آسمانها و زمينها و عرش و كرسى و لوح و قلم و بهشت و دوزخ را بيافريند و قبل از آنكه آدم و نوح و ابراهيم و اسماعيل و اسحاق و يعقوب و موسى و عيسى و داود و سليمان و ديگر از پيامبرانى كه در قرآن گفته : * ( وَهَدَيْناهُمْ إِلى صِراطٍ مُسْتَقِيمٍ ) * پايان يابد بيافريند و قبل از آنكه همه انبيا را بيافريند نور محمد را آفريد و با آن دوازده پرده آفريد . پردهء قدرت ، پردهء عظمت ، پردهء رحمت ، پردهء سعادت ، پردهء كرامت ، پردهء منزلت ، پردهء هدايت ، پردهء نبوت ، پردهء رفعت ، پردهء هيبت ، پردهء شفاعت .\r\nبعدا خدا نور محمد را دوازده هزار سال در پردهء قدرت نگاه داشت ، او در آن مىگفت : پاك است پروردگار من كه برتر است . و يازده هزار سال در حجاب بزرگى نگاه داشت ، و او در آن مىگفت : پاك است داناى راز نهان ، و در پردهء منت ده هزار سال نگاه داشت كه مىگفت : پاك است خدايى كه پايدار است . در پردهء رحمت نه هزار سال نگاه داشت كه مىگفت : پاك است خداى بزرگ و برتر . و در پردهء سعادت هشت هزار سال مىگفت : پاك است آنكه پايدار است و در كار خود پرتى ندارد . و در پردهء كرامت هفت هزار سال مىگفت :\r\nپاك است ، خدايى كه بىنياز است و نيازمند نگردد ، و در پردهء منزلت شش هزار سال مىگفت : پاك است پروردگار من كه با كرامت است ، و در پردهء هدايت پنج هزار سال مىگفت : پاك است پروردگار عرش و در پردهء نبوت چهار هزار سال مىگفت : پاك است پروردگار عزت ، از آنچه به نادانى وى را وصف كنند . و در پردهء رفعت سه هزار سال مىگفت : پاك است خداوند ملك و ملكوت . و در پردهء هيبت دو هزار سال مىگفت :\r\nپاك است خدا و به ستايش وى همدم هستم و در پردهء شفاعت هزار سال مىگفت : پاك است پروردگار من كه بزرگ است و به ستايش وى مشغول هستم .\r\nبعدا خدا وى را چون نور درخشانى بر لوح پديدار كرد تا چهار هزار سال بعدا بر عرش آشكار ساخت تا هفت هزار سال تا آن را در كمر آدم نهاد و از آنجا به نوح نقل داد و از نهادى به نهادى گردانيد تا از پشت عبد الله بن عبد المطلب برآورد و شش كرامت خاص وى گردانيد : پيراهن رضا ، رداء هيبت ، تاج هدايت و زير جامهء معرفت و بند آن را مهر قرار داد ، نعلين خوف و عصاى منزلت بعدا خدا به وى گفت : اى محمد برو پيش مردمان و به ايشان بگوى : لا إله الا الله ، محمد رسول الله . مايهء اين جامه كه وى پوشيده بود از شش چيز فراهم شده : تنش از ياقوت و دو آستين آن از مرواريد ، خشتك آن از بلور زرد و دو زير بغل آن از زبرجد و طوق آن از مرجان سرخ و يقهء آن از نور پروردگار ، به بركت اين جامهء زيبا ، توبهء آدم را خدا پذيرفت و انگشترى سليمان را به وى بازگردانيد و يوسف را به يعقوب و يونس را از شكم ماهى رهانيد و پيامبران ديگر را از گرفتارى نجات بخشيد ، اين جامه محمد بود صدوق گفته : ارواح همه پيشوايان و گروندگان با روح محمد آفريده شده‌اند .\r\n","description":"","footnote":"","page_name":" 86 ","page_number":86},
  {"content":"\r\n\r\nترجمهء ( 922 ) پرهيزگاران را دوازده نشانه است\r\n- امام محمد باقر ( ع ) گفته : كه امير المؤمنين على مىگفت : پرهيزگاران را نشانه‌هايى ست كه به آنها شناخته مىشوند : راستگويى ، پس دادن سپردنى به جاى آوردن پيمان ، اندك نازيدن ، اندك بخل ، پيوند خويشاوندى ، آمرزش بر ناتوانان ، اندكى خوى با زنان ، دهش ، نيكى ، خوش خويى ، بردبارى ، پيروى از دانش ، در بندگى خدا خوش پاياناند . خوشا كه به تازى طوبى گويند نيز نام درختىست در بهشت كه دهنهء سراى پيامبر است و در سراى هر مؤمنى بىاستثناء شاخه‌يى از شاخه‌هاى آن هست ، هر چه دل آن مؤمن بخواهد آن را بركند آن شاخه به او برمىدهد ، هر گاه سوارى تندرو صد سال در سايهء آن راه پيمايد از آن بيرون نرود و هر گاه كلاغى از زير آن پرواز گيرد به بالاى آن نرسد تا از پيرى سخت سپيد گردد ، شما در اين بهره‌مندى بىكران گرايش كنيد ، گرونده سرگرم خود است و مردمان از وى در آسايشاند . هر گاه تاريكى شب او را فرا گيرد چهرهء خويش بر خاك نهد و با خدا مناجات كند\r\n،\r\n","description":"","footnote":"","page_name":" 87 ","page_number":87},
  {"content":"\r\n\r\nترجمهء ( 923 ) بر دوازده تن درود مفرستيد\r\n- امام صادق از پدر خود روايت كرده كه مىگفت :\r\nدرود مفرستيد بر جهود و ترسا و گبر و بت پرست و بر آن كه بر خوان باده‌گسارى نشسته و بر شطرنج باز و فردى و بر مأبون و بر شاعرى كه زنان پاك را نسبت به زنا دهد و بر آنكه در حالى نماز گزاردن است زيرا نمازگزار نمىتواند پاسخ دهد چون كه سلام از سلامكننده واجب نيست ليك جوان آن واجب است و بر سود خوار و بر كسى كه در حال ريستن است و بر آنكه در گرمابه است و بر كسى كه آشكارا گناه ورزد ،\r\n\r\nترجمهء ( 924 ) پيامبر جعفر بن أبى طالب را دوازده گام استقبال كرد\r\n- على بن أبى طالب گفته :\r\nچون جعفر بن أبى طالب از مهاجرت حبشه بازگشت پيامبر وى را دوازده كام استقبال كرد و ميان دو ديده‌اش را بوسيد و بگريست و گفت : ندانم كه به كدام يك از دو بخشش خدا بيشتر شادمان گردم به آمدن تو اى جعفر يا به گشايشى كه خدا به دست برادر تو على نسبت به درهاى خيبر كرامت كرده .\r\n\r\nترجمهء ( 925 ) در تابوت ژرف دوزخ دوازده تناند\r\n- چنان كه روايت كرده‌اند ، على گفته : در تابوت ژرفى شش تن از گذشتگان باشند و شش تن از پيروان اين امت آخر الزمان ، آن شش تن از گذشتگان :\r\nفرزند آدم است كه برادر خود را كشت و سر فراعنه و سامرى و دجالى كه در زمرهء پيروان گذشته نام برده شده و در آخر الزمان بيرون آيد و هامان و قارون شش تن از پيروان آخر الزمان : نعثل جهودى بود و معاويه و عمرو بن عاص و ابو موسى اشعرى راوى دو تن را فراموش كرده كه نام برد .\r\n","description":"","footnote":"","page_name":" 88 ","page_number":88},
  {"content":"\r\n\r\nترجمهء ( 926 ) بر خوان دوازده چيز است\r\n- امام حسن بن على ( ع ) گفته ، بر سر خوان دوازده چيز است كه بايد هر مسلمانى آن را بداند . چهار از آنها واجب است و چهار از آنها مستحب است ، آنچه فرض است : شناختن روزى دهنده و خشنودى به قسمت و نام خدا بردن و سپاس خدا كردن است و آنچه سنت است :\r\nشستن است پيش از خوراك و نشستن بر ران چپ و خوردن با سه انگشت و ليسيدن انگشتان و فرهنگ خوردن آنچه در برابر توست و خرد گرفتن لقمه و خوب خاييدن آن و نگاه نكردن به روى ديگران .\r\nپيامبر به على گفته : شايسته است مسلمان براى سر خوان دوازده چيز را بياموزد كه چهار از آن لازم است و چهار از آن مستحب است و آن چهار كه لازم است بداند آنچه را مىخورد حلال است ، خداى را ياد كند و سپاس نمايد و بدان خشنود باشد و آن چهار كه مستحب است روى پاى چپ بنشيند و با سه انگشت بخورد و آنچه در پهلوى ويست بخورد و انگشتان خود را بليسد و آن چهار كه فرهنگ است لقمه را خرد گرفتن و خوب بخايد و بسيار به روى حاضران منگرد و دستهاى خود را بشويد .\r\n\r\nترجمهء ( 927 ) ماه‌هاى سال دوازده است\r\n- امام محمد باقر گفته : خدا ماهها را دوازده آفريد كه سيصد و شصت روز باشد . و هر ماهى سى روز است ليك آن شش روزى كه خدا در آنها آسمانها و زمين را آفريد از آن بيرون شد ، از اين جهت برخى از ماهها از سى كمتر شد . ظاهرا اين خبر ساختگىست زيرا نه روى ماه‌هاى قمرى حقيقى قابل تطبيق است و نه روى ماه‌هاى شمسى و نه با قاعدهء نجوم دانى قديم و نه با قواعد جديد و نه روى قواعد شرعىست زيرا آنچه نقل شده است از طريق شرع هر گاه متعلق حكم حكم شرعى باشد گويد :\r\nصم للرؤية و افطر للرؤية .\r\n","description":"","footnote":"","page_name":" 89 ","page_number":89},
  {"content":"\r\nترجمهء ( 928 ) از عبد الله بن عمر روايت شده كه گفته : سورهء ؛ « * ( إِذا جاءَ نَصْرُ الله وَالْفَتْحُ ) * » تا آخر سوره در ميان روزهاى تشريق ( يازدهم تا سيزدهم ذيحجه بر پيامبر ( ص ) وحى شد ، دانست كه حج آخرين ويست ، سوار اشتر عضباء خود شده در ميان همه حجاج سخن رانى كرد اول خداى را ستود و ثناى وى را به جاى آورد ، آنگاه گفت : اى مردم هر خونى در زمان جاهليت ريخته شده از ميان رفت و پيش از همه خون ( حارث پور ربيعه يكى از عمزاده‌هاى پيامبر از دودمان بنى هاشم بود ) از ميان رفت ، اين كس براى جستجوى دايه در دودمان هذيل رفت بنى ليث وى را كشته بودند .\r\n","description":"","footnote":"","page_name":" 90 ","page_number":90},
  {"content":"\r\nهر رباخوارى كه در جاهليت بوده و تا كنون در ذمهء وام داران مانده تباه است و قبل از همه نزول وامهاى عباس بن عبد المطلب تباه شد . اى مردم روزگار چرخيده و امروز به منتهاى خود رسيده و مانند همان روز است كه خدا تازه آسمانها و زمين را آفريد شمارهء ماهها نزد خدا دوازده است در آغاز آفرينش آسمانها و زمين در كتاب خدا ثبت شده چهار آنها گرامىست و نبايد در آنها نبرد كرد : رجب مضر كه ميان جمادى و شعبان است و ذو القعده و ذو الحجه و محرم .\r\nدر اين ماهها به خويشتن ستم روا مداريد ، جابه‌جا كردن ماه‌هاى حرام بسيارى در كفر است كه آنان كه كافراند در آن گمراهى پيشه كنند . چون ماهى را در سالى حلال دانند و در سالى حرام تا شمارهء ماههايى كه خدا حرام كرده برابر كنند ، آن سال كه محرم را حرام مىكردند . صفر را حلال مىدانستند ، آن سال كه صفر را حلال مىدانستند به جاى آن محرم را حلال مىكردند . اى مردم ديو نااميد شد كه ديگر در شهرستان شما پرستيده گردد و از شما به گناه‌هاى خرد خوش است و به گناه خرد از او در دين خود بترسيد .\r\nاى مردم هر كه سپردنى دارد به خداوند آن برساند . زنان نزد شما عاريه‌اند و براى خود سود و زيانى نتوانند خواست . شما آنان را به امانت از خدا بگرفتيد و به دستور روى ايشان را بر خود حلال كرديد ، شما به ايشان حقى داريد و آنان نيز بر شما حقى دارند ، حق شما بر ايشان آن است كه كسى را جز شما به همبسترى نپذيرند ، و در كارهاى خوب فرمان بردارى كنند ، ايشان بر شما حق خوراك و پوشاك دارند ، البته هيچ گاه ايشان را تأديب بدنى مكنيد در شما كتاب خدا به يادگار نهاده شده بدان درآويزيد . آنگاه پرسيد امروز چه روزيست ؟ . گفتند : روز حرام است ، پرسيد چه ماهىاى است ؟ . گفتند : ماه حرام ، پس پرسيد چه شهريست ؟ .\r\nگفتند : شهر حرام . گفت : خدا خون و خواستهء آبروى شما را به يك ديگر حرام كرده مانند حرمت امروز شما در اين ماه شما در اين شهر تا آن را ديدار كنيد ، حاضرين شما به غائبين برسانند پس از من پيامبرى نيست و پس از شما امتى نخواهد بود ، آنگاه دستهاى خود را چندان بلند كرد كه سفيدى زير بغل وى نمايان شد و گفت :\r\nخدايا گواه باش كه من وظيفهء پيامبرى خود را رسانيدم .\r\nترجمهء ( 929 ) محمد بن ابى عمير از امام صادق ( ع ) روايت كرده در تفسير آيهء قرآن كه گفته : شمارهء ماهها نزد خدا دوازده است و در كتاب خدا ثبت از روزى كه آسمانها و زمين را بيافريد . گفت : دوازده ماه :\r\nمحرم است ، صفر ، ربيع الاول ، ربيع الآخر ، جمادى الاولى ، و جمادى الأخرى ، رجب ، شعبان ، ماه رمضان ،\r\n","description":"","footnote":"","page_name":" 91 ","page_number":91},
  {"content":"\r\nشوال ، ذو القعده ، ذو الحجه ، چهار از آنها ماه حرام باشد كه بيست روز از ذى الحجه باشد با تمام محرم و صفر و ماه ربيع الاول و ده روز از ربيع الآخر . مشهور ماه‌هاى حرام : ذى قعده و ذى حجه و محرم و رجب است .\r\n\r\nترجمهء ( 930 ) شب دوازده ساعت است و روز دوازده ساعت\r\n- امام صادق ( ع ) گفته : شب دوازده ساعت است و روز دوازده ساعت ، بهترين ساعات شب و روز اوقات نماز است آنگاه گفت : چون بامداد گردد درهاى آسمان باز گردد ، بادها وزيدن گيرد خدا به آفريدگان خويش نظر كند . من دوست مىدارم كه در اين هنگام كار نيك از من به حضرت او رود . بعدا گفت : پس از نمازها خداى را بخوانيد كه برآورده شود .\r\nابو هاشم به امام على النقى گفته : چرا نماز واجب و نافله در شبانروز پنجاه ركعت است ( هر گاه دوگانهء نشسته عشاء در شمار نيايد ) نه اندك شود نه بسيار ؟ . گفت : شب دوازده ساعت دارد و ميانهء سپيده‌دم تا بر آمدن خورشيد نيز ساعتىست و روز نيز دوازده ساعت است . و براى هر ساعتى دو ركعت نماز نهاده شده ، و از فرو شدن آفتاب تا نهان شدن روشنى آن غسق گفته شده است .\r\nترجمهء ( 931 ) ابو اسحاق گفته : تغلب كه از ائمهء لغت عرب است . ساعتهاى شب را به اين نامها براى ما ياد كرد به ترتيب : غسق ، فحمه ، عشوه ، هداة ، جنح ، هزيع ، فقد قعر ، زلف ، سحره ، بهره ، و ساعتهاى\r\n","description":"","footnote":"","page_name":" 92 ","page_number":92},
  {"content":"\r\nروز را به اين نامها ياد كرده است به ترتيب : راد ، شروق ، متوع ، ترحل ، دلوك ، جنوح ، هجيره ، ظهيره ، اصيل ، طفل .\r\n","description":"","footnote":"","page_name":" 93 ","page_number":93},
  {"content":"\r\n\r\nترجمهء ( 932 ) بروج چرخ دوازده است ، بيابانهاى بزرگ دوازده است ، درياهاى كلان دوازده است ، جهانها نيز دوازده است\r\n- ابان پور تغلب گفته : نزد امام صادق بودم ، مردى از اهل يمن آمد ، امام گفت : اى سعد خوش آمدى ، آن مرد گفت : اين ناميست كه مادر من مرا بدان ناميده ، كم كسى مرا بدان مىشناسد .\r\nامام ( ع ) گفت : اى سعد مولى راست گفتى . آن مرد گفت : برخى تو گردم ، اين پا نام من است ، امام گفت :\r\nپا نام نيكو نيست . خدا در قرآن گفته : پا نام روى هم مگذاريد ، براى گرونده نام بىايمانى بد است . اى سعد چه پيشه دارى ؟ . گفت : ما خاندان اخترشناسى هستيم ، در يمن كسى از ما در آن داناتر نيست . امام گفت :\r\nخواهم از تو پرسشهايى در نجوم كنم ، گفت : بپرس ، پرسيد روشنى خورشيد چند درجه از روشنى ماه پيشتر است . گفت : ندانم . گفت : راست گفتى ، پرسيد روشنى ماه چند درجه از روشنى زهره بيشتر است ؟ . گفت :\r\nندانم ، پرسيد نام ستاره‌يى كه چون برآيد شهوت گاوان به جنبش آيد چيست ؟ گفت : ندانم . پرسيد روشنى مشترى چند درجه از عطارد بيشتر است ؟ گفت : ندانم . پرسيد نام ستاره‌يى كه چون برآيد اشتران جفتگيرى كنند كدام است ؟ گفت : ندانم . پرسيد نام ستاره‌يى كه چون برآيد سگان جفتگيرى كنند چيست ؟ .\r\nگفت : ندانم .\r\nپرسيد : ستارهء زحل نزد شما چگونه است ؟ . گفت : ستارهء نحسىست ؟ . گفت ( ع ) : چنين مگو ، زيرا آن ستارهء عليست و ستارهء اوصياء است ، و آن ستارهء ثاقب است كه در قرآن گفته : و النجم الثاقب . يعنى ستارهء رخنه‌كننده . مرد يمانى پرسيد ثاقب چه معنى دارد ؟ گفت : از آسمان هفتم برآيد ليك با نور خود همهء آسمانها را مىشكافد ، از اين جهت خدا آن را ثاقب ناميد اى يمانى شما در يمن دانايى داريد ؟ گفت : آرى دانايانى هستند كه كسى در دانش به آنان نرسد . امام گفت : دانش ايشان تا كجا رسيده ؟ . گفت : بپرندگان فال مىزند و در ساعتى تا مسافت ماهى براى سوار تندرو جاى پا را دريافت مىكند . امام گفت : داناى مدينه از داناى يمن داناتر است . زيرا دانش داناى مدينه تا آنجاست كه پى گردى و فال پرنده بدان نرسد و در لحظه‌يى همهء مسافت مسير آفتاب كه در دوازده برج و دوازده بيابان و دوازده دريا و دوازده جهان را درمىيابد . يمانى گفت : گمان ندارم كسى اين موضوع را بداند . ظاهرا اين خبر از ساخته‌هاى ابان بن تغلب است به دليل آنكه هر گاه صحت داشت پرسشهايى را كه امام مىكرد منجم يمانى فرو مىماند بايد بگويد كه آن ستاره‌ها كدام است ، در صورتى كه امام چيزهايى را كه خردتر از اينها بود نام مىبرد چگونه اين مطالب مهم را نام نبرد ؟ گويا ابان بن تغلب اين داستان را از داستانى كه حضرت على هنگام رفتن به نبرد خوارج از آن منجم دهقان گفتگو شده اقتباس كرده و اين بار به اين شكل آن را نقل كرده‌اند .\r\n","description":"","footnote":"","page_name":" 94 ","page_number":94},
  {"content":"\r\n\r\nترجمهء ( 933 ) دوازده درمى از پيامبر\r\n- امام صادق ( ع ) گفته : مردى پيش پيامبر آمد ، ديد جامهء او كهنه است ، دوازده درم داد و خواهش كرد با آن جامه‌يى براى خود خرد . پيامبر به على داد و گفت : با آن جامهء بخرد ، او رفت و خريد و آورد ، پيامبر نپسنديد گفت : آن را باز پس ده باز پس داد و دوازده درم را بياورد بعدا با هم به بازار رفتند . در ميان راه كنيزى را ديد كه نشسته مىگريد ، پرسيد چرا مىگريى ؟ گفت : به من چهار درم دادند كه چيزى بخرم آن را گم كردم . اكنون از بازگشت بيمناك هستم ، پيامبر از آن چهار درم به وى داد ، آنگاه در بازار جامه‌يى خريد به چهار درم ، برهنه‌يى را ديد كه\r\n","description":"","footnote":"","page_name":" 95 ","page_number":95},
  {"content":"\r\nمىگفت : هر كه مرا بپوشاند خدا او را بپوشاند ، پيامبر آن را كه پوشيده بود به دو داد با چهار درم ديگر جامه‌يى براى خود خريد چون بازگشت ديد آن كنيز در راه نشسته مىگريد پرسيد چرا نرفتى گفت :\r\nچون دير كردم مىترسم ، پيامبر با وى رفت تا به در سراى خداوند او رفت سلام كرد جواب ندادند تا سه بار سومين بار جواب دادند و گفتند : بار اول جواب نداديم تا بركت به سبب تكرار تو به ما افزون گردد ، پيامبر از ايشان خواست تا به آن كنيزك گزند نرسانند ، خداوند وى او را براى پيامبر آزاد كرد ، پيامبر مىگفت :\r\nدوازده درم نديدم كه اين همه بركت از آن آشكار گردد دو تن را پوشانيد و كنيزى آزاد كرد ،\r\n\r\nترجمهء ( 934 ) سرشناسان پيامبر بر مردم مدينه دوازده تن بودند\r\n- عثمان احمر از گروهى از پيروان خود روايت كرده كه گفته‌اند : پيامبر از پيروان خود به فرمان فرخ سروش دوازده سرور برگزيده به شمارهء سرشناسان بنى اسرائيل كه موسى گزيده بود ، نه تن از ايشان از تيرهء خزرج بودند و سه تن از تيرهء أوس .\r\nو آنان كه از تخمهء خزرج بودند : يكم - اسعد بن زراره بود . دوم - براء بن معرور . سوم - عبد الله\r\n","description":"","footnote":"","page_name":" 96 ","page_number":96},
  {"content":"\r\nبن عمرو حرام پدر جابر بن عبد الله . چهارم - رافع بن مالك . پنجم - سعد بن عباده ، ششم - منذر بن عمرو . هفتم - عبد الله بن رواحه . هشتم - سعد بن الربيع . نهم - عبادة بن صامت بود كه هر كس در پناه يكى از اين اشراف خزرج در شهر مدينه مىزيسته ، كسى متعرض او نمىشده . و از تيرهء اوس . دهم - ابو الهيثم بن تيهان بود . يازدهم - اسيد بن حضير . دوازدهم - سعد بن خيثمه است ، صدوق گفته : من ايشان را در كتاب نبوت آورده‌ام .\r\nمصنف گفته : نقيب سرشناس دودمان و ناحيه است ، و به معنى محل اعتماد آمده و به معنى و به معنى امين است گواه بر قوم خود و نقيب در اصل لغت عرب از نقب گرفته شده كه سوراخ گشاده در زمين و كوه است و آن را نقيب گفته‌اند ، چون از احوال قومى كه بر ايشان گماشته شده آگاهى دارد ، چنان كه از رازهاى نهفته جستجو مىگردد . و معنى گفتهء قرآن : دوازده نقيب از ايشان يعنى بنى اسرائيل فرستاديم . اين است كه از هر سبطى نماينده‌يى گرفتيم و با او در كار دين پيمان بسته شد . برخى گفته‌اند كه اين نقيبان به شهرستانهاى عمالقه فرستاده شدند تا از حال آنان آگاه گردند و پيش موسى باز گردند و قوم خود را از نبرد با سركشان منع كردند . زيرا از آمادگى آنان در هراسى افتادند .\r\n","description":"","footnote":"","page_name":" 97 ","page_number":97},
  {"content":"\r\n","description":"","footnote":"","page_name":" 98 ","page_number":98},
  {"content":"\r\n\r\nترجمهء بابهاى سيزدهگانه ( 935 )\r\nمسخشدگان سيزده گونه جانوراند\r\n- امام صادق ( ع ) از پدر خود و از جد خويش نقل كرده كه مسخشدگان از دودمان بنى اسرائيل سيزده گونه‌اند كه از آنهاست : ميمون ، خوك ، شب پره ، سوسمار ، خرس ، فيل ، كرم سياه يا زالو ، سگ ماهى ، گژدم ، تشتر يا ستارهء سهيل ، خارپشت ،\r\n","description":"","footnote":"","page_name":" 99 ","page_number":99},
  {"content":"\r\nناهيد يا زهره ، كارتن يا عنكبوت .\r\nميمون گروهى از بنى اسرائيل بودند كه در كنار دريا جاى داشتند و در شنبه دست اندازى مىكردند و ماهىها را شكار مىكردند ، خدا ايشان را به ريخت ميمون گردانيد . خوك گروهى از بنى اسرائيل بودند كه عيسى بن مريم ( ع ) ايشان را نفرين كرد خدا ايشان را به ريخت خوك درآورد . شب پره زنى بود كه دايهء خويش را جادو كرد ، خدا وى را شب پره گردانيد . سوسمار عربى بيابان گردى بود كه هر كه را مىديد مىكشت . خدا وى را سوسمار ساخت . خرس مردى مأبون بود و مردمان را به خود مىخواند ، خدا وى را خرس گردانيد .\r\nفيل مردى بود كه چهارپايان را مىسپوخت خدا وى را فيل گردانيد . كرم سياه يا زالو ، مردى زناكار بود كه از چيزى نمىگذشت . خدا وى را به ريخت زالو درآورد . مار ماهى مردى سخن چين بود ، خدا وى را به ريخت مار ماهى درآورد .\r\nگژدم مردى بد گو و بد زبان بود خدا وى را به ريخت گژدم درآورد . تشتر يا ستارهء سهيل مردى باج گير بود خدا وى را مسخ كرد . ناهيد يا زهره زنى بود كه هاروت و ماروت را فريب داد ، خدا وى را مسخ كرد . كارتن يا عنكبوت زن تند خويى بود كه از فرمان شوى سرپيچى كردى ، خدا وى را به ريخت عنكبوت درآورد . خارپشت مردى تند خوى بود خدا وى را خارپشت گردانيد .\r\nعلى بن ابى طالب ( ع ) گفته : از پيامبر راجع به مسوخ پرسيدم . گفت : سيزده گونه‌اند : فيل ، خرس ، خوك ، ميمون ، مارماهى ، سوسمار ، شب پره ، زالو ، گژدم ، كارتن ، خرگوش ، تشتر ، ناهيد پرسيدند انگيزهء مسخ آنان چه بود ؟ . گفت : فيل مرد لوطى بود كه تر و خشكى نمىنهاد يعنى هر چه مىيافت به كار مىگرفت .\r\nخرس مرد ابنه‌يى بود كه مردمان را به خود مىخواند . خوكها گروهى ترسا بودند كه از پروردگار خويش درخواست كردند براى ايشان خوان آسمانى بفرستد چون خوردند بر كفر و ضلالت سختتر شدند .\r\nميمون گروهى از جهودان بودند كه در شنبه ماهى شكار مىكردند . مارماهى مرد قلتبانى بود كه مردم را به زن خود خواندى . سوسمار تازى بيابان گردى بود كه از حجگزاران دزديدى . شب پره مردى بود كه از سر خرمابنها خرما ربودى . زالو مرد سخن چينى بود كه ميان مردمان جدايى افكندى ، كژدم مرد بد زبانى بود كه با زبان خويش همه را مىرنجانيد . كارتن يا عنكبوت زنى بود كه به شوى خويشتن خيانت كردى . خرگوش زنى بود كه از دشتان يعنى حيض و جز آن غسل نكردى . تشتر يا سهيل باجگيرى بودى در يمن . ناهيد يا زهره زنى بود ترسا همسر يكى از فرمانروايان بنى اسرائيل كه هاروت و ماروت را فريب داد . نامش ناهيل است ليك مردم آن را ناهيد گويند .\r\nصدوق گفته : مردمان در حقيقت ناهيد و تشتر از مسخشدگان به غلط هستند و مىگويند اينها دو اختراند .\r\nايشان در اشتباه‌اند بلكه آنها دو جانور دريايىاند كه بنام دو ستارهء آسمان ناميده شده‌اند چنان كه بروج آسمان بنام جانوران زمين ناميده شده مانند : حمل ، ثور ، جوزا ، سرطان ، اسد ، سنبله ، ميزان ، عقرب ، قوس ، جدى ، دلوت حوت . زهره و سهيل نيز از اين جهت است كه نام دو جانور دريايى بوده‌اند و سبب اشتباه مردم در اين دو آنست كه اين دو جانور را نمىتوان ديد . زيرا اينها در اقيانوس زندگى مىكنند . و نمىتوان گفت : خدا\r\n","description":"","footnote":"","page_name":" 100 ","page_number":100},
  {"content":"\r\nگناهكاران را اختر تابناكى ساخته كه مردمان را در دل شب رهنما باشند .\r\nگناهكاران مسخ شده پيش از سه روز زنده نمىماندند . بلكه مىمردند و فرزندى از ايشان نمىماند .\r\nاين جانوران مسوخ خوانده شده به طريق مجاز است . و اينها مانند جانورانى هستند كه خدا گروهى را مانند آنها گردانيده ، چون مستحق اين كيفر بودند و نعمت خدا را در ناشايست به كار بردند تا مردم بدانند كه كفران نعمت سخت است اين را از ابى الحسن محمد بن جعفر اسدى شنيدم .\r\n\r\nترجمهء ( 936 ) پسر بچه از سيزده تا چهارده سالگى رسيده مىگردد\r\n- عبد الله پور سنان گفته : من حاضر بودم كه پدر من از امام صادق ( ع ) پرسيد كى يتيم بالغ مىشود ؟ . گفت : هنگامى بالغ مىشود كه محتلم شود . گفتم :\r\nهر گاه پسر بچه تا هيجده سالگى و كمتر و بيشتر رسد اما محتلم نگردد حكم چيست ؟ . گفت : هنگامى كه به سن بلوغ رسيد گناه و ثواب براى او مىنگارند چه احتلام شود يا نشود مگر آنكه سبك مغز و سست خرد باشد .\r\nعبد الله پور سنان گفته : امام صادق ( ع ) گفته : چون پسر بچه به سن رشد رسد كه سيزده سالگىست و در سال چهاردهم درآيد آنچه بر مردان واجب مىشود بر او نيز واجب مىشود چه احتلام بيند چه نبيند گناه بر او نوشته مىشود هر گاه گناه كند و حسنات وى نوشته مىشود هر گاه از وى حسنات سر زند و در اموال و معاملات عمل وى درست است مگر آنكه سبك مغز يا سست خرد باشد .\r\n","description":"","footnote":"","page_name":" 101 ","page_number":101},
  {"content":"\r\n\r\nترجمهء ( 937 ) سيزده منش از فضائل امير المؤمنين عليست\r\n- جابر بن عبد الله انصارى گفته : از پيامبر در بارهء على چند چيز به گوش خود شنيدم هر گاه يكى از آنها در همهء مردم بود در برترى ايشان بسنده بود .\r\nيكم - در بارهء وى گفته : هر كه را من سرور اويم على نيز سرور اوست . دوم - گفته : نسبت على به من چون نسبت هارون به موسىست . سوم - گفته : على از منست و من از على . چهارم - گفته : على نسبت به من چون من است ، فرمان بردارى او فرمان بردارى از من است و نافرمانى او نافرمانى از من . پنجم - گفته : نبرد كردن با على نبرد با خداست و صلح با على صلح با خداست . ششم - گفته : دوست على دوست خداست و دشمن على دشمن خداست . هفتم - گفته : على حجت خدا و خليفهء ويست بر بندگانش . هشتم - گفته : مهر على ايمان است و دشمنى با وى كفر است . نهم - گفته : حزب على حزب خداست و حزب دشمنان على حزب شيطان است . دهم - گفته : على همراه حق است و حق همراه على از هم جدا نگردند تا در سر حوض بر من درآيند . يازدهم - گفته : على قسمتكنندهء بهشت و دوزخ است . دوازدهم - گفته : هر كه از على جدا شده از من جدا شده و آنكه از من جدا گردد خدا از وى جدا گردد . سيزدهم - گفته : پيروان على در قيامت كامياب هستند .\r\n","description":"","footnote":"","page_name":" 102 ","page_number":102},
  {"content":"\r\n","description":"","footnote":"","page_name":" 103 ","page_number":103},
  {"content":"\r\n\r\nترجمهء بابهاى منشهاى چهاردهگانه ( 938 )\r\nدر خضاب كردن چهارده منش است\r\n- عبد الله بن زيد از پيامبر ( ص ) روايت كرده كه مىگفته : هزينه كردن درمى در خضاب كردن پاداش آن بهتر است از هزينه كردن هزار درم در راه خدا و در آن چهارده خاصيت است : باد گوشها را دور مىكند چشم را روشن مىسازد و نرمهء بينى را تازه مىدارد ، و دهان را خوشبو مىگرداند و بن دندان را سخت مىكند ، سستى و لاغرى را مىبرد ، وسوسهء ديو را اندك مىكند ، فرشتگان را شادمان مىسازد ، مؤمن را خرم مىكند ، كافر را خشمگين مىدارد ، زينت و بوى خوش دورى از شكنجهء گور است ، فرشتگان عذاب از آن شرم مىكنند .\r\nهمين معنى را امام على بن ابى طالب در سفارشهاى خود از پيامبر نقل كرده با اندك تغييرى ، زبير بن عوام گفته : پيامبر مىگفت : سپيدى موى را تغيير دهيد تا مانند جهودان و ترسايان مگرديد . اين معنى را ابو هريره نيز از پيامبر نقل كرده است .\r\nصدوق مؤلف كتاب گفته : من اين حديث را در موضوع خضاب كردن از زبير و ابى هريره نقل كردم چون مخالفان شيعه اين عمل خضاب كردن را كار بدى از شيعه مىدانند ، ايشان نمىتوانند اين دو خبر را كه از طريق ايشان است فايده انكارند و براى ما اين دو حجت بر اينان است .\r\n\r\nترجمهء ( 939 ) غسل در چهار ده جا رسيده\r\n- امام صادق گفته : غسل در چهارده جا رسيده : غسل مرده .\r\nغسل جنابت ، غسل مس مرده ، غسل آدينه ، غسل جشن روزه و جشن گوسفند كشان و روز جشن عرفه ، غسل\r\n","description":"","footnote":"","page_name":" 104 ","page_number":104},
  {"content":"\r\nاحرام و درآمدن به خانهء كعبه ، و در آمدن به مدينه ، و در آمدن در حرم مكه و غسل زيارت و غسل شب نوزدهم و بيست و يكم و بيست و سوم رمضان .\r\n\r\nترجمهء ( 940 ) ياران عقبه كه براى كشتن پيامبر كمين كرده بودند چهارده‌تناند\r\n- حذيفه بن يمان گفته : كسانى كه در بازگشت پيامبر از نبرد تبوك اشتر وى را رم دادند تا به وى گزند رسانند چهارده تن بودند : أبو الشرور ، أبو الدواهى ، أبو المعارف ، و پدر وى ، طلحه ، سعد بن أبى وقاص . أبو عبيده ، أبو الاعور ، مغيرة ، سالم غلام ابى حذيفه ، خالد بن وليد ، عمرو بن عاص ، ابو موسى اشعرى ، عبد الرحمن بن عوف . ايشان همان كسانى بودند كه در قرآن خدا گفته : و تصميم گرفتند به آنچه كه بدان نرسيدند .\r\n","description":"","footnote":"","page_name":" 105 ","page_number":105},
  {"content":"\r\n","description":"","footnote":"","page_name":" 106 ","page_number":106},
  {"content":"\r\n\r\nترجمهء ( 941 ) هر گاه مردمان پانزده منش را به جاى آورند گرفتارى بر ايشان چيره گردد\r\n- پيامبر مىگفت : هر گاه پيروان من پانزده كار را به جاى آورند گرفتارى بر ايشان چيره گردد . پرسيدند آنها چيست ؟ گفت :\r\nهر گاه غنيمت جهاد دولت مردمان گردد و خواستهء امانت غنيمت انگاشته شود ، يعنى امانت دار آن را بخورد و زكات دادن را زيان شمرند و مرد فرمان بردار ، زن گردد و با مادر خويش مخالفت نمايد و به دوست خويش نيكى كند و با پدر جفا سازد ، رهبر مردم فرومايه‌ترين ايشان باشد و مردم از بيم او را گرامى دارند ، در مساجد آوازها بلند كنند ، جامهء ابريشمى در پوشند و كنيزان خنياگر براى خود بستانند و ساز نوازند و آخرين ايشان به اولين خود نفرين فرستند بايد منتظر باد سرخ و فرو رفتن زمين ، مسخ شدن مردم بود .\r\nروايت ديگرى به همين معنى از پيامبر نقل شده ، صدوق گفته : مقصد پيامبر كه گفته : آخر اين امت اول آن را نفرين كند خوارجاند كه امير المؤمنين على را لعنت كنند و او از جهت ايمان به خدا و پيامبر نخستين كسى از اين امت بوده .\r\n\r\nترجمهء ( 942 ) كودك در ميان پانزده ، شانزده سالگى به روزه وادار مىشود\r\n- امام صادق ( ع ) گفته :\r\nكودك را ميان پانزده ، شانزده سالگى به روزه داشتن وادار مىكنند .\r\n","description":"","footnote":"","page_name":" 107 ","page_number":107},
  {"content":"\r\n\r\nترجمهء ( 943 ) كسانى كه ايام تشريق در منى هستند پس از پانزده نماز تكبيرات بگويند\r\n- زرارة بن اعين گفته : به امام محمد باقر ( ع ) گفتم : روزهاى تشريق كه دوازده تا سيزدهم ذيحجه است ، تكبير بعد از نمازهاست ؟ . گفت : در منى پس از پانزده نماز و در شهرستانهاى ديگر بعد از ده نماز است : در نخستين تكبير بعد از نماز پيشين روز جشن گوسفند كشان مىگويى :\r\n« الله اكبر الله اكبر لا إله الا الله و الله اكبر الله اكبر و لله الحمد الله اكبر على ما هدانا و الله اكبر على ما رزقنا من بهيمة الانعام » . در ديگر شهرستانها بعد از ده نماز قرار داده شده چون كه از منى مردم كوچ مىكنند در اولين بار كه روز 12 ذيحجه است ، مردم شهرستانهاى ديگر بگويند . اما كسانى كه در منى هستند تا روز سيزدهم كه آخرين كوچ است ، تكبيرات گفته مىشود . از امام صادق نيز تقريبا چنين روايت شده است .\r\n\r\nترجمهء ( 944 ) پاداش آنكه پانزده روز از ماه رجب را روزه بدارد\r\n- امام صادق ( ع ) گفته : روزى كه نوح پيامبر سوار كشتى شد ، روز اول ماه رجب بود ، دستور داد آنان كه با وى بودند آن روز را روزه بدارند ، گفت آنكه آن روز را روزه بدارد آتش از او به اندازهء ده ساله راه دور شود و آنكه هفت روز از رجب را روزه بدارد هفت در دوزخ بر وى بسته گردد ، آنكه هشت روز روزه بدارد هشت در بهشت بر وى گشوده گردد ، هر كه پانزده روز روزه بدارد هر چه خواهد به وى دهند ، هر كه بيفزايد خدا براى وى افزايد . از امام موسى بن جعفر نيز روايتى قريب به همين نقل شده است . صدوق گفته : من آنچه راجع به پاداش روزهء ماه رجب است در كتاب فضائل رجب ياد كرده‌ام .\r\n","description":"","footnote":"","page_name":" 108 ","page_number":108},
  {"content":"\r\n\r\nترجمهء ( 945 ) نوره كشيدن در هر پانزده روز لازم است\r\n- امام صادق ( ع ) گفته : نوره كشيدن در هر پانزده روز لازم است ، آنكه بيست و يك روز نوره نكشد هر گاه پول نوره كشيدن ندارد وام كند و نوره كشد ، آنكه چهل روز بر وى بگذرد و نوره نكشد نه مؤمن باشد نه مسلمان نه گرامى خواهد بود .\r\n","description":"","footnote":"","page_name":" 109 ","page_number":109},
  {"content":"\r\n\r\nترجمهء باب منشهاى شانزده‌گانه ( 946 )\r\n- حق دانا شانزده چيز است\r\n- جناب على ( ع ) گفته « حق :\r\nدانا آن است كه از او بسيار مپرسى و در پاسخ ديگران از او پيشگيرى مكنى و هر گاه نخواهد كه جواب دهد اصرار مكنى ، هر گاه خسته شد دست از او بدارى ، با دست به دو اشارت مكنى و با چشم به دو اشارت مكنى در محضر او با كسى سرگوشى سخن مرانى و مگويى فلان كس بر خلاف گفتهء تو گفته . رازش را بر ملا مكنى .\r\nاز كسى نزد وى بدگويى مكنى ، رو به روى و پشت سر او را نگاهدارى ، هر گاه با گروهى باشد به همه درود فرستى ، و به وى مخصوصا درود فرستى ، برابر وى نشينى و هر گاه كارى داشته باشد در انجام آن بر ديگران\r\n","description":"","footnote":"","page_name":" 110 ","page_number":110},
  {"content":"\r\nپيشدستى كنى ، از درازى همدمى وى خسته مگردى . چون دانا مانند خرمابنىست بايد انتظار داشت تا كى سودى براى تو دهد . دانا مانند كسىست كه پيوسته روزه باشد و شبزنده‌دارى كند و در راه خدا كوشش كند .\r\nهر گاه دانايى از ميان برود در اسلام رخنه‌يى پديد آيد كه تا رستاخيز بسته نگردد . هفتاد هزار فرشتهء خاص درگاه خدا دانش آموز را مشايعت كنند .\r\n\r\nترجمهء ( 947 ) شانزده چيز تهى دستى آرد و هفده چيز فراخ روزى\r\n- سعيد پور علاقه گفته : از امام على بن ابى طالب شنيدم كه مىگفت : « خانهء عنكبوت را در سرا نهادن تهى دستى آرد ، در گرمابه شاشيدن تهى دستى آرد ، جنب چيز خوردن تهى دستى آرد ، چوب گز خلال كردن تهى دستى آرد ، ايستاده شانه كردن تهى دستى آرد ، خاكروبه در سرا نهادن تهى دستى آرد ، سوگند دروغ تهى دستى آرد ، زنا كردن تهى دستى آرد ، آزورزيدن تهى دستى آرد ، خفتن ميان نماز شام و خفتن تهى دستى آرد ، خفتن ميان دو دميدن تهى دستى آرد ،\r\n","description":"","footnote":"","page_name":" 111 ","page_number":111},
  {"content":"\r\nدروغگويى پيشه كردن تهى دستى آرد ، اندازه نداشتن در زندگى تهى دستى آرد ، بريدن از خويشان تهى دستى آرد ، بسيار آواز گوش دادن تهى دستى آرد ، نوميد كردن مرد درويش در شب تهى دستى آرد » .\r\nآنگاه گفت : « آنچه توانگرى و فراخى روزى آرد : جمع ميان دو نماز روزى را فراخ سازد تعقيب خواندن پس از نماز بام و نماز پسين روزى را فراخ سازد ، پيوند با خويشان يعنى رفت آمد كردن با ايشان روزى افزايد ، روفتن در سراى روزى افزايد ، همراهى با برادران دينى روزى افزايد ، بامدادان پى روزى رفتن روزى افزايد ، آمرزش خواستن روزى افزايد ، امانت دارى روزى افزايد ، راستگويى روزى افزايد ، جواب بانگ نماز گفتن روزى افزايد » .\r\n\r\nترجمهء ( 948 ) شانزده چيز از فرزانگىست\r\n- اصبغ پور بناته گفته از على شنيدم كه گفتى :\r\n« راستى امانت است ، دروغ خيانت ، با فرهنگى بودن بزرگىست ، دور انديشى زيركى ، اسراف نابود كردن است ، ميانه روى توانگرى ، نازكى دل فروتنىست ، ناتوانى زبونى ، پيروى آرزوها كژرويست .\r\nوفادارى مردانگىست ، خود بينى نابودى ، بردبارى پايهء زندگىست .\r\n","description":"","footnote":"","page_name":" 112 ","page_number":112},
  {"content":"\r\n\r\nترجمهء ( 949 ) شانزده دسته از پيروان محمد ( ص ) با خاندان وى دشمناند\r\n- مسلم پور خالد و گروهى از امام جعفر بن محمد روايت كرده‌اند كه سيزده گروه از پيروان پيامبر و در روايت تميم پور بهلول شانزده گروه‌اند كه گفته : از پيروان جد من پيامبر ما را دوست ندارند و مردمان را به دوستى ما وانمىدارند و مردم را از ما دور مىكنند ، ايشان در دوزخ روند گفتم : خدا شر ايشان را از شما دور كند و اينان را براى ما تعريف كن گفت :\r\nيكم - آنكه اندامى زائد در خلقت اوست ، تو در مردمان نمىنگرى كسى را كه اندام زائد در او باشد الا آنكه با ما دشمنى مىنمايد ، دوم - آنكه در خلقت وى كاستى مىباشد هيچ كسى چنين نيابى جز آنكه با ما دشمناند . سوم - آنكه چشم راستش مادرزادى كور باشد ، تو كسى را نيابى كه كور مادرزاد به اين وصف باشد جز آنكه با ما دشمنى ورزد . چهارم - مرد سياه موى يعنى كسانى كه هر چند عمر كنند و پير گردند موى ايشان سپيد نگردد مانند سياهى زير گلوى كلاغ سياه باشند ايشان از ما روى گردان هستند . پنجم - مردان\r\n","description":"","footnote":"","page_name":" 113 ","page_number":113},
  {"content":"\r\nبسيار سياه و تيره رنگ ايشان همه ما را دشنام مىدهند و دشمنان ما را ستايش مىكنند . ششم مردان كل تو هيچ كلى را نبينى جز آنكه نسبت به ما بد گوى و بد زبان باشد و در گزند ما سخن چينى كند هفتم - مردمانى كه نگين سبز در دست مىكنند همهء ايشان با ما دشمناند . هشتم - زنازادگان كه همه با ما دشمناند . نهم - مردان ابرص يعنى پيس كه همه با ما دشمناناند و شيعهء ما را گمراه كنند . دهم - خوره‌داران يعنى آنان كه مرض جذام دارند همهء ايشان سنگ دوزخ باشند . يازدهم - آنان كه مرض ابنه دارند ايشان همه به هجوما قيام كنند و مردمان را بر ما مىشورانند . دوازدهم - مردم شهرستانى كه آن را سجستان ناماند ايشان همه با ما دشمناند و بدترين خلق خدايند خدا عذابى را كه بر فرعون و هامان و قارون نهاده بر ايشان باد . سيزدهم - مردم شهر رى يعنى شاه عبد العظيم ايشان همه دشمنان خدا و رسولاند و دشمنان خاندان وىاند جنگ ما را جهاد در راه خدا مىدانند خدا ايشان را در جهان و جاويدان رسوا سازد و شكنجه گرداند ! . چهاردهم - مردم شهر موصلاند كه شهرى از شهرستانهاى عراق است ، ايشان بدترين خلق خدا هستند . پانزدهم - مردم شهر زوراء كه بغداد باشد اين شهر در آخر زمان ساخته مىشود ، ايشان مردمى هستند كه به خون ما شفا مىجويند و به كينهء ما به خدا تقرب مىجويند . در دشمنى ما متفقاند - نبرد با ما را واجب دانند و كشتن ما را لازم . البته از ايشان دور باش ، اين مردم بسيار ناپاكاند . گروه شانزدهم را راوى نقل نكرده ، اى خوانندهء گرامى اين خبر نيز مانند برخى از اخبار دروغين اين كتاب است . صدوق گفته : لفظ اين روايت از اول تا به آخر از تميم بن بهلول است . مقصود آن است كه بگويد من لفظى از خود نياورده‌ام معلوم مىشود صدوق نيز اين خبر را دروغ مىدانسته .\r\nمترجم : زنادقه براى تخريب دين اسلام دروغهايى از زبان بزرگان اسلام مىساختند و آنها را شهرت مىدادند تا مردمان را از اسلام بيزار كنند . براى مثال در مجلد 11 بحار صفحهء 211 گفته : گروهى نزد جعفر بن محمد امام ششم شيعه آمدند و گفتند : ما جويندگان علم حديث هستيم ، آمده‌ايم از شما روايت كنيم امام گفت : از غير از من نيز روايت كرده‌ايد ؟ . گفتند : آرى گفت : براى من از آن احاديث چيزى نقل كنيد . يكى گفت : سفيان ثورى گفته : از جعفر بن محمد امام شيعه شنيدم كه مىگفت : نبيذ حلال است مگر خمر . گفت : باز براى من نقل كن گفت : سفيان ثورى از محمد بن على الباقر امام پنجم شيعه نقل كرده كه او مىگفت : هر كه بر خفين مسح نكشد اهل بدعت است و هر كه نبيذ ننوشد و مار ماهى نخورد و خوراك و ذبائح كفار ذمى را نخورد گمراه است از عباد نقل كرد كه گفته : از جعفر بن محمد روايت كرد چون على روز جمل زيادى خون و كشته‌ها را ديد به پسر خود حسن گفت : از پسر هلاك شدم . حسن بن على گفت : اى پدر نگفتم و ترا نهى نكردم از اين نبرد و جنگ ؟ على گفت : اى پسر نمىدانستم كار به اينجا مىرسد .\r\nباز از سفيان ثورى نقل كرد : كه از جعفر بن محمد روايت كرده كه چون على اهل صفين را كشت بر ايشان بگريست آنگاه گفت : اى خدا مرا با ايشان محشور گردان . سپس جعفر بن محمد به او گفت : اين كسى را كه از او روايت كردى و نام او را جعفر بن محمد گفتى مىشناسى ؟ گفت : نه ، باز گفت : هرگز او چيزى\r\n","description":"","footnote":"","page_name":" 114 ","page_number":114},
  {"content":"\r\nشنيده‌يى ؟ گفت : نه . دوباره پرسيد اين احاديث به نظر تو درست است ؟ . گفت : آرى . سپس به او گفت :\r\nهر گاه جعفر بن محمد را ببينى و او شخصا به تو بگويد : اينها همه دروغ است من اينها را نگفته‌ام تصديق او خواهى كرد ؟ گفت : نه . پرسيد ؟ چرا ؟ . گفت : براى آنكه مردانى شهادت به راستى اين احاديث داده‌اند امام جعفر بن محمد هنگامى كه اين سخنها را از او شنيد از شدت خشم گفت : « من كذب علينا حشره الله يوم القيامة اعمى يهوديا و ان ادرك الدجال آمن به و ان لم يدر كه آمن به في قبره » آنكه به ما دروغ بندد خدا وى را كور محشور كند و در قيامت جهود باشد و هر گاه دجال را بيابد به دو ايمان آرد و اگر نه در گور به دو ايمان آرد . ظاهرا ابن تميم بن بهلول نيز از اين دسته است .\r\n","description":"","footnote":"","page_name":" 115 ","page_number":115},
  {"content":"\r\n\r\nترجمهء باب منشهاى هفدهگانه ( 950 )\r\n- غسل براى هفده جا رسيده\r\n- امام محمد باقر ( ع ) گفته :\r\nغسل در هفده جا رسيده : شب هفدهم رمضان كه شب مقابلهء سپاه اسلام با سپاه قريش در بدر بود ، شب نوزدهم آن كه در آن شب سرنوشت نوشته شود ، شب بيست و يكم آن كه در آن شب اوصياى پيامبران ( ع ) مرده‌اند و عيسى ابن مريم بالا برده شد و موسى ( ع ) درگذشت ، شب بيست و سوم كه اميد است شب قدر باشد . عبد الرحمن بن ابى عبد الله بصير گفته : از امام صادق ( ع ) شنيدم كه مىگفت : در شب بيست و چهارم نيز غسل كن بد نيست كه در هر دو شب غسل كنى بازگشتيم به حديث محمد بن مسلم و غسل روز جشن گوسفند كشان و جشن روزه ، هنگام در آمدن در حرم مكه و مدينه و در روزى كه احرام بندى و در روزى زيارت و در هنگام در آمدن در كعبه در روز ترويه ، در روز عرفه ، غسل مرده ، چون مرده را غسل دهى و كفن كردى يا بعد از آنكه سرد شود به دو دست زدى ، روز آدينه ، و هنگام گرفتن آفتاب يعنى همهء قرص آن و تو از خواب بيدار شوى و نماز كسوف نگزارده باشى بايد غسل كنى و قضاى نماز كسوف را بگزارى .\r\n","description":"","footnote":"","page_name":" 116 ","page_number":116},
  {"content":"\r\n\r\nترجمهء باب منشهاى هيجدهگانه ( 951 )\r\nامير المؤمنين هيجده منقبت دارد\r\n- ابن عباس گفته : براى على ( ع ) هيجده منقبت است كه هر گاه جز يكى از آنها را نداشت رستگار بود و در حالى كه وى هيجده منقبت ويژه دارد كه هيچ كدام در افراد اين امت آنها را ندارد .\r\n\r\nترجمهء ( 952 ) آنچه خدا بدان شخص هيجده ساله را سرزنش كرده\r\n- امام صادق ( ع ) در تفسير آيهء قرآن گفته : آيا به شما آن قدر عمر ندادم كه بايست شخص قابل تذكر و متذكر گردد ، گفته : كسانىست كه هيجده سال دارند .\r\n","description":"","footnote":"","page_name":" 117 ","page_number":117},
  {"content":"\r\n\r\nترجمهء باب منشهاى نوزده‌گانه ( 953 )\r\nنوزده كلمه است كه هر گرفتارى به آنها دعا كند گرفتاريهاى او بر طرف شود\r\n- ابن عباس گفته : پيامبر به على بن ابى طالب ( ع ) گفت : اى على سوگند بدان خدايى كه مرا\r\n","description":"","footnote":"","page_name":" 118 ","page_number":118},
  {"content":"\r\nبه راستى فرستاد نزد من و كم و بيش نيست ليك به تو چيزى بياموزم كه دوست من فرخ سروش براى من آورد و گفت : اى محمد اين هديه‌ايست كه از سوى خدا براى تو آورده‌ام خدا ترا بدان گرامى داشته و به هيچ كس از پيامبران پيش از تو نداده و آن نوزده كلمه است كه دعا نكند بدان دل سوخته و گرفتار و غمناك و نه كسى كه در هراس دزد و آتشسوزىست و نه بنده‌يى كه از فرمانروايى مىترسد جز آنكه خدا براى او گشايش مىدهد و آن نوزده كلمه است كه چهار از آن بر پيشانى ( اسرافيل ) نوشته شده و چهار از آن بر پيشانى ( ميكائيل ) و چهار از آن بر دور ( عرش ) نگاشته شده و چهار از آن بر جبههء ( جبرئيل ) و سه از آن در آنجا كه خدا اراده كرده .\r\nعلى پرسيد چگونه به آن دعا كند ؟ . پيامبر گفت : بگويد :\r\n« يا عماد من لا عماد له و يا ذخر من لا ذخر له و يا سند من لا سند له و يا حرز من لا حرز له و يا غياث من لا غياث له و يا كريم العفو و يا حسن البلاء و يا عظيم الرجاء و يا عون الضعفاء و يا منقذ الغرقى و يا منجى الهلكى يا محسن يا مجمل يا منعم و يا مفضل انت الذى سجد لك سواد الليل و نور النهار و ضوء القمر و شعاع الشمس و دوى الماء و حفيف الشجر يا الله يا الله يا الله انت وحدك لا شريك لك » . آنگاه نياز خود را از خدا مىخواهى اميد است برآورده گردد . احمد بن عبد الله از راويان اين حديث گفته : ابو صالح مىگفت : اين دعا را به سبك مغزان ياد مدهيد .\r\n\r\nترجمهء ( 954 ) نوزده حكم از زنان ساقط است\r\n- پيامبر ( ص ) در سفارشهاى خود به على گفته :\r\nاى على به زنان نماز آدينه و نماز جماعت نيست . و اذان و اقامه و عيادت بيمار و تشييع جنازه و دويدن ميان صفا و مروه و بوسيدن حجر الاسود و سر تراشيدن در حج و تقبل داورى و هم شورى در كارها نيست . زن سر جانور نبرد مگر در ضرورت . تلبيه را بلند مگويد : بالاى گور مايستد ، خطبه استماع مكند ، در ازدواج وكيل و سر كار مگردد از سراى بىدستور شوى خود بيرون مىآيد . هر گاه بىدستور وى بيرون رود خدا و جبرئيل و ميكائيل وى را نفرين كنند . چيزى از سراى شوى بىدستور وى بيرون مدهد ، شبى روز نكند كه شوى بر او خشمناك باشد و اگر چه شوى وى بر او ستمى كرده باشد .\r\n","description":"","footnote":"","page_name":" 119 ","page_number":119},
  {"content":"\r\n","description":"","footnote":"","page_name":" 120 ","page_number":120},
  {"content":"\r\n\r\nترجمهء ( 955 ) نوزده پرسش كه امام صادق در مجلس منصور از پزشك هندى پرسيد\r\n- ربيع حاجب\r\n","description":"","footnote":"","page_name":" 121 ","page_number":121},
  {"content":"\r\nمنصور خليفهء عباسى گفته : روزى جعفر بن محمد صادق ( ع ) به مجلس منصور آمد . مردى هندى كه كتابهاى مطب مىخواند نزد منصور بود . جعفر بن محمد نيز گوش مىداد . چون هندى از خواندن فراغت يافت به امام گفت : خواهى كه از دانش خود ترا بياموزم ؟ . امام گفت : نه زيرا آنچه من مىدانم از دانش تو بهتر است ، طبيب پرسيد تو از طب چه مىدانى ؟ . گفت : من حرارت را با سردى و سردى را با گرمى و رطوبت را با خشكى و خشكى را با رطوبت درمان مىكنم و كار تندرستى را به خدا وامىگذارم و براى تندرستى دستور پيامبر را به كار مىبرم كه گفته : شكم خانهء درد است و پرهيز درمان هر درديست و تن را به آنچه خوى گرفته بايد عادت داد .\r\nطبيب گفت : طب جز اين چيزى نيست . امام گفت : مىپندارى كه من اين دستورها را از كتابهاى بهداشتى ياد گرفته‌ام ؟ . گفت : آرى . امام گفت : من اينها را از خدا فرا گرفته‌ام . تو بگو من از جهت بهداشت داناترم يا تو ؟ . طبيب گفت : بلكه من . امام گفت : هر گاه چنين است من از تو پرسشهايى مىكنم تو پاسخ ده . گفت : بپرس . امام گفت : چرا در جمجمهء سر چند قطعه است ؟ گفت : ندانم . پرسيد چرا موى سر بالاى آنست ؟ . گفت : ندانم . پرسيد چرا پيشانى موى ندارد ؟ . گفت : ندانم ، پرسيد چرا در پيشانى خطوط و چين است ؟ . گفت : ندانم . پرسيد چرا ابر وى بالاى ديده است ؟ . گفت : ندانم . پرسيد چرا دو چشم مانند بادام است ؟ . گفت : ندانم .\r\nپرسيد : چرا بينى ميان آنهاست ؟ . گفت : ندانم . پرسيد ، چرا سوراخ بينى در زير آن است ؟ . گفت :\r\nندانم پرسيد : چرا لب و سبيل بالاى دهان است ؟ . گفت : ندانم . پرسيد چرا مردان ريش دارند ؟ . گفت : ندانم پرسيد :\r\nچرا دندان پيشين تيزتر است و دندان آسيا پهن است و دندان بادام شكن بلند است ؟ گفت : ندانم پرسيد :\r\nچرا كف دستها موى ندارد ؟ . گفت : ندانم پرسيد چرا ناخن و موى جان ندارد ؟ . گفت : ندانم . پرسيد چرا دل مانند دانهء صنوبر است ؟ گفت : ندانم ، پرسيد : چرا شش دو پاره است و در جاى خود حركت كند ؟ .\r\nگفت : ندانم . پرسيد : چرا دل خميده است ؟ . گفت : ندانم . پرسيد : چرا كليه چون دانهء لوبياست ؟ .\r\nگفت : ندانم . پرسيد : چرا دو زانو به طرف پشت خم و تا نمىگردد ؟ . گفت : ندانم . پرسيد : چرا گامهاى پا ميان تهىست ؟ . گفت : ندانم .\r\nامام به او گفت : من علت اينها را مىدانم . طبيب گفت : بيان كن . امام گفت : جمجمه چون ميان پا تهىست از چند پارچه آفريده شده هر گاه پاره پاره نبود ويران مىشد . چون از چند پاره فراهم شده از اين رو ديرتر مىشكند . و موى بر فراز آن است چون از ريشهء آن روغن به مغز مىرسد و از سر موها كه سوراخ است بخارات بيرون مىرود و سرما و گرماى به مغز وارد مىشود رفع شود . پيشانى موى ندارد براى آنكه روشنى به چشم برساند خطهاى آن براى آنست كه عرق و رطوبتى كه از سر فرو ريزد نگاه دارد و ديده را از آن نگاه داشته به اندازه‌يى كه انسان بتواند آن را پاك كند مانند رودخانه‌ها كه روى زمين آبها را نگاهدارى مىكند . دو ابرو را بالاى دو ديده نهاد تا روشنى را به اندازه بدانها برسانند . اى طبيب نمىبينى\r\n","description":"","footnote":"","page_name":" 122 ","page_number":122},
  {"content":"\r\nآنكه نور زيادى بر وى افتد دست خود را بالاى ديدگان خود سپر مىكند تا با اندازه روشنى به ديده‌اش برسد و از زيادى آن پيشگيرى كند .\r\nبينى را ميان دو چشم نهاد تا روشنايى را برابر ميان آنها پراكنده كند ، چشم را چون بادام ساخت تا ميل دواء در آن برود و بيرون آيد . هر گاه ديده چهار گوش يا گرد بود ميل در آن درست وارد نمىشد و دوا را به همهء آن نمىرسانيد و درد آن درمان نمىشد . سوراخ بينى را در زير آن آفريد تا فضولات مغز از آن فروريزد و بوى از آن بالا رود و هر گاه در بالا بود نه فضولات از آن فرود مىآمد و نه بوى را درمىيافت ، سبيل و لب را بالاى دهان آفريد تا فضول آن از مغز فرود آيد نگاه دارد و خوراك و آشاميدنى با آن آلوده نگردد و آدمى بتواند آنها را از خويشتن دور گرداند .\r\nبراى مردان ريش آفريد تا از كشف عورت در امان باشند و مرد و زن از يك ديگر جدا شوند . دندانهاى پيشين را تيز آفريد تا خاييدن و گزيدن آسان گردد و دندانهاى كرسى را پهن آفريد براى خرد كردن و خاييدن و دندان نيش را بلند آفريد تا دندانهاى كرسى را استوار كند چون ستونى كه در بنا به كار مىرود .\r\nدو كف را بىمو آفريد تا سودن بدانها واقع گردد هر گاه موى داشت آدمى آنچه را دست مىكشيد در نمىيافت و موى و ناخن را بىجان آفريد چون بلندى آنها بد نما و بريدن آنها نيكوست هر گاه جان داشتند بريدن آنها درد مىكرد . دل را مانند تخم صنوبر ساخت چون وارونه است . سر آن باريك ساخت تا در رئه‌ها در آيد و از باد زدن آن رئه خنك شود تا مغز از گرمى خود نسوزد .\r\nرئه را دو پاره ساخت تا دل در درون آن درآيد و از جنبش آنها خنك گردد ، كبد را خميده آفريد تا شكم را سنگين كند و همهء آن به دور شكم بيفتد و آن را فشار دهد تا بخارهاى آن بيرون رود . كليه را مانند دانهء لوبيا ساخت زيرا منى قطره قطره در آن مىريزد و از آن بيرون مىرود هر گاه چهار گوش يا گرد ساخته مىشد قطرهء اولين مىماند تا قطرهء دومين در آن مىريخت و آدمى از انزال منى لذت نمىبرد . چون منى از محل خود كه در فقرات پشت است به كليه فرو ريخته شود و كليه چون كرم بسته و باز مىشود و به اندك اندك چون گلوله‌يى از كمان پرت كنند آن را به مثانه مىرساند . تا شدن زانو را به جهت پشت سر قرار داد تا انسان به جهت پيش روى خود راه مىرود و به اين علت حركات وى ميانه است و اگر چنين نبود در راه رفتن مىافتاد و پا را از سمت زير و دو سوى ميان باريك ساخت براى آنكه هر گاه همهء پا بر زمين مىماند مانند آسيا سنگ گران مىشد سنگ آسيا چون بر سر گردى خود باشد كودكى آن را مىگرداند و هر گاه بر روى بر زمين افتد مرد بزرگ به سختى مىتواند آن را مرتب كند .\r\nآن طبيب هندى گفت : اينها را كجا آموخته‌يى ؟ گفت : از پدرانم و ايشان از پيامبر و او از فرخ سروش و او از پروردگار كه مصالح همهء اجسام را داند . طبيب مسلمان شد و گفت : تو داناتر مردم روزگار خودى .\r\n","description":"","footnote":"","page_name":" 123 ","page_number":123},
  {"content":"\r\n\r\nترجمهء باب منشهاى بيستگانه و ما فوق آن ( 956 )\r\nدر دوستى خاندان پيامبر بيست منش است\r\n- ، ابو سعيد خدرى گفته : پيامبر گفت : هر كه را خدا دوستى پيشوايان خاندان من روزى گردانيد به نيكى جهان و جاويدان رسيده و هيچ كس شك مكند كه وى در بهشت است . چون در دوستى خاندان من بيست منش است .\r\nده در جهان و ده در جاويدان . در جهان : زهد و حرص در عمل و ورع در دين و رغبت در بندگى خدا و توبهء پيش از مرگ و خوشى در شب زنده دارى و نوميدى از آنچه در دست مردم است و نگاهدارى امر و نهى خدا ، كينهء جهان ، سخاوت . و در جاويدان ديوانى براى وى نشر نگردد و ميزانى بر پاى نشود بلكه نامهء عمل وى را به دست راست\r\n","description":"","footnote":"","page_name":" 124 ","page_number":124},
  {"content":"\r\nآن باشد و بيزارى از دوزخ براى او نوشته شود . رويش سفيد باشد و از جامه‌هاى بهشتى به وى پوشانند و در بارهء صد تن از خاندان خويشتن شفاعت تواند كرد و خدا به دو لطف دارد و از تاجهاى بهشتى بر سر وى نهند .\r\nبىشمار در بهشت درآيد خوشا براى دوستان خاندان من .\r\n\r\nترجمهء ( 957 ) مؤمن نزد خدا بيست منش دارد\r\n- امام محمد باقر گفته : مؤمن نزد خدا بيست منش دارد كه به وى برساند : بر خداست كه او را آزمايشى نكند كه سبب بيرون رفتن از دين شود ، و گمراه ننمايد .\r\nبر خداست كه آبروى وى را نبرد . بر خداست او را گرفتار غرق و سوختن نسازد . بر خداست كه به چيزى واقع نشود و چيزى نيز بر او واقع نگردد . بر خداست كه او را از مكر مكاران نگاهدارد . بر خداست كه وى را از ستم ستمكاران نگاهدارد ، بر خداست كه او را در جهان و جاويدان با ما همراه كند ، بر خداست كه دردى به وى ندهد كه خلقتش را بد ريخت سازد ، بر خداست كه او را در جهان از پيس و خوره نگاهدارد ، بر خداست كه او را نگاهدارد تا در گناه كبيره نميرد ، بر خداست كه گناهان وى را به ياد وى آرد تا توبه كند ، بر خداست كه دانش و بينش وى را با پيشواى خود از او دريغ ندارد ، بر خداست كه باطل را در دل وى خوار گرداند ، بر خداست كه روز رستاخيز وى را با ما محشور سازد در حالى كه نور ايمان در پيشاپيش او شتابد ، بر خداست كه وى را به هر كارى خير كامياب سازد و دشمن را بر وى چيره مگرداند : بر خداست كه سرانجام وى را با امن و ايمان به انجام رساند و او را با مادر بهشت گذارد ، اينهاست كه خداى براى مؤمن مقرر كرده است .\r\n","description":"","footnote":"","page_name":" 125 ","page_number":125},
  {"content":"\r\n\r\nترجمهء ( 958 ) پاداش آنكه بيست بار حج گزارده\r\n- ابو بكر حضرمى گفته : آنكه بيست بار حج گزارد دوزخ را نبيند و آواز و دميدن آن را نشنود .\r\n","description":"","footnote":"","page_name":" 126 ","page_number":126},
  {"content":"\r\n\r\nترجمهء ( 959 ) بيست و سه منش پسنديده از امام على بن الحسين\r\n- امام محمد باقر ( ع ) گفته : على بن الحسين هر شبانه روزى هزار ركعت نماز مىگزارد چنان كه على بن ابى طالب پانصد خرما بن داشت ، پاى هر يك از آنها نماز مىگزارد . هنگام نماز بسيار فروتن و بيمناك مىايستاد و گويا آخرين نمازگزارى وى بود . روزى نماز گزارد بالا پوش وى از دوشش افتاد پس از نماز بر دوش خود نهاد ، يكى از ياران وى از اين خضوع در نماز پرسيد گفت : آنكه برابر بزرگى ايستاده باشد بايد با كمال خلوص و تواضع بايستد .\r\nآن كس پرسيد بنا بر اين كار ما چگونه خواهد بود ؟ گفت : نماز نافله نقصان آنها را تكميل مىكند .\r\nدر شبهاى تار از نقد و كالا در سراى تهى دستان بردى در حالى كه خود را از ايشان پوشيدى تا شرمنده نگردند . چون درگذشت آنان كه سرا از او سودمند مىشدند ديدند آن مرسوم شبانه قطع شد بعدها دريافتند كه آرنده على بن الحسين بود . چون مردهء وى را مىشستند ديدند سر زانوى وى مانند زانوى اشتر شده از بس كه انبان خوراك نهانى برمىداشت و به در سراهاى مردمان مىرسانيد . روزى پوشش خزى داشت ، درويشى آن را از او گرفت ، در زمستان جامه‌هاى خز پوشيدى و در تابستان آن را مىفروخت و با نقد آن تصدق در راه خدا دادى . روزى در جشن عرفه ديد گروهى دريوزگى مىكنند ايشان را منع كرد و گفت : از غير از\r\n","description":"","footnote":"","page_name":" 127 ","page_number":127},
  {"content":"\r\nخدا از كسى چيزى مخواهيد . زيرا در اين روز است كه كودك در شكم مادر سعادتمند مىشود . با مادر خويش خوراك نخوردى سبب آن را پرسيدند گفت : ترسم كه چشم وى بر چيزى افتد كه من نادانسته آن را خورده يافتم .\r\nكسى به او گفت : من ترا براى خدا دوست دارم . گفت : خدايا به تو پناهم كه كسى مرا براى تو دوست داشته باشد و تو مرا دشمن دارى . به ماده اشترى بيست بار حج گزارد ، چون مرد گفت : تا آن را دفن كنند تا درندگان آن را مخورند . از كنيز وى پرسيدند كه او چگونه است ؟ . گفت : مختصر گويم يا دراز گفتند :\r\nمختصر گوى . گفت هرگز براى وى خوراك نبردم و در شب بستر وى نگستردم با همهء اينها بر من خشمگين نشدى . روزى گروهى از وى نكوهش مىكردند به ايشان گفت : هر گاه راست مىگوييد خدا مرا بيامرزاد و هر گاه دروغ مىگوييد خدا شما را بيامرزاد . هر گاه دانشجويى نزد وى آمدى گفتى : آفرين به سفارش شده پيامبر . گفتى : هر گاه جوياى دانش از سراى خود بيرون رود به هر گام وى خشك و ترى بر زمين نيست مگر آنكه براى وى آمرزش مىجويند . صد خانوار از تهى دستان مدينه خوراك و پوشاك آنان با وى بودى .\r\nهر گاه يتيمان و تهى دستان بر خوان وى مىنشستند . ويژه زمينگيران و گدايان . او با دست خويش به ايشان خوراك دادى و چون خوان فراهم مىكردند آنچه مانده بود گفتى : تا براى خانوادهء خويش برند . هر گاه خواستى كه خوراك خورد به اندازهء آن تصدق دادى آنگاه خوردى .\r\nدر هر سال هفت بار مواضع سجدهء وى پوست انداختى از بسيارى نمازگزارى ، آن پوستها را پس از مرگ وى به او در خاك دفن كردند . گويند بيست سال بر پدر خويش گريستى ، غلامى داشت وى را ملامت كرد كه اين همه گريستن چيست ؟ . گفت : يعقوب پيامبر دوازده فرزند داشت يكى از ايشان مدتى ناپيدا شد . او چندان به دورى وى گريست تا ديده‌اش كور شد و موى سر وى از اندوه آن سپيد گشت و پشت وى خميد . من با چشم خود ديدم كه پدرم و برادرم و عمويم و هفده تن از خويشان مرا در مقابل من كشتند با اين حال چگونه نگريم ؟ .\r\n","description":"","footnote":"","page_name":" 128 ","page_number":128},
  {"content":"\r\n\r\nترجمهء ( 960 ) آنچه در بارهء شب 21 و 23 رمضان رسيده\r\n- فضل بن يسار گفته : امام محمد باقر رسم وى چنان بود كه هر گاه شب 21 و 23 رمضان رسيدى از سر شب تا نيمهء شب به دعا مشغول شدى و چون شب به نيمه رسيدى به نماز پرداختى . سليمان جعفرى گفته : امام موسى بن جعفر مىگفت در بيست و يكم و بيست و سوم صد ركعت نماز بگزار در هر ركعتى حمد را يك بار و قل هو الله را ده بار بخوان . امام صادق ( ع ) گفته : شب قدر اول سال آينده و آخر سال گذشته است . صدوق گفته : پيران ما همداستاناند بر آنكه شب قدر شب بيست و سوم رمضان است و غسل آن از اول شب است تا آخر آن . حسان بن مهران گفته : امام صادق مىگفت : « شب قدر را در ميان بيست و يكم و بيست و سوم بجوى » .\r\n","description":"","footnote":"","page_name":" 129 ","page_number":129},
  {"content":"\r\n\r\nترجمهء ( 961 ) از بيست و چهار چيز منع شده است\r\n- پيامبر ( ص ) گفته : خدا براى شما اى پيروان من بيست و چهار چيز را ناروا دانسته و شما را از آن منع كرده : بازى در نماز ، منت نهادن در صدقه دادن ، خنديدن ، در گورستان ، سركشى در سراهاى مردمان ، نگاه كردن به فرج همسران چون سبب كورى فرزند مىشود ، سخن گفتن در حال سپوختن چون سبب گنگى فرزند مىشود ، خواب پيش از نماز عشاء ، سرگذشت گفتن پس از نماز عشاء ، غسل كردن زير آسمان بىلنگ ، جماع زير آسمان بىلنگ ، در آب رودخانه بىلنگ رفتن ، رودخانه را آباد سازيد چون پيرامون آن فرشتگان هستند ، در آمدن در گرمابه بىلنگ ، سخن گفتن ميان اذان و اقامه در نماز بام ، سوار شدن دريا هنگام طوفانى بودن ، خوابيدن بر پشت بامى كه اطراف آن ديوار ندارد هر گاه بيفتد به كسى جز او گناهى نيست ، خوابيدن مرد تنها در خانه‌يى ، جماع مرد با زن حائض هر گاه درآيد فرزند وى خوره يا پيسى گيرد ، مرد محتلم تا غسل نكند با زن خود جماع مكند هر گاه فرزندى از او زاده شود ديوانه باشد ، با جذامى به فاصلهء ذراعى گفتگو كند ، از خوره دار بگريز چنان كه از شير مىگريزى ، شاشيدن بر كنار آب روان ، ريستن زير درخت ميوه‌دار ، ايستاده پاى افزار پوشيدن ، بىروشنايى در جاى تاريك رفتن ، دميدن در جاى نماز خود .\r\n\r\nترجمهء ( 962 ) نماز جماعت بيست و پنج درجه از نماز فرادى برتر است\r\n- ابو سعيد خدرى گفته :\r\nپيامبر مىگفت : نماز جماعت بيست و پنج درجه از نماز فرادى برتر است . پدرم در رساله‌يى كه براى من نگاشته گفته : نماز جماعت بيست و پنج درجه در بهشت برتر از نماز تك خوان است .\r\n","description":"","footnote":"","page_name":" 130 ","page_number":130},
  {"content":"\r\n\r\nترجمهء ( 963 ) در نماز بيست و نه منش است\r\n- ضمرة بن حبيب گفته : از پيامبر راجع به نماز پرسش شد ، گفت : نماز از شرايع دين است و خشنودى خدا در آنست و آن روش پيامبران است . فرشتگان نمازگزار را دوست دارند و از ايشان است رهنمايى و ايمان و نور معرفت در روزى و آسايش بدن . نماز راندن ديو است و سلاحىست بر ضد كافر و انگيزهء برآورده شدن خواهش و پذيرفتن اعمال است و توشه‌يى ست كه زير پهلو است و جواب نكير و منكر است . نماز نمازگزار در قيامت تاجىست بر سر وى و نور روى او و جامهء تن او و پرده‌يى ست ميان وى و دوزخ . و حجتىست ميان او و خدا و رهايى وى از آتش و سبب آسان گذشتن وى از صراط و كليد بهشت و كابين حور و بهاى بهشت است ، نمازگزار به سبب نماز به برترين مقامات مىرسد چون نماز ستايش و بزرگ داشت خداست .\r\n\r\nترجمهء ( 964 ) در دانش بيست و نه سود است\r\n- پيامبر ( ص ) گفته : دانش آموزيد زيرا فرا گرفتن آن ستايش خداست و گفتگو از آن كوشش در راه خداست ، آموختن آن به كسى كه نداند دهش در راه خداست چون سبب دانستن حلال و حرام مىشود و جوياى آن را به بهشت مىرساند و در بيمناكى همدم ويست و در\r\n","description":"","footnote":"","page_name":" 131 ","page_number":131},
  {"content":"\r\nتنهايى يار وى و در تنگى و سختى رهنما و در مقابل دشمنان ابزار چيرگى و در نزد دوستان زيور و آذين ، خدا به واسطهء آن گروهى را تا جايى بلند پايه گردانيده كه ايشان را پيشوايان نيكى ساخته و از آنان بايد پيروى كرد و از آثار ايشان فرا گرفت ، فرشتگان در دوستى آنان رغبت نشان دهند و در نماز با بال خويشتن ايشان را مسح كنند حتى ماهىهاى دريا و جانوران صحرا و چهارپايان زمين براى وى آمرزش خواهند . خدا دانا را به مقام نيكان درآورد و در جهان و جاويدان مجالست نيكان را به وى مىبخشد ، به واسطهء دانش خدا بندگى مىشود و شناخته مىگردد ، دانش زمينهء كردار است . خدا آن را به نيكان الهام مىكند و بدبختان را از آن نوميد مىسازد .\r\n","description":"","footnote":"","page_name":" 132 ","page_number":132},
  {"content":"\r\n","description":"","footnote":"","page_name":" 133 ","page_number":133},
  {"content":"\r\n\r\nترجمهء ( 965 ) چيزهايى كه أبو ذر از پيامبر پرسيد\r\n- أبو ذر گفته : هنگامى پيامبر را در مسجد نشسته ديدم وقت را غنيمت شمردم . به من گفت : اى أبا ذر مسجد تحيت دارد . گفتم : آن چيست ؟ . گفت : دوگانه‌يى .\r\nگفتم : اى پيامبر تو كه مرا به نماز فرمان مىدهى به گوى نماز چيست ؟ . گفت : بهترين موضوعىست هر كه خواهد اندك گزارد و هر كه خواهد بسيار گزارد . گفتم : كدام يك از كارها نزد خدا نيكوتر است ؟ . گفت :\r\nايمان به خدا و جهاد در راه او . گفتم : چه هنگام از شب برتر است ؟ . گفت : دل شب ، گفتم : كدامين از كارهاى نماز برتر است ؟ . گفت : قنوت را دراز گردانيدن . گفتم : چه صدقه‌يى برتر است ؟ . گفت : آنچه مرد اندك خواسته‌يى به اندازهء توانايى خويش به تهى دست پيرى دهد . گفتم : روزه چيست ؟ گفت فريضه‌ايست كه پاداش دارد و نزد خدا چند برابر به شمار مىشود . گفتم : آزاد كردن كدام بنده برتر است ؟ . گفت : آنكه قيمت آن گرانتر و پيش خاندان وى ارجمندتر باشد . گفتم : كدام جهاد برتر است ؟ . گفت : اسب خويش پى كند و بجنگد تا خون وى ريخته گردد . گفتم : كدام از آيات خدا بر تو فرستاد كلانتر است ؟ . گفت : آية الكرسى . آنگاه گفت : اى أبا ذر هفت آسمان در برابر كرسى چون حلقه‌ايست كه در سرزمين فراخى افتاده باشد و فراخى عرش نسبت به كرسى مانند فراخى بيابانىست بدان حلقه . گفتم : پيامبران خداى چند تن بوده‌اند ؟ گفت : صد و بيست و چهار هزار . گفتم : پيامبران مرسل چند تن بودند ؟ . گفت : سيصد و سيزده تن .\r\nگفتم : نخستين پيامبر كه بود ؟ گفت : آدم . گفتم : از پيامبران مرسل بود ؟ . گفت : آرى . خدا به دست توانايى خويش وى را بيافريد و از روح خود در او بدميد . آنگاه گفت : اى أبا ذر چهار تن از ايشان سريانى بودند : آدم ، شيث ، اخنوخ همان ادريس است و نخستين كسىست كه با خامه نگاشت و نوح . و چهارتن از ايشان تازى بودند : هود و صالح ، شعيب ، و پيامبر تو محمد ( ص ) . نخستين پيامبر از بنى اسرائيل موسىست و آخرين پيامبران بنى اسرائيل عيسى . ششصد تن از ايشان از بنى اسرائيل بودند . گفتم : خدا چند كتاب فرستاد ؟\r\nگفت : صد و چهار كتاب . پنجاه صحيفه بر شيث و سى صحيفه بر ادريس و بيست صحيفه بر ابراهيم و تورات و انجيل و زبور و فرقان را نيز فرستاد .\r\nگفتم : صحف ابراهيم در چه بود ؟ . گفت : همهء آنها مثل و پند و اندرز بود . اين مضمون يكى از آنهاست :\r\nاى فرمان رواى گرفتار و مغرور من ترا نفرستادم تا جهان را گرد كنى بلكه از آن جهت فرستادم تا مگذارى ستمرسيدگان به درگاه من نياز آرند . من دعاى ستمرسيده را رد نكنم گر چه كافر باشد . انسان خردمند هر گاه كار خود را از دست نداده ، بايد وقت خود را بخش كند : در بخشى با خداى راز و نياز كند و در بخشى خويشتن را فرا شمار كشد ، و در سه ديگر انديشه كند در آنچه خداى آفريده . ساعتى نيز كام خود از حلال دريابد اين ساعت ياور ساعتهاى ديگر است تا دل خرم و آمادگى دهد . بايد خردمند به وضع روزگار خود بينا باشد و زبان خويش را نگاهدارد چون آنكه گفتار و كردار خود را بسنجد اندك گوى باشد مگر در آنچه وى را سود دهد . خردمند هميشه جوياى يكى از سه چيز باشد يا ترتيب زندگانى دهد يا توشهء روز رستاخيز\r\n","description":"","footnote":"","page_name":" 134 ","page_number":134},
  {"content":"\r\nفراهم كند يا كاميابى از حلال كند .\r\nگفتم : صحف موسى چه بود ؟ . گفت : همهء آن به زبان عبرانىست و از آن جمله گفته : در شگفت هستم از آنكه يقين به مرگ دارد چگونه شادمان است ؟ و از آنكه يقين به دوزخ دارد چگونه خندان است ؟ و از آنكه جهان و گردش آن را دريافته چگونه به آن ايمان دارد ؟ و از آنكه به سرنوشت اعتقاد دارد چرا كوشش بىجا كند ؟ و از آنكه به قيامت و شمار ايمان دارد چرا براى جاويدان كار نكند ؟ گفتم : در آياتى كه از قرآن بر تو فرود آمده چيزى از صحف ابراهيم و موسى دريافت مىشود ؟ . گفت : آيات سورهء اعلى را از قرآن فروخوان كه گفته رستگار شد آنكه زكات داد و پروردگار خود را ياد آور شد و نماز گزارد اما شما جهان را برترى مىدهيد با آنكه جاويدان بالاتر است و پاينده‌تر اين است كه در صحف گذشته نگاشته صحف ابراهيم و موسى .\r\nگفتم : به من سفارش كن . گفت : ترا سفارش مىكنم به پرهيزكارى از خدا كه سر آمد همهء كارهاست . گفتم :\r\nبيشتر گوى . گفت : بر تو باد به خواندن قرآن و ياد آورى خداى ديان كه در آسمان از تو ياد آورند و در زمين نور تو باشد . گفتم : باز بگوى : گفت : در بند جهاد باش كه جهاد رياضت و رنج پيروان من است . گفتم :\r\nباز بگوى ، گفت : بسيار خاموش باش كه خاموشى ديو را از تو مىراند و ترا در كار دين يارى مىكند . گفتم :\r\nباز بگوى : گفت : بسيار مخند كه دل را مىميراند و خرمى روى ترا مىبرد . گفتم : باز گوى . گفت : هميشه به زير دست خود بنگر نه به بالاتر از خود تا نعمت حق در ديدهء تو خوار نگردد . گفتم : باز گوى : گفت :\r\nاز خويشاوندان مبر گر چه از تو بريده باشند . گفتم : باز گوى . گفت : با بيچارگان نشين و همدمى با ايشان كن و اينان را دوست دار . گفتم : باز گوى . گفت : حق گوى اگر چه تلخ باشد . گفتم : باز گوى . گفت : در كار خدايى از سرزنش سرزنشكنندگان هراس مدار . گفتم : باز گوى . گفت : به خود سرگرم باش تا از عيبجويى ديگران دور باشى . براى آينده مردمان غم مخور ايشان غم خويش خورند . گفت : اين خرده براى مرد بسنده است كه يكى از سه خرده در وى باشد ، او خرده‌هايى را كه در مردم است شناسد اما همان را در خويش نداند و براى مردمان شرم داشته باشد از آنچه در او باشد و همدم خويش را بىجهت آزار رساند .\r\nسپس گفت : اى أبو ذر خردى مانند انديشه در كارها نيست و پرهيزكاريى چون خوددارى نيست و خانوادگى چون نيك خويى نيست .\r\n","description":"","footnote":"","page_name":" 135 ","page_number":135},
  {"content":"\r\n\r\nترجمهء بابهاى منشهاى سىگانه ( 966 )\r\n- پيشوا سى نشانه دارد\r\n- امام على بن موسى الرضا ( ع ) گفته : امام را علاماتىست : داناترين مردم باشد ، داورترين مردم باشد ، پرهيزكارترين مردم باشد ، بردبارترين مردم باشد ، دلاورترين مردم باشد ، جوانمردترين مردم باشد ، عابدترين مردم باشد ، ختنه\r\n","description":"","footnote":"","page_name":" 136 ","page_number":136},
  {"content":"\r\nشده زائيده شود ، پاكيزه‌ترين مردم باشد ، از پشت سر مانند پيش ببيند . سايه ندارد ، چون از شكم مادر به زمين آيد بر دو كف دست بيفتد ، آواز به شهادتين بلند كند ، محتلم نشود يعنى در خواب ، چشم وى بخوابد ليك دلش بيدار باشد ، گفتار فرشتگان را شنود ، زره پيامبر بر اندام وى رسا باشد ، بول و غائط وى ديده نشود . چون خدا زمين را موكل كرده آنچه از وى بيرون آيد فرو برد ، از آن بوى مشك آيد ، به مردم از ايشان حكم رواتر است ، از پدر و مادر بر ايشان مهربانتر است ، از همهء مردم نسبت به خدا فروتنتر است ، به آنچه فرمان مىدهد از همهء مردم با كردارتر است . از آنچه نهى مىكند از همهء مردم كناره‌گيرتر است ، دعاى وى مستجاب باشد ، هر گاه بخواهد سنگى شكافته گردد بگردد ، نزد وى سلاح پيامبر و شمشير اوست ، نزد وى صحيفه‌يى باشد كه در آن نام پيروان او تا روز قيامت نوشته شده ، صحيفهء ديگرى باشد كه نام دشمنان وى تا قيامت در آن نوشته شده ، نزد وى طومار جامعه مىباشد كه درازى آن هفتاد گز است و در آن آنچه مردمان بدان نيازمند هستند تا قيامت در آن است جفر بزرگ و خرد نزد اوست و اين دو پوست است كه همهء دانشها در آنها نوشته شده حتى ارش خراش تن و تأديب به تازيانه‌يى و نيم تازيانه و يك سوم تازيانه و مصحف فاطمه نزد ويست .\r\n","description":"","footnote":"","page_name":" 137 ","page_number":137},
  {"content":"\r\nترجمهء ( 967 ) و در حديث ديگرى گفته ؟ امام از سوى روح القدس يارى مىشود و ميان وى و خدا ستونى از نور است كه كارهاى بندگان خدا را در آن مىبيند و هر چه نياز دارد در آن بيابد از راهى كه بدان آگاهى دارد . امام صادق گفته : هر گاه آن بازگردد دانا شويم و هر گاه بسته شود نادانيم امام زاييده مىشود و فرزند پيدا مىكند و تندرست مىباشد و بيمار مىگردد ، مىخورد و مىآشامد ، بول مىكند و تغوط مىكند ، اندوهناك مىگردد و مىخندد و مىگريد ، مىميرد و به خاك دفن مىشود و زيارت مىشود اين حالات وى دانسته شده . نشانهء امام دو چيز است : دانش وى و تأثير دعاى وى هر گاه از آينده گزارش مىدهد از پيامبر به دو رسيده و پيامبر نيز از خدا به واسطهء فرخ سروش دريافته يازده تن پيشوايانى كه پس از پيامبر بودند كشته شدند ، برخى از ايشان با شمشير كشته شدند مانند على و حسين و ديگران همه با زهر كشته شدند و كشتن آنان از روى حقيقت شد نه چنان كه غلات و مفوضه گفته‌اند . زيرا آنان مىگويند كشته شدن ايشان از روى حقيقت نبود بلكه كار ايشان بر مردمان مشتبه شد . و اين غلات و مفوضه دروغ مىگويند .\r\nكار هيچ كدام از پيامبران و پيشوايان خدا بر مردمان پوشيده نبود مگر عيسى بن مريم چون كه او از زمين به آسمان زنده رفت و در ميان آسمان و زمين درگذشت آنگاه تن وى به آسمان برده شد و جان وى بازگرديد . چنان كه در قرآن گفته : « اى عيسى من ترا مىميرانم و بسوى خويش بالا مىآورم » و باز گفته :\r\n« من تا در ميان ايشان بودم بر ايشان گواه بودم و چون مرا ميرانيدى تو خود ديده‌بان ايشان بودى و تو بر هر كارى گواه هستى » ، آنان كه در كار پيشوايان زياده روى مىكنند مىگويند چنان كه رواست كار كشته شدن عيسى بر مردم مشتبه گردد روا باشد كه كار پيشوايان نيز مشتبه گردد . جواب اين ست كه نبايد پيشوايان را به عيسى قياس گرفت . زيرا عيسى بدون پدر زاييده شد . و پيشوايان پدر داشتند . به همه حال اين غلات جرات آشكارا گفتن . اعتقادات خود را ندارند . هر گاه همه پيامبران و پيشوايان از پدر و مادر زاييده شوند تنها عيسى از ميان آنان بدون پدر زاييده شده رواست كه فقط كار كشته شدن وى مشتبه شده نه كار پيامبران و پيشوايان ، تنها وى بىپدر زاييده شده نه ديگران . اين بدون پدرى وى را خدا نشانهء توانايى خويش خواسته بود كه به هر چيزى قادر است .\r\n","description":"","footnote":"","page_name":" 138 ","page_number":138},
  {"content":"\r\n","description":"","footnote":"","page_name":" 139 ","page_number":139},
  {"content":"\r\n\r\nترجمهء ( 968 ) رمضان سى روز است و هرگز كمتر نگردد\r\n- امام صادق گفته : رمضان سى روز است ، به خدا هرگز بيست و نه روز نگردد ياسر خادم گفته : به امام على بن موسى الرضا گفتم : رمضان بيست و نه روز مىشود ؟ . گفت : ماه رمضان از سى روز كمتر نمىشود .\r\nامام حسن بن على گفته : چند نفر جهود پيش پيامبر آمدند و داناتر ايشان سؤالاتى كرد . از آن جمله پرسيد چرا خدا بر پيروان تو سى روز را براى روزه گرفتن واجب كرد در صورتى كه براى پيروان ديگران بيشتر از اين روزه واجب شده ؟ . پيامبر گفت : چون آدم از آن درخت نهى شده خورد ، حاصل آن سى روز در شكم وى بماند از اين روى خدا بر فرزندان وى سى روز گرسنگى و تشنگى را واجب ساخت و آنچه در ميان اين سى روز مىخورند و مىآشامند لطفىست كه خدا بر ايشان كرده .\r\nو بر آدم نيز سى روز واجب بود و همان را خدا بر پيروان من نيز واجب كرد . بعدا اين آيهء قرآن را خواند :\r\n« روزه چنان كه بر گذشتگان نوشته شده به شما نيز نوشته شده . تا پرهيزكارى بيشتر كنيد در روزهاى معينى .\r\nجهود گفت : درست گفتى » .\r\nأبو بصير گفته : از امام صادق پرسيدم شمارهء روزه‌هاى رمضان چيست ؟ . گفت : سى روز است .\r\nو نيز در ضمن حديث درازى گفته : رمضان سى روز است . براى آنكه شمارهء ماه را كامل كنيد و كامل ماه تمام است . اسماعيل بن مهران گفته .\r\nاز امام صادق شنيدم كه مىگفت : به خدا سوگند كه خدا بندگان را به اندازهء توانايى ايشان تكليف كرده ، در شبانه روز تنها پنج بار نماز براى ايشان معين كرده و در هر هزار درم سيم بيست و پنج درم زكات معين كرده و در مدت سالى سى روز روزه را معين كرده و در همهء زندگى يك بار حج گزاردن را با شروط معين كرده .\r\nصدوق مؤلف كتاب گفته : مذهب خواص شيعه و دانايان ايشان در بارهء رمضان آن است كه هرگز از سى روز كمتر نباشد و احاديثى كه در اين باب رسيده موافق قرآن و مخالف با عامه است ، هر گروهى از شيعيان سست عقيده به اخبارى قائل شده كه ماه رمضان نيز چون ماه‌هاى ديگر گاهى سى و گاهى بيست و نه تقيه كرده چنان كه همهء مردمان در اين كار تقيه كرده‌اند و بر مذهب عامه سخن گفته‌اند .\r\nمترجم : ماه رمضان بايد هميشه سى روز باشد ، معلوم نيست روى چه ملاكى ست ؟ . هر گاه روى رؤيت هلال است تحقيقا درست نيست . براى آنكه عملا ديده شده كه هميشه چنين نيست . براى مثال افق تهران را در نظر گرفته و دو سه سال آن را ملاحظه مىكنيم . مثال : ماه رمضان سال 1388 هجرى شب اول ماه : شب آدينه بعد معدل : 13 درجه و يازده دقيقه است و بعد سوى : 17 درجه و 11 دقيقه است و عرض . چهار درجه و 43 دقيقه است و احراف : دو درجه و 50 دقيقه شب اول شوال 88 شب شنبه : بعد معدل : نه درجه و نوزده دقيقه است و بعد سوى : 2 درجه و 31 دقيقه است و عرض : 5 درجه و انحراف 3 درجه پس معلوم مىشود كه ماه رمضان بيست و نه روز است نه سى روز . هيچ كسى بر اين افق اختلاف نشان نداد . مثال ديگر : ماه رمضان سال 389 ، هجرى باز بر افق تهران : شب چهار شنبه ، بعد معدل 14 درجه و 11 دقيقه است و بعد سوى :\r\n","description":"","footnote":"","page_name":" 140 ","page_number":140},
  {"content":"\r\n19 درجه و 58 دقيقه است . و عرض : 4 درجه و 58 دقيقه و انحراف دو درجه و 59 دقيقه . شب اول شوال :\r\nشب پنجشنبه . بعد معدل : 2 درجه و 15 دقيقه است . و بعد سوى : 14 درجه و 26 دقيقه است و عرض : 4 و 48 دقيقه و انحراف : 2 درجه و 53 دقيقه است . نتيجه : رمضان بيست و نه روز است نه سى روز شب . كسى نيز ادعا بر خلاف آن بر اين افق نكرده بود . معلوم شد اين قاعده صحيح نيست ميزان رؤيت و عدم رؤيت است مگر هنگامى كه امر مشتبه باشد آن وقت ماه رمضان را سى گيرند براى اشتغال يقينى برائت يقينى مىخواهد مگر آنكه گفته شود آنكه گفته : رمضان هميشه سى روز است براى حكم شرعىست كه هر گاه كسى يك ماه روزهء رمضان دارد مثلا ماه ذى قعده روزه گرفت اين ماه بيست و نه روز بود بايد روز اول ذيحجه را روزه بدارد تا ماه كامل باشد ، براى اشتغال يقينى كه برائت يقينى مىخواهد .\r\n\r\nترجمهء ( 969 ) زنانى كه در كتاب و سنت حرام شده سى و چهار گونه‌اند\r\n- امام موسى بن جعفر ( ع )\r\n","description":"","footnote":"","page_name":" 141 ","page_number":141},
  {"content":"\r\nگفته : از پدر من پرسيدند از زنانى كه خدا در قرآن ايشان را حرام كرده و از آنچه پيامبر در دستورهاى خويش حرام كرده . گفت : آنچه از زنان را خدا حرام كرده سى و چهاراند ، هفده از آن در قرآن آمده و هفده از آن در سنت است . آنچه در قرآن آمده : زناست كه خدا گفته . « پيرامون زنا مگرديد ، نكاح زن پدر است در قرآن گفته : با زنانى كه پدر شما ازدواج كرده‌اند ازدواج مكنيد ، مادران شما و دختران شما و خواهران شما و عمگان شما و دختران برادر و دختران خواهر و مادران رضاعى و خواهران رضاعى و مادر زن و دختر زنان كه در دامن شمااند از زنانى كه به ايشان درآويخته‌ايد ، هر گاه به ايشان دخول نكرده‌ايد بر شما گناهى نيست و زنان پسران صلبى شما و آنكه دو خواهر را با هم ازدواج كنيد مگر آنكه گذشته و زن دشتان تا پاك گردد كه خدا فرموده كه به ايشان نزديك مشويد ، و جماع در حال اعتكاف كه خداى گفته : با زنان در حالى كه در مساجد معتكف هستيد جماع مكنيد .\r\nآنچه در سنت پيامبر حرام شده مباشرت در روزهء رمضان و ازدواج با زنى كه با وى لعان كرده و ازدواج در عده و مواقعه در حال احرام بستن در اعمال حج و ازدواج محرم و طرف ازدواج محرم شدن و زنى كه شوى وى او را ظهار كرده و قبل از آنكه كفارهء ظهار را بپردازد و تزويج زن مشركه و ازدواج مرد با زنى كه وى را نه بار طلاق عدى داده و تزويج كنيز بر سر زن آزاد و تزويج زن جهود و ترسا و گبر بر سر زن مسلمان و تزويج زن به عمه و خالهء آن زن و تزويج كنيز بىدستور مالك آن و تزويج كنيز براى آنكه مىتواند زن آزاد بستاند و كنيز اسيرى كه به غنيمت گرفته شده پيش از قسمت غنيمت و كنيزى كه خريدارى شده و قبل از آنكه استبراء گردد و كنيزى كه با وى قرار مكاتبه نهاده شده پس از آنكه سهمى از مال مكاتبه را پرداخته .\r\n\r\nترجمهء ( 970 ) خدا از آدينه تا آدينهء ديگر سى و پنج نماز بر مردمان واجب گردانيده\r\n- امام محمد باقر گفته : خدا از آدينهء ديگر سى و پنج نماز بر مردمان واجب كرده كه يكى از آنها را با جماعت گزاردن واجب ساخته و آن نماز آدينه است .\r\n","description":"","footnote":"","page_name":" 142 ","page_number":142},
  {"content":"\r\n\r\nترجمهء بابهاى منشهاى چهلگانه و اندى ( 971 )\r\n- باده گسار تا چهل روز نماز وى پذيرفته نمىشود\r\n- فضيل پور يسار گفته از امام محمد باقر ( ع ) شنيدم كه مىگفت : هر كه باده نوشد چهل روز نماز وى پذيرفته نگردد ، و هر گاه در اين چهل روز نماز نگزارد شكنجهء وى براى نگزاردن نماز دو چندان گردد .\r\nدر خبر ديگرى گفته : نماز باده‌گسار ميان آسمان و زمين سر گردان است هر گاه توبه كند به دو باز گردد .\r\n","description":"","footnote":"","page_name":" 143 ","page_number":143},
  {"content":"\r\n","description":"","footnote":"","page_name":" 144 ","page_number":144},
  {"content":"\r\n\r\nترجمهء ( 972 ) روزه بر چهل گونه است\r\n- زهرى گفته : نزد امام على بن الحسين رفتم ، پرسيد از كجا مىآيى ؟ گفتم : از مسجد ، پرسيد آنجا چه گفتگوى مىكردى ؟ . گفتم : راجع به روزه . نظر من و ياران من متفق بر اين شد كه روزهء واجبى جز روزهء رمضان ديگر روزه‌يى نيست . گفت : چنين نيست .\r\nروزه بر چهل گونه است . ده از آن واجب است مانند وجوب رمضان . و ده از آن حرام است و چهارده گونه از آن تخيير براى مكلف است ميان روزه داشتن و گشودن آن . روزهء اذن بر سه گونه است : روزهء اذن ، روزهء اباحه روزهء سفر و بيمارى .\r\nگفتم : اينها را كه گفتى براى من توضيح ده . گفت : روزه‌هاى واجب كه ده است از اين قرار است :\r\n( يكم ) - روزهء رمضان . ( دوم ) - روزهء دو ماه پياپى كفارهء آنكه روزى از رمضان را عمدا بگشايد . ( سوم ) - روزهء دو ماه پياپى در قتل خطا بر آنكه بنده نيافت كه آزاد كند . چنان كه قرآن گفته : بر هر كه مؤمنى را به خطا كشد ، آزاد كردن بنده‌يى و ديه‌يى ست كه به خاندان مقتول بدهد ، چنان كه گفته : كسى كه بنده نيافت دو ماه پياپى روزه بدارد . ( چهارم ) - دو ماه پياپى در كفارهء ظهار به آنكه بنده نيافت كه آزاد كند واجب است دو ماه روزه گيرد . چنان كه در قرآن گفته : آنان كه زنان خويش را ظهار كنند آنگاه از گفتهء خويش بازگشتند پيش از آنكه با ايشان مباشرت كنند بنده‌يى آزاد سازند . اين براى آن بود كه پند گيرند ، خدا از كارهاى شما آگاه است . آنكه نيافت دو ماه پياپى پيش از آنكه با هم درآويزند روزه بدارد . ( پنجم ) - سه روز روزه در كفارهء سوگند براى آنكه نتواند خوراك دهد واجب است در قرآن گفته : آنكه كفارهء سوگند نيافت سه روز روزه بدارد . اين روزه‌ها همه پياپىست و متفرقه نيست . ( ششم ) - روزهء سرتراشيدن در حال احرام حج براى رفع آزار واجب باشد ، چنان كه در قرآن گفته : هر كدام از شما بيمار باشد يا درد سر داشته باشد از روزه يا صدقه يا عبادت كفاره دهد به قسم تخيير و اگر روزه گيرد بارى سه روز است . ( هفتم ) - روزهء بدل قربانى حج تمتع كه واجب است بر آنكه قربانى نيافت روزه گيرد چنان كه در قرآن گفته : آنكه حج تمتع گزارد و آنچه ميسر گردد قربانى كنند و آنكه قربانى نيافت سه روز در حج و هفت روز در بازگشت به\r\n","description":"","footnote":"","page_name":" 145 ","page_number":145},
  {"content":"\r\nشهر خود روزه بدارد اين ده روز تمام باشد . ( هشتم ) - روزهء كفارهء صيد در حال احرام حج واجب است . چنان كه در قرآن گفته : هر كه از شما عمدا شكارى را كشد مانند آن را از جانوران اهلى كفاره دهد . دو تن عادل حكم آن باشند ، اين كفاره را در مكه قربانى كند يا در كفارهء آن مساكين را خوراك دهد يا برابر آن روزه بدارد . زهرى گفته : امام على بن الحسين به من گفت : دانى برابر چند است گفتم : ندانم . گفت :\r\nآن شكار را قيمت كند و به نرخ آن گندم معين كنند و با صاع پيمانه كنند . و به جاى هر نيم صاع يك روز روزه گيرد . ( نهم ) - روزهء نذرى واجب است . ( دهم ) - روزهء اعتكاف واجب است .\r\nو اما روزه‌هاى حرام عبارتست : ( يكم ) - روزهء عيد رمضان . ( دوم ) - روزهء عيد قربان . ( سوم ) - روزهء سه روز يازدهم و دوازدهم و سيزدهم ماه ذيحجه در منى كه ايام تشريق گويند ، ( چهارم ) - روزهء روزى كه مشكوك ميان آخر شعبان و اول رمضان باشد كه در بارهء آن امر داريم و نهى ، امر داريم كه به قصد شعبان روزه گيريم و نهى داريم به قصد رمضان در صورتى كه مردمان در آن شاك باشند . گفتم : هر گاه در شعبان هيچ روزه نگرفته چه كند ؟ . گفت : همان شب يوم الشك به قصد آخر ماه شعبان روزه بدارد هر گاه واقعا از رمضان باشد مجزيست و هر گاه از شعبان باشد ضررى ندارد . گفتم : چگونه روزهء مستحبى به جاى واجب شمار شود ؟ . گفت : هر كه نادانسته يك روز از رمضان را به قصد مستحب روزه بدارد آنگاه دريافت كه از رمضان است بسنده است . چون همان روز معين بر او واجب بوده است و بدان نيز عمل كرده . ( پنجم ) - روزهء وصال حرام است يعنى دو روز پى در پى روزه گرفتن و چيزى نخوردن است . ( ششم ) - روزهء سكوت . ( هفتم ) - روزهء نذر در معصيت . ( هشتم ) - روزهء در همهء زندگى يعنى هيچ گاه روزه نگشايد .\r\nو اما روزه‌هايى كه مستحب است و به اختيار و خواست مكلف است مانند : روزهء روز آدينه و پنجشنبه و دوشنبه و روزهء ايام البيض يعنى در هر ماهى از ماه‌هاى عربى روز سيزدهم و چهاردهم و پانزدهم را روزه گيرد . و روزهء شش روز از اول ماه شوال بعد از ماه رمضان و روز عرفه و روز عاشورا مكلف در همهء اين روزها هر گاه خواسته باشد روزه گيرد و هر گاه نخواست مىگشايد .\r\nو اما روزهء دستورى . ( يكم ) - زن بىدستور و فرمان شوى روزهء مستحبى مگيرد . ( دوم ) - بنده بىدستور مالك خود روزه مگيرد . ( سوم ) - روزهء مهمان بدون دستور ميزبان مگيرد . پيامبر گفته : هر كه مهمان باشد بايد از ميزبان دستور گيرد ، و اما روزهء تأديب . ( يكم ) - كودكى كه نزديك رسايى رسيده او را وادارند تا روزه گيرد تا در وى روز گرفتن ملكه گردد و واجب نيست . ( دوم ) - آنكه بامداد براى بيمارى يا سببى روزه را افطار كرد در ماه رمضان آنگاه علت وى دور شد و تواند كه روزه باشد باقى روز را چيزى مخورد هر چند اين امساك واجب نيست . ( سوم ) - هر گاه كسى در رمضان بامداد مسافر بود و روزهء خويش گشود و آنگاه به مسكن خود رسيد باقى روز را از راه ادب از خوردن خوددارى كند . روزهء اباحه در حق كسى است كه از فراموشى چيزى خورده يا آشاميده يا قى كرده . روزهء چنين كسى درست است . روزهء در بيمارى و سفر در نزد عامه مورد اختلاف است گروهى گفته‌اند : بايد روزه داشت و گروهى گفته‌اند :\r\nبايد خورد و گروهى گفته‌اند : مخير است . در مذهب شيعه در بيمارى و سفر بايد روزه مگيرد هر گاه گيرد\r\n","description":"","footnote":"","page_name":" 146 ","page_number":146},
  {"content":"\r\nبر وى قضا واجب است . در قرآن گفته : هر كه از شما بيمار باشد يا در سفر بر او لازم است به همان شماره روزهاى ديگرى روزه گيرد .\r\n\r\nترجمهء ( 973 ) آنكه پيش از خود در باره چهل تن از برادران خود دعا كند سپس براى خود\r\n- امام صادق گفته : هر كه چهل تن از برادران خود را در دعا بر خويشتن مقدم دارد سپس در بارهء خود دعا كند دعاى وى در حق آنان و در بارهء خود برآورده شود .\r\n\r\nترجمهء ( 974 ) آنكه پس از مرگ وى چهل تن از مؤمنين به نيكى وى گواهى دهند\r\n- امام صادق ( ع ) گفته : هر گاه مؤمنى بميرد و چهل مرد مؤمن بر جنازهء وى حاضر آيند و بگويند : بار خدايا ما از او جز نيكى ندانيم و تو به وى از ما داناترى خدا گويد : من گواهى شما را در بارهء وى پذيرفتم و آنچه شما از وى مىدانيد و نمىدانيد آمرزيدم .\r\n\r\nترجمهء ( 975 ) در نهى از دور نكردن موى زهار بيشتر از چهل روز\r\n- پيامبر ( ص ) گفته : آنكه به خدا و قيامت ايمان دارد نبايد بيش از چهل روز تراشيدن موى زهار خود را تأخير كند هر گاه تيغ به دست نياورد پس از چهل روز براى آماده كردن تيغ وام كند .\r\n","description":"","footnote":"","page_name":" 147 ","page_number":147},
  {"content":"\r\n\r\nترجمهء ( 976 ) زمين تا چهل روز از بول ختنه نكرده پليد مىشود\r\n- پيامبر ( ص ) گفته : روز هفتم ولادت فرزندان خويش را ختنه كنيد كه بهتر باشد و زودتر گوشت آن روييده گردد زيرا زمين تا چهل روز از بول ختنه نشده پليد گردد .\r\n\r\nترجمهء ( 977 ) در حكم آنكه كنيز بستاند و هر چهل روز يك بار با وى مباشرت نكند و او عمل حرام كند\r\n- سلمان فارسى در حديثى از پيامبر نقل كرده كه مىگفت : آنكه كنيزى بستاند و در هر چهل روز يك بار با وى هم بستر نگردد هر گاه از او عمل حرامى سر زند گناه آن به گردن ويست . در حديثى نيز از امام صادق به همين مضمون روايت شده .\r\n\r\nترجمهء ( 978 ) ديهء سگ شكارى چهل درم است\r\n- امام صادق ( ع ) گفته : در كتاب على ( ع ) نوشته سگ شكارى ديهء آن چهل درم است .\r\n","description":"","footnote":"","page_name":" 148 ","page_number":148},
  {"content":"\r\n\r\nترجمهء ( 979 ) خدا ميان دو جملهء كفر آميز به فرعون چهل سال فرصت داد\r\n- امام محمد باقر گفته :\r\nخدا ميان جمله‌يى كه فرعون گفت : من پروردگار شما هستم تا جملهء ديگر وى كه گفت : من خدايى جز خود براى شما نشناسم چهل سال فرصت داد ، آنگاه وى را به كيفر جهان و جاويدان گرفتار ساخت . از زمانى كه خدا به موسى و هارون گفت : نفرين شما در بارهء فرعون به اجابت رسيد تا زمانى كه آن عملى شد چهل سال كشيد . فرخ سروش گفته : چون من ادعاى فرعون كه مىگفت : * ( أَنَا رَبُّكُمُ الأَعْلى ) * شنيدم با خداى رسانيدم و گفتم : چنين كسى را امان داده‌يى ؟ ! ! . در پاسخ من گفت : مثل تويى چنين سخنى مىگويد ؟ .\r\n\r\nترجمهء ( 980 ) استغفارى كه چهل گناه بزرگ بدان آمرزيده مىشود\r\n. امام صادق ( ع ) گفته :\r\nهر مؤمنى كه در شبانه روز چهل گناه بزرگ كرده باشد و با پشيمانى بگويد : آمرزش مىخواهم از خدايى كه جز او خدايى شايستهء پرسش نيست زنده و پاينده است خداى آسمانها و زمينها خداوند جلال و بزرگى ست و از او مىخواهم كه توبهء مرا قبول كند خدا او را بيامرزاد .\r\n","description":"","footnote":"","page_name":" 149 ","page_number":149},
  {"content":"\r\n\r\nترجمهء ( 981 ) رحم و خويشاوندى تا چهل پشت است\r\n- پيامبر ( ص ) گفته : چون مرا به معراج بردند ، ديدم رحمى به عرش آويخته و از دست خويش به خدا گله مىكند ، گفتم : ميان تو و او چه اندازه دوريست ؟ .\r\nگفت : در پشت چهلم با هم رسيم .\r\n\r\nترجمهء ( 982 ) چون امام دوازدهم آشكار شود خدا بهر شيعه‌يى نيروى چهل مرد دهد\r\n- امام على بن الحسين گفته : چون امام دوازدهم آشكار شود ، خدا هر عيب و سستى را از شيعه دور كند و دل ايشان را مانند كوه آهن استوار سازد و به هر مردى از ايشان توانايى چهل مرد دهد و فرمانروايان روى زمين گردند .\r\n","description":"","footnote":"","page_name":" 150 ","page_number":150},
  {"content":"\r\n\r\nترجمهء ( 983 ) كسى كه چهل حديث بر كند\r\n- پيامبر ( ص ) گفته : هر كه چهل حديث براى امور دين كه نياز مردمان بدان است بر كند خدا در قيامت وى را فقيه و دانا برانگيزد . پيامبر ( ص ) گفته :\r\nهر كه از پيروان من چهل حديث از راه و رسم من بركند ، من در روز رستاخيز شفيع او خواهم بود و پاداش جاويدان را بجويد ، خدا او را در قيامت فقيه و دانا برانگيزد . حنان پور سدير گفته : از امام صادق شنيدم كه مىگفت : هر كه چهل حديث از احاديث ما را در احكام حلال و حرام بركند ، خدا وى را روز رستاخيز فقيه و دانا برانگيزد و شكنجه نكند .\r\nترجمهء ( 984 ) امام صادق ( ع ) گفته : پيامبر در ضمن سفارش خود به على گفت : اى على هر كه از پيروان من براى خشنودى خدا و پاداش جاويدان چهل حديث بركند ، خدا وى را روز رستاخيز با پيامبران\r\n","description":"","footnote":"","page_name":" 151 ","page_number":151},
  {"content":"\r\nو راستگويان و گواهان و نيكان برانگيخته گرداند و ايشان نيكو يارانى هستند ، على پرسيد اين احاديث در چه باشد ؟ گفت : از آنكه خدا يگانه است . بىنياز است و ايمان داشته باشى و وى را بپرستى و ديگرى را مپرستى ، نماز را با دست نماز كامل در وقت خويش بگزارى و تأخير روامدارى كه تأخير آن بىبهانه‌يى انگيزهء خشم خداست و زكات را بدهى و ماه رمضان را روزه بدارى و در صورت داشتن خواسته و توانايى حج گزاردن حج گزارى و از پدر و مادر عاق نباشى و خواستهء يتيم را به ستم مخورى و باده‌گسارى مكنى و از باده‌هاى مستى آور منوشى ، زنا مكنى ، لواط مكنى : سخن چينى مكنى ، سوگند دروغ به خدا مخورى ، دزدى مكنى ، گواهى ناروا مدهى ، حق را از هر كه كه گفت بشنوى ، به ستمكار اگر چه خويش نزديك تو باشد تكيه مكنى ، هوا پرست مباشى ، دشنام و نسبت بد به زنان پاك دامن مدهى ، ريا كارى مكنى كه كمترين ريا شرك به خداست . به كوتاه مگوى تو كوتاه هستى ، به دراز مگوى تو دراز هستى به عنوان عيبجويى كردن ، كسى را دست ميندازى در گرفتارى و ناگوارى شكيبا باشى .\r\nترجمهء ( 985 ) هر نعمتى كه خدا به تو داده آن را سپاس كنى : از شكنجهء خداى آسوده دل مباشى ، از آمرزش خداى نوميد مگردى از گناه‌هاى خود به خداى بازگشت كنى ، چون بازگشت از گناه مانند\r\n","description":"","footnote":"","page_name":" 152 ","page_number":152},
  {"content":"\r\nكسىست كه گناه نكرده و پا فشارى بر گناه مورزى و استغفار كنى و مانند كسى مباشى كه خدا و پيامبران او را دست انداخته باشى و بدانى آنچه بهرهء تو شده است از دست تو بيرون نرود و آنچه از دست تو رفت به تو بازنگردد . خدا را براى خشنودى مردمان به خشم مياورى . جهان را بر جاويدان برتر مدارى ، چون جهان ناپايدار است و جاويدان پايدار ، به اندازه‌يى كه دارى بر برادران بخل مكن ، درون و بيرون تو با مردمان يكى باشد ، خوش ظاهر و بد اندرون مباش هر گاه چنين باشى از دو رويان خواهى بود . دروغ مگوى و با دروغگويان آميزش مكن و از سخن راست خشمگين مشو خود و خانواده و فرزندان و همسايگان را به اندازهء توانايى خويش پرورش كن و بدان چه دانى به كار بند و با كسى از آفريدگان خدا جز به راستى داد و ستد مكنى با خويش و بيگانه خوش رفتار باشى و سركش و سر پيچ مباشى ، بسيار خداى را به پاكى ياد كن و او را بخوان و بسيار در ياد مرگ و بعد از مرگ باشى از روز رستاخيز و بهشت و دوزخ و بسيار قرآن برخوان و بدان چه در آنست كار بند و نيكى و جوانمردى را نسبت به گروندگان از زن و مرد سودمند دان و بنگرى هر چه را براى خويش نمىپسندى براى كسى مپسند ، از كار نيك دل تنگ مشو ، بار خويش را بر دوش ديگرى مگذار ، بر آنكه تو نعمتى بخشيدى منت مگذار ، جهان را زندان خويش دان تا خداى ترا بهشت برد ، اين چهل حديث است هر كه بر آنها كار بندد و آنها را از من براى پيروان من نگاهدارد به آمرزش خدا درآيد و به بهشت جاويدان فرود آيد پس از پيامبران و اوصياى ايشان در نزد خدا برتر از همهء مردمان باشد و خدا وى را در روز رستاخيز با پيامبران و راستگويان و گواهان و نيكان كه ياران نيكاند برانگيزد .\r\n\r\nترجمهء ( 986 ) پيرامون مسجد چهل ارش است كه به تازى ذراع گويند و همسايگى تا چهل سرا باشد از چهار سوى\r\n- امير المؤمنين گفته : پيرامون مسجد چهل ارش است و همسايگى تا چهل سر است از چهار سوى .\r\n","description":"","footnote":"","page_name":" 153 ","page_number":153},
  {"content":"\r\n","description":"","footnote":"","page_name":" 154 ","page_number":154},
  {"content":"\r\n\r\nترجمهء ( 987 ) آنكه چهل سال يا بيشتر زندگى كند\r\n- پيامبر ( ص ) گفته : آنكه چهل سال زندگى كند از سه گونه گرفتارى سالم ماند : از ديوانگى و خوره و پيسى ، آنكه پنجاه سال زندگى كند ، خدا بازگشت به راستى را روزى وى گرداند ، آنكه شصت سال زندگى كند ، خدا شمار هنگامهء قيامت را بر وى آسان سازد ، آنكه هفتاد سال زندگى كند كارهاى نيك وى نوشته شود و كارهاى بد او نوشته نگردد ، آنكه هشتاد سال زندگى كند ، خدا گناه‌هاى گذشته و آيندهء وى را بيامرزد و در روى زمين آمرزيده راه رود و وساطت وى در خاندان او پذيرفته گردد . امام صادق گفته : خدا هفتاد ساله را گرامى دارد و از هشتاد ساله شرم كند . يعنى از شكنجهء وى شرم شود . و نيز گفته : چون بندهء خدا به سى سال رسد به نهايت توانايى خود رسيده باشد و چون به چهل سالگى رسد به پايان ترقى رسيده و چون به چهل و يك درآيد در نقصان باشد و پنجاه ساله انسان محتضر باشد ، و نيز گفته : بندهء خدا تا چهل ساله نشده در فراخىست و چون به چهل رسد خدا به دو فرشتهء وى گويد كه من به بندهء خود زندگى بيش دادم به او سختى و تندى كنيد و او را نيك نگاهداريد و اندك و بسيار و خرد و كلان كارهاى را بنگاريد امام محمد باقر ( ع ) گفته : چون بنده چهل ساله گردد به وى گفته شود خود را درياب كه ديگر بهانه‌يى ندارى چهل ساله از بيست ساله شايسته‌تر به بهانه نيست آنكه آنها را مىجويد يكىست و در خواب نيست . براى بيم مرگى كه نزد تو مىآيد كار كن و گفتار بسيار را كنار گذار .\r\nعلى بن مغيره گفته : امام صادق شنيدم كه مىگفت : چون مرد چهل ساله شود خدا او را از سه درد نگاهدارد : ديوانگى و خوره و پيسى و چون به پنجاه رسيد حساب وى را سبك كند و چون به شصت رسد بازگشت را روزى وى كند و چون به هفتاد رسد فرشتگان وى را دوست گيرند و چون به هشتاد رسد خدا دستور دهد نيكىهاى وى را ياد داشت كنند و گناهان وى را درگذرند و چون به نود رسد گناه گذشته و آيندهء وى را بيامرزاد و در شمار اسيران خدا بر زمين باشد . در حديث ديگر آمده كه چون به صد رسد به سن پستترين رسيده باشد و در حديث ديگر آمده كه در پستترين سن خرد وى مانند خرد كودك هفت ساله باشد . امام صادق ( ع ) گفته : روز قيامت پير مردى را فرا شمار آرند و نامهء كردار وى را به دست او دهند چون گناه كار است شمار بر وى سخت دراز گذرد ، گويد : خدايا مىفرمايد به دوزخ روم ؟ - خدا گويد : اى پيرمرد من از تو شرم دارم چون در جهان نماز گزاردى ترا شكنجه كنم ، بندهء مرا به بهشت بريد .\r\n","description":"","footnote":"","page_name":" 155 ","page_number":155},
  {"content":"\r\nترجمهء ( 988 ) پيامبر ( ص ) گفته : آنكه چهل سال زندگى كند ، خدا سه گونه بيمارى را از وى بگرداند : ديوانگى ، خوره ، پيسى . و چون به پنجاه رسد حساب وى را آسان گردانده و هر گاه به شصت رسد بازگشت به خداى را روزى وى گرداند و چنان كه بخواهد ، هر گاه به هفتاد رسد ، خدا نيكيهاى وى را بپذيرد و از گناه‌هاى وى درگذرد و هر گاه به نود رسد خدا گناه‌هاى گذشته و آيندهء وى را بيامرزاد و او را اسير خدا بر زمين ناماند و وساطت او را در خاندانش بپذيرد .\r\n\r\nترجمهء ( 989 ) پاداش آنكه چهل بار حج گزارده است\r\n- زكرياى موصلى گفته : از امام موسى بن جعفر ( ع ) شنيدم كه مىگفت : آنكه چهل بار حج گزارد در آخرت به وى گويند : هر كه را خواهى شفاعت كن و درى از بهشت براى وى باز گردد كه خود و كسانى كه شفاعت كند از آن در بهشت روند .\r\n","description":"","footnote":"","page_name":" 156 ","page_number":156},
  {"content":"\r\n","description":"","footnote":"","page_name":" 157 ","page_number":157},
  {"content":"\r\n\r\nترجمهء ( 990 ) استدلال امير المؤمنين على با ابو بكر\r\n- امام صادق ( ع ) از پدران خود نقل كرده كه چون ابو بكر به خلافت نشست و مردمان با وى بيعت كردند و از على كناره گرفتند ، ابو بكر پيوسته با على خوشرويى نشان مىداد ليك از على گرفتگى مىديد اين كار بر ابى بكر گران آمد ، مىخواست به طريق خصوصى او را ديده نظر وى را در اين موضوع دريابد ، از آنكه مردمان كار خلافت را به وى حوالت كردند عذر خواهى كند . از اين روى با على ملاقات كرد و گفت : يا ابا الحسن به خدا سوگند من در كار خلافت اتفاقى و رغبتى نداشتم و به خود اعتماد ندارم و از نظر خواسته و دودمان هم پشتيبانى ندارم و نخواستم آن را از كسى گرفته باشم ، مىبينم كه از من دل تنگ هستى .\r\nعلى گفت : هر گاه رغبت به خلافت نداشتى چرا زير بار آن رفتى با آنكه يقين نداشتى كه از عهدهء آن بر نيايى ؟ . ابو بكر گفت : سبب آن حديثى بود كه از پيامبر شنيده بودم كه گفت : پيروان به گمراهى اتفاق نمىكنند . من ديدم كه همه بر پيشوايى من اتفاق كردند از حديث پيامبر ( ص ) پيروى كردم و گمان نمىكردم مردمان بر خلاف من اتفاق كنند از اين جهت به خواست ايشان پاسخ دادم و هر گاه مىدانستم با من مخالفت مىكنند نمىپذيرفتم .\r\nعلى ( ع ) گفت : حديثى را كه از پيامبر ياد كردى . خدا پيروان مرا به گمراهى متفق نمىكند درست است ليك ، بگوى من از پيروان نبودم ؟ آنان كه با تو مخالفت كردند مانند : سلمان و عمار و ابو ذر و مقداد و قيس بن عباده و دستهء او از انصار . ابو بكر گفت : تصديق مىكنم كه همه از امت بودند . على گفت :\r\nپس چگونه به حديث پيامبر استدلال مىكنى در صورتى كه ايشان از بزرگان ياران پيامبر بودند و در خيرخواهى براى پيامبر ( ص ) كوتاهى نكردند و با تو مخالفت كردند . ابو بكر گفت : من در ابتدا نمىدانستم ايشان با من مخالف هستند . بعدا دانستم و ترسيدم هر گاه كناره گيرم اختلاف پديد آيد و مردم از دين باز گردند براى مصلحت امت اين كار را پذيرفتم ، تو نيز به حفظ مسلمانان و دين ايشان علاقه دارى على گفت : درست است ليك به من بگوى كسى كه شايستهء كار خلافت است بايد چه اوصافى داشته باشد ؟ غير از آنچه تو گفتى .\r\nابو بكر گفت : بايد خير خواه و وفادار باشد و بخشش بىجا نكند ، خوشرويى و داد و جوانمردى داشته باشد به قرآن و سنت پيامبر و به داورى دادگرانه دانا باشد نسبت به جهان زاهد و بىرغبت باشد ، داد ستمرسيده را از ستمكار بستاند چه خويش باشد و چه بيگانه ، ابو بكر خاموش شد ، على سپس گفت : اى ابو بكر .\r\n","description":"","footnote":"","page_name":" 158 ","page_number":158},
  {"content":"\r\nترا به خدا سوگند اين صفات در من است يا در تو ؟ . ابو بكر گفت : در تو . على گفت : اى ابو بكر آيا من بودم كه پيش از آنكه كسى از مردان به ياد اسلام باشد پيامبر را اجابت كردم يا تو ؟ . ابو بكر گفت : تو : على گفت من بودم كه براى عموم عرب در موسم حج براى ايشان سورهء برائت را خواندم يا تو ؟ ، ابو بكر گفت : تو . على گفت :\r\nمن بودم كه در روز هجرت پيامبر ( ص ) به غار ثور با جان خود پيامبر را نگاهدارى كردم يا تو ؟ . ابو بكر گفت :\r\nتو . على گفت . من بودم در ركوع انگشترى صدقه دادم و آيت ولايت من پيوست به ولايت خدا و پيامبر ( ص ) براى من فرود آمد يا براى تو ؟ ! ابو بكر گفت : تو . على گفت : من هستم كه به مفاد حديث پيامبر ( ص ) در روز غدير سرور بر تو و بر هر مسلمان هستم يا تو ؟ . ابو بكر : تو . على گفت : وزارت پيامبر ( ص ) و منزلهء هارون به موسى نسبت به او از آن من است يا از آن تو ؟ . ابو بكر گفت : از آن توست . على گفت : مرا و خانواده و فرزندان مرا براى مباهله و نفرين مشركان ترسا بيرون برد يا ترا و خانواده و فرزندان ترا ؟ . ابو بكر گفت : تو و خانوادهء ترا .\r\n","description":"","footnote":"","page_name":" 159 ","page_number":159},
  {"content":"\r\nترجمهء ( 991 ) على گفت : ترا به خدا سوگند ، آيت تطهير از آلودگىها در بارهء من و خانواده و فرزندان من فرود آمد يا براى تو و خاندان تو ؟ ابو بكر گفت : براى تو و خاندان تو . على گفت : در روز اجتماع كساء پيامبر براى من و خانوادهء من و فرزندان من دعا كرد و گفت : خدايا ايشان خاندان مناند ، از آتش دور باشند يا براى تو ؟ ابو بكر گفت : براى تو و خانواده و فرزندان تو . على گفت : من مقصود از اين آيت هستم كه قرآن گفته : به نذر وفا مىكنند و از روز شر انگيز مىترسند يا تو ؟ . ابو بكر گفت : تو على گفت : تو آن جوانمردى كه از سوى آسمان در بارهء وى بانگ برخاست كه : لا سيف الا ذو الفقار و لا فتى الا على يا من ؟ . ابو بكر گفت : تو .\r\nعلى گفت : تو بودى كه در هنگام نمازى آفتاب براى تو بازگشت ، تا آن را بگزارد ، سپس فروشد يا من ؟ . ابو بكر گفت : تو . على گفت : تو بودى كه پيامبر درفش خود را در روز گشايش خيبر به وى داد و به دست وى قلعهء خيبر گشوده شد يا من ؟ . ابو بكر گفت : تو . على گفت : تو بودى كه به كشتن عمرو بن عبد ودّ اندوه از دل پيامبر ( ص ) بردى و از مسلمانان يا من بودم ؟ . ابو بكر گفت : تو . على گفت تو بودى كه پيامبر در رسالت خود بر پريان امين شمرد و پريان به دست وى به خدا گرويدند يا من ؟ . ابو بكر گفت : تو . على گفت : تو بودى كه پيامبر پاك نژادى و حلالزادگى وى را از آدم تا پدرش ستود بگفتهء خود : من و تو از آدم تا عبد المطلب از زناشويى هستيم باور داشت يا من ؟ . ابو بكر گفت : تو . على گفت : من بودم كه پيامبر وى را برگزيد و دخت خويش فاطمه را به وى داد و گفت : خدا وى را به تو تزويج كرد يا تو ؟ . ابو بكر گفت : تو .\r\nعلى گفت : من پدر حسن و حسين دو ريحان او هستم كه در بارهء ايشان گفته : اين دو سرور جوانان بهشت هستند و پدر ايشان بهتر از ايشان است يا تو ؟ . ابو بكر گفت : تو . على گفت : برادر توست كه با دو بال آراسته است و در بهشت با فرشتگان هم پرواز است يا برادر من ؟ . ابو بكر گفت : برادر تو . على گفت : من ضامن دين پيامبر ( ص ) شدم و در موسم حج بانگ زدم كه تعهدات وى را مىپردازم يا تو ؟ . ابو بكر گفت : تو . على گفت :\r\nمىبودم خدا رسانيد وى را ، چون پيامبر ( ص ) مىخواست گوشت آن مرغ بريان را بخورد و گفت : خدايا دوستترين بندگان خود را پس از من بر سر اين خوان برسان يا ترا ؟ . ابو بكر گفت : تو . على گفت : من بودم كه پيامبر وى را به كشتار ناكثين و قاسطين و مارقين از دين موافق تأويل قرآن بشارت داد يا تو ؟ . ابو بكر گفت : تو . على گفت : من بودم كه گفتار آخرين پيامبر را دريافتم ، و كار غسل و دفن وى پرداختم يا تو ؟ :\r\nابو بكر گفت : تو .\r\n","description":"","footnote":"","page_name":" 160 ","page_number":160},
  {"content":"\r\n","description":"","footnote":"","page_name":" 161 ","page_number":161},
  {"content":"\r\nترجمهء ( 992 ) على گفت : ترا به خدا سوگند : من بودم كه پيامبر گفت : على داوركننده‌ترين شماست . مخصوصا در دانش داورى مردم را دلالت كرد يا تو ؟ . ابو بكر گفت : تو . على گفت : من بودم كه پيامبر در زندگى خود ياران خويش را دستور داد كه به عنوان امير مؤمنان بر وى درود دهند يا تو ؟ .\r\nابو بكر گفت : تو . على گفت : تو در خويشى به پيامبر نزديكترى يا من ؟ . ابو بكر گفت : تو . على گفت : تو دينارى به پيامبر در مورد نياز وى دادى و جبرئيل با تو بيعت كرد و محمد و فرزندان وى را مهمانى كردى يا من ؟ . ابو بكر از اين سخن بگريست و گفت : تو . على گفت : تو بودى كه پيامبر وى را به دوش نهاد تا بتهاى خانهء كعبه را فرو ريزد و بشكند در صورتى كه هر گاه مىخواست دست خود را به آسمان رساند رساندى يا من ؟ ، ابو بكر گفت : تو . على گفت : تو بودى كه پيامبر به دو گفت : تو دارندهء درفش من در جهان و جاويدانى يا من ؟ . ابو بكر گفت : تو . على گفت : تو بودى كه پيامبر فرمان داد در سرايش در مسجد وى باز باشد در صورتى كه فرمود در سراى همهء ياران و خويشان وى را از سوى مسجد ببندند و براى وى حلال كرد و آنچه را خدا براى او حلال كرده بود يا من ؟ . ابو بكر گفت : تو . على گفت : تو بودى كه پيش از راز گفتن با پيامبر صدقه دادى و راز گفتى با وى يا من ؟ . در همين هنگام بود كه خدا گروهى را سرزنش كرد و گفت : « ترسيديد پيش از راز گفتن خود صدقه بدهيد . ابو بكر گفت : تو .\r\nعلى گفت : تو بودى كه پيامبر در بارهء وى به فاطمه ( ع ) دخت خود در ضمن گفتار خويش گفت : من ترا به كسى دادم كه پيش از همهء مردم ايمان آورده و اسلام وى بر همه برتر است يا من ؟ : ابو بكر گفت : تو .\r\nعلى پيوسته نيكىهاى خود را كه خدا به دو ويژه ساخته بود و در ديگران نبود براى ابى بكر بر شمردى .\r\nابو بكر همه را باور داشتى كه به اين گونه هنرها شايسته زمامدارى مسلمانان مىگردد آنگاه على به ابى بكر گفت : پس چرا فريفته شدى كه از خدا و پيامبر وى و دين او باز ايستادى ؟ . تو خود را خليفهء پيامبر مىدانى با آنكه سزاوار آن نيستى . ابو بكر بگريست و گفت : اى ابا الحسن راست گفتى امروز مرا مهلت ده تا در كار خود و تو انديشه كنم . على نيز مهلت داد .\r\nابو بكر از نزد على بازگشت و به سراى خويش رفت و در بر روى خود بست تا شب هنگام كس را به خود نپذيرفت عمر ميان مردم رفت آمد كردى چون به دو رسيده بود كه ابو بكر با على با هم خلوت نشستند . ابو بكر شب هنگام پيامبر را به خواب ديد در جايى نشسته ، ابو بكر به وى سلام كرد پيامبر روى از وى بگردانيد ، پرسيد چرا اعتراض مىكنى ، آيا فرمانى دادى كه به جاى نياوردم ؟ پيامبر گفت : تو با خدا و پيامبر وى دشمنى كردى و دشمنى با كسى كرده‌يى كه خدا و پيامبر وى او را دوست دارد ، ابو بكر گفت : « آن كيست ؟ . پيامبر در جواب گفته : همان كسى كه وى با تو عتاب كرد : على صاحب خلافت است . ابو بكر گفت : خلافت را به دو\r\n","description":"","footnote":"","page_name":" 162 ","page_number":162},
  {"content":"\r\nسپارم . چون بامداد شد بگريست و نزد على آمد و گفت : دست خود را ده تا با تو بيعت كنم . من به مسجد مىآيم و خوابى كه دوش ديدم مىگويم . على پذيرفت ، ابو بكر از نزد على بيرون آمد : عمر وى را ديد و گفت ، اى ابا بكر خليفهء پيامبر كجا بودى ؟ . ابو بكر قصد خود را با وى بگفت : گويند عمر گفت : اى خليفهء پيامبر ترا به خدا سوگند ، فريب جادوى بنى هاشم را مخورى و اين اولين بار كار ايشان نيست . كه جادويى كرده‌اند . چندان وى را وسوسه كرد تا او را از راى خود منصرف گردانيد . على در وقت معين به مسجد آمد كسى را نديد . رفت كنار گور پيامبر نشست ، عمر به دو گذر كرد و گفت : آنچه در انتظار آن هستى بدان نرسى . اين روايت را چنين نقل كرده‌اند و الله اعلم .\r\n","description":"","footnote":"","page_name":" 163 ","page_number":163},
  {"content":"\r\n\r\nترجمهء ( 993 ) احتجاج امير المؤمنين على با مخالفين خود در كار خلافت\r\n- عامر پور واثله گفته :\r\nمن روز شوراى خلافت در ميان سرايى بودم كه شوراى شش نفرى در آن بسته شد ، شنيدم على در بارهء خويشتن چنين گفتى : مردمان ابا بكر را خليفه كردند با آنكه من از همان زمان به خلافت مستحقتر بودم و ابو بكر عمر را خليفه كرد و من اولى بودم و اكنون عمر در وصيت خود مرا با پنج ديگر در شورى قرار داد و مرا ششمى ايشان نام برد ، فضل و برترى مرا در شمار نگرفت و هر گاه بخواهم من دلائلى بر ايشان اقامه كنم كه تازى و پارسى و معاهد و مشرك نتوانند انكار كنند . آنگاه گفت : شما را به خدا سوگند ، اى گروه ( مقصود از اين گروه : زبير ، طلحه ، عثمان ، عبد الرحمن بن عوف ، سعد بن وقاص است ) در شما كسى هست كه پيش از من خداى را به يگانگى ستوده باشد و ايمان آورده باشد ؟ گفتند : نه . گفت آيا در ميان شما كسى هست جز من پيامبر به وى گفته باشد تو نسبت به من مانند هارون نسبت به موسىست جز آنكه پس از من پيامبرى نيست ؟ ، گفتند : نه . گفت : آيا در ميان شما كسى هست كه پيامبر ( ص ) قربانى به مكه برده باشد و او را شريك كرده باشد جز من ؟ گفتند : نه . شما را به خدا سوگند . كسى هست جز من كه چون مرغ بريانى براى پيامبر آوردند بخورد و گفت : خدايا دوستترين مردم خود را نزد من فرست تا با من از اين بريان بخورد ، من نزد وى آمدم . گفتند : نه . على گفت : آيا در ميان شما كسى هست جز من كه چون عمر از در قلعهء خيبر بازگشت و همراهان وى را ترسناك مىگفتند . و ايشان نيز وى را ترسناك مىشمردند . درفش پيامبر ( ص ) را شكست خورده باز گردانيد ، سپس پيامبر گفت : فردا اين درفش را به دست كسى خواهم داد كه كه مرد فرار نيست و خدا و پيامبرش وى را دوست دارند و او نيز خدا و پيامبرش را دوست دارد باز نگردد تا قلعه را بگشايد ، چون بامداد شد ، گفت : على را نزد من فرستيد . گفتند . اى فرستادهء خدا چشمان وى سخت دردمند است گفت ؟ او را نزد من آوريد ، چون نزد او رفتم ، آب دهان خود در چشم من افكنده گفت :\r\nخدايا زيان گرما و سرما را از او دور گردان تا كنون زيان گرمى و سردى را از من دور ساخته . درفش را گرفتم و خدا مشركان را شكست داد و مرا بر ايشان چيره گردانيد ؟ . گفتند : نه . على گفت : آيا كسى از شما برادرى چون برادر من جعفر دارد كه با دو بال در بهشت درآيد و هر جا كه خواهد برود ؟ .\r\nگفتند : نه .\r\nعلى گفت : آيا كسى از شما عمى مانند عم من حمزه سرور شهيدان خدا و پيامبر وى دارد ؟ . گفتند : نه .\r\n","description":"","footnote":"","page_name":" 164 ","page_number":164},
  {"content":"\r\nگفت : در ميان شما كسى هست كه دو سبط چون دو سبط من حسن و حسين فرزندان پيامبر و دو سرور جوانان اهل بهشت داشته باشد ؟ . گفتند : نه ، گفت : در ميان شما كسى هست كه زوجه‌يى مانند : همسر من فاطمه دخت پيامبر و پارهء تن وى داشته باشد ؟ . گفتند : نه .\r\n","description":"","footnote":"","page_name":" 165 ","page_number":165},
  {"content":"\r\nترجمهء ( 994 ) على گفت . در ميان شما جز من كسى هست كه پيامبر ( ص ) در بارهء وى گفته : باشد :\r\nبايد بنو وليعه ( شعبه‌يى از كنده‌اند ) باز ايستند و گر نه مردى را بديشان بفرستم كه چون من است ، بندگى وى مانند بندگى من است و نافرمانى از وى نافرمانى از من است با شمشير ايشان را مىراند ؟ . گفتند : نه .\r\nعلى گفت : در ميان شما كسى هست جز من كه پيامبر ( ص ) در بارهء وى گفته باشد : مسلمانى نيست كه مهر من در دل وى رسد جز آنكه گناهانى از او بگردد و هر كه مرا دوست دارد ترا نيز دوست دارد . دروغ گفته : آنكه گمان كند مرا دوست دارد و ترا دشمن داشته باشد . گفتند : نه . على باز گفت : آيا در ميان كسى هست كه پيامبر ( ص ) در بارهء وى گفته باشد كه در خاندان من و نسبت به همهء مسلمانان در نبودن من جانشين منى دشمن تو دشمن من است و دشمن من دشمن خداست و دوست تو دوست من است و دوست من دوست خداست ؟ .\r\nهمه گفتند : نه .\r\nعلى گفت : در ميان شما جز من كسى هست كه پيامبر ( ص ) در بارهء وى گفته باشد : اى على آنكه ترا دوست دارد و به پيشوايى ترا بشناسد رحمت حق به وى سبقت گيرد و آنكه با تو دشمنى ورزد نفرين حق به وى سبقت گيرد . عائشه گفت : اى فرستادهء خدا براى من و پدرم دعا كن كه از دشمنان او نباشيم . گفت خاموش باش ، هر گاه تو و پدر تو نيز از كسانى باشيد كه دوستدار وىايد آمرزش خدا به شما سبقت گيرد و هر گاه با وى دشمن باشيد نفرين خدا بر شما سبقت جويد . تو و پدر تو نخستين كسى هستيد كه حق وى را پايمال كنيد و با وى ستم روا داريد و تو اولين كسى باشى كه با وى نبرد كنى . همه گفتند : نه على گفت : در ميان شما كسى هست جز من كه پيامبر ( ص ) در بارهء وى چنان گفته : باشد كه در بارهء من گفته ؟ . گفت : اى على تو برادر منى و من برادر تو هستم در جهان و جاويدان ، در بهشت سراى تو برابر سراى من است ، چنان كه سراى برادران مقابل يك ديگر باشد . همه گفتند : نه .\r\nعلى گفت : در ميان شما كسى جز من هست كه پيامبر ( ص ) در بارهء وى گفته باشد : خدا ترا به كارى اختصاص داده و به تو انعامى كرده كه هيچ كارى نزد وى نيكوتر از زهد در جهان نيست . توبه چيزى در جهان نخواهى رسيد ، جهان نيز به تو دست نخواهد يافت ، در روز رستاخيز زهد در پيش خدا آذين نيكان است ، خوشا به حال آنكه ترا دوست دارد و پايهء ترا باور كند ، و واى بر آنكه ترا دشمن دارد و پايهء ترا دروغ انگارد .\r\n","description":"","footnote":"","page_name":" 166 ","page_number":166},
  {"content":"\r\nهمه گفتند : نه ، على گفت : در ميان شما جز من كسى هست كه پيامبر ( ص ) وى را پى آب فرستاده باشد چنان كه مرا فرستاد من رفتم مشك را پر ساختم و بدوش كشيدم و مىآوردم كه ناگاه بادى به من روى آورد و مرا بازگردانيد تا به زمين نشانيد سپس برخاستم كه باد ديگرى به من روى آورد و مرا باز گردانيد تا به زمين نشانيد ، باز خاستم ، باد ديگرى به من روى آورد باز گردانيد تا مرا به زمين نشانيد براى بار چهارم برخاستم و پيش پيامبر ( ص ) آمدم ، گفت : چرا از من بازماندى ؟ . پيش آمد را گفتم : گفت : جبرئيل به من گزارش داد باد نخستين فرخ سروش بود كه با هزار فرشته بر تو درود دادند و دومين ميكائيل بود كه با هزار فرشته آمده بود و بر تو درود فرستاد ، سومين اسرافيل بود كه با هزار فرشته آمد بر تو درود فرستاد .\r\nهمه گفتند : نه .\r\nعلى گفت : در ميان شما جز من كسى هست كه فرخ سروش براى وى گفته باشد : اى محمد ( ص ) مىبينى على چگونه همراهى مىكند ؟ پيامبر ، در جواب وى گفت : على از من است و من از على ، جبرئيل گفت : من نيز از شما هستم . گفتند : نه . باز گفت : در ميان شما جز من كسى هست كه چون من براى پيامبر نگارش مىكردم پيامبر ( ص ) چشم بر هم نهاده و من اعتقاد داشتم براى من مىگويد و من مىنگارم ، چون بيدار شد ، گفت : يا على از اينجا تا آنجا را كى براى تو املاء كرد ؟ گفت : اى پيامبر تو ، گفت : بلكه فرخ سروش براى تو املاء كرد ، همه گفتند : نه .\r\n","description":"","footnote":"","page_name":" 167 ","page_number":167},
  {"content":"\r\nترجمهء ( 995 ) على گفت : شما را به خدا سوگند در ميان شما كسى هست جز من كه بانگى از آسمان بانگ كشيده باشد : لا سيف الا ذو الفقار و لا فتى الا على ؟ . گفتند : نه . آيا در ميان شما جز من كسى هست كه پيامبر ( ص ) در بارهء وى گفته باشد : هر گاه نمىترسيدم مردمان از خاك پاى وى بردارند براى تبرك براى بازماندگان در بارهء تو سخنى مىگفتم كه كسى نمىماند مگر آنكه از خاك پاى تو كفى بر مىداشت ؟ ، گفتند :\r\nنه . باز گفت : در ميان شما جز من كسى هست كه پيامبر ( ص ) به وى فرمان داده باشد ، كه سراى مرا نگاهدار تا كسى نزد من نيايد . چون كه فرشتگان به ديدار من مىآيند ، عمر سه بار آمد من او را باز گردانيدم و گفتم :\r\nفرشتگان در اين ساعت بر وى فرود مىآيند و دستور براى ديدار وى نيست . حتى شمارهء آن فرشتگان را نيز با وى گفتم . پس از سپرى شدن دستور دادم تا در آيد . چون در آمد گفت : اى فرستاده خدا چند بار آمدم على مرا باز گردانيد و چنين و چنان گفت حتى شمارهء فرشتگان را براى من مىگفت . چگونه او شمارهء ايشان دانسته بود مگر آنان را ديده بود ؟ .\r\nپيامبر از من پرسيد چگونه شمارهء ايشان دانستى ؟ . گفتم : آوازهاى گوناگون ايشان را شنيدم و از روى آوازها شماره‌ها به ياد گرفتم . گفت : راست گفتى : با برادر من عيسى بر يك روش هستى . عمر بيرون\r\n","description":"","footnote":"","page_name":" 168 ","page_number":168},
  {"content":"\r\nرفت و با خود مىگفت : اى عجب وى را با فرزند مريم مانند ساخت . خدا اين آيه را در باب وى فرو فرستاد : مانند فرزند مريم مثل زده گردد و بناگاه قوم تو روى برگردانند و بانگ برآرند و گويند : خدايان ما برتر است يا وى ؟ ، اين مثل نگويند مگر از روى ستيزگى ، بلكه ايشان گروهى ستيزه‌جوياناند . او بنده‌ايست كه ما به وى بهره‌مندى داديم و براى بنى اسرائيل مثال آورديم و هر گاه خواسته باشيم به جاى شما در زمين فرشتگانى مىآوريم ، كه جانشين شما باشند ؟ همه گفتند : نه . شما را به خدا سوگند آيا در ميان شما كسى جز من هست كه پيامبر چنان كه براى من گفت به وى گفته باشد ؟ كه طوبى درختىست در بهشت كه بن آن در سراى عليست ، هيچ مؤمنى نيست مگر آنكه در سراى وى شاخه‌يى از آن مىباشد ؟ . همه گفتند : نه .\r\nباز على گفت : در ميان شما جز من كسى هست كه پيامبر به وى گفته باشد : تو به راه و رسم من نبرد مىكنى و ذمهء مرا پاك مىكنى ؟ . گفتند : نه . گفت : در ميان شما جز من كسى هست كه پيامبر به وى گفته باشد :\r\nتو با ناكثان و قاسطان و مارقان نبرد خواهى كرد ؟ گفتند : نه . در ميان جز من كسى هست كه در زمانى كه پيامبر سر خود را در دامن فرخ سروش نهاده بود نزد وى آمده باشد و فرخ سروش به وى گفته باشد : به پسر عم تو نزديك شو كه تو به وى شايسته‌ترى از من ؟ گفتند : نه . باز گفت : در ميان شما كسى جز من هست كه سر پيامبر را در دامن گرفته باشد تا آفتاب فروشد و نماز پسين را نگزارده بود و چون بيدار شد ، گفت : اى على نماز پسين را گزاردى ، گفتم : نه . پس پيامبر دعا كرد تا آفتاب بازگشت تا من پسين را گزاردم ، آنگاه باز فروشد ؟ . گفتند : نه . باز پرسيد : در ميان شما كسى هست جز من كه بعد از آنكه پيامبر ( ص ) سورهء برائت را به ابى بكر داد كه به اهل مكه برد خدا فرخ سروش را فرستاد كه اى محمد اين سوره را بايد تو يا كسى از خاندان تو برساند و او مرا فرستاد تا آن را از ابى بكر بستدم و به مكه بردم و رسانيدم . خدا مرا از پيامبر دانست ؟ گفتند : نه .\r\nدر ميان شما كسى جز من هست كه پيامبر در بارهء وى گفته باشد تو پيشواى روشن آنان هستى كه مرا فرمان بردارى مىكنند و روشنى دوستان منى و كلمه‌يى هستى كه پرهيزكاران با آن همدم هستند ؟ . گفتند : نه .\r\nدر ميان شما كسى جز من هست كه پيامبر در بارهء وى گفته باشد : هر كه خوش دارد به زندگى من زنده باشد و چون من مىرود در بهشت كه خدا به من وعده داده بهشتى كه نهال آن را خدا به دست خود كشت و به خواست خود آفريده بايد على و پيشوايان از نژاد وى را پس از وى دوست دارد و ايشان جانشينان مناند ، خدا دانش و دريافت مرا به ايشان داده شما را به گمراهى در نياورند و به هدايت رسانند ، ايشان كار و وظيفهء خود را از شما نيكوتر دانند و هميشه حق با ايشان است . گفتند : نه .\r\n","description":"","footnote":"","page_name":" 169 ","page_number":169},
  {"content":"\r\n","description":"","footnote":"","page_name":" 170 ","page_number":170},
  {"content":"\r\nترجمهء ( 996 ) على گفت : شما را به خدا سوگند ، در ميان شما كسى جز من هست كه پيامبر ( ص ) در وى گفته باشد حكم خداست كه دوست ندارد ترا مگر مؤمن و دشمن ندارد ترا مگر منافق . گفتند : نه . آيا در ميان شما جز من كسى هست كه پيامبر در حق وى گفته باشد كه به من گفته : ياران تو در قيامت از گورهاى خود بيرون آيند و بر ناقه‌هاى سفيدى سواراند ، بند پاى افزار ايشان از نوريست تابان ، براى ايشان صاف شده و گرفتارىهاى آنان گشوده شده در اماناند و اندوهى ندارند تا آنكه در سايهء عرش خدا درآيند و خوانى پيش ايشان گسترده گردد و از آن همى خورند تا شمار قيامت سپرى گردد ، مردمان بيمناكاند و آنان را بيمى نيست ؟ . همه گفتند : نه . آيا در ميان شما جز من كسى هست كه پيامبر ( ص ) در حق وى گفته باشد : ابو بكر فاطمه دخت پيامبر را خواستگار شد به وى نداد ، عمر نيز خواستگار شد به او نداد ، من خواستار شدم وى را به من داد ، ايشان به پيامبر گفتند : فاطمه را به هيچ يك از ما ندادى ؟ و به على دادى ؟ گفت : من از پيش خود مانع نبودم بلكه به فرمان خدا به دو دادم ؟ . گفتند : نه .\r\nآيا شما خود از پيامبر ( ص ) شنيديد كه مىگفت : هر پيوند و نژادى در روز رستاخيز بريده شود جز پيوند با من كدام پيوند از پيوند من برتر است ؟ پدر من و پدر پيامبر ( ص ) برادراند ، حسن و حسين دو فرزندان پيامبرانند و دو سرور جوانان بهشت پسران مناند ، فاطمه دخت پيامبر همسر من بانوى بانوان بهشت است .\r\nهمه گفتند : نه . آيا در ميان شما كسى جز من هست كه پيامبر ( ص ) در حق وى گفته باشد خدا خلق را بيافريد و ايشان را دو بخش گردانيد و مرا در بخش برتر آن نهاد ، آنگاه آن را چند قبيله ساخت مرا در قبيلهء برتر آنها نهاد ، سپس آنان را چند خاندان كرد ، مرا در خاندان برتر نهاد ، آنگاه از خاندان من مرا و على و جعفر را برگزيد و مرا برتر از آنان گردانيد . من ميان دو فرزند ابى طالب على و جعفر خفته بودم كه فرخ سروش با فرشته‌يى بيامدند آن فرشته به فرخ سروش گفت : بر كدامين از ايشان فرود آمدى ؟ گفت : اين يك ، دست مرا بگرفت و مرا بر نشاند ؟ . گفتند : نه .\r\nدر ميان شما كسى جز من هست كه پيامبر ( ص ) در سراهاى مسلمانان را از مسجد گرفته باشد مگر در سراى\r\n","description":"","footnote":"","page_name":" 171 ","page_number":171},
  {"content":"\r\nاو را عباس و حمزه نزد پيامبر خدا آمدند و گفتند ما را بيرون كردى و او را در مسجد جاى دادى ؟ . گفت : من از پيش خود شما را بيرون نكردم بلكه خدا بيرون كرد و او را جاى داد .\r\nخدا به موسى ( ع ) وحى فرستاد كه مسجد پاكيزه‌يى بر پاى كن و خود و هارون با دو فرزند هارون در آنجاى كن . خدا به من نيز وحى كرد كه مسجد پاكى بساز و خود با على و پسران على در آن جاى گزين ؟ . گفتند : نه . باز گفت : در ميان شما كسى جز من هست كه پيامبر در بارهء وى گفته باشد : حق با عليست و على با حق است از يك ديگر جدا نگردند تا در سر حوض به من رسند ؟ . همه گفتند : نه . در شما كسى جز من هست كه با جان خود پيامبر را نگاهداشته باشد زمانى كه مشركان قريش آمدند و مىخواستند او را بكشند من در بستر وى خفته بودم ، پيامبر به نهانى به غار ثور رفت ، مشركان به گمان آنكه وى در بستر خويش خفته ، هجوم آوردند ، چون دريافتند كه او نيست بلكه پسر عم ويست از من پرسيدند كه محمد كجاست ؟ . گفتم : ندانم ، آن اندازه مرا زدند كه نزديك بود مرا بكشند ؟ . گفتند : نه . ( مترجم ) : از زبان على در گفتگوى وى با اخ اليهود در اين كتاب مفصلا نوشته شده مىگويد :\r\nمن در مقابل مشركان آن شب شمشير كشيدم و ايشان را تار و مار كردم ، اما اين جا مىگويد : مرا آن اندازه زدند كه نزديك بود مرا بكشند . معلوم نشد كدامين درست است ؟ ظن غالب آن است كه اين دو قضيه را كسانى پرداخته‌اند و به حضرت على ( ع ) نسبت داده‌اند و الله اعلم .\r\nباز على گفت : شما را به خدا سوگند در شما كسى هست جز من كه پيامبر ( ص ) چنان كه به من گفت : به وى گفته باشد : خدا در بارهء ولايت على ( ع ) به من دستور داد ولايت و دوستى وى ولايت و دوستى من است ، ولايت من ولايت خداى من است . اين پيمانىست كه خدا با من بسته است و به من دستور داده كه به مردمان برسانم شنيديد ؟ گفتند : آرى همه شنيديم . گفت : اكنون در شما كسىست به زبان گويد شنيدم ليك مردمان را به دوش خود سوار كند و با على دشمنى كند . پرسيدند اى پيامبر ما را از آن آگاه ساز .\r\nگفت : خدا مرا فرمان داده كه از ايشان روى بگردانم ، شما بسنده كنيد به آنچه در دل خويش نسبت به على ( ع ) درمىيابيد ؟ . گفتند : نه . شما كسى جز من مىشناسيد كه به رسم مبارزه نه تن از درفش داران بنى عبد الدار را كشته باشد ، پس از كشته شدن ايشان ، ( صواب حبشى ) بندهء آنان به ميدان آمده ، بانگ بر آورد كه به خدا سوگند به خون سرور خود جز محمد كسى را نخواهم كشت . مانند اشتر كف به لب آورده دو ديدهء وى بسان دو جام از خون سرخ شده بود همگان از وى ترسيدند من پيش راندم مانند كاخ بلندى بود دو ضربت ميان من و او رد و بدل شد ، من او را از كمر دو نيم كردم نيمى از وى به سر دو پاى مانده بود . چنان كه مسلمانان به وى همى نگريستند و مىخنديدند ؟ . همه گفتند : نه . شما كسى جز من شناسيد كه از مشركان عرب به اندازهء من كشته باشد ؟ . همه گفتند : نه . شما جز من كسى را شناسيد كه به ميدان عمرو بن عبد ودّ آمد و مبارز خواست ، شما همه بيمناك بوديد من بودم كه برخاستم . پيامبر ( ص ) گفت : اى على كجا مىروى ؟ گفتم :\r\nبه عزم كشتن اين فاسق . گفت : اين عمرو بن عبد ودّ است . گفتم : اى پيامبر خدا هر گاه او عمرو بن عبد ودّ است من نيز على بن ابى طالب هستم اين سخن را سه بار گفت ، من همين را پاسخ دادم .\r\n","description":"","footnote":"","page_name":" 172 ","page_number":172},
  {"content":"\r\n","description":"","footnote":"","page_name":" 173 ","page_number":173},
  {"content":"\r\nترجمهء ( 997 ) پيامبر گفت : بنام خدا برو ، چون رفتم و نزديك وى رسيدم گفت : كيستى ؟ . گفتم :\r\nعلى فرزند ابى طالب . گفت : هم نبرد بزرگوار هستى . اى برادر زاده باز گردد من با پدر تو يار و همدم بودم ، خوش ندارم كه بر دست من كشته شوى . گفتم : اى عمرو گويند تو عهد كرده‌يى كه هر كس سه حاجت به تو داشته باشد يكى را برآورى . گفت : بخواه . گفتم : نخستين آنكه ايمان بياورى كه خدا يكىست و محمد فرستادهء ويست و آنچه از سوى خدا آورده باور داشته باشى ، گفت : ديگرى گفتم : به سراى خويش بازگردى گفت : اين هرگز نشود كه زنان قريش آوازه در اندازند كه من بيمناك شدم . گفتم : پياده شو تا با هم نبرد كنيم . گفت :\r\nاين را پذيرفتم . پياده شده و دو ضربت ميان ما رد و بدل شد ، ضربت او سپر را شكافت و شمشير وى به سر من رسيد ، من نيز با ضربتى پاهاى وى را بريدم و خدا وى را بر دست من كشت . آيا در ميان شما كسى هست كه اين كار را كرده باشد . گفتند : نه .\r\nدر ميان شما جز من كسى هست كه چون مرحب خيبرى به ميدان آمد و مىگفت : مرا مام من نام مرحب نهاد من در نبرد تمام سلاح هستم و دلاور آزموده هستم گاهى نيزه زنم و گاه شمشير . من در مقابل وى رفتم ، به من ضربتى زد ، من نيز ضربتى زدم از بس كه سر وى كلان بود ، خودى كه بر سر وى گنجد يافت نشدى\r\n","description":"","footnote":"","page_name":" 174 ","page_number":174},
  {"content":"\r\nلا جرم سنگ كلانى را ميان تهى ساخته بر سر خويش نهادى ، شمشير من سنگ را دو پاره كرد و او را بكشت .\r\nآيا در ميان شما كسى بود كه چنين زور آزمايى كند گفتند : نه . آيا در ميان شما كسى هست كه جز من در بارهء وى پيامبر ( ص ) آيهء تطهير فرود آمده باشد كه در قرآن گفته : خدا مىخواهد كه پليدى را از شما خاندان دور سازد و شما را پاك گرداند . پيامبر ( ص ) عبايى خيبرى كه داشت گرفت و مرا با فاطمه و حسن و حسين ( ع ) در آن جاى داد سپس گفت : خدايا اينان خاندان مناند پليدى را از ايشان دور سازد و ايشان را پاك گردان . گفتند :\r\nبه خدا سوگند در ميان ما كسى نيست كه اين آيه جز براى تو و خانوادهء تو شايسته باشد . آيا در ميان شما كسى جز من هست كه پيامبر ( ص ) در بارهء وى گفته باشد : من سرور فرزندان آدم هستم و تو اى على سرور تازيان هستى ؟ . گفتند : نه .\r\nباز على گفت : آيا در ميان شما كسى جز من هست كه پيامبر ( ص ) در مسجد بود كه به سوى آسمان نگريست ، ديد چيزى را مىآوردند ، به سوى آن شتافت و ياران وى نيز رسيدند به چهار سياه رسيد ، تابوتى بر دوش داشتند ، گفت : آن را بر زمين گذاريد ، گذاردند ، گفت : روى آن را گشودند ، در آن بنده‌يى سياه بود كه غلى در گردن داشت ، پيامبر پرسيد اين كيست ؟ . گفتند : غلام رياحين است ، از نابكارى از ايشان گريخته و مرده ، و به ما فرمان دادند كه وى را همچنان با غل به گردن در خاك سپاريم . من گفتم : اى پيامبر اين غلام هر گه كه مرا مىديد مىگفت : اى على من ترا دوست دارم ، و مىگفت : ترا دشمن ندارد مگر كافر . پيامبر گفت :\r\nبر همين اعتقاد خدا به وى پاداش داده كه هفتاد قبيله از فرشتگان هر قبيله هزار تيره‌اند ، و بر وى نماز مىگزارند ، پيامبر غل را از گردن وى بيرون آورد ، و خود بر وى نماز گزارد و به خاك سپرد ؟ همه گفتند : نه .\r\nباز گفت : در ميان شما كسى جز من هست كه پيامبر ( ص ) در حق وى گفته باشد كه دى شب به من فرمان دعا داده شد كه چيزى از خدا بخواهم ، من براى ما هر دو خواستم . همه گفتند : نه . گفت : مىدانيد كه پيامبر ( ص ) خالد بن وليد را به قبيلهء بنى جذيمه فرستاد و با آنان آن كار را كرد چون پيامبر آگاه شد به روى منبر سه بار گفت : خدايا من از آنچه خالد كرده بيزار هستم ، آنگاه گفت : اى على تو برو و من رفتم به ايشان عوض و ديه دادم و ايشان را به خدا سوگند دادم كه ديگر چيزى مانده ؟ گفتند : چون ما را سوگند دادى مىگوييم كه ظروف سكان و زانو بند اشتران مانده ، تاوان آنها را نيز پرداختم ، باز زر بسيارى داشتم همه را به ايشان دادم و گفتم اينها را از آنچه دادم كه ذمهء پيامبر ( ص ) را از آنچه مىدانيد و نمىدانيد پاك كرده باشم به پيامبر گفتم ، گفت : به خدا سوگند آنچه تو كرده‌يى شادمانتر هستم تا از گله‌يى از اشتران سرخ موى . گفتند : همه را دانيم : باز گفت : شما شنيديد كه پيامبر مىگفت : اى على ديشب پيروان مرا در برابر به رده داشتند من براى تو و پيروان تو از خدا آمرزش خواستم . همه گفتند : چرا شنيده بوديم . باز گفت :\r\nشما شنيديد كه روزى پيامبر به ابى بكر گفت : برو و گردن مردى كه در فلان جاست بزن رفت و بازگشت ، گفت : آن مرد در حال نماز گزاردن بود از اين روى وى را نكشتم . به عمر گفت : تو برو و او را بكش ، او نيز بازگشت و همين را گفت . پيامبر گفت : من شما را فرمان قتل وى دادم ، شما مىگوييد آن چون نماز مىگزارد نكشتيم . آنگاه به من گفت : اى على برو او را بكش من رفتم و او را نيافتم . من بازگشتم و گفتم : او را نيافتم .\r\n","description":"","footnote":"","page_name":" 175 ","page_number":175},
  {"content":"\r\nپيامبر تصديق من كرد و گفت : هر گاه مىيافتى مىكشتى . گفت : در شما كسى جز من هست كه پيامبر در حق وى گفته باشد : دوست تو در بهشت است و دشمن تو در دوزخ . گفتند : نه . عائشه به پيامبر گفت : ابراهيم فرزند ماريهء قبطيه از تو نيست از آب فلان مرد قبطىست . پيامبر به من گفت : برو او را بكش . گفتم : بىتحقيق مانند آهن گداخته به كرك نابود سازم يا تحقيق كنم بعدا به قتل رسانم . گفت : بعد از تحقيق من دنبال وى رفتم او چون مرا ديد در باغى رفت و بالاى خرما بنى جست من نيز رفتم از زير ديدم كه آلت مردى ندارد به پيامبر گفتم . خداى را سپاس گزارد كه به تهمت عائشه او را نكشت ؟ . همه تصديق كردند ، كه چنين است كه مىگويى . على گفت : خدايا تو گواه باش بر آنچه گفتم .\r\n","description":"","footnote":"","page_name":" 176 ","page_number":176},
  {"content":"\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nترجمهء ( 998 ) پنجاه حقى كه امام على بن الحسين به يكى از ياران خود نگاشته\r\n- ابو حمزهء ثمالى گفته : اين نامهء امام على بن الحسين است كه به يكى از ياران خود نگاشته : بدان خداى را بر تو حقوقىست ، در هر جنبش و آرامشى در هر حال و هر مقال و در هر مرتبه و مقامى كه هستى و در هر اندامى كه بگردانى . و در هر ابزارى كه به كار برى حقى به گردن تو ثابت است . برترين همهء اين حقوق ، حقوق خداست كه بر تو لازم گردانيده زيرا آن ريشهء همهء حقوق است . آنگاه آنچه براى توست كه بر تو واجب ساخته از فرق سر تا كام تو نسبت به اندامهاى گوناگون تو .\r\nخدا براى زبان تو ، گوش تو ، ديدگان تو ، دست تو ، پاى تو ، شكم تو ، فرج تو حقى نهاده . اين هفت اندام كه با آنها كار مىكنى هر كدام را حقىست ، براى همان كارهايى كه بايد انجام دهى بر تو حقى ثابت كرده ، براى نماز تو ، روزهء تو ، زكات تو ، قربانى تو ، و ديگر كارهاى تو بر تو حقىست به اضافه از اين حقوق كه در درون خوددارى براى ديگران نيز بر تو حقوقىست . برتر از همهء آنها : حقوق پيشوايان است ، آنگاه حقوق زير دستان ، سپس حقوق خويشان ، اين حقوق هر كدام شعبه‌هايى دارد ، حقوق پيشوايان تو سه است ، برترين آنها حق كسىست كه به سلطنت ترا اداره و پرورش مىدهد ، آنگاه حق آنكه ترا به دانش و بينش پرورش مىدهد ، سپس حق آنكه ترا به فرمانروايى پرورش مىدهد ، همه پرورش دهندگان تو بر تو\r\n","description":"","footnote":"","page_name":" 178 ","page_number":178},
  {"content":"\r\nپيشوا هستند .\r\nو حقوق زير دستان تو سه است ، برترين آنها حق كسانىست كه بر ايشان فرمانروايى دارى . آنگاه حق شاگردانى كه از تو سودمند به دانش مىگردند زيرا نادان زير دست داناست ، سپس حق كسانى كه داراى سودهاى ايشان هستى مانند : زن و بنده . حقوق زير دستان تو بسيار است و با هم بستگى دارد مانند : حقوق خويشان و همنژادان كه برترين آنها بر تو حق مادر است سپس پدر سپس فرزند ، سپس برادر سپس هر كدام كه نزديكتراند و شايسته‌تر . سپس حق آنكه به تو نعمت داده سپس حق آنكه اكنون به تو نعمت مىدهد آنگاه حق آنكه به تو نيكى كرده سپس حق بانگى را كه ترا به نماز آگاه مىكند ، سپس حق امام جماعت بر تو سپس حق همنشين تو ، سپس حق همسايه ، سپس حق يار تو ، سپس حق همكار تو ، سپس حق داراى تو ، سپس حق بستانكارى كه از تو وام مىخواهد ، سپس حق همدم تو ، سپس حق آنكه بر تو اقامهء دعوى كرده سپس حق آنكه به وى اقامهء دعوى كردى آنگاه حق آنكه يا تو كنكاش مىكنى ، سپس حق آنكه به تو در كنكاش رأى مىدهد ، سپس حق آنكه از تو پند مىخواهد ، سپس حق آنكه از تو پند مىخواهد سپس حق آنكه به تو پند مىدهد ، سپس حق كلانتر از تو ، سپس حق خردتر از تو ، سپس حق آنكه از تو درخواست كرده ، سپس حق آنكه به دست خود به تو بدى رسانيده به عمد يا غير عمد ، سپس حق مردمان به تو ، سپس حق كفارى كه در پناه دين تواند ، سپس حقوقى كه به مقتضاى احوال زندگى پديدار مىگردد . نيك بخت آنكه خدا وى را يارى دهد تا حقوقى كه بر وى فرض كرده به جاى آورد .\r\nحق خدا بر تو آنست كه وى را به يگانگى و بىانبازى بستايى و بپرستى . هر گاه از روى پاكى اعتقاد اين كار را انجام دهى خدا كار جهان و جاويدان ترا بسنده كند . حق نفس تو به تو آنست كه ويرا در بندگى خدا به كار گمارى و حق زبان تو آن است كه آن را از دشنام دادن نگاهدارى و به گفتار نيك خوى دهى و سخنان پريشان مگويى و با آن به مردمان نيكى رسانى و خوبى ايشان را باز گويى و حق گوش آنست كه با آن از دشياد مردم باز ايستى و آنچه روا نيست مشنوى و حق ديده آنست كه آن را از آنچه روا نيست بپوشى و از ديدن به آن پند و اندرزگيرى ، حق دست آنست كه آن را به آنچه جائز نيست دراز مكنى و حق پاى آنست كه با آنها به سوى ناروا مشتابى زيرا آن گام تباه ترا از راه راست مىلغزاند و در دوزخ مىافكند و حق اشكم آنست كه آن را انبان ناشايست مسازى و پيش از سيرى مخورى و حق تناسلى تو آنست كه آن را از زنا و بد پاك دارى و از ديدگان مردم بپوشانى .\r\n","description":"","footnote":"","page_name":" 179 ","page_number":179},
  {"content":"\r\n","description":"","footnote":"","page_name":" 180 ","page_number":180},
  {"content":"\r\nترجمهء ( 999 ) حق نمازگزارى ، آنست كه بدانى روى به درگاه خدا آورده‌يى ، هر گاه اين را نيكو دريافتى بايد با خلوص و اعتقاد و اميدوار در عين حال با وقار و حضور قلب در برابر وى ايستاده باشى و احكام آن را كاملا دريافته باشى .\r\nو حق حجگزارى آنست كه ، بدانى در آن مهمان خداى خويش هستى و از گناه‌هاى خود بگريختى و به او پرداختى و آنچه خداى بر تو واجب گردانيده انجام مىدهى .\r\nو حق روزه داشتن ، آنست كه بدانى بنديست كه خدا بر زبان و گوش و ديدگان و اشكم و فرج تو نهاده تا بدين جهت ترا از دوزخ برهاند ، هر گاه روزه داشتن را كنار گذارى پرده‌يى كه خداى بر تو كشيده دريده باشى .\r\nو حق زكات آنست كه بدانى زكات و صدقهء تو نزد خدا امانتىست كه نيازمند به گواه خواستن ندارى .\r\nهر گاه چنين دانى هر چه نهانىتر باشد بيشتر محل اعتماد توست ، از آنچه آشكارا به امانت سپارى و بدانى كه صدقه در جهان هر گزندى را دور مىكند و در جاويدان آتش دوزخ را كنار مىنهد .\r\nو حق قربانى آنست كه بدان خشنودى خداى را خواسته باشى و مردمان را منظور ندارى و اين عمل را\r\n","description":"","footnote":"","page_name":" 181 ","page_number":181},
  {"content":"\r\nفقط براى خدا به جاى مىآرى تا در قيامت موجب نجات باشد .\r\nو حق فرمان روا آنست كه بدانى تو براى وى وسيله آزمايشى و او به تو گرفتار است چون كه خدا وى را بر تو فرمانروايى داده . تو بايد خويشتن را در معرض خشم وى در نياورى تا خويشتن را به نابودى نيفكنده باشى و در مظلمهء وى شريك مگردى .\r\nو حق آنكه به تو دانش فرا مىدهد آنست كه وى را گرامى دارى و مجلس او را احترام گزارى هنگام استفاده نيك گوش دارى و بر وى اقبال كنى و آواز خويش را بر او بلند مسازى . هر گاه كسى از او پرسشى كرد تو پاسخ مده تا او پاسخ دهد . در محضر وى با كسى خصوصى سخن مگوى ، و از كسى نزد وى بد گويى مكن ، هر گاه از وى به بدى ياد كرد تو از او دفاع نما و خرده‌هاى وى را پوشيده دار و نيكى او را آشكارا نما ، با دشمنان وى همدمى مكن و با دوستان وى دشمنى مورز ، هر گاه چنين كنى فرشتگان بر تو گواهى دهند كه دانش براى خدا آموختى نه براى خواهش مردمان .\r\nو حق آنكه خداوندگار توست ، آنست كه از وى فرمان بردارى كنى و با وى مخالفت مورزى مگر آنكه ترا به خلاف حق من فرمان دهد ، هيچ گاه براى خشنودى مخلوق معصيت خالق را مپسند .\r\nو حق زير دستان كه بر ايشان فرمانروايى مىكنى ، آنست كه بدانى ايشان از ناتوانى زير فرمان تو آمدند بر تو واجب است كه با آنان به دادگرى رفتار كنى و در شكنجهء اينان مشتاب و خداى را سپاسگزار كه چون تو مخلوقى را بر ديگرى برترى داد .\r\nو حق شاگرد آنست كه بدانى ترا سرپرست ايشان گردانيده در دانشى كه به تو داده تو نيز بايد به خوشرويى با آنان رفتار كنى و فرا دهى . هر گاه از دانش خويش ايشان را دريغ كنى خدا آبروى دانش ترا از دلها دور سازد .\r\nو حق زن آنست كه بدانى خدا وى را براى آسايش و آرامش تو آفريده و اين نعمتىست از خدا براى تو ، پس حق اين نعمت را ادا كن و از خوراك و پوشاك و آنچه نياز وى بدان است كوتاهى مورز و هر گاه نادانى كرد از وى درگذر .\r\nو حق بندهء تو آنست كه او آفريدهء تو نيست ، پسر پدر و مادر توست ، گوشت و خون وى با تو يكىست ، تو و او هر دو را خداى آفريده ، تو هيچ چيزى نتوانى براى او آفريد او را دست تو امانت سپرده تا هر نيكى كه توانى با وى به جاى آورى چنان كه خدا به تو نيكى كرده تو نيز با وى نيكى نما .\r\nو حق مادر تو آنست كه بدانى بار ترا تحمل كرد و از نيروى خود ترا خوراك داد و با همهء اعضاى خويش ترا نگاهدارى كرد سيرى و نوشيدنى را با گرسنگى و تشنگى خود خريده و براى تو بىخوابى كشيده و ترا از سرما و گرما حفظ كرد تا فرزند وى باشى سپاس خدمت او را هرگز نتوانى چنان كه هست بگزارى .\r\nو حق پدر تو آنست كه بدانى او ريشهء توست هر گاه نبود تو نيز نبودى ، پدر نعمت اصلى توست ، خداى را سپاسگزار كه چنين نعمتى ترا ارزانى داشت تا ترا بزرگ گردانيد .\r\nو حق فرزند تو آنست كه بدانى از تو و وابستهء توست بايد غمخوار وى باشى و در راه و رسم خداشناسى\r\n","description":"","footnote":"","page_name":" 182 ","page_number":182},
  {"content":"\r\nو ديندارى او را رهنما باشى و با وى چنان معامله كنى كه دانى به نيكى بر وى پاداش برى و به بدى كردن در حق وى كيفر مىبينى .\r\nحق برادر تو آنست كه بدانى او دست تو و ارجمندى تو و توانايى توست هيچ گاه او را اسباب معصيت و ستم خود مساز و در برابر دشمن وى را يارى كن و براى او خير انديش باش ، هر گاه مخالف فرمان خدا كار بندد از او يارى مكن و فرمان خداى را يارى كن .\r\nحق آنكه ترا خريده و آزاد كرده آن است كه بدانى خواستهء خويش را بر تو هزينه كرده و ترا از بند خوارى برآورده و به ارجمندى آزادى داده و براى بندگى خدا به تو آسايش داده و دانسته باشى كه وى بر زنده و مردهء تو از ديگران شايسته‌تر است ، از جانب خود هر چه دارى هر گاه نيازمند است بايد وى را يارى كنى هر چند توانايى از خداست و در جاويدان بهشت پاداش است .\r\n","description":"","footnote":"","page_name":" 183 ","page_number":183},
  {"content":"\r\nترجمهء ( 1000 ) و حق آزادكنندهء تو كه بر تو حق نعمت دارد - آنست كه اين را بدانى كه او از خواستهء خود ترا آزاد كرد تا بهتر آمادهء بندگى خدا باشى از اين رو تو بايد او را يارى كنى .\r\nو حق آنكه به تو نيكى رسانيده آنست كه از او سپاس كنى و نيكى وى را به ياد آورى و او را ستايش كنى و ميان خود و خدا در بارهء وى دعاى خالص كنى ، چون چنين كردى واقعا در آشكار و نهان حق نيكى وى را رسانيده‌يى .\r\nسپس هر گاه روزى توانايى يافتى به وى پاداش آن نيكى را بدهى .\r\nو حق بانگى آنست كه ترا به ياد خداى درآورد و به بندگى او بخواند و در انجام فريضهء واجب به تو يارى دهد ، تو بايد به اين نيكى كه براى تو مىكند از وى سپاسگزار باشى .\r\nو حق امام جماعت تو در نمازگزارى آنست كه بدانى نماينده ميان تو و خداى توست و از سوى تو نزد خدا سخن مىگويد و تو از سوى وى سخن نمىگويى و براى تو دعا مىكند و تو براى او دعا نمىكنى و بيم ايستادن نزد خداى را ندارى و بيم ايستادن نزد خداى را او از سوى تو متحمل مىشود : هر گاه نماز تو كاستى داشته باشد به گردن اوست و هر گاه درست باشد در پاداش وى شريك خواهى بود و او را به تو فزونى نيست ، جان ترا با جان خويش نگاه داشته و نماز ترا با نماز خود نگاه داشته ، پس وى را به همان اندازه سپاسگزار باش .\r\nو حق همدم تو آنست كه با وى نرمى پيش گيرى و دادگرانه با وى سخن رانى و از جاى خويش بىدستور وى برنخيزى و كسى كه نزد تو نشيند بىفرمان تو مىتواند برخيزد ، لغزشهاى او را از ياد ببرى و نيكىهاى وى را به ياد داشته باشى و جز سخن نيك با وى چيزى مگويى .\r\nو حق همسايهء تو آنست كه وى را در غياب نگاه دارى و در حضور گرامى شمارى و در مقابل ستمى كه به وى مىشود يارى كنى و در خرده‌هايش جستجوى مكنى و هر گاه بدى از وى ديدى نهان سازى و هر گاه بدانى كه پند و اندرز پذير است در تنهايى وى را پند ده . در سختى وى را تنها مگذارى و از لغزش وى درگذرى و گناه وى را ببخشى و به بزرگى با وى همدمى كنى ، توانايى از خداست .\r\nو حق دوست آن باشد كه وى را گرامى دارى ، با انصاف با وى دوستى كنى ، چنان كه از تو پذيرايى كند از وى پذيرايى ساز و مگذارى در جوانمردى بر تو پيشدستى كند و هر گاه پيش دستى كند تو به دو عوض ده و او را دوست دار چنان كه ترا دوست دارد و هر گاه قصد گناهى كند وى را از آن باز دار و پيوسته وى را به نيكى\r\n","description":"","footnote":"","page_name":" 184 ","page_number":184},
  {"content":"\r\nرهنمون باشى و از شكنجهء خدا او را بترسانى ، توانايى از خداست .\r\nو حق شريك تو آنست كه هر گاه دور باشد كارهاى شركت وى را از سوى او انجام دهى و هر گاه حاضر باشد وى را بهمكارى رعايت كنى و بر خلاف وى حكم مكنى و بىمشورت وى براى خود كار مكنى و خواسته وى را نگاه دارى كنى ، در اندك و بسيار با وى خيانت مورزى چون نبايد دو شريك با يك ديگر خيانت كنند و حق خواستهء تو آن است كه جز از راه درست بر مگيرى و در غير شايسته هزينه مكنى و آنكه را سپاس تو نمىگزارد در آن بر خويش مقدم مدارى و در آن به فرمان خدا كار كنى و با فراخى به آن تنگ چشمى مورزى تا افسوس مخورى ، توانايى از خداست .\r\n","description":"","footnote":"","page_name":" 185 ","page_number":185},
  {"content":"\r\nترجمهء ( 1001 ) و حق بستانكارى كه خواستهء خود مىخواهد ، آنست كه هر گاه دارى به وى دهى و هر گاه ندارى وى را از خود به گفتار شيرين خوش گردانى و به نرمى از خود دور سازى .\r\nو حق همدم ، آنست كه او را گول مزنى و فريب مدهى و با وى نيرنگ و دغل مبازى و در كار وى از خدا بپرهيزى .\r\nو حق آنكه بر تو اقامهء دادخواهى كرده ، آنست كه هر گاه مىدانى دادخواهى وى حق است تو خود گواه خويش گرد و به وى ستم مكن و حق وى را باز ده و هر گاه آنچه گفته تباه است با وى مدارا كن و در پاسخ وى سرسختى نشان مده و خداى را به خشم مياور ، توانايى از خداست .\r\nو حق آنكه به وى دادخواهى دارى ، آنست كه هر گاه در دادخواهى خود بر حق هستى با او نرم سخن ران و هر گاه ناحق گويى از خداى بيمناك باش و توبه كن و دادخواهى را رها ده .\r\nو حق آنكه در كار خويش با تو كنكاش كند آنست كه هر گاه رأى درستى دارى با وى بگويى و هر گاه ندارى وى را رهبرى كنى به آنكه داند .\r\nو حق آنكه با وى مشورت كنى آنست كه هر گاه بر خلاف نظر تو نظرى داد به وى بدبين مباش و هر گاه موافق باشيد ، خداى را ستايش كن .\r\nو حق آنكه از تو پند نيوشد آنست كه حق اندرز و پند را نسبت به وى برسانى و در بارهء او دل سوز باشى .\r\nو حق پند بد تو آنست كه نسبت به وى فروتن باشى و به سخن او گوش فرا دهى هر گاه نيكو گويد و هر گاه نادرست گويد به وى رحمت فرستى و با وى بدبين مباشى و هر گاه بدانى كه خطا مىرود از او باز خواست مكن مگر آنكه در معرض اتهام و بدبينى باشد كه بايد به كار وى توجهى مكنى . توانايى از خداست .\r\nو حق كلانتر آنست كه وى را گرامى دارى ، براى سن وى و بزرگ دارى براى آنكه پيش قدم است و با وى مستيزى و پيش از وى به راهى مروى و در راه رفتن از وى پيشى مگيرى و با وى كودكانه رفتار مكنى و هر گاه با تو سبكى كند تحمل كنى و براى اسلام و پيروى او را گرامى دارى .\r\nو حق خردتر آنست كه وى را با مهربانى آموزش دهى و از وى گذشت داشته باشى و خردهء وى را نهان دارى و با وى گرمى پيش گيرى و او را يارى دهى .\r\n","description":"","footnote":"","page_name":" 186 ","page_number":186},
  {"content":"\r\nو حقخواهان آنست كه به اندازهء نيازمندى وى ياورى و دستگيرى كنى . و حق آنكه از وى درخواست دارى آنست كه هر گاه نياز ترا برآورد با وى سپاسگزار باشى و حق وى را بشناسى و هر گاه از تو دريغ ورزد عذر وى بپذيرى .\r\nو حق آنكه براى خدا ترا خشنود كرده آنست كه خداى را ستايش كنى بعدا از وى سپاسگزار باشى . و حق آنكه با تو بدى كرده آنست كه از او درگذرى و هر گاه گذشت از وى زيانبخش است و انگيزهء سركشى وى گردد ، براى دست آوردن حق خود ياورى بجويى . قرآن گفته : كسانى كه در برابر ستم انتقام كشند گناهى ندارند و حق همكيشان تو آنست كه هميشه از خدا شادمانى و تندرستى ايشان را خواستار باشى و با بدان آنان مهربانى پيش گيرى و ايشان را به راه راست آورى و دلجويى فرمايى و از نيكان اينان سپاسگزارى سازى و گزند و آزار را از ايشان دور گردانى و هر چه براى خود مىپسندى براى ايشان نيز بپسند و هر چه را براى خود نمىپسندى براى ايشان مپسند . پيران و كهنسالان ايشان را پدر خويش دانى و برنايان آنان را برادران خويشتن و پيره زنان اينان را مادر خود و كودكان ايشان را فرزند خويش به شمار آرى .\r\nو حق كافرى كه در پناه دين اسلام است ، آنچه را خداى از اينان پذيرفته تو نيز بپذيرى تا به عهد خويشتن به خدا وفادار هستند تو نيز با ايشان وفادار باشى .\r\n\r\nترجمهء ( 1002 ) پنجاه منش از منشهاى گراينده است\r\n- امام صادق گفته : « صفت گرانيده به خدا :\r\nنيروى در ديندارى ، دور انديشى در نرمى ، گرايشش به سر حد يقين است ، در دريافت كيش كوشاست ، در نيكى پايدار است ، هنگام شهوت ديده پوش است ، دانش با بردبارى دارد با نرمى سپاسگزارى مىكند ، به شايستگى\r\n","description":"","footnote":"","page_name":" 187 ","page_number":187},
  {"content":"\r\nبخشش مىكند ، درخواسته ميانه روست ، در حضر بردبار است ، و در توانايى گذشت دارد ، براى پيشواى خود فرمان بردار است ، نيكى خواه است ، گرايش به پرهيزكارى دارد ، آزمند به جهاد است ، هر چه كار مهم باشد براى نماز رها سازد ، بهنگام سختى شكيباست ، در برابر پيش آمدها سنگين است ، در مكاره با صبر است ، هنگام نعمت سپاسگزار است ، دشياد نمىكند يعنى غيبت ، تكبر نمىورزد ، ستم نمىكند ، در برابر ستمكارى شكيباست ، خويشاوندى را نمىبرد ، سست نيست ، بد خوى و سخت دل نيست ، هرزه ديده و شكمخواره نباشد ، زبون شهوت نگردد ، به مردمان رشك نبرد ، در زندگى به خويش و همسر خود تنگ نگيرد ، تندرو و بيهوده پاشى نكند ، بلكه ميانه روست ، ستمرسيده را يارى مىكند ، به بيچارگان جوانمرد است ، خويشتن را به رنج افكند براى آسايش ديگران ، به ارجمندى جهان گرايش ندارد ، و از رنج آن زارى نكند مردمان در پى همت خويشتناند ، اما همت او را سرگرم ندارد ، در بردبارى كاهشى ندارد ، در انديشه‌اش سستى نيابى ، آيين و كيش خود را تباه ندارد ، آنكه با وى مشورت كند رهنمايش كند ، هر كه با وى يارى كند او نيز با وى همراهى كند ، از بيهودگى و دشنام ، نادانى گريزان است . اينها منشهاى انسان گراينده است .\r\n\r\nترجمهء ( 1003 ) پاداش آنكه پنجاه حج گزارده باشد\r\n- هارون پور خارجه گفته : از امام صادق شنيدم كه مىگفت : هر كه پنجاه حج گزارد ، خدا براى وى در بهشت عدن شهرستانى بسازد كه در آن صد هزار كاخ باشد و در هر كاخى يكى از حوريان بهشت است با هزار زن و در بهشت از ياران پيامبر اسلام باشد .\r\n","description":"","footnote":"","page_name":" 188 ","page_number":188},
  {"content":"\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nترجمهء ( 1004 ) امير المؤمنين على ( ع ) هفتاد هنر دارد كه كسى از مردمان در آنها با وى شريك نيستند\r\n- مكحول گفته : على ( ع ) مىگفت حفاظ ياران پيامبر دانند كه در ميان ايشان كسى نبود كه فزونى داشته باشد مگر آنكه من با وى شريك هستم و بر وى برترى دارم ، ليك من هفتاد هنر دارم كه كسى از ايشان را در آنها با من شركت نيست . پرسيدم مرا از آنها آگاه ساز گفت :\r\n","description":"","footnote":"","page_name":" 190 ","page_number":190},
  {"content":"\r\n( يكم ) - چشم بهمزدنى من مشرك به خدا نبودم ولات و عزى را كه از بتان عرب است نپرستيدم . ( دوم ) - من هرگز باده‌گسارى نكردم . ( سوم ) - سرپرست من در كودكى پيامبر ( ص ) بود زيرا مرا از پدرم درخواست كرد من از همان زمان با وى همدم بودم . ( چهارم ) - من پيش از همه ايمان و اسلام پذيرفتم . ( پنجم ) - پيامبر به من گفت : اى على نسبت تو به من مانند نسبت هارون است به موسى مگر آنكه پس از من پيامبرى نيست .\r\n( ششم ) - من آخرين كسى بودم كه از پيامبر جدا شدم و او را در گوش نهادم . ( هفتم ) - چون به غار ثور رفت مرا در بستر خويش خوابانيد چون مشركان به سراى وى درآمدند گمان بردند من محمد هستم مرا از خواب بيدار كردند و گفتند : يار تو كجاست ؟ ، گفتم : پى كارى رفت . با يك ديگر گفتند هر گاه گريخته بود اين را با خود برده بود . ( هشتم ) - پيامبر ( ص ) هزار دانش براى من گشود كه از هر يك هزار در گشوده گردد و يكى از آنها را به كسى جز من ياد نداده . ( نهم ) - پيامبر ( ص ) گفته : اى على چون خدا اولين و آخرين را برانگيزد براى من منبرى برتر از منبر پيامبران گذارد و براى تو نيز منبرى نهد برتر از منبر اوصياى ديگر . ( دهم ) - از پيامبر شنيدم كه مىگفت : اى على چيزى در قيامت به من نداده‌اند مگر آنكه مانند آن را براى تو نيز درخواست كردم .\r\n( يازدهم ) - از پيامبر شنيدم كه مىگفت : اى على تو برادر منى و من برادر تو هستم دست تو در دست من است تا به بهشت روى . ( دوازدهم ) - من از پيامبر شنيدم كه مىگفت : اى على تو در امت من مانند كشتى نوح هستى كه هر كه در آن سوار شود رهايى يابد و هر كه در نيايد غرق گردد . ( سيزدهم ) - پيامبر دستار خود را به سر من بست و دعاى پيروزى بر دشمنان خداى را بر من خواند تا به يارى خدا ايشان را شكست دادم .\r\n( چهاردهم ) - پيامبر ( ص ) به من گفت : كه بر پستان خشك گوسپندى دست سودم ، گفتم : تو دست بكش گفت :\r\nاى على كردار تو كردار من است من بر آن دست سودم . به من شير داد خورشى از آن به پيامبر دادم ، پير زنى آمد تشنه بود به او نيز خورانيدم . پيامبر گفت : من از خدا خواسته‌ام كه براى تو بركت دهاد و برآورده كرد . ( پانزدهم ) - پيامبر مرا وصى خود گردانيد و گفت : اى على جز از تو كسى مرا غسل مدهد و به خاك مسپارد ، چه هر گاه جز تو ديدهء كسى بر عورت من افتد كور گردد ! گفتم : من چگونه مىتوانم تنها ترا بشويم ، گفت : از غيبت ترا يارى كنند ، هنگام شستن آنچنان شد كه پيامبر گفته بود . ( شانزدهم ) - من خواستم او را براى غسل برهنه سازم ، آوازى شنيدم كه اى وصى محمد او را برهنه مساز ناگزير از زير جامه وى را غسل دادم ، به خدا سوگند عورت وى را نديدم ، خدا از ميان ياران وى مرا به اين بزرگوارى ويژه ساخت .\r\n( هفدهم ) - ابو بكر و عمر از فاطمه ( ع ) خواستگارى كرده بودند ، اما خدا وى را به من تزويج كرد و پيامبر ( ص ) گفت : اى على اين نعمت بر تو گوارا باد كه خدا بانوى بانوان بهشت و پارهء تن مرا به تو به زنى داد ، گفتم : مگر من از تو نيستم ؟ : گفت : اى على ، تو از منى و من نيز از تو مانند دستى نسبت به دست ديگر در جهان و جاويدان از تو بىنياز نخواهم بود . در قيامت از همه به من نزديكتر نشينى ، فرشى براى من گسترانند و فرشى براى تو من در گروه پيامبران هستم و تو در شمار اوصيا بر سر تو تاجى از نور است و ديهمى از كرامت\r\n","description":"","footnote":"","page_name":" 191 ","page_number":191},
  {"content":"\r\nهفتاد هزار فرشته ترا در ميان گيرند تا خدا از شمار مردمان آسوده گردد .\r\n","description":"","footnote":"","page_name":" 192 ","page_number":192},
  {"content":"\r\nترجمهء ( 1005 ) نوزدهم - پيامبر ( ص ) به من گفت : تو در آينده با ناكثان و قاسطان و مارقان نبرد مىكنى به تعداد هر تنى از ايشان كه با تو نبرد مىكنند . صد هزار از پيروان خود را در قيامت شفاعت خواهى كرد . گفتم : ناكثان چه كسانى هستند ؟ . گفت : طلحه و زبير كه در حجاز با تو بيعت . مىكنند و در عراق نقض بيعت كنند . هر گاه چنين كنند با ايشان نبرد كن كه نبرد با اينان پاك كردن زمين است . پرسيدم قاسطان كيستند ؟ . گفت : معاويه و پيروان وى . پرسيدم : مارقان كياناند ؟ . گفت : پيروان ذى الثديه‌اند و از دين بيرون جهند چنان كه تير پران از چلهء كمان ، ايشان را بكش كه در كشتار اينان گشايشى براى مردم زمين است و بر ايشان شكنجهء شتابان است و براى تو اندوختهء نيكان .\r\nبيستم - از پيامبر ( ص ) شنيدم كه مىگفت : تو در ميان پيروان من مانند در حطه‌يى در بنى اسرائيل هر كه\r\n","description":"","footnote":"","page_name":" 193 ","page_number":193},
  {"content":"\r\nدر ولايت تو در آيد در درى آمده كه خدا فرمان داده .\r\nبيست و يكم - از پيامبر شنيدم كه مىگفت : من شهرستان دانش هستم و على در آن است كه هرگز به شهرستان نمىتوان در آمد مگر از در آن . آنگاه گفت : اى على تو به زودى پيمان مرا نگاهدارى مىكنى و بر سيرت من نبرد كنى و پيروان من با تو سركشى خواهند كرد .\r\nبيست و دوم - از پيامبر شنيدم كه مىگفت : خدا دو فرزند من حسن و حسين را از نورى بيافريده كه به تو و فاطمه ارزانى داشته . ايشان چون دو گوشواره باشند كه به گوش جنباناند تابش آنان هفتاد مقابل تابش كشته‌شدگان راه خداست . اى على خدا به من مژده داده كه ايشان را چنان گرامى بدارد كه كسى را چنين گرامى نداشته مگر پيامبران و فرشتگان را .\r\nبيست و سوم - پيامبر ( ص ) در زمان حيات خود انگشترين و زره و كمر خود را به من ارزانى داشت و شمشير خود را در ميان من بست در حالى كه همهء ياران و عم وى عباس حاضر بودند مرا بدين كرامت ويژه ساخت .\r\nبيست و چهارم - خدا به پيامبر آيهء نجوى را فرستاد كه مىگويد : اى گروندگان هر گاه با پيامبر نجوى كنيد پيش از آن صدقه دهيد ، من دينارى داشتم آن را به ده درم سيم مبدل كردم و هر گاه كه با پيامبر نجوى مىكردم قبل نجوى كردن درمى صدقه مىدادم ، در حالى كه هيچ كدام از پيروان وى نه قبلا و نه بعدا چنين نكرد . تا آيهء ديگر رسيد كه مىگويد : آيا بيمناك شديد كه پيش از نجوى خويش صدقه دهيد چون نكرديد خدا به شما ببخشود و گفت : * ( تابَ الله عَلَيْكُمْ ) * . توبه از گناه است .\r\nبيست و پنجم - من از پيامبر ( ص ) شنيدم كه مىگفت : پيامبران به بهشت درنيايند تا من نخستين بار درآيم و اوصيا به بهشت در نيايند تا تو نخستين بار درآيى . پيامبر به من گفت : خدا به من مژده داده كه تو اى على سرور اوصيا هستى و دو فرزند تو : حسن و حسين سروران جوانان بهشتاند .\r\nبيست و ششم - برادر من جعفر با دو بال كه از مرواريد و ياقوت و زبرجد ساخته شده در بهشت با فرشتگان پيوسته در پرواز است .\r\nبيست و هفتم - عم من حمزه سرور كشته‌شدگان در راه خداست .\r\nبيست و هشتم - پيامبر ( ص ) گفت كه خدا در بارهء تو به من مژده داد كه تخلف ندارد مرا پيامبر گردانيد و ترا خليفهء من ، پس از من تو از پيروان من همان را بينى كه موسى از فرعون ديد . تو بايد شكيبا باشى و ايشان را به خدا واگذارى من دوستان ترا دوست دارم و دشمنان ترا دشمن .\r\nبيست و نهم - از پيامبر شنيدم كه مىگفت : اى على تو خداوند حوضى ، فردا كسى جز تو بر آن دست ندارد ، گروهى پيش تو آيند و آب خواهند . در پاسخ ايشان گويى : نه و به اندازهء ذره‌يى ندهم ، نااميد بازگردند ، چون پيروان من و تو آيند گويى سيراب گرديد و سفيد روى باز گرديد .\r\nسىام - از پيامبر ( ص ) شنيدم كه مىگفت : فرداى قيامت پيروان من با پنج درفش درآيند . نخستين درفشى كه بر سر حوض كوثر آيد از آن فرعون اين امت است كه معاويه باشد . دوم - سامرى اين امت كه عمرو بن\r\n","description":"","footnote":"","page_name":" 194 ","page_number":194},
  {"content":"\r\nعاص مىباشد . سوم - جاثليق اين امت كه ابو موسى اشعرى باشد . چهارم - ابو الاعور سلمى باشد . پنجم - درفش توست با پيروان تو خدا به آن درفشهاى پيشين گويد : باز گرديد ، بازگردند ، آنگاه پيروان من و تو كه با خارجيان و پيمانشكنان و گريختگان در صراط و در رحمت نبرد كنند ، پيروان ما چيره گردند .\r\nآن دسته‌هاى پيشين گويند ما فريب خورديم . امروز از شما عوض پذيرفته نيست و نه از كافران ، جاى شما دوزخ است . در دست من عصايىست از خار عوسج كه دشمنان خداى را بدان برانم چنان كه اشتران ناشناس را از سر آب مىرانند .\r\n","description":"","footnote":"","page_name":" 195 ","page_number":195},
  {"content":"\r\nترجمهء ( 1006 ) سى و يكم - من از پيامبر ( ص ) شنيدم كه مىگفت : هر گاه از آن جهت نبود كه غلات از پيروان من در بارهء تو مىگفتند چنان كه در حق عيسى بن مريم گفتند ، فضيلتى براى تو مىگفتم كه به هيچ گاه نگذرى مگر آنكه خاك پاى ترا براى درمان برگيرند .\r\nسى و دوم - من از پيامبر ( ص ) شنيدم كه مىگفت : خدا مرا با بيم دشمنان يارى كرد و از درگاه وى درخواست كردم كه ترا نيز چنان يارى دهد . براى تو نيز همان را خواست .\r\nسى و سوم - پيامبر ( ص ) در گوش من آنچه بوده و تا قيامت خواهد بود همه را فرو گفت و خدا آن را بر من به زبان پيامبر خود روان گردانيد .\r\nسى و چهارم - ترسايان مدعى شدند كه با پيامبر مباهله كنند . خدا اين آيه را فرستاد كه : هر كه در دين اسلام با تو مجادله كند پس از آنچه با منطق علم براى تو آمده بگوى : پسران شما و زنان ما و زنان شما و جانهاى ما و جانهاى شما را دعوت مىكنيم ، آنگاه نفرين خداى را بر دروغگويان مىگردانيم .\r\nدر اينجا نفس من نفس پيامبر ( ص ) بود و مقصود از زنان : فاطمه و از پسران : حسن و حسين ( ع ) است . آنگاه گروه ترسايان پشيمان شدند و از پيامبر ( ص ) استعفاء خواستند و پذيرفت . به حق آنكه تورات را به موسى و قرآن را به محمد فرستاد ، هر گاه با ما مباهله كرده بودند همه به صورت بوزينگان و خوكان مسخ مىگرديدند .\r\nسى و پنجم - پيامبر روز نبرد بدر مرا گفت : مشتى ريگ بياورم ، آوردم ديدم بوى مشك مىدهد ، او آنها را به مشركان پرتاب كرد چهار ريگ از بهشت بود و ريگى از خاور و ريگى از باختر و يكى از عرش با هر يك صد هزار فرشته بود كه براى يارى ما آمده بودند . خدا به اين كار كسى را جز من گرامى نداشته بود نه در قبل نه در بعد .\r\nسى و ششم - از پيامبر شنيدم كه مىگفت : اى على واى بر كشندهء تو كه بدبختتر از نمرود و نابكارتر از پىكنندهء ناقهء ثمود است ، عرش خدا از قتل تو بلرزد ، تو در حال از صديقان و شهيدان خواهى بود .\r\nسى و هفتم - خدا از ميان ياران پيامبر مرا به دانستن ناسخ قرآن از منسوخ و محكم آن از متشابه و خاص\r\n","description":"","footnote":"","page_name":" 196 ","page_number":196},
  {"content":"\r\nآن از عام مخصوص گردانيد ، از لطفىست از خدا بر من و پيامبر خود ، پيامبر گفت : اى على خدا به من دستور داده ترا به خويشتن نزديك گردانم و ترا بياموزم و با تو نرمى پيش گيرم از اين رو فرمان بردارى مىكنم .\r\nسى و هشتم - پيامبر مرا به جنگى فرستاد و در بارهء من دعا كرد برخى از ياران وى از لطف به من اندوهناك گرديدند و گفتند : هر گاه محمد توانستى پسر عم خويش را به پيامبرى رساندى رسانيدى ، خدا مرا اين انديشه آگاه ساخت و بر زبان پيامبر گرامى داشت .\r\nسى و نهم - از پيامبر شنيدم كه مىگفت : هر كه گمان برد مرا دوست دارد و على را دشمن دروغ گفته ، دوستى من و دوستى تو جمع نگردد مگر در دل مؤمن ، خدا دوستان ما را پيش روان اهل بهشت ساخته و دشمنان ما را به سوى دوزخ كشانده .\r\n","description":"","footnote":"","page_name":" 197 ","page_number":197},
  {"content":"\r\nترجمهء ( 1007 ) چهلم - پيامبر ( ص ) مرا در يكى از نبردها به سر چاهى فرستاد ، آن آب نداشت بازگشتم و گفتم : آب ندارد . گفت : گل دارد ؟ گفتم : آرى ، گفت . از گل آن بياور اندكى آوردم ، در آن گفتارى گفت : آن گاه آن را داد و گفت : آن را در چاه بينداز انداختم ، ناگاه آب از آن جوشيدن گرفت تا پيرامون چاه پر شد ، آمدم و گفتم : گفت : اين كار به بركت تو بود ، من به اين منقبت در ميان ياران پيامبر مخصوص شدم .\r\nچهل و يكم - من از پيامبر شنيدم كه مىگفت : اى على مژده كه فرخ سروش نزد من آمد و گفت : اى محمد خدا به ياران تو نظر كرد ، پسر عم تو و شوى دخت تو فاطمه را برترين ياران تو گفت و او را خليفهء تو فرمود .\r\nچهل و دوم - از پيامبر شنيدم كه گفت : اى على مژده كه سراى تو در بهشت برابر سراى من است و تو در آنجا در بلندترين مقام آن با من هستى ، پرسيدم بلندترين مقام آن كدام است ؟ گفت : گنبديست\r\n","description":"","footnote":"","page_name":" 198 ","page_number":198},
  {"content":"\r\nاز در سفيد كه هفتاد هزار در دارد ، جايگاه من و تو در آنجاست .\r\nچهل و سوم - پيامبر گفت : خدا دوستى مرا در دل مؤمنان ثابت كرده و دوستى ترا نيز در دل ايشان پاى بر جا ساخته و نيز دشمنى من و ترا در دل دشمنان و منافقان ثابت داشته ، ترا فقط مؤمن پرهيزكار دوست دارد و جز منافق كافر كسى ترا دشمن ندارد .\r\nچهل و چهارم - از پيامبر شنيدم كه مىگفت : در عرب كسى ترا دشمن ندارد مگر آنكه زنا زاده باشد و در عجم آنكه شور بخت و از زنان جز آنكه در پس حيض بيند .\r\nچهل و پنجم - پيامبر مرا با چشم دردى كه داشتم نزد خود خواند و با آب دهان خود آن را بهبودى بخشيد .\r\nو گفت : خدايا گرمى وى را سرد ساز و سردى او را گرم گردان . از آن زمان تا كنون ديگر چشم من درد نكشيده .\r\nچهل و ششم - پيامبر به ياران و اعمام خود دستور داد در سراهاى خود را از سوى مسجد ببندند ليك در سراى مرا باز گذارد و به فرمان خدا . اين كار فقط براى من بود .\r\nچهل و هفتم - پيامبر هنگام وصيت خود به من گفت : كه وامهاى مرا بپرداز ، وعده‌هايى كه داده‌ام برآور . گفتم : مىدانى كه من خواسته‌يى ندارم ، گفت : خدا ترا يارى كند ، خدا همه را بر من آسان گردانيد چنان كه وامها و وعده‌هاى او را ادا كردم و آنها حدود هشتاد هزار رسيد و آنچه ماند ، به فرزند خود حسن گفتم پس از مرگ من بپردازد .\r\nچهل و هشتم - پيامبر روزى به سراى من آمد ، من سه روز بود كه چيزى نخورده بودم . گفت : اى على چيزى دارى ؟ گفتم : سوگند به كسى كه ترا پيامبرى داد سه روز است من خود و همسرم و فرزندان من چيزى نخورده‌ايم . به فاطمه گفت : برو در خانه بنگر چيزى هست بياور . گفت : اكنون در اندرون بودم چيزى نبود . گفتم : من بروم بنگرم . گفت : بنام خدا برو رفتم ، ديدم طبقى از خرماى تازه و كاسه‌يى آبگوشت نان خورد كرده در پهلوى آنست ، آنها را پيش نهادم . پرسيد آنها را كه آورد ؟ گفتم مىدانم ، گفت :\r\nآورنده آن را وصف كن : گفتم : سرخى و سبزى و زردى داشت . گفت : اينها رنگهاى بال فرخ سروش است كه شرابه‌هاى از مرواريد و ياقوت دارد . از آن آبگوشت خورديم تا سير شديم ، اين كرامت از ميان ياران پيامبر به من ويژه شد .\r\nچهل و نهم - خدا پيامبر را به پيامبرى اختصاص داد و مرا به وصايت ، آنكه مرا دوست دارد خوش بخت است . در قيامت با پيامبران برانگيخته گردد .\r\nپنجاهم - پيامبر هنگامى كه سورهء براءت را با ابى بكر فرستاد كه براى مشركان فرو خواند فرخ سروش به پيامبر گفت : خدا مىگويد اين را يا تو به مشركان برخوان يا كسى كه از خويشان تو باشد . از اين رو مرا به اشتر عضباء كه از آن او بود نشانيد من ابا بكر را در ذو الخليفه دريافتم و گرفتم اين نيز از اختصاصات من است .\r\n","description":"","footnote":"","page_name":" 199 ","page_number":199},
  {"content":"\r\n","description":"","footnote":"","page_name":" 200 ","page_number":200},
  {"content":"\r\nترجمهء ( 1008 ) پنجاه و يكم - پيامبر در روز غدير خم مرا پيشواى مردمان كرد و گفت : هر كه را من سرور هستم على نيز سرور اوست . نابود گردند ستمكاران .\r\nپنجاه و دوم - پيامبر گفت : اى على كلماتى به تو ياد ندهم فرخ سروش آنها را به من آموخت ؟ . گفتم :\r\nبياموز ، گفت : بگوى : اى روزى ده تهى دستان اى مهربان بر درويشان ، اى شنواترين شنوندگان ، اى بيناترين بينايان ، اى مهربانترين مهربانان به من رحم كن و مرا روزى رسان .\r\nپنجاه و سوم - خدا جهان را نابود نسازد تا قائم دودمان ما آشكار كند ، دشمنان ما را بكشد ، جزيه نپذيرد ، صليبها و بتها را فرو شكند و نبرد جهان را به پايان رساند و خواسته‌ها را فرو گيرد و برابر بخش كند و در ميان مردمان به دادگرى رفتار كند .\r\n","description":"","footnote":"","page_name":" 201 ","page_number":201},
  {"content":"\r\nپنجاه و چهارم - من از پيامبر شنيدم كه مىگفت : اى على به زودى بنى اميه ترا نفرين كنند و فرشتهء خدا هر نفرينى را به هزار نفرين به ايشان باز گرداند . و چون قائم ما بيرون آيد چهل سال بر ايشان نفرين فرستد .\r\nپنجاه و پنجم - پيامبر به من گفت : چند گروه از پيروان من در بارهء تو آزمايش گردند و پرسند چرا پيامبر على را وصى خود ساخته با آنكه چيز را گفته ؟ قرآن پس خدا برترين چيزها نيست ؟ سوگند به آنكه مرا فرستاده هر گاه تو قرآن را فراهم نكنى هرگز فراهم نگردد . خدا اين فضيلت را به من ارزانى داشت .\r\nنه ديگر ياران وى را .\r\nپنجاه و ششم - خدا خصائص دوستان و فرمان بران خويش را به من ارزانى داشت ، و مرا وارث محمد كرد ، هر كه را اين كار بد آيد يا خوش .\r\nپنجاه و هفتم - پيامبر در يكى از نبردها بىآب شد ، گفت : اى على نزد اين سنگ شو و بگوى من فرستادهء پيامبر هستم مرا آب ده ، پيام را رسانيدم مانند : پستانهاى گاو جوشيدن گرفت ، شتابان پيامبر را آگاه كردم . گفت : اى على برو از آن بياورم ، مردمان نيز آمدند با خود آن بردند و سيراب شدند و دست نماز گرفتند خدا مرا به اين كرامت مخصوص ساخت نه ديگر ياران او را .\r\nپنجاه و هشتم - پيامبر در يكى از نبردها كه آب ناياب شده بود به من گفت : كاسه‌يى بياور ، آوردم دست راست خود را با دست من در آن نهاد و گفت : آب ده از ميان انگشتان وى آب ريختن گرفت .\r\nپنجاه و نهم - پيامبر مرا به گشودن قلعهء خيبر فرستاد ، به كنار آن در آمدم و در را تكانى دادم از جاى برآمد و به چهل گام دور تر افكندم چون درآمدم مرحب به نبرد من آمد او را كشتم و زمين را از خون وى سيراب ساختم ، در حالى كه پيش از من دو تن از ياران پيامبر رفتند ليك كارى از ايشان ساخته نشد .\r\nشصتم - عمرو بن عبد ودّ كه او را با هزار سوار برابر مىدانستند چون وى را كشتم پيامبر گفت : ضربت على روز خندق برتر از همهء كار پرى و آدمىست . و گفت : همهء اسلام با همهء كفر در نبرد شد .\r\nشصت و يكم - از پيامبر شنيدم كه مىگفت : مثل تو در ميان پيروان من مانند سورهء * ( قُلْ هُوَ الله أَحَدٌ ) * است ، هر كه از دل ترا دوست بدارد مانند آنست كه يك سوم قرآن را خوانده باشد و هر كه به دل دوست دارد و با زبان يارى كند مانند آنست كه دو سوم قرآن را خوانده و هر كه به دل ترا دوست دارد و با زبان و دست ترا يارى مىكند گويا همهء قرآن را خوانده است .\r\nشصت و دوم - من در همهء نبردها با پيامبر بودم و درفش وى به دست من بود .\r\nشصت و سوم - من هرگز از نبرد فرار نكردم و كسى با من نبرد نكرد مگر آنكه زمين را از خون وى سيراب كردم .\r\nشصت و چهارم - مرغ بريانى بهشتى براى پيامبر آوردند ، از خدا خواست كه دوستترين مردمان وى را بر او فرستد خدا به من كاميابى داد كه بر او درآمدم و از آن با وى بخوردم .\r\n","description":"","footnote":"","page_name":" 202 ","page_number":202},
  {"content":"\r\nشصت و پنجم - در مسجد نماز مىگزاردم ، درويشى درخواست كرد انگشترين خود به دو افكندم . خدا اين آيه را در قرآن براى من فرستاد : ولى شما خدا و پيامبر است و آنان كه ايمان آوردند و در نماز در حال ركوع تصدق مىدهند .\r\nشصت و ششم - خدا دو بار آفتاب را براى من باز گردانيد به جز من براى كسى از پيروان محمد باز نگردانيد .\r\nشصت و هفتم - پيامبر گفت : مرا در زندگى و پس از مرگ وى سرور گروندگان بخوانند و اين پا نام را جز به من به كسى ديگر نداد .\r\nترجمهء ( 1009 ) شصت و هشتم - پيامبر گفت : اى على در قيامت بانگى خدا از ميان عرش بانگ برآورد : كه سرور پيامبران كجاست ؟ من برخيزم . سپس بانگ برآورد : سرور اوصيا كجاست ؟ . تو پيش روى ، رضوان كليدهاى بهشت را نزد من آورد و مالك دوزخ كليدهاى آنها پيش من نهد و گويند : خدا دستور داده كه اينها را به تو دهيم و به تو فرمان داده كه آنها را به على دهى ناگزير تو بخشكنندهء بهشت و دوزخ خواهى بود .\r\nشصت و نهم - از پيامبر شنيدم كه مىگفت : تو هر گاه نبودى گروندگان از دو رويان شناخته نشدندى .\r\nهفتادم - پيامبر مرا و همسر و دو فرزندان من حسن و حسين را به زير عبايى قطوانى خوابانيد ، خدا اين آيه را در ما فرستاد : خدا خواسته از شما دودمان پليدى را دور سازد و شما را پاك دارد ، فرخ سروش گفت :\r\nاى محمد من نيز با شما هستم ؟ . فرخ سروش ششمين شد . مجاهد گفته : هفتاد آيه از قرآن خدا در بارهء عليست كه كسى را با وى در آنها انبازى نيست از خاصگان اين امت .\r\n","description":"","footnote":"","page_name":" 203 ","page_number":203},
  {"content":"\r\n\r\nترجمهء ( 1010 ) پاداش آنكه در قنوت نماز وتر هفتاد بار آمرزش خواهد\r\n- امام صادق گفته : هر كه در پايان شب نماز وتر گزارد و ايستاده هفتاد بار آمرزش خواهد يعنى بگويد : استغفر الله و أتوب اليه . و تا سالى بر آن وارد كند خدا وى را در شمار كسانى نهد كه سحرگاهان آمرزش خواهانند و از سوى خدا آمرزش وى مقرر است .\r\n\r\nترجمهء ( 1011 ) پاداش آنكه پس از نماز بام هفتاد بار آمرزش خواهد\r\n- امام محمد باقر گفته : آنكه پس از نماز بام هفتاد بار آمرزش خواهد ، خدا در آن روز وى را بيامرزد اگر چه هفتاد هزار گناه كند . اما بايد دانست آنكه در روزى بيش از آن گناه ورزد در چنين كسى نيكى نباشد و در روايت ديگرى به جاى هفتاد هزار گناه هفتصد گناه گفته .\r\n","description":"","footnote":"","page_name":" 204 ","page_number":204},
  {"content":"\r\n\r\nترجمهء ( 1012 ) پاداش آنكه در هر روز از ماه شعبان هفتاد بار آمرزش خواهد\r\n- امام صادق ( ع ) گفته : هر كه در هر روز از ماه شعبان هفتاد بار بگويد :\r\n« استغفر الله الذى لا إله الا هو الرحمن الرحيم الحى القيوم و أتوب اليه » . در افق مبين نگاشته گردد . راوى پرسيد افق مبين چيست ؟ گفت : مرغزاريست بين عرش كه در آن نهرهايىست به شماره اختران آسمان در آن جام ريخته‌اند . و نيز از عباس بن هلال نقل است كه گفته :\r\nاز امام صادق ( ع ) شنيدم كه مىگفت : هر كه روزى از ماه شعبان را براى خدا روزه بدارد به بهشت درآيد و هر كه در هر روز از شعبان هفتاد بار استغفار كند آمرزيده شود و در قيامت در گروه پيامبر ( ص ) محشور باشد و از سوى خدا احترام وى واجب گردد . و هر كه در شعبان صدقه‌يى دهد اگر چه نيمه‌يى از خرما باشد ، خدا وى را بر دوزخ حرام گرداند و هر كه سه روز از شعبان را روزه دارد و آن را به رمضان بپيوندد پاداش روزهء دو ماه را در نامهء كردار وى نگارند .\r\n","description":"","footnote":"","page_name":" 205 ","page_number":205},
  {"content":"\r\n\r\nترجمهء ( 1013 ) درفش ستايش هفتاد تكه دارد\r\n- ابن عباس گفته : پيامبر ( ص ) گفت : فرخ سروش شادمان و خندان پيش من آمد گفتم اى يار فرخ سروش با اين شادمانى بر گوى پايهء پسر عم من و برادر من على نزد خدا چگونه است ؟ . گفت : سوگند به خدايى كه ترا به پيامبرى گماشت به زمين فرود نيامدم مگر براى همين سخن . اى محمد خدا به تو و على درود مىرساند و مىگويد : محمد پيامبر آمرزش من است و على حجت من . آنكه على را دوست بدارد شكنجه نكنم اگر چه مرا گناه ورزد ، به دشمن وى رحمت نكنم اگر چه مرا بندگى كند ! .\r\nآنگاه پيامبر گفت : چون قيامت پديدار گردد و فرخ سروش با درفش ستايش كه هفتاد شقه دارد و هر شقهء آن از آفتاب و ماهتاب فراختر است نزد من آيد بر تختى از تختهاى رضوان بالاى منبرى از منبرهاى پاكى نشسته باشم آن درفش را برگيرم و به دست على دهم . عمر بن خطاب از جاى بجست و گفت : اى فرستادهء خدا اين درفش بدين سنگينى را كه از آفتاب و ماهتاب كلانتر است چگونه او برگيرد ؟ . پيامبر گفت :\r\nچون روز رستاخيز گردد خدا به على توانايى فرخ سروش و نور آدم و بردبارى رضوان و زيبايى يوسف و نزديك به آواز داود آواز دهد و اگر نه آنكه داود گوياى بهشت است ، آواز داود را نيز به وى دادى ، على اولين كسىست كه از حوض سلسبيل و زنجبيل مىآشامد ، هر گامى كه على از صراط بردارد گام ديگرى بر آن نهد استوار باشد . براى على و پيروان وى در نزد خدا مرتبه است كه خلق اولين و آخرين بر آن آرزو كنند .\r\n\r\nترجمهء ( 1014 ) سود خوارگى هفتاد جزء است\r\n- امام على بن ابى طالب ( ع ) گفته : پيامبر ( ص ) در سفارشهاى خود مىگفت : اى على سود خوارگى هفتاد جزء است . آسانترين آن چنانست كه كسى در كعبه با مادر خود درآويزد ، درمى از سود خوارگى از هفتاد بار زناى با محارم در كعبهء خدا كلانتر است .\r\n","description":"","footnote":"","page_name":" 206 ","page_number":206},
  {"content":"\r\n\r\nترجمهء ( 1015 ) گفتار بنده‌يى كه هفتاد سال در دوزخ بود\r\n- امام محمد باقر ( ع ) گفته : بنده‌يى هفتاد خريف كه ( هر خريفى هفتاد سال است ) در دوزخ بماند آنگاه خداى را به محمد و دودمان وى بخواند كه وى را بيامرزاد . خدا به فرخ سروش گفت : نزد بندهء من شو و او را برآور گفت : خدايا چگونه در دوزخ شوم . خدا گفت : من فرمان دادم كه بر تو سرد و سلامت گردد ، پرسيد او در كجاى دوزخ است ؟ . گفت : در چاهى از سجين است ، فرخ سروش روى خود را بسته و در دوزخ شد و او را برآورد . خدا به آن بنده گفت : چه مدت در آتش بودى و مرا خواندى ؟ . گفت خدايا شمارهء آن را تو دانى . خدا در جواب گويد : به ارجمندى خود سوگند . كسى مرا به محمد و دودمان وى نخواند جز آنكه گناههايى كه من و او داند بيامرزم ليك امروز گناه‌هاى ترا آمرزيدم .\r\n\r\nترجمهء ( 1016 ) پيروان اسلام هفتاد و دو گروه گردند\r\n- انس بن مالك گفته : پيامبر ( ص ) گفت :\r\nبنى اسرائيل پس از عيسى بن مريم ( ع ) هفتاد و يك گروه شدند هفتاد از ايشان نابود شوند و دسته‌يى رهايى يابند . پيروان من هفتاد و دو گروه شوند . هفتاد و يك گروه ايشان نابود شود و گروهى رهايى يابد .\r\nپرسيدند آن گروه رهايى يابنده كدام است ؟ گفت : جماعت ، اين لفظ را سه بار تكرار كرد . صدوق گفته : مقصد از جماعت اهل حقاند و اگر چه اندك باشند چنان كه از پيامبر روايت شده كه گفته : مؤمن به تنهايى حجت است و مؤمن به تنهايى جماعت است .\r\n","description":"","footnote":"","page_name":" 207 ","page_number":207},
  {"content":"\r\n\r\nترجمهء ( 1017 ) رواياتى كه امت را هفتاد و سه گروه دانسته\r\n- امام على بن ابى طالب ( ع ) گفته از پيامبر ( ص ) شنيدم كه مىگفت : امت موسى ( ع ) پس از او هفتاد و يك گروه شدند ، گروهى رهايى پاينده است و هفتاد گروه در دوزخ شوند . و پيروان عيسى ( ع ) پس از وى هفتاد و دو گروه شدند ، گروهى از ايشان رهايى يابنده است و هفتاد و دو گروه دوزخى شوند . و پيروان من هفتاد و سه گروه شوند ، گروهى از ايشان رهايى يابنده است و هفتاد و دو گروه ديگر به دوزخ روند .\r\n","description":"","footnote":"","page_name":" 208 ","page_number":208},
  {"content":"\r\n\r\nترجمهء ( 1018 ) هفتاد و سه منش راجع به زنان و آداب ايشان است\r\n- جابر پور يزيد جعفى گفته :\r\nاز امام محمد باقر شنيدم كه مىگفت : بر زنان اذان و اقامه نيست نماز آدينه نيست نماز جماعت ندارند عيادت بيمار نيست تشييع جنازه نيست بلند گفتن تلبيه نيست دويدن ميان صفا و مروه نيست بوسيدن حجر الاسود نيست در آمدن به خانهء كعبه نيست ، در حج سر تراشيدن نيست بلكه از موى خود ببرند داور شدن نيست فرماندهى نيست مستشارى نيست سر بريدن نيست مگر در حال اضطرار زن دست نماز را هنگام شستن از درون ارش آغازد و مرد از بيرون آن آغازد مانند مردان مسح نكشد بلكه در نماز بامداد و نماز شام سرپوش خود را بيفكند و در نمازهاى ديگر انگشت زير آن كند سر را مسح كند و سرپوش خود را نيفكند در نماز دو پاى خود را به يك ديگر رساند و دستها را به سينه چسباند بازوان را در حال ركوع و دستها را به دوران خويش گذارد چون خواهد سجده كند بنشيند و در سجده خود را به زمين چسباند و چون سر از سجده بردارد بنشيند سپس براى ايستادن حركت كند براى تشهد نشيند و دو پاى خود را بلند سازد و رانهاى خود را به يك ديگر برساند چون تسبيح گويد با انگشت بشمارد زيرا مسئول باشند .\r\nهر گاه به خدا نيازى داشته باشد به بام سراى خويش رود و دوگانه گزارد و سر سوى آسمان بردارد\r\n","description":"","footnote":"","page_name":" 209 ","page_number":209},
  {"content":"\r\nزيرا چون چنين كند خدا خواست وى را برآورد و او را نوميد نگرداند . در مسافرت غسل آدينه بر وى نباشد ليك در وطن ترك آن روا نباشد گواهى زنان در بارهء حدود جائز نيست گواهى زنان در طلاق و ديدن ماه نو يعنى هلال اعتبارى نيست ليك در كارهاى ديگر براى مردان نگاه بر آن روا نباشد مانند حيض و بكارت گواهى ايشان يعنى زنان معتبر است . زنان از ميانه نروند بلكه از كناره گذر كنند . جائز نيست زنان در بالاخانه‌ها مسلط بر راه جاى گيرند ضرورت ندارد نگارش فرا گيرند ، رشتن و فرا گرفتن سورهء نور را خوبست بياموزند ، سورهء يوسف را فرا مگيرند .\r\nهر گاه زنى از دين بازگشت او را توبه دهند هر گاه پذيرفت اشكالى نيست و هر گاه نپذيرفت وى را براى هميشه زندانى سازند و چون مردان از دين بازگشت به قتل مرسانند اما ايشان را در زندان به كارهاى سخت وادارند و خوراك و آشاميدنى را به اندازهء ضرورت به زنان دهند . و خوراك نيكو در زندان ندهند و جامهء درشت در آنجا به ايشان پوشانند و هنگام نماز وى را شكنجه كنند تا نماز گزارد و روزه بدارد ، جزيه - دادن بر زنان نباشد .\r\nهنگام زايش زنان بىكار را از خانهء وى بيرون كنند تا بر عورت وى منگرند ، زن دشتان و جنب را هنگام تلقين مرده دور كنند زيرا فرشتگان از ايشان در آزار گردند ، براى زن دشتان و جنب روا نباشد كه مرده را در گور نهند . هر گاه زنى از جاى خويش برخاست تا جاى وى سرد نشده مرد آنجا منشيند . بر زنان جهاد نباشد بلكه جهاد وى شوهر دارى اوست ، حق شوى بر وى از هر حقى كلانتر است . شوى از همه كس به دو سزاوارتر است كه بر جنازهء وى نماز گزارد براى زن مسلمان جائز نباشد كه مقابل زن جهود يا ترسا برهنه گردد چون ممكن است براى شوى خود باز گوى كنند . براى زنان عطر به كار بردن و از سراى خود بيرون رفتن جائز نباشد ، نيز مانند ساختن خود را به مردان روا نباشد . پيامبر ( ص ) گفته : مردانى كه خود را مانند زنان سازند و زنانى كه خود را مانند مردان سازند ملعوناند اگر چه رشته‌يى باشد كه به گردن خود كند . و جائز نيست كه انگشتان خود را سفيد و بىخضاب گزارد .\r\n","description":"","footnote":"","page_name":" 210 ","page_number":210},
  {"content":"\r\nترجمهء ( 1019 ) و اگر چه با حنا آن را رنگ دهد . در زمان دشتان خضاب مكند ، چون ممكن است ديو وى را گزند رساند . چون زن را در حال نماز نيازى رخ دهد دو دست را بهمزند ليك مرد در حال نماز با سر و دست خويش اشارت كند . سبحان الله را بلند گويد . براى زن سر برهنه در نماز بودن جائز نيست مگر آنكه كنيز باشد كه مىتواند سر برهنه نماز بگزارد ، براى زن در غير حال نماز و احرام جامهء ابريشمى پوشيدن روا باشد . اما بر مردان حرام است مگر در حال جهاد . زن مىتواند انگشترين زر در دست كند و با آن نماز گزارد اما بر مرد حرام است . پيامبر ( ص ) به على گفت : انگشترين زر در دست مكن چون آن از زيور بهشت است و همچنين جامهء ابريشمى كه از زينتهاى بهشت است . زن بنده خود را نمىتواند آزاد كند مگر به فرمان و اجازهء شوى خود . زن روزهء مستحبى بىاجازه شوى خود مىگيرد . جائز نيست كه زن با كسى از نامحرمان دست دهد مرگ از روى جامه و همچنين بيعت كردن مگر از زير جامه ، حج مستحبى بىاجازهء شوى جائز نيست به گرمابهء بيرون از سرا جائز نيست برود مگر آنكه در سراى وى گرمابه نباشد ، سوار شدن بر زين روا نباشد مگر از ناچارى يا در سفر . ارث زن نيمه‌يى از ارث مرد است . ديهء زن نصف ديهء مرد است . و در ديهء گزندها تا يك سوم ديهء كامل برسد با مرد برابر است هر گاه بيشتر شد به نصف باز گردد . هر گاه زن تنها با مرد نماز جماعت گزارد پشت سر مرد بايستد و كنار او نباشد ، چون كسى بر جنازه زن نماز گزارد ميان سينهء وى ايستد و بر مرد نزد سر وى و هر گاه زن را داخل گور كنند شوى وى در جايى كه رانهاى ويست مىايستد و مىگيرد .\r\nبه نزد خدا براى زن شفيعى برتر از خشنود كردن مرد خود نيست . چون فاطمه دخت پيامبر درگذشت شويش على بر وى ايستاد و گفت : خدايا من از دختر پيامبر خشنود هستم . من در بيم هستم وى را آرام دار ، و از كسى كه ستم بر وى كرد تو داور ميان ايشان باش چون برترين داوران هستى .\r\n","description":"","footnote":"","page_name":" 211 ","page_number":211},
  {"content":"\r\n\r\nترجمهء ( 1020 ) خدا به خرد هفتاد و پنج سپاه داد و به جهل نيز هفتاد و پنج سپاه\r\n- سماعه پور مهران گفته : نزد امام صادق ( ع ) بودم ، گروهى از دوستان وى نيز بودند ، ياد آورى از عقل و جهل شد . امام گفت :\r\nعقل و سپاه وى را بشناسيد تا در كارها رهنما شده باشيد گفتم : برخى تو ما آنچه تو به ما آموزى ديگر چيزى نشناسيم . در پاسخ گفت : خدا عقل را بيافريد از نور خويش و از سوى راست عرش بداشت و به وى گفت :\r\nفرا پيش آى بيامد سپس گفت : باز گرد باز گشت . خدا گفت : ترا از همهء مخلوقات برتر آفريدم و بر همهء ايشان ترا گرامى داشتم . آنگاه جهل را از درياى شور و تاريك بيافريد و به آن گفت : بازگرد بازگشت آنگاه گفت : فرا پيش آى نيامد . گفت : بزرگى مىنمايى آن را نفرين كرد ، سپس براى عقل هفتاد و پنج لشكر فراهم كرد چون جهل آن گرامى داشت را از خدا ديد و آن لشكرى را كه به عقل داد ، دشمنى آن را در دل گرفت و گفت : خدايا ، اين نيز مخلوقى چون من است . آن را بيافريدى و نيرو و سپاه دادى من ضد آن هستم و نيرويى ندارم مرا نيز چون او لشكرى ده .\r\nگفت : مىدهم اما اگر پس از آن گناه ورزيدى ترا با سپاه تو از آمرزش خويش دور گردانم . جهل پذيرفت . آنگاه خدا به وى نيز هفتاد و پنج سپاه داد . يكى از سپاه‌هاى عقل خير و نيكىست كه وزير و دستور عقل است و ضد آن شر است كه وزير و دستور جهل است ، ايمان و گرايش است و ضد آن كفر است ، اعتقاد است كه ضد آن انكار است ، اميد است و ضد آن نوميدىست ، داد است كه ضد آن بىداد است ، خشنوديست كه ضد آن خشم است ، سپاس است كه ضد آن ناسپاسىست آز است كه ضد آن نااميديست ، توكل است كه ضد آن آز است ، مهربانىست كه ضد آن فريب و نامهربانىست . آمرزش است كه ضد آن خشم است ، دانايى ست كه ضد آن\r\n","description":"","footnote":"","page_name":" 212 ","page_number":212},
  {"content":"\r\nنادانىست ، دريافت است كه ضد آن كودنىست ، پارسايىست كه ضد آن پرده دريست ، خرسنديست كه ضد آن خواهش است ، نرمىست كه ضد آن درشتىست ، بيم است كه ضد آن سركشىست ، افتادگىست كه ضد آن خودپسنديست ، آرامىست كه ضد آن شتاب است ، بردباريست كه ضد آن سبكىست ، خاموشىست كه ضد آن ياوه سرايىست ، سر فرود آريست كه ضد آن كبرورزيدن است .\r\nترجمهء ( 1021 ) و گذشت است كه ضد آن كينه‌توزيست ، مهر است كه ضد آن سختدلىست ، يقين است كه ضد آن شك است ، شكيبايىست كه ضد آن بىتابىست ، بخشودن گناه است كه ضد آن انتقامجويىست ، بىنيازيست كه ضد آن نيازمنديست ، تفكر است كه ضد آن پرتىست ، حفظ است كه ضد آن فراموشىست ، مهرورزيست كه ضد آن بىمهريست . خرسنديست كه ضد آن آزمنديست ، همراهىست كه ضد آن دريغ است ،\r\n","description":"","footnote":"","page_name":" 213 ","page_number":213},
  {"content":"\r\nدوستىست كه ضد آن دشمنىست ، وفادارىست كه ضد آن مكر است و طاعت كه ضد آن نافرمانىست . افتادگىست و ضد آن گردنكشىست ، تندرستىست كه ضد آن گرفتاريست ، دوستىست كه ضد آن دشمنىست ، راستىست كه ضد آن دروغ است ، حق است كه ضد آن باطلست ، امانت است كه ضد آن خيانت است ، اخلاص است كه ضد آن بددلىست ، شهامت كه ضد آن كنديست ، فهم كه ضد آن نافهمىست ، معرفت كه ضد آن انكار است ، مدارا كه ضد آن پرده دريست ، حفظ عيب كه ضد آن دورويىست ، راز پوشىست كه ضد آن فاش كردن است .\r\nنماز است كه ضد آن بىنمازيست ، روزه كه ضد آن افطار است ، جهاد كه ضد آن تنبلىست ، حج است كه ضد آن پيمانشكنىست ، سخن نگاهداشتن كه ضد آن سخن چينىست ، احسان به پدر و مادر كه ضد آن ناسپاسىست ، حقيقت كه ضد آن رياءست ، معروف كه ضد آن منكر است ، خودپرستى كه ضد آن نمايشگريست ، تقيه كه ضد آن اشاعهء اسرار است ، انصاف كه ضد آن جانبدارى بر خلاف حق است ، خوش برخورديست كه ضد آن ستمگريست ، پاكيزگىست كه ضد آن ناپاكىست ، حيا كه ضد آن دريدگىست ، ميانه‌رويست كه ضد آن تجاوز است ، آسايش كه ضد آن رنجش است ، آسانى و آرامش است كه ضد آن سختىست ، بركت كه ضد آن كاستىست ، تندريست كه ضد آن گرفتاريست ، يگانگىست كه ضد آن ساختگىست ، حكمت است كه ضد آن هوا هواپرستىست ، سنگينىست كه ضد آن سبكىست ، خوشبختىست كه ضد آن بدبختىست ، پشيمانىست از گناه كه ضد آن پا فشاريست ، آمرزش است كه ضد آن غرور است ، محافظه كاريست كه ضد آن سهل انگاريست ، خواهش از خداست كه ضد آن روىگردانىست ، نشاط كه ضد آن تنبلىست ، خوشدلىست كه ضد آن اندوه است ، خوىگيريست كه ضد آن گريزانىست ، سخاوت است كه ضد آن بخلست .\r\nهمهء اين منشها كه سپاه خرد است ، در كسى فراهم نگردد مگر پيامبرى يا وصى پيامبرى يا گرونده‌يى كه خدا دل وى را براى گرايش آزموده باشد اما دوستان ديگرى از ما داراى برخى از صفات خرد مىباشند .\r\nو اندك اندك بلندى گيرند تا پر گردند و از صفات جهل وارسته گردند و در نتيجه پايهء بلندى را دارا شوند كه در شمارهء پيامبران و اوصيا باشند . رسيدن بدين پايه به ستايش عقل و صفات آنست و كناره گرفتن از جهل و سپاه آن خدا مرا و شما را بدان كامياب گرداند و به مرضات خويش .\r\n","description":"","footnote":"","page_name":" 214 ","page_number":214},
  {"content":"\r\n\r\nترجمهء باب منشهاى هشتادگانه و ما فوق\r\n( 1022 ) - براى امير المؤمنين على هشتاد آيه نازل شد كه كسى را در آنها با وى انبازى نبود\r\n- ابن ابى ليلى گفته : در بارهء على امير المؤمنين ( ع ) هشتاد آيه در قرآن كريم است كه كسى از اين امت با وى در آنها انبازى نمىكند .\r\n\r\nترجمهء ( 1023 ) پيامبر در حد باده‌گسارى هشتاد تازيانه زد\r\n- محمد بن على مشهور به محمد حنفيه از پدر خود على بن ابى طالب ( ع ) نقل كرده كه پيامبر در باده‌گسارى هشتاد تازيانه حد زد .\r\n","description":"","footnote":"","page_name":" 215 ","page_number":215},
  {"content":"\r\n\r\nترجمهء ( 1024 ) در نمازهاى پنجگانه نود و پنج تكبير است\r\n- امام على بن ابى طالب ( ع ) گفته :\r\nدر نمازهاى شبانه روز نود و پنج تكبير است كه تكبير قنوت هم در شمار آنها بود .\r\n\r\nترجمهء ( 1025 ) خداى را نود و نه نام است\r\n- پيامبر ( ص ) گفته : خداى را نود و نه نام است ، از صد يكى كم است ، هر كه آنها را شمارد بهشت رود و آنها از اين قرار است : الله ، واحد ، احد ، صمد ، اول ، آخر ، سميع ، بصير ، قدير ، قاهر ، على ، اعلى ، باقى ، بديع ، بارى ، اكرم ، ظاهر ، باطن ، حى ، حكيم ، عليم ، حفيظ ، حسيب ، حميد ، حفى ، رب ، رحمان ، رحيم ، ذارى ، رزاق ، رقيب ، رؤوف ، سلام ، مؤمن ، مهيمن ، عزيز ، جبار ، متكبر ، سيد ، سبوح ، شهيد ، صادق ، صانع ، طاهر ، عدل ، عفو ، غفور ، غنى ، غياث ، فاطر ، فرد ، فتاح ، فالق ، قديم ، ملك ، قدوس ، قوى ، قريب ، قيوم ، قابض ، باسط ، قاضى الحاجات ، حافظ ، مجيد ، مولى ، منان ، محيط ، مبين ، مقيت ، مصور ، الكريم ، كبير ، كافى ، كاشف ، ضر ، وتر ، نور ، وهاب ، ناصر ، واسع ، ودود ، هادى ، وفى ، وكيل ، وارث ، بر ، باعث ، تواب ، جليل ، جواد ، خبير ، خالق ،\r\n","description":"","footnote":"","page_name":" 216 ","page_number":216},
  {"content":"\r\nخير الناصرين ، ديان ، شكور ، عظيم ، لطيف ، شافى . صدوق گفته : اين اسماء را در كتاب توحيد تفسير و شرح داده‌ام ، اين خبر را از راههاى مختلف و الفاظ مختلف نقل كرده‌ام .\r\n\r\nترجمهء ( 1026 ) پاداش صد بار « لا إله الا الله » و صد بار استغفار\r\n- امام صادق ( ع ) گفته : هر كه صد بار لا إله الا الله بگويد در آن روز از همه مردم كارش برتر است مگر كسى اين ذكر را بيشتر گفته باشد ، امام صادق ( ع ) گفته : آنكه در بستر خود رود و هر گاه صد بار لا إله الا الله بگويد ، خدا براى وى سرايى در بهشت سازد و چون در بستر خود صد بار استغفار كند گناه‌هاى وى بريزد چنان كه برگ از درخت .\r\n","description":"","footnote":"","page_name":" 217 ","page_number":217},
  {"content":"\r\n","description":"","footnote":"","page_name":" 218 ","page_number":218},
  {"content":"\r\n\r\nترجمهء باب منشهاى از يك تا صد ( 1027 )\r\n- پرسشها مرد جهودى از على\r\n- ابن عباس گفته : دو برادر جهود از بزرگان جهود به مدينه آمدند ، به مسلمانان گفتند : در زمين تهامه پيامبرى پيدا شده كه جهودان را به سبك مغزى ياد مىكند و از كيش ايشان نكوهش مىكند ؟ ما بيمناك هستيم كه ما را از دين موسى بگرداند ، كدام از شما اين پيامبر است ، هر گاه اوست كه داود به ما مژده داده به وى بگرويم و هر گاه مرديست سخنور كه با بيانات شاعرانه و نيروى زبان آورى سخن مىراند ما با جان و خواستهء خود با وى نبرد كنيم .\r\nمهاجر و انصار همه گفتند پيامبر ( ص ) در گذشته ، آن دو جهود ، از شنيدن درگذشت پيامبر خداى را ستايش كردند ، آنگاه پرسيدند كه از شما خليفهء اوست ، چون هر پيامبرى خليفه‌يى دارد كه پس او اداى وظيفهء دينى مىكند ، همه گفتند : اين ابو بكر خليفهء ويست . آن جهودان به ابى بكر گفتند : ما از تو مسائلى مىپرسيم هر گاه خليفهء او هستى آنها را جواب ده . ابو بكر گفت : بپرسيد . يكى از آن دو تن پرسيد : من و تو نزد خدا چه هستيم ؟ . چه جاندارى بود كه در جاندار ديگرى جا داشت ؟ . و ميان ايشان خويشاوندى نبود ؟ .\r\nچه گوريست كه آنچه در درون داشت به گردش برد ؟ . آفتاب از كجا برمىآيد و به كجا فرو مىرود ؟ . آن كجا بود كه آفتاب يك بار آنجا بتابيد و ديگر بر آن مكان نتابيد ؟ . بهشت جاويدان كجاست ؟ دوزخ در كجاست ؟ . خداى تو بار مىكند اى بار مىشود ؟ . خداى تو به جانبى روى دارد ؟ . آن دوى حاضر كداماند ؟ . و آن دوى غائب كدام ؟ . آن دويى كه با يك ديگر مىستيزند كداماند ؟ . آن يكى چيست ؟\r\nآن دو چيست ؟ آن سه چيست ؟ . آن چهار چيست ؟ . آن پنج چيست ؟ . آن شش چيست ؟ . آن هفت چيست ؟\r\nآن هشت چيست ؟ . آن نه چيست ؟ . آن ده چيست ؟ . آن يازده چيست ؟ . آن دوازده چيست ؟ . آن بيست چيست ؟\r\n","description":"","footnote":"","page_name":" 219 ","page_number":219},
  {"content":"\r\nآن سى چيست ؟ . آن چهل چيست ؟ . آن پنجاه چيست ؟ آن شصت چيست ؟ . آن هفتاد چيست ؟ آن نود چيست ؟\r\nآن صد چيست ؟ .\r\nابو بكر در پاسخ فروماند ، ما بيمناك شديم كه مبادا مردم از دين باز گردند نزد على رفتم و داستان را گفتم : در جواب گفت : همان روزيست كه پيامبر ( ص ) خبر داده است ، پس پيش افتاد و مانند پيامبر مىرفت تا به جاى او نشست از آن دو جهود پرسيد نزد من آييد و پرسشهاى خود را كه از اين پير پرسيديد از من بپرسيد .\r\nآن دو گفتند : تو كيستى ؟ گفت : من على بن ابى طالب برادر خواندهء پيامبر ( ص ) و شوى فاطمه و پدر حسن و حسين و خليفهء پيامبر و راز دار وى هستم . يكى از آن دو جهود پرسيد : من و تو در پيش خدا چه گونه هستيم ؟ . على گفت : من تا خويشتن شناخته‌ام مؤمن هستم و تو تا خود را شناختى كافرى و سرانجام ترا در آينده ندانم .\r\n","description":"","footnote":"","page_name":" 220 ","page_number":220},
  {"content":"\r\nترجمهء ( 1028 ) جهود پرسيد چه جاندارى بود كه در جاندار ديگرى جاى داشت و ميان ايشان خويشاوندى نبود ؟ . على گفت : آن يونس پيامبر بود . كه در درون ماهى جاى گرفت ، پرسيد چه گوريست كه خداوند خود را گردش داد ؟ . گفت : يونس بود كه ماهى او را در درياها گردانيد . پرسيد آفتاب از كجا برآيد ؟ گفت : از ميان دو شاخ ديو ؟ . پرسيد به كجا فرو مىرود ؟ . گفت : در چشمه سارى گرم .\r\nپيامبر به من گفت : هنگام بالا آمدن و فرو شدن آن تا اندازهء يك نيزه يا دو نيزه نباشد نماز مگذار . پرسيد كجا بود كه آفتاب بيش از يك بار نتابيد ؟ . گفت : در ژرفى دريا بود كه براى گذر كردن بنى اسرائيل از آن خدا آن را بشكافت . پرسيد خداى تو بار مىكند يا بار مىشود ؟ . گفت : خداى من همه چيز را به نيروى خود بار مىكند و هيچ چيز تاب بار بزرگى وى را ندارد . جهود پرسيد چگونه خدا مىگويد : عرش پروردگار ترا در اين روز هشت تن به دوش كشند ؟ . در جواب گفت : مگر ندانى آنچه در آسمانها و زمين و ميان اين دو وزير خاك است از خداست . هر چيزى بر خاك است و خاك بر توانايى خدا برقرار است و توانايى او هر چيزى را برمىدارد . پرسيد بهشت در كجاست ؟ و دوزخ در كجا ؟ . گفت : بهشت در آسمان است و دوزخ در زمين .\r\nپرسيد روى خدا به چه سويى ست ؟ . گفت : به ابن عباس آتش و هيزم آر بياورد . هيزم را آتش زد آنگاه به جهود گفت : روى اين آتش به چه سويىست ؟ . گفت روى معلومى ندارد . على گفت : خداى من نيز اين گونه است ، خاور و باختر هر دو از آن اوست هر جاى روى نهى همان جا خدايست . پرسيد دو چيز هميشه نزد چشم كداماند ؟\r\nگفت : آسمان و زمين كه ساعتى از ديدگان دور نگردند . پرسيد دو چيز پنهان كدام است ؟ . گفت : مرگ و زندگى كه كسى اين دو را نبيند . پرسيد دو چيز كه با هم سر جمع شدن ندارند چيست ؟ . گفت : شب و روز است . پرسيد آن يكى كه دو ندارد كدام است ؟ . گفت : خداى يگانه . پرسيد آن دويى كه سه ندارد\r\n","description":"","footnote":"","page_name":" 221 ","page_number":221},
  {"content":"\r\nكدام است ؟ گفت : آدم و حوا ؟ پرسيد آن سه‌يى كه مىگويند كدام است ؟ گفت : ترسايان گفتند : خدا سومين از آن سه است و اين دروغ است زيرا خدا فرزندى ندارد . پرسيد آن چهارگانه كدام است ؟ .\r\nگفت : قرآن و زبور ، تورات ، و انجيل .\r\nپرسيد آن پنجگانه كدام است ؟ گفت : نمازهاى پنجگانه كه در شبانه روز واجب است . پرسيد آن شش كه هفت نيست كدام است ؟ . گفت : شش روزى كه خدا در آن آسمان و زمين را آفريد . پرسيد آن هفت كدام است ؟ . گفت : هفت در دوزخ كه برهماند . پرسيد آن هشت بىنه كدام است ؟ . گفت : هشت در بهشت .\r\nپرسيد آن نه كدام است ؟ . گفت : نه دودمان قوم صالحاند كه در زمين تباهى مىكردند و براى اصلاح كارى نمىكردند پرسيد آن ده كدام است ؟ . گفت : ده روزهء دهه . پرسيد آن يازده كدام است ؟ . گفت : سخن يوسف كه به پدر خود گفت : ديدم كه يازده ستاره با آفتاب و ماهتاب مرا نماز بردند ، پرسيد آن دوازده كدام است ؟ . گفت : ماه‌هاى سال . پرسيد آن بيست كدام است ؟ . گفت : بيست درمى كه يوسف را بدان فروختند پرسيد آن سى كدام است ؟ . گفت : سى روز ماه رمضان كه روزهء آن بر هر مكلفى واجب است .\r\nپرسيد آن چهل كدام است ؟ گفت : ميقات موسى كه سى روز بود ، خدا ده روز نيز بدان افزود . پرسيد آن پنجاه كدام است ؟ . گفت : نوح در ميان قوم خود را هزار سال مگر پنجاه صبر كرد . پرسيد آن شصت كدام است ؟ . گفت : حكم خدا در كفاره ظهار كه گفته : آنكه نتواند دو ماه روزه بدارد شصت بيچاره را خوراك دهد .\r\n","description":"","footnote":"","page_name":" 222 ","page_number":222},
  {"content":"\r\nترجمهء ( 1029 ) جهود پرسيد آن هفتاد كدام است ؟ . على گفت : موسى از ميان دودمان خويش براى ديدار خدا هفتاد تن برگزيد ، پرسيد آن هشتاد كدام است ؟ . گفت : نام روستايىست در جزيره‌يى كه نوح از آنجا در كشتى نشست و در جودى فرود آمد و خدا دودمان وى را غرق كرد . پرسيد آن نود كدام است ؟ ، گفت : كشتى بود كه نوح آن را پر كرده بود براى جانوران كه در آن نود خانه ساخته بود . پرسيد آن صد كدام است ؟ . گفت : عمر داود شصت سال بود ، آدم از زندگى خود چهل سال برداشت و بر زندگى او نهاد ، چون مرگ وى فرا رسيد منكر شد ، انكار حق از وى در دودمان وى سرايت كرد . جهود پرسيد اى برنا محمد را براى من چنان وصف كن گويا من خود مىنگرم تا به وى بگروم . على گفت : اى جهود اندوه مرا تازه كردى . محمد پيامبر مردى بود پيشانى بلند ، پيوسته ابرو ، سياه چشم ، هموار چهره ، كشيده بينى تنگ لب ، انبوه ريش ، تابان دندان ، سيم گردن ، خط مويى از گودى گلو تا ناف وى پيوسته بود . مانند شاخهء كافور ، ميانه بالا ، هنگام رفتار گويى نور وى همگان را فرو مىگرفت . استوار گام نام دستار وى سحاب بود ، شمشير وى ذو الفقار ، و استر او دلدل ، و خر وى يعفور و اشتر مادهء وى عضباء ، و اسب وى لزاز و تازيانهء وى ممشوق ، انسانى مهربان بود . ميان دو شانهء وى مهرى بود كه در آن دو سطر بود نخستين : لا إله الا الله و دومين : محمد رسول الله . اين وصف وى بود .\r\nگويند : هر دو تن مسلمان شدند و گواهى به يگانگى خدا و پيامبرى محمد و وصايت على دادند . و ملازم على شدند ، يكى در نبرد جمل كشته شد و ديگرى در نبرد صفين .\r\n","description":"","footnote":"","page_name":" 223 ","page_number":223},
  {"content":"\r\nترجمهء ( 1030 ) از يكى از پيروان خاندان پيامبر ( ص ) روايت شده كه گفت : دو تن از جهودان خيبر با تورات گشاده به مدينه آمدند كه نزد پيامبر روند به ايشان گفتند : او از جهان برفته . نزد ابى بكر آمدند و گفتند : آمده بوديم از پيامبر شما مسائلى بپرسيم گفتند در گذشته ، پرسيد آنها چيست ؟ . گفتند :\r\nبه ما بگوى . يكى ، دو تا : سه تا ، چهار تا ، پنج تا ، شش تا ، هفت تا : هشت تا ، نه تا ، ده تا ، بيست تا ، سى تا ، چهل تا ، پنجاه تا ، شصت تا ، هفتاد تا ، هشتاد تا ، نود تا ، صد تا كدام است ؟ .\r\nابو بكر گفت : نزد على رويد و از وى جوياى جواب آنها شويد : جهودان نزد وى رفتند با تورات گشاده ، على گفت : هر گاه جواب دهم مسلمان مىشويد ؟ . گفتند آرى . گفت : يكى همان خداى يگانه است ، دو تا : آن ست كه خدا در قرآن گفته : دو خدا براى خود مگيريد ، خدا يكىست . سه و چهار و پنج و شش ، هفت ، هشت : گفتار خداست كه در قرآن گفته : گويند ايشان سه باشند ، سگ ايشان چهارمىست ، و گويند : پنجاند و ششمى سگ ايشان است . از روى پيشگويى ، گويند : هفتاند و سگ ايشان هشتمىست ، و اما نه تا : گفته خدا در قرآن است : نه طايفه بودند كه در زمين تباهى مىكردند و سازش نمىكردند ، و اما ده تا : همان است كه خدا در قرآن گفته است : اين ده شمار كامل است .\r\nو اما بيست تا : همان است كه در قرآن گفته ! هر گاه از شما بيست تن شكيبا باشند بر دويست تن چيره گرديد . و اما سى و چهل : همان است كه در قرآن گفته : با موسى سى شب وعده كرديم و به ده شب ديگر آن را كامل ساختيم تا وعدهء خدا چهل شب كامل گرديد . و اما پنجاه همان گفته قرآن است كه مىگويد : در روزى كه اندازهء آن\r\n","description":"","footnote":"","page_name":" 224 ","page_number":224},
  {"content":"\r\nپنجاه هزار سال است . و اما شصت تا : همان است كه در قرآن گفته : كسى كه نتواند شصت و بيچاره را خوراك دهد و اما هفتاد تا همان است كه در قرآن گفته : موسى هفتاد مرد را از قوم خود براى ديدار ما برگزيد و اما هشتاد تا همان است كه در قرآن گفته كسانى كه نسبت زنا به زنان پارسا دهند و چهار گواه نياورند هشتاد تازيانه به ايشان بزنيد . و اما نود تا : همان است كه خدا در قرآن گفته است : اين برادر من نود و نه گوسفند دارد . و اما صد تا : همان است كه در قرآن گفته : زن زناكار و مرد زناكار را هر كدام صد تازيانه بزنيد . راوى مدعى ست كه آن دو تن جهود به شنيدن اين جوابها فورا مسلمان شدند . و الله اعلم .\r\n\r\nترجمهء ( 1031 ) پيامبر صد و بيست بار به معراج رفت\r\n- امام صادق ( ع ) گفته : پيامبر ( ص ) صد و بيست بار به معراج رفت و در هر بار خدا در بارهء دوستى على و پيشوايان ( ع ) بيش از واجبات ديگر به وى سفارش كرده بود .\r\n\r\nترجمهء ( 1032 ) صد و بيست گونه ميوه\r\n- امام صادق ( ع ) گفته : چون خدا آدم را از بهشت به زمين فرستاد با وى صد و بيست شاخه فرستاد كه چهل از آن ميوه‌هايىست كه درون و بيرون آن خوردنىست و چهل از آن ميوه‌هايىست كه بيرون آن خوردنىست و درون آن افكندنى ، و چهل از آن درون آن خوردنىست و بيرون آن افكندنى ، و جوالى پر از تخم هر چيزى با خود به زمين آورد ؟ ! .\r\n\r\nترجمهء ( 1033 ) اهل بهشت صد و بيست دسته‌اند\r\n- پيامبر گفته : اهل بهشت صد و بيست دسته‌اند .\r\nكه هشتاد دسته از ايشان پيروان مناند .\r\n","description":"","footnote":"","page_name":" 225 ","page_number":225},
  {"content":"\r\n\r\nترجمهء ( 1034 ) هر كه همهء قرآن را بر كند هر ساله دويست دينار زر سرخ از بيت المال حقوق دريافت مىكرد\r\n- امام على بن ابى طالب ( ع ) گفته : هر كه از مسلمانان حاضر بود قرآن را بر كند همه ساله دويست دينار زر در بيت المال مسلمانان دارد هر گاه در جهان از او دريغ دارند در قيامت دريافت مىكند و آن براى وى سودمندتر است .\r\n\r\nترجمهء ( 1035 ) سال سيصد و شصت روز است\r\n- على بن عبد العزيز گفته : از امام صادق ( ع ) پرسيدم سال چند روز است ؟ . گفت : سيصد و شصت روز است . خدا در شش روز آن جهان را بيافريد و از اصل سال كم شد . از اين رو سال سيصد و شصت و چهار روز است .\r\n\r\nترجمهء ( 1036 ) مستحب است آنكه به مكه مىرود به شمارهء سال 360 بار طواف كند و هر گاه نتواند 360 دور طواف كند\r\n- امام صادق گفته : شايسته است سيصد و شصت بار طواف هفت شوطى را به جاى آورد به عدد سال و هر گاه نتواند سيصد و شصت دور طواف كند و اگر نتواند هر چه تواند طواف كند .\r\n","description":"","footnote":"","page_name":" 226 ","page_number":226},
  {"content":"\r\n\r\nترجمهء ( 1037 ) منشهايى از شرايع دين اسلام\r\n- امام صادق ( ع ) گفته : اينها دستورهاى دين اسلام است . براى آنكه بخواهد به آنها پاى بند باشد . دست نماز را چنان كه خدا در قرآن گفته كاملا بگيرد . روى و دو دست را تا مرفق بشويد و سر را و روى دو پا را تا بلندى متصل به ساق مسح كند هر كدام را يك بار و دو بار نيز روا باشد . دست نماز را جز : بول و باد و خواب و ريستن ، و جنابت تباه نكند ، آنكه روى موزه مسح كند ، خدا و پيامبر و كتاب وى را مخالفت كرده و دست نماز وى درست نباشد و نماز وى بسنده نيست .\r\nغسل چند گونه است مانند : غسل جنابت و حيض و غسل ميت و غسل مس ميتى كه سرد شده و غسل آنكه ميت را غسل داده و غسل آدينه و غسل جشن فطر و قربان و غسل در آمدن به مكه و غسل در آمدن به مدينه و غسل زيارت و غسل احرام و غسل روز عرفه و غسل شب هفدهم ماه رمضان و غسل شب نوزدهم رمضان و غسل شب بيست و يكم و بيست و سوم آن مستحب است . فرض غسل جنابت و حيض همه به يك صورت واقع مىشود .\r\n","description":"","footnote":"","page_name":" 227 ","page_number":227},
  {"content":"\r\n","description":"","footnote":"","page_name":" 228 ","page_number":228},
  {"content":"\r\nترجمهء ( 1038 ) نمازهاى واجب عبارت است از : نماز پيشين چهارگانه است ، و نماز پسين چهارگانه است ، و نماز شام سه‌گانه است ، و نماز خفتن چهارگانه است ، و نماز بام دوگانه كه مجموعا هفده‌گانه مىشود ، و نماز نافله سى و چهارگانه است . چهارگانه پس از نماز شام كه در سفر بيفتد ، دوگانه نشسته پس از نماز خفتن كه يگانه در شمار باشد . هشتگانه نماز شب است ، هنگام سحر ، و نماز شفع كه دوگانه است و نماز وتر يگانه است ، و نافلهء بام كه دوگانه است ، پس از وتر و هشتگانه قبل از نماز پيشين و هشتگانه پيش از نماز پسين ، مستحب است نماز را در اول وقت گزاردن ، پاداش نماز جماعت بيست و چهار برابر فرديست . نماز - گزاردن در پس فاجر درست نباشد ، و به غير از اهل ولايت نبايد اقتدا كرد ، و در لباس پوست مردار نمازگزاردن درست نيست ، اگر چه هفتاد بار دباغى شده باشد ، همچنين در پوست درندگان و ددان ، و سجده درست نباشد مگر بر زمين يا آنچه از آن رويد جز خوردنى و پنبه و كتان . در آغاز نماز گويند تعالى عرشك و مگويند تعالى جدك . در تشهد نخستين نمازى كه دو تشهد دارد مگوييد : السلام علينا و على عباد الله الصالحين ، زيرا سلام گفتن نمازگزار را از نماز بيرون مىبرد . در مسافرت هشت فرسنگ : نماز شكسته گردد و آن دو منزل است و چون نماز را شكسته گزاردى . بايد روزه رمضان را نيز بگشايى .\r\nهر كه در سفر نماز شكسته نگذارد ، نماز وى درست نباشد . زيرا در واجب خدايى افزوده باشد . قنوت در همه نمازى سنت مؤكد است و جاى آن در ركعت دوم است ، قبل از ركوع رفتن « پس از قرائت ، و در نماز مرده پنج الله اكبر است ، آنكه اندك گزارد با فرمان شرع مخالفت نموده مرده مرد را از پا به آرامى در گور كنند و مردهء زن را از سر تا پا به سوى بن گور برند ، قبور را هموار كنند و پشت ماهى مسازند ، باسم لله را در نماز بايد بلند گفتن .\r\nواجبهاى نماز هفت است : وقت ، پاكيزگى ، تكبيرة الاحرام ، و قبله و ركوع ، و سجود ، و ذكر . زكات در دويست درم سيم ، پنج درم واجب است . سيم كمتر از آن زكات ندارد . و زكات در مال واجب نگردد تا سالى بر آن بگردد و از روزى كه در ملك مالك درآيد بايد سالى بگذرد و زكات را به غير جعفرى مذهب كه امام بر حق را به حق طاعت مىشناسند نبايد دادن ، زر چون به بيست مثقال رسد : نيم دينار كه نيم مثقال شرعىست زكات دارد ، و چون گندم و جو و خرما و كشمش به اندازهء پنج وسق رسد زكات در آن تعلق گيرد زكات آن يك دهم باشد ، هر گاه به باران سيراب شده باشد و بيست و يك باشد ، اگر با گاو چاه سيراب شده ، وسق شصت صاع است ، صاع چهار مد است . در گوسفند هر گاه چهل و يكى باشد يكى زكات است تا صد و بيست رسد ، و چون يكى افزود دو گوسفند زكات دارد و تا دويست رسد و چون يكى بيفزايد سه گوسفند زكات دارد ، تا سيصد رسد ، و چون از اين درگذرد ،\r\n","description":"","footnote":"","page_name":" 229 ","page_number":229},
  {"content":"\r\nدر هر صد گوسفند ، گوسفندى دهند ، و گاو هنگامى كه به سى عدد رسد ، گوسالهء يك ساله زكات دارد ، تا به چهل رسد كه در آن يك گاو دو ساله است ، تا به شصت رسد كه در آن دو گاو دو ساله باشد تا به نود رسد و در آن سه گوسالهء يك ساله باشد ، آنگاه در هر سى تا گوساله يك ساله است و در هر چهل گاو گاوى دو ساله باشد .\r\nهر گاه اشتر به پنج رسد زكات دارد ، و زكات پنج اشتر گوسفنديست ، تا به ده رسد كه زكات آن دو گوسفند است ، و هر گاه پانزده رسد ، سه گوسفند زكات دارد ، و هر گاه به بيست رسد ، چهار گوسفند باشد و هر گاه به بيست و پنج رسد پنج گوسفند ، و هر گاه يكى بر آن اضافه گردد اشترى دو ساله زكات بايد داد و چون به سى و پنج رسد و يكى اضافه گردد ، اشترى پاى در سه سال نهاده بايد زكات داد و هر گاه به چهل و پنج رسد و يكى اضافه گردد اشترى كه پاى در چهار سال نهاده بايد زكات داد ، و هر گاه به شصت رسد و يكى اضافه گردد ، اشترى كه پاى در پنج سال نهاده بايد زكات داد ، تا به هشتاد رسد . و هر گاه يكى اضافه گردد زكات آن اشتريست كه پاى در شش سال نهاده باشد ، تا برسد به نود اشتر ، هر گاه به نود رسد ، دو اشتر كه پاى در سه سال نهاده زكات بايد داد ، تا برسد به صد و بيست اشتر كه در آن دو اشتر كه پاى در چهار سال نهاده‌اند و نر پذيرند بايد داد . هر گاه اشتر بسيار شود ، براى هر چهل اشتر ، اشترى كه پاى در سه سال نهاده بايد زكات داد ، و براى هر پنجاه اشتر ، اشترى كه پاى در چهار سالگى نهاده بايد زكات داد ، و ديگر براى كم بود آن گوسفند نمىدهند و بايد ملاحظهء حال اشتران را در سال كرد .\r\nزكات فطره براى هر كسى از خرد و كلان و آزاد و بنده و مرد و زن واجب است ، و اندازهء آن چهار مد است ، از گندم ، و جو ، خرما و مويز و آن به اندازهء صاعى باشد كه تقريبا يك من تبريز باشد ، مستحق هر گونه از زكات بايد جعفرى مذهب و شناساى پيشوا باشد .\r\n","description":"","footnote":"","page_name":" 230 ","page_number":230},
  {"content":"\r\n","description":"","footnote":"","page_name":" 231 ","page_number":231},
  {"content":"\r\nترجمهء ( 1039 ) بيشتر ايام حيض زن تا ده روز است و كمترين آن سه روز ، مستحاضه بايد غسل كند و عورت خود را با پنبه پر كند و ببندد و نماز بگذارد ، حائض نماز مگذارد و قضاى آن نيز بر وى واجب نيست ، و روزه مگيرد ليك قضاى آن را به جاى آورد .\r\nروزهء رمضان واجب است ، هر گاه ماه ديده شود ، روزه گيرند و هر گاه ماه شوال ديده شود روزهء خويش را بگشايند .\r\nنماز مستحبى را با جماعت مگذارد ، زيرا اين كار بدعت است و هر بدعت گمراهىست و هر گمراهى در دوزخ است ، روزهء سه روز در هر ماهى سنت است ، و آن روزهء دو پنجشنبه است با چهار شنبه ميانه . به اين قسم :\r\nپنجشنبهء غرهء ماه و چهارشنبه دههء ميانهء و پنجشنبهء آخرين از ماه . روزهء ماه شعبان براى كسى كه بتواند روزه داشته باشد ، نيك است . چون نيكوكاران آن ماه را روزه مىداشتند و مردمان را بدان تشويق مىكردند و پيامبر روزهء ماه شعبان را به ماه رمضان مىپيوست . مكلف مىتواند قضاى رمضان را هر گاه خواسته باشد تفريق كند ، هر گاه پياپى گيرد بهتر است ، حج كعبه بر هر دارنده‌يى كه راه بدان يابد واجب است ، توانايى عبارت است از توشه و بارگير براى سوارى ، تندرستى و هزينه‌يى كه براى خانوادهء خود بگزارد و هزينهء بازگشت از مكه به جايگاه خويش ، بايد حج تمتع بگزارد نه حج قرآن و افراد ، زيرا حج قرآن و افراد براى كسىست كه در پيرامون مكه زندگى مىكند و احرام بيش از ميقات روا نيست ، چنان كه پس افكندن آن نيز روا نباشد مگر براى بيمارى يا تقيه ، خدا گفته : حج و عمره را براى خدا كامل كنيد و كمال آن كناره‌گيرى از مباشرت و دروغ و ستيزه كردن است .\r\nبراى عمل حج قربانى گوسفندى كه اخته شده يا تخم آن كشيده شده بسنده نيست ، چون كه ناقص است ، هر گاه گوسفند درست باشد نمىتوان خايه ماليده را داد . واجبات حج احرام است ، و چهار تلبيه گفتن ، چنين : لبيك اللهم لبيك لبيك لا شريك لك ، لبيك ان الحمد و النعمة لك و الملك لا شريك لك ، و طواف خانه از واجبات عمره مىباشد با دوگانه‌يى در مقام ابراهيم و سعى ميان صفا و مروه نيز واجب است ، و طواف حج واجب است و دوگانهء آن در مقام ابراهيم واجب است ، و سعى ميان صفا و مره نيز واجب است ، و طواف نساء نيز واجب است و همچنين دوگانهء طواف در مقام ابراهيم بعد از آن . و بعد از آن سعى در ميان صفا و مروه نيست ، ماندن به مشعر واجب است ، قربانى براى آنكه حج تمتّع مىگزارد واجب باشد ، اما ماندن ، به عرفه سنتىست كه ترك نمىشود ، سر تراشيدن سنت است ، و رمى جمره‌ها سنت است .\r\nجهاد به فرمان امام عادل درست واجب است . هر كه براى نگاهدارى خواستهء خود كشته شود در حكم شهيد است ، تقيه كردن در كشورهاى مخالف واجب است . كشتن كفار و دشمنان جائز نيست مگر قتل نفس كنند يا راه زنى و در زمين خدا تباهى مشغول باشند . در زمان فرمانروايان جور تقيه واجب است . آنكه از\r\n","description":"","footnote":"","page_name":" 232 ","page_number":232},
  {"content":"\r\nاز راه تقيه براى نگاهدارى جان و خواسته خود سوگند ياد كند روا باشد كه بعدا كفاره نيز ندهد .\r\nطلاق درست آنست كه خدا در قرآن و پيامبر ( ص ) در فرمان خويش گفته‌اند . هر كه طلاقى مخالف دستور شارع دهد درست نيست ، چنان كه هر نكاحى كه بر خلاف اسلام باشد نكاح نباشد ، يك مرد بيشتر از چهار زن آزاد حق ندارد بستاند . هر گاه زن را سه طلاق عدى دهند ، شوى نمىتواند وى را ازدواج كند تا ديگرى محلل وى قرار گيرد . زنانى كه در مجلسى سه طلاق داده شوند چنان كه فرق ديگر اسلامى مىكنند ، از ازدواج ايشان دورى كنيد زيرا اين زنان حكم زنان شوهر دار هستند درود بر پيامبر در هرجا و هنگام عطسه و وزيدن بادها لازم است .\r\nدوستى با دوستان خدا و بىزارى از دشمنان ايشان و ستمكاران به خاندان پيامبر به هر نحوى كه مرتكب شده‌اند لازم است و بىزارى از عهدشكنان در نبرد جمل و ستمكاران در نبرد صفين ، و از دين بد رفتگان در نبرد نهروان لازم است . و بيزارى از بتها و قمارهاى زمان جاهلى و پيشوايان گمراهى لازم است ، و بيزارى از همهء كشندگان خاندان پيامبر و قاتلين از اولين و آخرين و پىكنندهء ناقهء ثمود و كشندهء حضرت على ( ع ) واجب است ، و دوستى با مؤمنانى كه پس از پيامبر از دين باز نگشتند مانند : سلمان فارسى ، و ابى ذر غفارى ، مقداد بن اسود كندى ، عمار ياسر ، جابر بن عبد الله انصارى ، و حذيفة بن يمان ، و ابى هيثم بن تهيان ، و سهل بن حنيف ، و ابو ايوب انصارى ، و عبد الله بن صامت ، و عبادة بن صامت ، و خزيمة بن ثابت ذو الشهادتين ، و ابى سعيد خدرى ، و آنان كه به راه و رسم ايشان بودند لازم است و همچنين كسانى كه پيرو ايشان بوده‌اند .\r\n","description":"","footnote":"","page_name":" 233 ","page_number":233},
  {"content":"\r\nترجمهء ( 1040 ) و نيكى رسانيدن به پدر و مادر واجب است . و هر گاه مشرك باشند نه ايشان را و نه ديگرى را در معصيت خدا فرمان بردارى مكن چون براى مردم در مورد گناهكارى خدا فرمان بردارى نيست .\r\nپيامبران و اوصياى ايشان گناهى ندارند چون بىگناه و پاكاند .\r\nدو متعهء پيامبر حلالاند ، چنان كه خدا در قرآن گفته و پيامبر نيز آنها را عمل كرد ، متعهء حج و متعهء زنان ، و فرائض ارث چنان است كه خدا مقرر كرده ، عقيقه فرزند از پسر و دختر روز هفتم است ، روز هفتم فرزند را نام گذارى كنند و سر وى را بتراشند و مقابل موى او زر يا سيم صدقه دهند . خدا به كسى پيش از توانايى وى\r\n","description":"","footnote":"","page_name":" 234 ","page_number":234},
  {"content":"\r\nتكليف نمىكند و به اندازهء توانايى بر وى فرمان مىدهد ، كارهاى اختيارى بندگان را خدا تقدير گرفته ليك او پديد نياورده ، خدا آفريدگار هر چيزىست ، اعتقاد به جبر و تفويض مكنيد ، خدا بىگناه را براى گناهكار باز خواست نمىكند ، كودكان را به بزه پدران شكنجه مكنيد ، زيرا در قرآن گفته : كسى بار ديگرى را به دوش نمىكشد . و نيز گفته : براى آدمى جز آنچه كوشش كند و بهره‌يى ندارد .\r\nخدا مىبخشد و مىدهد ، خدا ستم نمىكند ، خدا فرمان بردارى ستمكار را نخواسته ، و كسى را كه مىداند كافر است و بندگى ديو را بر بندگى او مىگزيند به پيامبرى نمىفرستد . خدا مردم معصوم را حجت خود قرار داده . اسلام غير از ايمان است ، هر مؤمنى مسلمان است ليك هر مسلمان شرط نيست مؤمن باشد .\r\nدزد در حال دزدى كردن مؤمن نيست . زناكار در حال زنا كردن مؤمن نيست ، آنان كه حد در دين خورده‌اند مسلماناند نه مؤمن و نه كافر ، خدا به مؤمن وعدهء بهشت داده به دوزخ نبرد و كافرى را كه وعيد در خلود نار كرده از دوزخ بيرون نياورد ، اما گناههاى غير كفر را براى هر كس خواسته باشد مىآمرزد ، كسانى كه حد خوردن بر ايشان واجب شده فاسقاند نه مؤمناند و نه كافر و در دوزخ جاويدان نمانند روزى از آن برآيند ، شفاعت نيز شامل ايشان مىشود و نيز شامل مردمان ضعيف العقيده اگر خدا دين ايشان را پذيرفته باشد .\r\nقرآن گفتار خداست ، نه خالق است و نه مخلوق ، كشورهاى مسلمانى امروز دار التقيه بشماراند و آن دار الاسلام است نه دار الكفراند و نه دار الايمان امر به نيكى و بازداشت از بدى براى آنان كه بدان توانايى دارند واجب است . ايمان انجام واجبات و دورى از گناه‌هاى كبيره است . ايمان معرفت با دل و اقرار با زبان و عمل به اركان است با اقرار به شكنجهء گور و منكر و نكير و زنده شدن پس از مرگ و شمار روز رستاخيز و صراط و ميزان شرط ايمان به خدا است و بيزارى از دشمنان خدا .\r\nتكبير در عيد روزه و قربانى واجب است ، در عيد روزه پس از پنج نماز كه آغاز آن : نماز شام شب فطر است و انجام آن نماز پسين روز عيد فطر و آن چنين است : الله اكبر الله اكبر لا إله الا الله و الله اكبر و لله الحمد الله اكبر على ما هدينا و الحمد لله على ما ابلانا . چون خدا گفته : تا عدد روزه را كامل كنيد و براى آنكه خدا شما را راه نمايى كرده وى را تكبير گوييد و در روز جشن گوسفند كشان در شهرهاى دور از مكه بعد از ده نماز كه ابتداى آن نماز پيشين است از روز عيد قربان تا نماز بام روز سوم ، در منى پس از پانزده نماز كه ابتداى آن نماز پيشين از روز عيد است تا نماز بام روز چهارم در تكبيرات عيد قربان اين جمله اضافه شود :\r\nالله اكبر على ما رزقنا * ( مِنْ بَهِيمَةِ الأَنْعامِ ، ) * . زنى كه زاييده بيشتر از بيست روز ترك نماز و روزه مكند اگر پيش از آن پاك نشده باشد و اگر روز بيستم پاك نشد پس از آن غسل كند و پنبه به خود گيرد و عمل زن مستحاضه كند هر چه مستكننده باشد چه اندك و چه بسيار آن حرام است . هر درندهء نيشدار و هر پرندهء چنگال دارى خوردن آنها حرام است . سپرز جانور حرام است ، چون كه خون است ، از جانوران آبى و دريايى سگماهى و مارماهى و طافى و زمير كه نوعى ماهىاى است كه پشت آن خارهايىست اينها همه حرام است و هر ماهى كه پوست درشت نداشته باشد خوردن آن حرامست ، تخمهايى كه سر و ته آن يكسان نيست حلال است و اگر سر و ته آن يكسان باشد حرام است . هر ملخى كه پروازگر\r\n","description":"","footnote":"","page_name":" 235 ","page_number":235},
  {"content":"\r\nباشد حلال است ليك دبا كه كاملا پروازگر نيست حرام است . ماهى و ملخ هر گاه زنده گرفته شوند همان تذكيهء آنهاست .\r\nترجمهء ( 1041 ) مسلمان تا امكان دارد بايد از گناههاى كبيره اجتناب كند و آنها از اين قرار است :\r\nشرك به خدا ، قتل نفس محترمه ، ترك حقوق پدر و مادر ، گريز از جهاد ، خوردن مال يتيم بىمجوز شرعى ، ربا خوارى پس از دانستن حرمت آن ، نسبت دادن زنان پاك دامن به زنا ، زنا كردن ، لواط كردن ، دزدى ، خوردن مردار ، خوردن خون ، خوردن گوشت خوك ، خوردن نذرى براى غير خدا ، خوردن سخت مانند مزد زنا و مزد گرفتن براى داورى ، قيمت كنيز خنياگر و رقاصه ، كم فروشى ، قمار ، گواهى به ناحق دادن ، نوميدى از آمرزش خدا ، ايمنى از مكر خدا ، بريدن اميد از آمرزش خدا ، ترك يارى ستمرسيدگان ، تكيه كردن بر ستمكاران ، سوگند دروغ ، منع حقوق ، كبر فروشى و ستم رسانيدن به زير دستان ، دروغگويى ، اسراف ، تبذير ، خيانت ، خوار شمردن ، حج ، نبرد با دوستان خدا ، آنچه آدمى را از ياد خدا دور دارد مانند : آوازخوانى ، تار نواختن ، پاى فشارى بر گناه‌هاى خرد . آنگاه گفت : در همين اندازه از فرمانها براى بندگان طاعت ورز بسنده است صدوق گفته : گناههاى كلان مطلق هفت است ، و سائر گناههايى كه پس از آنها ياد گردد كبيره است نسبت به گناه خردتر و خردتر است نسبت به گناه كلانتر . مقصود امام صادق از كبائر اضافه بر هفت در اين حديث همين است كه گفته شد .\r\n","description":"","footnote":"","page_name":" 236 ","page_number":236},
  {"content":"\r\n","description":"","footnote":"","page_name":" 237 ","page_number":237},
  {"content":"\r\n\r\nترجمهء [ بابهاى منشهاى چهار صدگانه 
  ] ( 1042 )\r\nامير المؤمنين ( ع ) در مجلسى چهار صد سخن سودمند براى دين و دنياى مردم گفت\r\n- امام محمد باقر ( ع ) گفته كه از پدران خود شنيده كه امير المؤمنين ( ع ) در مجلسى چهار صد سخن سودمند براى دين و دنياى مردم گفت - و آنها از اين قرار است : خون گرفتن تن را تندرست و خرد را استوار مىكند ، عطر زدن به آبخوره از كارهاى پيامبر ( ص ) است و پاككننده دهان با مسواك كردن خشنودى خدا و سيرت پيامبر ( ص ) و پاككنندهء دهان است ، صابون پوست را نرم و مغز را افزون و مجارى آب را در تن آسان مىسازد و خشكى را دور مىكند و رنگ چهره را باز مىكند ، شستن سر شوخ را دور مىكند و گرد و خاك را زايل مىكند ، آب در دهان گرداندن و در بينى كشيدن سنت است و دهان و بينى را پاك مىكند ، انفيه در بينى رساندن سر را سالم و بدن را پاكيزه و درد سر را رفع مىكند ، نوره كشيدن حزم آورد و تن را پاك كند ، نيكو ساختن پاى افزار تن نگاهدارد و به پاكيزگى و نماز يارى مىكند ، گرفتن ناخن از درد بزرگ دفاع مىكند و روزى را فراوان ، دور كردن موى زير بغل بوى بد را دور مىكند و سنت پيامبر است .\r\nشستن دستها قبل خوراك و بعد از آن سبب افزايش روزيست و ديده را روشن مىكند شب زنده دارى تندرستى تن و خشنودى خداست و خواستن آمرزش خدا و پيروى از پيامبر است خوردن سيب سازش معده است ، كندر خاييدن دندانها را استوار مىكند و بلغم را بر طرف و گند دهان را مىبرد . نشستن در مسجد از سپيده دم تا برآمدن آفتاب از پى روزى رفتن بهتر است خوردن به دل ناتوان را نيرومند مىكند و معده را پاك مىسازد و ترسان را دلاور مىگرداند و فرزند را نيكو روى ، هر روز 21 دانه مويز سرخ ناشتا خوردن همه دردها را دور مىكند مگر درد مردن را .\r\n","description":"","footnote":"","page_name":" 238 ","page_number":238},
  {"content":"\r\nترجمهء ( 1043 ) موى سفيد را مكند كه آن نور مسلمانى است . هر كه موى خود را در اسلام سفيد كند ، در قيامت نور او گردد . مسلمان جنب مخوابد ، مسلمان بىدست نماز مخوابد ، هر گاه آب نداشت با خاك تيمم كند ، چون كه در خواب روان مؤمن به سوى خدا بالا رود ، خدا آن را پذيرد ، و نيكى دهد هر گاه مرگ وى رسيده باشد ، خدا آن را در خزانهء آمرزش خويش نگاهدارد . و هر گاه نرسيده باشد با فرشتگان امين خود\r\n","description":"","footnote":"","page_name":" 239 ","page_number":239},
  {"content":"\r\nآن را باز پس فرستد تا به تن وى بازگردد . مؤمن به سوى قبله خيو ميفكند و هر گاه از فراموشى چنين كند ، از خدا آمرزش خواهد . مكلف در جاى سجده مدمد . در خوراك و آشاميدنى خود مدمد . در بازو بند خود مدمد ، آدمى تكيه بر دست افزار مخوابد از پشت بام در هوا مشاشد در آب روان مشاشد ، و هر گاه اين كار كند ، دردى به دو رسد جز خويشتن كس را نكوهش مكند ، چون كه در آب و هوا نيز موجوداتى هستند ، مرد بر روى مخوابد هر گاه كسى را ديديد بر روى خفته او را بيدار كنيد و مگذاريد چنين بخسبد ، با حال كسل و چرت به نماز مايستيد .\r\nدر نماز به انديشهء ديگرى فرو مرويد چون برابر خدا ايستاده‌ايد ، براى بنده آن نماز به شمار آيد كه با حضور قلب باشد . آنچه از خوان بيرون افتد آن را بخوريد چون درمان هر در دست به فرمان خدا براى هر كه به آن تندرستى بخواهد . پس از خوردن انگشتانى كه با آن خوراك خورده‌ايد بليسيد تا خدا به شما بركت دهاد . پوشاك پنبه‌يى بپوشيد كه پيامبر ( ص ) مىپوشيد و مو و پشم مپوشيد مگر براى سببى ، پيامبر مىگفت : خدا زيباست و زيبايى را دوست دارد كه نشانهء نعمت خويش را در بنده بنگرد . با خويشاوندان گرمى كنيد و اگر چه به درودى باشد ، در قرآن گفته : بپرهيزيد از خدايى كه مورد پرستش وى قرار گيريد و از خويشاوندان كه خدا به شما ارزانى داشته : روز خود را به چنان و چنين و سخنان چه كرديم و چه خواهيم كرد تباه مسازيد زيرا بر شما گماشتگانى گذاشته‌اند و به شمار شما رسيدگى مىكنند .\r\nدر هر جا خداى را به ياد آوريد كه پيوسته با شماست بر محمد و دودمان وى درود فرستيد تا خدا به واسطهء وى خواهش شما را برآورده كند خوراك گرم را بگذاريد تا سرد گردد پيامبر ( ص ) مىگفت : بگذاريد تا سرد گردد كه بركت در خوراك سرد است به سوى بالا مشاشيد و روى به باد نيز مشاشيد به كودكان خود كارهاى سودمند بياموزيد تا مرجئه اعتقادات خود را به ايشان بار مكنند .\r\nزبان خويش را نگاهداريد و درود فرستيد به جاى آوردن كار را سودمند دانيد سپرده را به خداوندان آن باز پس دهيد اگر چه كشندگان فرزندان پيامبران باشند . در بازار به ياد خدا باشيد ، چون مردمان را آنجا سرگرم به خود يابيد ، تا سبب فزونى حسنات شما گردد . چون ماه رمضان رسد سفر مكنيد چون هر كه ماه رمضان را ديدار كرد بايد روزه بدارد در باده‌گسارى و مسح به موزه تقيه روا نباشد .\r\n","description":"","footnote":"","page_name":" 240 ","page_number":240},
  {"content":"\r\nترجمهء ( 1044 ) در ستايش ما زياده روى مكنيد ، بگوييد ما بندگانى پروردهء خدا هستيم ، و در فزونى ما آنچه خواهيد بگوييد ، هر كه ما را دوست دارد بايد كارهاى ما را نيز دوست داشته باشد ، از پرهيزكارى يارى خواهد كه پرهيزكارى برترين ياور كار است در كارهاى جهان و جاويدان . آنان كه از ما نكوهش مىكنند با ايشان همدمى مكنيد ، و نزد دشمنان شما ستايش ما را مگوييد و به دوستى ما آشكارا منماييد ، تا نزد فرمانروايان خود خوار مگرديد ، راستى رهايى بخش است ، به آنچه از خداست گرايش نشان دهيد ، بندگى خداى را بجوييد ، بر بندگى حق شكيبا باشيد ، چه ناشايست است كه مؤمن بىآبرويى به بهشت رود ، در قيامت به اميد شفاعت ما مباشيد بلكه خود نيز نيكى كنيد ، در قيامت نزد دشمنان خود را رسوا مسازيد و نزد ايشان به طمع جهان\r\n","description":"","footnote":"","page_name":" 241 ","page_number":241},
  {"content":"\r\nحقير پايهء خود را پيش خدا تكذيب مكنيد ، آنچه در دست ديگران مىبينيد براى خدا از آن صرف نظر كنيد .\r\nپيامبر ( ص ) گفته : آنچه نزد خداست برتر و پاينده‌تر است ، بشارت خدا ديدهء مؤمن را روشن مىكند و او خداى را دوست دارد .\r\nبرادران ناتوان خويش را خوار مداريد ، آنكه مؤمنى را خوار انگارد خدا وى را با او در بهشت فراهم نكند مگر آن زمان كه توبه كرده باشد ، هر گاه دريافتى كه برادر مؤمن تو نيازى دارد پيش از آنكه او گويد اگر ندانسته نيازش را برآور ، با يك ديگر يارى و مهربانى و دهش كنيد ، منافق گويد ليك نكند ، زن ستانيد چون زن گرفتن روش پيامبران است و مكرر مىگفت : هر كه روش پيامبر را خواهد زن ستاند و فرزند خواهد تا در قيامت به سبب بسيارى شما بر پيروان ديگرى ببالد ، شير زنا كار به كودكان خود مدهيد ، و شير زن ديوانه ، چون شير بيمارى مادر را به كودك منتقل مىسازد . پرنده‌يى كه سنگدان و خار پس پا و چينه‌دان ندارد مخوريد ، و همچنين از گوشت درندهء نيشدار و پرندهء چنگالدار ، سپرز خوردن خون را تباه مىسازد ، پوشاك سياه مپوشيد چون جامهء فرعون بوده ، غده‌هاى گوشت را مخوريد چون رگ جذام را به حركت آورد .\r\nدر دين قياس مكنيد ، دين قياس بردار نيست ، قياسگران دشمن ديناند ، نخستين قياس گر ديو بود ، پاى افزار سر و ته برابر مپوشيد كه از پوشاك فرعون بود ، با باده‌گساران سازش مكنيد ، خرما داورى هر درديست ، پيامبر ( ص ) گفته : هر كه درى از سؤال بر خود گشايد درى از درويشى بر او باز گردد ، استغفار بسيار كنيد تا روزى جلب كند ، از كردارهاى نيك پيش افكنيد تا فرداى قيامت آن را بهره‌مند گرديد ، از جدال دورى كنيد تا در شك شبهه ميفتيد هر كه نيازى دارد سه وقت را برگزيند ، ساعتى از روز آدينه و هنگام نيم روز و هنگام ورزش باد كه درهاى آسمان در آن وقت باز گردد و آمرزش آيد و هنگامى كه پرندگان آواز برداشته‌اند و در آخر شب هنگام دميدن سپيده كه گفته شد : دو فرشته بانگ در اندازند كه توبه‌كننده‌يى هست تا از وى پذيرند ميان سپيده دم تا برآمدن آفتاب از خداى روزى خواهيد كه از جهان گردى براى جستجوى روزى برتر است اين هنگام خدا روزى بندگان خود را پخش كند .\r\n","description":"","footnote":"","page_name":" 242 ","page_number":242},
  {"content":"\r\nترجمهء ( 1045 ) از آمرزش خدا نااميد مباشيد ، بهترين بندگى پيش خدا اميدوارى به گشايش است تا بنده به آن پاينده باشد . هر گاه نماز بام گزاريد به خدا توكل كنيد زيرا در آن وقت دهشها دهند . با شمشير وارد حرم مشويد . هنگام نماز گزاردن شمشير برابر خود مگذاريد چون قبله محل آسايش است . هر گاه حج گزاريد بر گور پيامبر ( ص ) نيز برويد و ديدار كنيد كه ترك آن از جفا كاريست . گورهاى ديگرى نيز كه حق آنان به شماست ديدار كنيد ، نزد آنها از خداى روزى جوييد . گناه اندك را خرد مشماريد تا بزرگ نگردد .\r\nسجده را دراز كنيد كه هيچ كارى بر ديو از آن دشوارتر نباشد كه بنگرد فرزند آدم در سجده است و او از اين سركش . بسيار به ياد مرگ باشيد و در انديشهء روز رستاخيز تا بر شما آسان گردد . هر گاه كسى از شما را درد ديده عارض شود آية الكرسى بخواند اميد است به گردد . از گناه‌ها دورى كنيد زيرا هر گرفتارى و اندك روزى بودن از گناه است حتى خراش تن و بر خوردن پا و گرفتارى . خدا گفته : هر گرفتارى كه به شما مىرسد\r\n","description":"","footnote":"","page_name":" 243 ","page_number":243},
  {"content":"\r\nاز شماست ، هر چند بسيارى را نيز خدا در مىگذرد .\r\nخداى را هنگام خوردن ياد كنيد و سركشى را كنار گزاريد چون آن نيز يكى از نعمتهاى اوست وى را بر آن سپاس گزاريد . هنگام نعمت سپاسگزار باشيد تا از شما روى گردان نگردد زيرا نعمت هر چه از خداوند خود بيند بر آن گواهى دهد . هر كه از خدا به روزى اندك خشنود باشد ، خدا از وى به كردار اندك خوشنود خواهد بود . از كوتاهى كردن دورى كنيد زيرا كوتاهى كردن پايانش دريغ خوردن است . در نبرد بازو گشاييد و اندك گوييد و به ياد خدا باشيد و به دشمن پشت مكنيد ، تا به خشم خدا گرفتار مگرديد ، ياران خود را در نبرد دريابيد و از چنگال دشمن رهايى دهيد و از وى نگاهدارى كنيد . نيكى كنيد تا از مرگ بد شما را نگاهدارد .\r\nهر كه خواسته بداند نزد خدا چه مقامى دارد بنگرد هنگام بزهكارى چه اندازه خداى در ديده‌اش مقام داشته . بهترين چيزى كه مرد در سراى خود براى همسر فراهم كند گوسفند است ، آنكه گوسفندى در سراى داشته باشد فرشتگان روزى يك بار او را به پاكى ياد كنند و اگر دو گوسفند داشته باشد دو بار و اگر سه گوسفند داشته باشد سه بار . هر گاه ناتوان شديد گوشت و شير بخوريد چون خدا نيروى را در آنها نهاده است . چون آهنگ كنيد پيش از رفتن نيازهاى سفر را فراهم سازيد زيرا خداى گفته : هر گاه قصد بيرون شدن داشته باشيد ساز و برگ آن را آماده داريد .\r\n","description":"","footnote":"","page_name":" 244 ","page_number":244},
  {"content":"\r\nترجمهء ( 1046 ) هر گاه كسى از شما در آفتاب نشيند ، پشت خويشتن بدان كند . تا درد درونى را آشكار نكند . هر گاه حج گزارديد به كعبه بسيار بنگريد تا خدا صد و بيست آمرزش كه در آن دارد كه شصت از آن طوافكنندگان است و چهل از آن نمازگزاران و بيست از آن نظركنندگان به كعبه است و در ملتزم كه ( ميان در كعبه و ركن حجر الاسود است ) به گناه‌هاى خويش اعتراف كنيد به آنچه دانيد از آن و آنچه فعلا ندانيد از آن تا همه را بيامرزاد . هميشه پيش رسيدن گرفتارى دعا كنيد درهاى آسمان در پنج وقت باز مىشود :\r\nهنگام باريدن باران ، هنگام هجوم مجاهدان ، هنگام بانگ نماز ، هنگام خواندن قرآن ، هنگام نيم روز و سپيده دم .\r\nآنكه مرده‌يى را غسل دهد پس از آنكه در كفن نهاد ، خود غسل كند ، به مردگان جز كافور بوى خوشى\r\n","description":"","footnote":"","page_name":" 245 ","page_number":245},
  {"content":"\r\nمزنيد چون كه مرده در حكم محرم است ، به بستگان خويش دستور دهيد كه مردگان را به نيكى ياد كنند و نام برند ، فاطمه چون پدر وى از جهان درگذشت زنان بنى هاشم بر او ناله و زارى مىكردند ايشان را گفت : زارى و مويه را كنار گذاريد و بر وى دعا كنيد ، مردگان را ديدار كنيد كه به زيارت شما خشنود گردند ، دعاى فرزند بر گور پدر و مادر روا گردد ، مسلمان براى مسلمان چون آينه است هر گاه از برادر مؤمن خويش ناشايستى ديديد بر او تك مياوريد بلكه او را رهنمايى كنيد از اختلاف دورى كنيد تا پريشان مگرديد راستكار باشيد تا بهره‌مند گرديد . چون با چهار پا سفر كنيد در هر منزل اول آب و علف به وى دهيد هيچ گاه به روى چهار پايان مزنيد چون آنها ياد خدا مىكنند . هر مسافرى گمراه شد يا بيمناك گرديد بانگ كند : يا صالح اغثنى . چون يكى از برادران پريان شما صالح نام است و در گردش براى شما هر گاه آواز شما را شنود پاسخ دهد و گمراه را رهنمون باشد و چهارپاى گريزان را نگاهدارد .\r\nهر كه در بيابان از درندهء بر خويش يا گوسفند خود بيمناك باشد خطى به گرد آنها فرا كشد و بگويد :\r\nخدايا اى پروردگار دانيال و چاه و خداى هر درنده مرا و گوسفندان مرا نگاهدارى كن ، هر كه از كژدم ترسد اين آيات را فرو خواند : * ( سَلامٌ عَلى نُوحٍ فِي الْعالَمِينَ إِنَّا كَذلِكَ نَجْزِي الْمُحْسِنِينَ إِنَّه مِنْ عِبادِنَا الْمُؤْمِنِينَ ) * .\r\nآنكه از غرق ترسد بگويد :\r\n* ( بِسْمِ الله مَجْراها وَمُرْساها إِنَّ رَبِّي لَغَفُورٌ رَحِيمٌ ) * . باسم الله الملك القوى * ( وَما قَدَرُوا الله حَقَّ قَدْرِه وَالأَرْضُ جَمِيعاً قَبْضَتُه يَوْمَ الْقِيامَةِ وَالسَّماواتُ مَطْوِيَّاتٌ بِيَمِينِه سُبْحانَه وَتَعالى عَمَّا يُشْرِكُونَ ) * ، روز هفتم براى فرزندان خود عقيقه كنيد و سر ايشان را كه تراشيديد هم وزن موى آنان سيم به مسلمانى صدقه دهيد .\r\nپيامبر ( ص ) نيز با حسن و حسين ( ع ) و ديگر فرزندان خويش چنين كرد ، هر گاه چيزى به دست گدايى داديد از او بخواهيد كه براى شما دعا كند كه مستجاب گردد و گر چه دعاى وى براى او برآورده نگردد زيرا دروغ مىگويند . با دستى كه به وى چيزى داديد آن را ببوسيد زيرا صدقه چون پيش از آنكه به دست او رسد به خدا مىرسد در قرآن گفته :\r\nبدانيد كه خدا توبهء بندگان خويش را مىپذيرد و صدقهء ايشان را مىستاند . شبانه صدقه دادن خشم خداى را دور كند سخن خويش را از كردار خود دانيد جز در نيكى در چيزى سخن اندك گوييد از دادهء خدا بخشش كنيد چون بخششكننده مانند مجاهد در راه خدايست ، هر كه يقين دارد كه خدا پاداش دهد بخشش كند و آنكه يقين ندارد تنگ چشمى ورزد . آنكه يقين دارد سپس شك كند بر يقين خويش استوار باشد ، شك نتواند يقين را تباه سازد .\r\n","description":"","footnote":"","page_name":" 246 ","page_number":246},
  {"content":"\r\nترجمهء ( 1047 ) به ناروا گواه مشويد ، بر سر خوانى كه بر آن باده‌گسارى مىشود منشينيد ، چون بنده نمىداند كه كدام هنگام جانش گرفته مىشود . بر سر خوان مانند بندگان نشينيد ، پاى خود را روى پاى ديگرى ميندازيد ، و چهار زانو منشينيد ، چون خداى اين نشستن را ناخوش دارد و دارندهء آن را دشمن دارد ، شام خوردن پيامبران پس از نماز خفتن است ، خوراك شام را مگذاريد كه ترك آن ويرانى تن است ، تب پيش آهنگ مرگ است ، و زندان خدايست در روى زمين ، هر كه از بندگان خود را خواهد در آن زندانى كند ، تب گناه‌ها را بريزد چنان كه كرك از كوهان اشتر مىريزد .\r\nهر بيمارى از درون است مگر زخم و تب كه بر تن وارد مىگردد ، سوزش تب را با بنفشه و آب خنك كم سازيد ، چون كه سوزش آن از دم دوزخ است ، تا بيمارى چيره نگردد درمان مكنيد . خواهش قضاى مبرم را دور\r\n","description":"","footnote":"","page_name":" 247 ","page_number":247},
  {"content":"\r\nمىسازد آن را وسيلهء دفاع قرار دهد ، دست نماز پس از طهارت ده حسنه دارد ، خود را پاك سازيد ، گران جان مباشيد كه گران جان حق خداى را ادا نكند ، و از باد گناه كه از شما سر زند دست نماز را تازه كنيد ، خود را بررسى كنيد ، و طهارت سازيد زيرا خدا بندهء شوخگين را دوست ندارد و همه از وى بىزارند ، مرد در نمازگزارى با ريش يا چيز ديگر مشغول مشود ، به كار نيك پيشگيريد قبل از آنكه به كار ديگرى گرفتار گرديد ، مؤمن خود را رنج دهد تا ديگران آسايش يابند ، هميشه گفتار خود را ياد خدا ساز از گناه‌ها دور كنيد زيرا گناه روزى را اندك كند بيماران خويش را با صدقه درمان كنيد و خواسته‌هاى خويشتن را با دادن زكات نگاهدارى كنيد نماز انگيزهء نزديكى همه پرهيزكاران است حجگزارى جهاد مردمان ناتوان است جهاد زن شوهر دارى ويست تهى دستى مرگ كلانىست اندكى نانخور يكى از دو گشايش است اندوه خوردن نوعى از پيريست ميانه رو در زندگى تهى دست نگردد كنكاش گر نابود نگردد نيكى رسانيدن به بزرگوار يا دين دار شايسته است هر چيزى را ميوه‌ايست ، ميوهء احسان شتاب در آن است .\r\nآنكه يقين دارد خدا باز پس دهد بخشش پيش گيرد آنكه در گرفتارى دست بر زانو زند پاداش وى تباه گردد برترين كردار مرد چشم داشت گشايش از سوى خداست آنكه پدر و مادر خويشتن را اندوهناك سازد عاق ايشان باشد روزى را به صدقه دادن به دست آوريد ، با سپر خواهش خيزاب گرفتارى را از خويشتن بگردانيد سوگند با آنكه دانه را شكافت و آدم را ساخت گرفتارى بر گراينده شتابنده‌تر است از فرو شدن سيل از بالاى گريوه و از تكاپوى استر هميشه از خدا تندرستى از سختى گرفتارى را خواستار باشيد زيرا گرفتارى سخت دين را نابود كند .\r\n","description":"","footnote":"","page_name":" 248 ","page_number":248},
  {"content":"\r\nترجمهء ( 1048 ) آنكه از حال ديگرى پند گيرد نيك بخت است . خود را به خوى نيك پرورش دهيد مسلمان به خوش خويى و به شب زنده دارى و روزه زندگى را مىگذارند . باده‌گسار هر گاه بداند حرام است و بنوشد ، خدا به دو از گل خبال كه نوعى چرك و خون دوزخيان است بنوشاند اگر چه آمرزيده گردد . هيچ گاه نذر در كار به دو سوگند در بريدن رحم درست نيست . آنكه مردم را به نيكى بخواند و خود نكند مانند كسىست كه بىزه كمان خواهد تير افكند . زن مسلمان براى شوى خود خويشتن را خوشبوى سازد . آنكه در راه حفظ خواستهء خود كشته گردد در حكم شهيد است . انسان مغبون نه ستوده است و نه پاداشى دارد . سوگند فرزند بىدستور پدر و سوگند زن بىفرمان شوى درست نيست . روزى تا شباهنگام نشايد ترك گفتگو كرد مگر به ياد خدا مشغول بودن . پس از هجرت نبايد بيابان گرد شد و پس از گشايش مكه وجوب هجرت بيفتاد . سوداگرى كنيد تا نيازمند مگرديد چون خدا سوداگر درستكار را دوست مىدارد .\r\nهيچ كارى نزد خدا از نمازگزارى دوست داشته‌تر نيست . كار جهان شما را از نمازگزارى در هنگام آن باز ندارد ، چون خدا گروه‌هايى را نكوهش كرده و گفته آنان كه از نماز خود سهوكنندگانند و اوقات آن را سبك مىدارند . دشمنان شما در كارهاى نيك براى يك ديگر ريا كارى مىكنند و خدا به ايشان كاميابى كردار\r\n","description":"","footnote":"","page_name":" 249 ","page_number":249},
  {"content":"\r\nپاك نمىدهد و او جز كردار پاك چيزى را نپذيرد .\r\nنيكى فرسوده نگردد و بزه فراموش نشود ، خدا يار پرهيزكاران و نيككنندگان است . گراينده برادر خود را نفريبد و با وى خيانت نكند و وى را وانگذارد و بد بين نباشد و به دو اظهار نفرت نكند . براى برادر خويش دوشيزه جوى هر گاه نيافتى زن پارسايى بخواه .\r\nكندن كوه از جاى آسانتر است از بر انداختن دولتى كه هنوز زندگى آن به سر نرسيده . از خدا يارى خواهيد و شكيبا باشيد زمين را بهر كه از بندگان خويش هر گاه خواسته باشد مىدهد و فرجام نيك از پرهيزكاران .\r\nاست پيش از وقت در كارها شتاب مكنيد تا پشيمان نگرديد زمان را دراز مگيريد تا در دل شما دشوار نگردد .\r\nاز ناتوانان دستگيرى كنيد تا خدا به شما ترحم كند از مسلمان دشياد مكنيد مسلمان برادر خويش را دشياد نكند . خدا از آن بازداشته و گفته : كسى از شما خواهد كه گوشت مردار برادر خود را بخورد ؟ مسلمان هنگام نمازگزارى دستهاى خود را به هم مگذارد تا مانند گبران نگردد . بر خوان مانند بندگان نشينيد و بر روى زمين خوريد و ايستاده مىآشاميد . در حال نمازگزارى هر گاه به جانور گزنده‌يى دچار شديد آن را در زير خاك نهان كنيد و بر آن آب دهان افكنيد يا در پارچه‌يى فرو پيچيد تا نماز پايان رسد . روى از قبله بازگردانيدن نماز را تباه مىسازد نماز را بازگزاريد . آنكه پيش از دميدن آفتاب يازده بار * ( قُلْ هُوَ الله ) * و * ( إِنَّا أَنْزَلْناه ) * و آية الكرسى بخواند خواسته‌اش سالم ماند و از فريب ديو در امان باشد . از كژى در دين و چيرگى به خدا پناه بريد هر كه با دودمان پيامبر سركشى كند نابود گردد . بالا زدن جامه پاك كردن است و خدا كوتاه كردن جامه را دستور داده . انگشتى انگبين درمان هر درديست خدا گفته : آن درمان درد است .\r\n","description":"","footnote":"","page_name":" 250 ","page_number":250},
  {"content":"\r\nترجمهء ( 1049 ) انگبين و خواندن قرآن و خاييدن كندر بلغم را آب مىكند . پيش از خوراك اندك نمك بچشيد ، هر گاه مردمان مىدانستند كه در آن چه خواصىست آن را بر ترياق آزموده برتر مىداشتند .\r\nهر كه در آغاز غذا اندكى نمك بچشد هفتاد درد و آنچه خدا داند از او دور گرداند . در تابستان به سر تب دار آب سرد بريزيد تا تاب آن را خاموش سازد . هر ماهى سه روز روزه بداريد كه برابر همهء زندگىست . ما دو پنجشنبه را روزه مىداريم كه ميان آن دو چهارشنبه است ، خدا دوزخ را در چهارشنبه بيافريد . آنكه را نيازى هست بام پنجشنبه پى آن رود چون پيامبر گفته : خدايا بامداد پنجشنبه را بر پيروان من خجسته گردان و چون از سراى بيرون رود ، پايان سورهء آل عمران را بخواند كه گفته : « * ( إِنَّ فِي خَلْقِ السَّماواتِ وَالأَرْضِ ) * تا * ( وَالله عِنْدَه حُسْنُ الثَّوابِ ) * » با آية الكرسى و * ( إِنَّا أَنْزَلْناه ) * و سورهء حمد كه اميد است نيازهاى جهان و جاويدان وى برآورده گردد .\r\nجامه‌هاى سطبر پوشيد ، آنكه جامهء نازك پوشد دين وى سست است ، كسى از شما با پوشاك تن نما نماز مگذارد . براى خدا توبه كنيد و در چنبرهء مهر وى در آييد چون خدا توبه‌كاران را دوست دارد ، و نيز پاكيزگان را ، ناگزير گراينده توبه كار است . هر گاه مؤمنى به برادر خود كلمه‌يى رنجش آميز گويد ميان ايشان جدايى افتد ، هر گاه به وى گويد تو كافرى ناچار يكى از اين دو كافر باشد و هر گاه وى را تهمت زند اسلام در دل وى آب گردد چنان كه نمك در آب پاشيده گردد . در توبه براى هر كه باز است ، براى خدا توبهء نصوح كنيد ، اميد است شما را بيامرزاد . هر گاه پيمان بستيد بر آن وفادار باشيد ، هيچ نعمتى و خرمى از ميان\r\n","description":"","footnote":"","page_name":" 251 ","page_number":251},
  {"content":"\r\nنرود مگر به واسطهء گناهى كه به جاى آوريد ، خدا به بندگان ستم روا ندارد ، هر گاه به خواهش و بازگشت پيشى مىگرفتند گرفتارى ايشان را نمىگرفت هر زمان كه گرفتارى رسد نعمت بگريزد و اگر باز به درگاه خدا زارى كنيد با قصد پاك خدا تباهى را اصلاح گرداند ، و نيكىها را باز گرداند .\r\nهر گاه بر مسلمانى كار دشوار گردد . گشايش آن را از خداى خواهد كه كليد همه كار از اوست ، در هر كس يكى از سه منش موجود است : خود پسندى يا تكبر ، بد فالى ، آرزوى بىحاصل - هر گاه كسى از شما دچار خود پسندى باشد ، با پرستاران خود زانو زند و خوراك خورد و گوسفند به دو شد . و هر گاه فال بد زد بدان اعتنايى مكند خداى را به ياد آورد و كار را بگذارند . و هر گاه آرزوى بىحاصل كند . از خدا خواهد وى را در دست نفس سركش مدهد تا وى را به گناه افكند . با مردمان به آنچه مىتوانند دريابند و مىپذيرند سخن گوييد و آميزش كنيد ، از آنچه را كه نمىتوانند دريابند واگذاريد كار ما را هر كه در نيابد مگر فرشته نزديك به خدا يا پيامبر مرسل يا بنده‌يى كه دل وى را خدا به ايمان آزموده باشد . هر گاه ديو شما را وسوسه كند به خدا پناه بريد به خدا و پيامبر وى و بگوييد به ايشان ايمان دارم . هر گاه خدا به مؤمنى جامهء تازه دهد دست نماز گيرد و دوگانه‌يى بگزارد و در آن سورهء حمد و آية الكرسى و * ( قُلْ هُوَ الله أَحَدٌ ) * و * ( إِنَّا أَنْزَلْناه ) * بخواند و خداى را ستايش كند كه تن وى را پوشانيد و بگويد : لا حول و لا قوة الا با لله العلى العظيم ، كه خداى را در آن گناهى مكند و بهر تارى از آن فرشته‌يى براى وى آمرزش خواهد .\r\n","description":"","footnote":"","page_name":" 252 ","page_number":252},
  {"content":"\r\nترجمهء ( 1050 ) به يك ديگر بد بين مباشيد زيرا خدا از آن منع كرده است . من با پيامبر و خاندان و دو سبط من بر سر حوض با مناند ، هر كه ما را مىخواهد به گفتار ما عمل كند و از كردار ما پيروى ، هر دودمانى افراد پاك نهاد دارند ما و دوستان ما شفاعت كنيم مردمان را براى ديدار ما بر سر حوض به يك ديگر پيشى گيريم ، ما دشمنان خود را از آن باز داريم اما دوستان خود را از آن سيراب سازيم ، هر كه از آن جرعه‌يى نوشد هرگز تشنه نگردد ، در حوض ما دو مجرى از بهشت روان است يكى بنام تسنيم و ديگرى بنام معين ، بر كناره آن خاك زعفران است و ريگهاى آن مرواريد و ياقوت . اين همان جوى كوثر است . روانى كارها به خواست خدايست به دست بندگان وى نيست ، هر گاه به دست بندگان بود هرگز به جاى ما ديگران را برنمىگزيدند ليك خدا به رحمت خويش ويژه گرداند هر كه را كه خواسته باشد ، ستايش كنيد خداى را كه شما را به نعمت بزرگى كه حلالزادگىست ويژه ساخته . در روز رستاخيز هر ديده‌يى گريان است و هر چشمى بىخواب مگر ديدهء كسى كه خدا او را به بزرگى خود ويژه ساخته باشد و بر گرفتارى حسين ( ع ) و خاندان وى گريسته باشد .\r\nپيروان ما مانند زنبور انگبيناند هر گاه مردمان بدانستندى چه اعتقادى دارند ايشان را مىخوردند .\r\nآنكه بر خوراك نشسته شتابزدگى مكند تا از خوردن آسايش يابد و همچنين آنكه مشغول قضاى حاجت است تا از ريستن فارغ گردد . هر گاه يكى از خواب برخاست بگويد :\r\nلا إله الا الله الحليم الكريم الحى القيوم و هو على كل شىء قدير سبحان رب النبيين و إله المرسلين و سبحان رب السماوات السبع و ما فيهن و رب الأرضين السبع و ما فيهن و رب العرش العظيم و الحمد لله رب العالمين . چون بعد از خواب نشيند قبل از آنكه برخيزد بگويد :\r\nحسبى الله حسبى الرب من العباد حسبى الله الذى هو حسبى منذ كنت حسبى الله و نعم الوكيل .\r\n","description":"","footnote":"","page_name":" 253 ","page_number":253},
  {"content":"\r\nهر گاه كسى از شما در شب از خواب بيدار گردد به سوى آسمان بنگرد و اين آيات آخر سورهء آل عمران را بخواند : * ( إِنَّ فِي خَلْقِ السَّماواتِ وَالأَرْضِ ) * تا * ( إِنَّكَ لا تُخْلِفُ الْمِيعادَ ) * . سر كشيدن در چاه زمزم دردها را دور مىكند از آب آن كه در سوى ركن حجر الاسود است بياشاميد ، چون زير حجر الاسود چهار نهر بهشتىست :\r\nفرات ، نيل ، سيحون ، جيحون و آنها نيز دو نهراند . آنكه در ملازمت فرمان روان ستم باشد به داورى وى آرامش نيست و دستور خداى را در بارهء غنيمت روان نسازد ، نبايد جهاد كند ، هر كه بر اين حال درگذرد يا مورد دشمن ماست در غصب حق ما و آلوده شدن به خونهاى ماست و مرگ وى مرگ زمان جاهليت است . ياد ما دودمان پيامبر ، درمان دردهاست و دوستى ما خشنودى خداست ، آنكه فرمان ما را به جاى آورد در آخرت با ما خواهد بود ، آنكه اميدوار فرمانروايى باشد مانند كسىست كه در راه خدا به خون خود فرو رفته باشد آنكه با ما نبرد كند يا از ما يارى نكند خدا وى را به دوزخ افكند .\r\n","description":"","footnote":"","page_name":" 254 ","page_number":254},
  {"content":"\r\nترجمهء ( 1051 ) ما فرياد رسان هستيم ، هر گاه ستم شوند و راه گريز بر ايشان بسته گردد ، مادر حطه و در سلامت هستيم ، هر كه از آن درآيد رهايى يابد و هر كه سرپيچى كند نابود گردد . خداى به ما آغاز كرده و به ما نيز انجام دهد ، به ما محو كند و به ما اثبات كند و به ما زمانه سخت را دور كند و به ميانجى ما باران فرستد ، فريبكار شما را از راه خدا نفريبد . از روزى كه خداى درهاى آسمان را بسته قطره‌يى رحمت از آن نباريده هر گاه قيامكنندهء ما پيدا شود ، آسمان رحمت خويش را ببارد و زمين گياه خويشتن بروياند و كينه از بندگان بزدايد و ددان و دامان با هم كنار آيند چنان كه زنى از عراق به شام رود و همهء گامهاى خود را به سر سبزه‌زارها نهد و زيور خويشتن را در بردارد و درنده‌يى او را گزند نرساند .\r\nهر گاه بدانيد كه در مبارزه با دشمنان چه رتبتى داريد ديدگان شما روشن مىگردد هر گاه در گذشته از دشمنان گزنده‌هايى مىبينيد كه آرزوى مرگ خواهيد كرد ، از خودپسندانى كه حق خداى را سبكشماراند به جان خويش بيمناك باشيد ، هر گاه چنين گردد همدست شويد و شكيبا و نماز و تقيه را كنار مگذاريد ، خدا بندگان متلون را دشمن دارد . از حق و اهل حق دور مگرديد ، آنكه ديگرى را بر ما گزيند نابود گردد ، از جهان ناكام خواهد رفت . هر گاه به سراى خويش در آييد بر اهل خود درود فرستيد و اگر كسى نباشد بر خويشتن درود فرستيد ، بگوييد : السلام علينا من ربنا . هنگام در آمدن به سراى خود * ( قُلْ هُوَ الله ) * بخوانيد تا تهى دستى از شما دور گردد . به كودكان خويش نماز آموزيد و چون به هشت برسند ايشان را براى نماز بازخواست كنيد با سگان نزديك مگرديد هر گاه نزديك شديد ، تر باشد و برخورد كرديد خود را بشوييد و اگر خشك باشد به جامهء خود آب بپاشيد .\r\nهر گاه از ما حديثى شنيديد معنى آن را ندانستيد آن را به ما واگذاريد و در آن بمانيد تا حقيقت آن را دريابيد . راز آشكار گر و شتاب زده مباشيد ، در ما غلو مكنيد و در ما كوتاهى مكنيد . آنكه به ما نزديك شود نجات يابد و آنكه روى گرداند هلاك گردد . براى ياران ما دسته‌هايىست از آمرزش خدا و بر دشمنان ما دسته‌هايى ست از خشم او . ما در كارها ميانه رو و درست راه هستيم . در پنج نماز شك روان نگردد ، شك در ركعات سبب باطل بودن است در نماز : وتر ، نماز آدينه . و دوگانه نخستين از هر نماز واجب و نماز بام و نماز شام . بندهء خدايى دست نماز قرآن مخواند ، هر سوره‌يى كه از قرآن خوانديد ركوع و سجود آن را ياد داريد يعنى در نماز نافله . مرد در\r\n","description":"","footnote":"","page_name":" 255 ","page_number":255},
  {"content":"\r\nپوشاكى كه حمايلى به خود پيچيده نماز مگذارد زيرا از شيوهء قوم لوط است .\r\n","description":"","footnote":"","page_name":" 256 ","page_number":256},
  {"content":"\r\nترجمهء ( 1052 ) مرد در پوشاكى مىتواند نماز بگذارد كه دو گوشهء آن را به گردن خود افكند و در جامه‌يى سطبر كه دكمه‌هاى آن را ببندد . مرد به فرشى كه در آن صورت دارد چه بر آن صورت يا آن فرش نماز مگذارد ليك روا باشد كه صورت زير پاهاى وى افتاده باشد يا جامه‌يى بر آن افكند و در حال نماز نقدهاى صورتدار در پوشاك خود گره مكند اما جائز است آنها را در هميانى بنهد يا در جامهء ديگرى و در صورت بيم از ميان رفتن بر كمر بندد . بر تل خرمن گندم و جو و خوردنيهاى ديگر نماز مگذارند و همچنين بر نان ، تا نام خدا نبرد دست نماز مسازد . قبل از آنكه دست به آب زند بگويد :\r\nباسم الله و با لله ، اللهم اجعلنى من التوابين و اجعلنى من المتطهرين ، هر گاه از دست نماز كنار شد بگويد : اشهد ان لا إله الا الله وحده لا شريك له و اشهد ان محمدا عبده و رسوله صلى الله عليه و آله . تا در خور رحمت خدا گردد .\r\nآنكه با معرفت نماز گزارد آمرزيده گردد ، هنگام نماز فريضه ، نافله مگذاريد مگر عذرى داشته باشيد ، نافله را پس از نماز واجب بگزارد در صورت امكان قضا كند ، خدا گفته : كسانى كه هميشه در نماز هستند ، يعنى آنچه شب از ايشان ترك شد در روز قضا مىكنند و آنچه روز از ايشان ترك شد در شب قضا مىكنند ، هنگام فريضه ، قضاى نافله مگذاريد بلكه اول فريضه را بگزاريد آنگاه نافله . نماز گزاردن در مكه و مدينه مقابل هزار نماز خواهد شد و درمى در حج هزينه كردن مقابل هزار درم صدقه دادن است . در نماز بايد خشوع داشت ، هر كه دل وى بيم از خدا دارد اندامهاى وى نيز بيمناك است ، با چيزى در نماز بازى مكن ، قنوت نماز آدينه قبل از ركوع است ، در ركعت اول نماز آدينه سورهء حمد و آدينه خوانده و در دوم حمد و سورهء منافقين .\r\nدر هر دو ركعت پس از سجده بايد ، نشست تا اندامهاى شما به جاى افتد ، آنگاه برخيزيد ، راه و رسم ما چنين بود . هر گاه يكى از شما از نماز برخاست دست خود را بر سينه‌اش برگرداند چون مقابل خدا بايستيد سينه را پيش داريد و راست باشيد و خم مگرديد ، چون از نماز فارغ شديد دستها به سوى آسمان بلند گردانيد و خواهش كنيد . ( عبد الله بن سبا ) گفت : يا امير المؤمنين مگر خدا در همه جا نيست ؟ . گفت : چرا ، پرسيد پس چرا بنده دست خود را به آسمان فرازد ؟ . گفت : مگر اين آيه را از قرآن نخوانده‌يى : روزى شما و آنچه بدان نويد داده شديد در آسمان است ، خدا فرمان داده كه روزى را از جاى آن بجوييد و جاى آن روزى و آنچه خدا گفته است آسمانها است .\r\nنمازگزار در نماز از خدا بهشت خواهد و از دوزخ به خدا پناه برد و حور خواهد . هر گاه نماز گزارى\r\n","description":"","footnote":"","page_name":" 257 ","page_number":257},
  {"content":"\r\nچنان گزار گويا آخرين نماز تو در جهان است . تبسم نماز را تباه نكند اما قهقهه مبطل است . هر گاه خواب بر كسى چيره گردد دست نماز لازم آيد . اگر در نماز ترا خواب يا چرت گرفت نماز را ببر كه چنين نمازى به جاى آمرزش انگيزهء نفرين گردد . هر كه به دل ما را دوست دارد و با زبان ما را يارى كند و به دست با دشمنان ما نبرد كند ، او در بهشت با ما همپايه است . و آنكه ما را از دل دوست دارد و زبان خود را به يارى ما به كار برد اما نبرد با دشمنان نكند ، او در بهشت به درجه‌يى از مقام فرودتر باشد و آنكه از دل ما را دوست دارد اما با زبان و دست يارى نكند به دو درجه فرودتر است . آنكه ما را از دل دشمن دارد و با زبان و دست گزند نرساند به دوزخ رود و آنكه از دل با ما دشمن باشد و به زبان گزند رساند در دوزخ است و آنكه از دل ما را دشمن دارد و به زبان و دست آزار رساند در دوزخ است و همكار دشمن ماست .\r\n","description":"","footnote":"","page_name":" 258 ","page_number":258},
  {"content":"\r\nترجمهء ( 1053 ) بهشتيان به سراى ما و سراى پيروان ما نگرانند چنان كه مردمان به اختران نگراناند .\r\nهر گاه از سوره‌هايى كه در قرآن آغاز آنها : سبح يا يسبح است به انجام رسيديد ، بگوييد : سبحان الله الاعلى . هر گاه آيهء : * ( إِنَّ الله وَمَلائِكَتَه يُصَلُّونَ عَلَى النَّبِيِّ ) * را خوانديد بر آن حضرت درود فرستيد چه در نماز باشد چه در غير نماز . در تن اندامى نباشد كه كمتر از ديده سپاس خدا كند ، ديدهء خود را نگاهداريد . بهر جا خواهد مگشاييد تا شما را از ياد خدا باز ندارد . هر گاه سورهء و التين را خوانديد در پايان آن بگوييد : و نحن على ذلك من الشاهدين . و هر گاه در قرآن جملهء * ( قُولُوا آمَنَّا ، ) * قرائت كردى پس از آن بگوى : * ( آمَنَّا بِالله وَاشْهَدْ بِأَنَّا مُسْلِمُونَ ) * . نمازگزار چون در تشهد آخر كه نشيند بگويد : اشهد ان لا إله الا الله وحده لا شريك له و اشهد أن محمدا عبده و رسوله ( ص ) و * ( أَنَّ السَّاعَةَ آتِيَةٌ لا رَيْبَ فِيها وَأَنَّ الله يَبْعَثُ مَنْ فِي الْقُبُورِ ) * . سپس هر گاه حدثى از وى آشكار شد نمازش صحيح است . عبادتى به دشوارى پياده رفتن به خانهء خدا نيست . نيكى را از سم و گردنهاى اشتران بجوييد كه مىروند و مىآيند . خدا زمزم را سقايت ناميده زيرا پيامبر فرمان داد كشمشى را كه از طائف براى وى آوردند خيس كنند و در حوض زمزم ريزند زيرا آب آن تلخ بود مىخواست تلخى آن كم گردد مانند نبيذ خيس شده كهنه شد آن را نياشاميد چون مانند باده گرديد . هر گاه مرد برهنه گردد ديو به دو بنگرد و در او آز بندد خود را از اين روى پوشيده داريد . چيزى كه بوى ناخوش دارد هر گاه خورديد به مسجد مرويد . مرد هنگام سجدهء نماز واجب پايين تنهء خود را بلند دارد . هر گاه كسى خواهد غسل كند نخست دو بازوى خود را بشويد . هر گاه نماز گزارى چنان گزار كه قرائت حمد و سوره و تكبير و تسبيح خويش را بشنوى . هر گاه نماز به پايان رسيد به راست خويش بنگر . از جهان توشه‌يى برگير و برترين توشه پرهيزكاريست از بنى اسرائيل كه مسخ شدند دو دسته‌اند دسته‌يى گم شدند دسته‌يى در دريا و دسته‌يى در بيابان . هر جانورى را به حلال بودن نشناسيد مخوريد . هر كه بيمارى گرفت تا سه روز به كسى نگفت و به خدا ناليد اميد تن درستى هست . هنگامى بنده از خدا دور مىشود كه اشكم خوارگى و زن بارگى پيش گيرد . سفرى مكن كه در آن بيم نماز يا دين باشد . چهاراند كه گوش به همه كس فرا دارند : پيامبر ( ص ) ، بهشت ، دوزخ ، حور العين .\r\nنمازگزار هر گاه از نماز فارغ شد بر پيامبر و دودمان وى درود فرستد و بهشت را از خدا بخواهد و از دوزخ\r\n","description":"","footnote":"","page_name":" 259 ","page_number":259},
  {"content":"\r\nبه دو پناه برد . و همسرى حور العين خواهد . آنكه بر محمد ( ص ) درود فرستد پيامبر آن را بشنود و دعاى وى به درگاه خدا بالا رود و هر كه از خدا بهشت را خواهد بهشت گويد خدايا آنچه را بندهء تو خواهد كرامت فرما و آنكه از دوزخ به او پناه برد دوزخ گويد : خدايا بندهء ترا پناه ده و آنكه حور خواهد ، حور نيز از خدا خواهد براى وى گردد .\r\nسرود زارى ديو است كه از براى بهشت سر دهد . هر كه خواهد كه بخسبد دست راست خويش زير گونهء راست نهد و بگويد : باسم الله وضعت جنبى الله على ملة ابراهيم و دين محمد ( ص ) و ولاية من افترض الله طاعته ما شاء الله كان و ما لم يشأ لم يكن . آنكه هنگام خفتن چنين گويد از دزد و يغماگر و زير رفتن سالم ماند و فرشتگان براى وى آمرزش خواهند . هر كه هنگام خفتن در بستر خود سورهء * ( قُلْ هُوَ الله ) * را بخواند خدا پنجاه هزار فرشته به وى گمارد تا او را پاسدارى كنند .\r\n","description":"","footnote":"","page_name":" 260 ","page_number":260},
  {"content":"\r\nترجمهء ( 1054 ) هر گاه كسى از شما خواست بخسبد پيش از آنكه پهلو به بستر گذارد بگويد :\r\nاعيذ نفسى و دينى و اهلى و مالى و ولدى و خواتيم عملى و ما رزقنى ربى و خولنى بعزة الله و عظمة الله و جبروت الله\r\n","description":"","footnote":"","page_name":" 261 ","page_number":261},
  {"content":"\r\nو سلطان الله و رحمة الله و أرفة الله و غفران الله و قوة قدرة الله و جلال الله و بصنع الله و اركان الله و بجمع الله و برسول الله و بقدرة الله على ما يشاء عن شر السامة و الهامة و من شر الجن و الانس و من شر ما يدب في الارض و ما يخرج منها و من شر ما ينزل من السماء و ما يعرج فيها و من شر كل دابه أنت * ( آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ ) * * ( وَهُوَ عَلى كُلِّ شَيْءٍ قَدِيرٌ ، ) * و لا حول و لا قوة الا با لله العلى العظيم » . زيرا پيامبر ( ص ) حسن و حسين ( ع ) را با اين دعا در امان خدا سپرد و پيامبر ما را بدان فرمان داده است .\r\nما گنجوران دين خدا هستيم ، ما كليدهاى دانش هستيم ، هر گاه پيشوايى از ما درگذرد : ديگرى به جاى وى در آيد ، هر كه از ما پيروى كند گمراه نگردد و آنكه منكر ما گردد گمراه است ، آنكه با ما دشمنى ورزد رهايى نيابد ، آنكه ما را واگذارد و از يارى ما كوتاهى كند بىياور گردد ، براى آز به جهان و كالاى آن كه فانىست ما را تنها مگذاريد ، آنكه با ما مخالفت كند و جهان را به جاويدان برگزيند و آن را بر ما مقدم دارد در روز رستاخيز بسى دريغ خورد چنان كه قرآن گفته : هر كه اى دريغ گويد كه چرا در بارهء خويشتن كوتاهى كرديم و خود را خوار ساختيم . كودكان خود را پاكيزه داريد و مسوخ را از ايشان دور كنيد ، زيرا ديو آن را مىبويد و كودك را به بيم مىافكند و به خواب مىكند و نگارندگان كردارهاى شما از آن در آزار گردند .\r\nاولين نگاه به زن بىاشكال است و دومين حرامست ، دائم الخمر خداى را مانند بت پرست بر خورد مىكند ، حجر بن عدى پرسيد اى امير المؤمنين چه كسى دائم الخمر است ؟ . گفت : آنكه هر گاه يافت در كشد ، هر كه باده گسارد تا چهل شبانه روز نماز وى پذيرفته نيست ، آنكه در بارهء مسلمان سخن گويد كه مقصود وى ريختن آب روى ويست ، خدا وى را در لجنزار دوزخ بند گرداند تا دليلى بر گفتهء خويش آورد دو مرد برهنه زير جامه خوابى مخسبد هر گاه خفتند ايشان را تعزير بايد كرد كدو خوريد كه مغز را بيفزايد . پيامبر از كدو در شگفت شدى قبل از خوراك و بعد از آن ترنج بخوريد ، چون دودمان پيامبر مىخوردند ، امروز دل را روشن كند و دردهاى درون را آرامش بخشد هر گاه نمازگزار در نماز ايستد ديو به دو از روى حسرت بنگرد چون بيند كه در آمرزش خدا در شده بدترين كارهاى ديندارى تازه‌هاى آن است و برترين آنها آن است كه خدا آن را پسندد آنكه جهان را بر جاويدان برگزيد سرانجام وى بيمناك است آب را نيكو دانيد هر كه به دادهء خدا خوشنود باشد تن خود را آسوده ساخته هر كه زندگانى خويشتن را در غير خدا هزينه كند زيانكار است هر گاه نمازگزار بدانستى كه چسان بزرگى خداى وى را فرا گرفته هرگز سر از سجده بر نداشتى كار خود را به تأخير ميندازيد آنچه روزى شماست به شما خواهد رسيد و هر گرفتارى كه براى شما مقدر است آن را با هيچ تدبير متوانيد دفع كرد امر به نيكى و منع از بدى كنيد و در برابر گرفتاريها شكيبا باشيد شناختن حق ما چراغى فرا راه گراينده است بدترين كورى ، كورى از بهره‌منديهاى ماست و آنكه با ما دشمنى ورزد در صورتى كه ما با وى بزهى مرتكب نشده‌ايم جز آنكه وى را به حق خوانديم و ديگران وى را آشوب و جهان مىخوانند .\r\n","description":"","footnote":"","page_name":" 262 ","page_number":262},
  {"content":"\r\nدرفش حق به دست ماست هر كه در سايهء آن درآيد وى را فرا گيرد و هر كه بدان پيشدستى كند كامياب باشد و آنكه با آن مخالفت نمايد نابود گردد و هر كه از آن جدا شود زبون گردد و هر كه بدان درآويزد رهايى يابد . من پيشواى گروندگانم و خواسته پيشواى ستمكاران است . گراينده مرا دوست دارد و منافق دشمن هر گاه مسلمانان بهم رسيديد دست دهيد و خوشرويى نماييد چون چنين كنيد . گناه‌ها از شما ريخته باشد ، هر گاه كسى از شما عطسه كند به وى بگوييد :\r\nيرحمكم الله ، و او در پاسخ بگويد : يغفر الله لكم و يرحمكم ، در قرآن گفته : هر گاه شما را درود گفتند برتر از آن را پاسخ دهيد يا همان را : با دشمن خويش دست ده و خوشرويى نما و اگر چه بد دارد زيرا قرآن گفته : به آنچه نيكتر است بدى را جواب ده تا دشمن تو چون دوست يگانه گردد ، برخورد نكنند بدين روش نيك مگر آنان كه بردباراند و برخورد نكنند بدان مگر نيك بختان .\r\nدشوارترين شكنجه‌هايى كه به دشمن خويش كنى آن است كه در حق وى خداى را بندگى فرمايى و به فرمان حق با وى رفتار سازى و براى تو بسنده است كه بنگرى دشمن تو خداى را گناه ورزد جهان همى چرخد تو بهرهء خويش از آن به آسانى درياب يعنى هر گاه نوبت تو رسيد .\r\n","description":"","footnote":"","page_name":" 263 ","page_number":263},
  {"content":"\r\nترجمهء ( 1055 ) هميشه مؤمن بيدار و هشيار و ترسان است و در انتظار گشايش جهانى يا مرگ با سعادت جاويدانىست و به رحمت خدا اميدوار است ، مؤمن بىبيم و اميد نيست و از گذشتهء خود بيمناك است و در انتظار وعدهء خداست شما آباد سازندگان زمين هستيد : خدا شما را در آن اسكان داده تا بر آن چه مىكنيد ؟\r\nاين راه را بپيماييد تا ديگرى را به جاى شما نياورند نشان خردمندى نيك رفتارى و دينداريست در آمرزش خواستن از خدا پيشدستى كنيد بهشتى كه مانند آسمان و زمين است در فراخى براى پرهيزكاران است و جز به پرهيزكارى بدان راه نيابيد . گناه آلود از ياد خدا منصرف شود آنكه پيروى از پيشواى حق نكند خدا ديوى بر او گمارد تا پيوسته با وى باشد مخالفان شما در گمراهى و كينه‌توزى بيناتر و سختتراند و در هزينه براى خواهشهاى خود كوشاتر از شمااند زيرا شما به ستم كشيدن و بدبختى خوى گرفته‌ايد نه از خدا شرم داريد و نه براى خويش مصلحتى مىانديشيد با آنكه هر روز ستمى مىبينيد باز از غفلت بيدار نمىشويد و در نيكى كوشا نيستيد با سرگرمى هر روز دين شما فرسوده‌تر مىگردد در صورتى كه خدا گفته : از ستمكاران حمايت مكنيد تا به دوزخ ميفتيد و دستگيرى جز خدا نداريد .\r\n","description":"","footnote":"","page_name":" 264 ","page_number":264},
  {"content":"\r\nفرزندان خود را نامگذارى كنيد هر گاه ندانيد پسر است يا دختر نامى گذاريد شايسته هر دو باشد مانند پروين ، عزت زيرا همان كودك سقط شده در قيامت بازخواست مىكند ، پيامبر به فرزند فاطمه پيش از به دنيا آمدن محسن نام نهاد ايستاده آب مىآشاميد كه سبب درد بىدرمان مىشود تا خدا درمان كند هر گاه بر چهار پا سوار شديد نام خداى را ببريد و بخوانيد :\r\n« * ( سُبْحانَ الَّذِي سَخَّرَ لَنا هذا وَما كُنَّا لَه مُقْرِنِينَ وَإِنَّا إِلى رَبِّنا لَمُنْقَلِبُونَ ) * » هنگام مسافرت بگوييد :\r\n« اللهم انت الصاحب في السفر و الحامل على الظهر و الخليفة في الاهل و المال و الولد » . هر گاه در منزل فرود آمديد بگوييد\r\n« اللهم انزلنا * ( مُنْزَلًا مُبارَكاً وَأَنْتَ خَيْرُ الْمُنْزِلِينَ ) * » هنگام خريد از بازار و در آمدن در آن بگوييد :\r\n« اشهد ان لا إله الا الله وحده لا شريك له و اشهد ان محمدا عبده و رسوله اللهم انى أعوذ بك من صفقة خاسرة و يمين فاجرة و أعوذ بك من بوار الايم » . آنكه در مسجد انتظار نماز ديگر داشته باشد مهمان خداست ، اميد خدا وى را گرامى دارد ، آنكه به حج و عمره رود نيز مهمان خداست ، اميد است وى را بيامرزد ، هر كه به كودكى باده دهد خدا وى را در لجن زار دوزخ بند نهد تا عذر خود را بخواهد صدقه سپر بزرگى براى مؤمن است از آتش دوزخ و براى كافر حافظ مال ويست و گرفتاريها از دهندهء آن دور گردد و اما در آخرت كافر بهره‌يى از آن ندارد ، دوزخيان از زبان بر روى در آتش افتند از زبان به نوريان نور بخشند ، زبان خود را نگاهداريد و آن را به ياد خدا داريد ، بلندترين كارها گمراهى ست و مهمترين كار نيك پيكر مسازيد تا در قيامت از آن به رنج ميفتيد .\r\n","description":"","footnote":"","page_name":" 265 ","page_number":265},
  {"content":"\r\nترجمهء ( 1056 ) هر گاه پليدى از تو جدا گردد بگو خدا آنچه را بد است از من دور سازد هر گاه از گرمابه بيرون شدى و برادر دينى تو به تو گويد : گرمابه بر تو خرم باد ، در جواب بگوى : دل آسوده باشيد . هر گاه برادر تو گويد « درود خدا بر تو باد » در پاسخ وى گوى « براى تو درود خدا باد و به جاودانت فرود آرد » . درگذر مشاش و مرين ، درخواست پس از ستايش است ، اول خداى را ستايش كن آنگاه نياز خود را خواه خواهان نبايد خواهش نامشروع و غير ممكن را خواسته باشد . هر گاه كسى را به پسرى شاد باش گويى ، بگوى : خدا اين بخشش را به تو خجسته كناد و او را به برنايى رساناد و نيكى وى را به تو روزى گرداناد هر گاه برادر دينى تو از مكه بازگشت ميان دو ديده او را ببوس و دهان وى را كه با آن حجر الاسود را بوسيده چون كه پيامبر آن را بوسيده و ديده را ببوس كه كعبه را با آن ديده و بگوى خدا حج ترا قبول كناد و اين آخرين حج تو مباد . از فرومايگان بپرهيزيد كه از خدا نترسند و كشندگان پيامبران در ايشاناند و دشمنان ما ايناناند . از توجه خدا بود كه ما را برگزيد و براى ما پيروانى گردانيد تا ما را يارى كنند و در شادى و اندوه با ما انباز باشند .\r\nپيروان ما كه آلوده به گناهى گردند از جهان در نگذرند تا به گرفتارى دچار گردند كه كفاره آن بزه باشد ممكن آن گرفتارى در خواستهء وى باشد يا در فرزند يا در جان وى تا خداى را پاك ديدار كند . هر گاه از آن اندكى مانده باشد جان وى را به سختى گيرند . پيرو ما دوست و شهيد از جهان درگذرد چون پيشوايى ما را پذيرفته و در يارى ما دوستى كرده و دشمنان ما دشمن چنان كه قرآن گفته : آنان كه به خدا و پيامبر وى ايمان آورند ايشان از صديقان و شهيداناند و از خدا پاداش خويش بيابند . بنى اسرائيل هفتاد و دو تيره شدند دور نيست كه اين ملت نيز هفتاد و سه دسته گردد تنها فرقه‌يى از ايشان بهشتىست . هر كه راز ما را فاش سازد خدا وى را شكنجه سازد . فرزندان خود را هفتم روز ولادت ختنه كنيد و از سرما و گرما انديشه‌مند مگرديد عمل\r\n","description":"","footnote":"","page_name":" 266 ","page_number":266},
  {"content":"\r\nختنه تن را پاك سازد زمين از شاش غير مختون زارى كند مستى چهار گونه است : مستى شراب مستى خواسته مستى خواب مستى فرمانروايى هنگام خواب دست را زير گونهء راست نه زيرا نداند كه بيدار شود يا نه دوست دارم گراينده در هر پانزده روز يك بار نوره كشد .\r\nترجمهء ( 1057 ) كمتر ماهى بخوريد : زيرا گوشت بدن را مىگدازد و بلغم را مىافزايد و دل را سخت مىكند سر كشيدن شير درمان هر درديست جز مرگ . انار را با پيه آن بخوريد تا معده را شستشوى دهد\r\n","description":"","footnote":"","page_name":" 267 ","page_number":267},
  {"content":"\r\nهر دانه‌يى از انار كه در شكم رود تا چهل روز دل را زنده مىكند و جان را روشنى بخش است و نگاهدارى از بيماريست و وسوسهء ديو را سست سازد سركه نيكو نان خورشىست چون صفرا را كم مىكند . كاسنى بخوريد كه در هر بامدادى قطره‌يى از قطرات آب بهشت بر آن است از آب باران بياشاميد كه تن را پاك مىكند و بيماريها را دور مىسازد . در قرآن گفته : خدا از آسمان آبى مىفرستد كه شما را پاك مىكند و پليدى ديو را از شما دور سازد و دلهاى شما را بهم پيوند دهد و گامها را استوار گرداند . سياه دانه براى هر دردى درمان است مگر زهرناك باشد . گوشت گاو بيمارى آورد شير آن داروست روغن گاو درمان است براى زيستن دارويى و خوراكى برتر از خرماى تازه يعنى رطب نيست در قرآن گفته : اى مريم خرما بن را بجنبان تا براى تو رطب ريزد ، بخور و بياشام و ديدهء خويش را به فرزند گرامى خود روشن دار . كام فرزندان خويش را با خرما برداريد پيامبر ( ص ) كام حسن و حسين ( ع ) را با خرما برداشت هر گاه زن خود را درآميزى وى را به شتاب مياور تا خويشتن را آماده سازد زنان را خواستهايىست تا با شوى خود همبستر شوند هر گاه زن بيگانه‌يى ديدى و وى را پسنديدى هر گاه با زن خويش درآميزى او نيز چنان خواهد بود ديو را از خود دور داريد و از زنان بيگانه بپرهيزيد هر گاه كسى زنى را خواست و بىزن بود برود دوگانه‌يى بگزارد و خداى را ستايش كند و بر پيامبر رحمت خواهد تا خدا وى را كام روا گرداند در حال مباشرت سخن كم گويد ، سخن گفتن در حال مباشرت سبب گنگى كودك گردد به درون زن منگر شايد چيزى بينى كه از وى بىرغبت گردى و كودك كور شود هر گاه با زن خود درآويختى بگوى : خدايا من به فرمان تو وى را بر خود حلال كردم و آن را به رسم امانت از تو پذيرفتم هر گاه فرزندى از او يابم نرينه تمام خلقت باشد و ديو را در او بهره‌يى نباشد . حقنه يكى از چهار درمان است پيامبر ( ص ) حقنه را برترين درمان گفته حقنه اشكم را فربه سازد و درد درون را دور گرداند تن را نيرو بخشد . سعوط بينى را از بنفشه بسازيد بر خون گرفتن مداومت كنيد در شب اول ماه عربى و نيمهء آن مباشرت مكنيد كه ديو در اين دو وقت تباهى كند و ديوان ديگر نيز با وى همداستاناند و در كودك شما انباز مىكردند در روز چهارشنبه نوره مكشيد . چهارشنبه روز ناخجسته‌يى ست خدا در آن دوزخ را بيافريد و در روز آدينه ساعتى ناخجسته است كه هر گاه كسى در آن خون گيرد در دم بميرد .\r\n","description":"","footnote":"","page_name":" 268 ","page_number":268},
  {"content":"\r\n\r\nترجمهء باب منشهاى بعد از هزار ( 1058 ) دو هزار سال قبل از آفرينش آسمان و زمين نوشته شده\r\n- از جابر انصارى روايت شده كه پيامبر ( ص ) گفته : دو هزار سال قبل از آفرينش آسمان و زمين بر در بهشت نگاشته شده : * ( لا إله الا الله ، محمد رسول الله ) * ، على برادر رسول خداست .\r\n\r\nترجمهء ( 1059 ) نماز چهار هزار باب دارد\r\n- زكريا پور آدم گفته : از امام على بن موسى الرضا شنيدم كه مىگفت نماز چهار هزار باب دارد .\r\n","description":"","footnote":"","page_name":" 269 ","page_number":269},
  {"content":"\r\n\r\nترجمهء ( 1060 ) هفت هزار سال قبل از آفرينش آدم بر ساق عرش نوشته شده\r\n- سهيل بن غزوان بصرى گفته : از امام صادق ( ع ) شنيدم كه مىگفت : زنى از پريان كه نام وى عفراء بود پيوسته نزد پيامبر ( ص ) آمدى و سخنهاى او را شنيدى و نزد نيكان از پريان رفتى و ايشان را به اسلام خواندى و آنان به دست او مسلمان مىشدند ، اتفاقا روزى چند نيامد ، پيامبر از فرخ سروش جوياى حال او شد . گفت به ديدن يكى از خواهران دينى خود رفته ، پيامبر گفت : خوشا به كسانى كه در راه خدا با يك ديگر دوستى كنند ، در بهشت ستونى از ياقوت سرخ است كه بر فراز آن هفتاد هزار كاخ ساخته شده و در هر كاخى هفتاد هزار خانه است ، خدا آنها را براى كسانى ساخته كه در راه خدا با يك ديگر دوستى ورزند . چون عفراء نزد پيامبر آمد از وى پرسيد چه ديدى ؟ گفت : شگفتيهاى بسيار ديدم ، شگفت تر از همه اين بود كه ديو را ديدم در درياى سبز بر سنگى سفيد نشسته بود و دستهاى خود به آسمان برداشته و مىگفت : خدايا چون سوگند خود را پايان رساندى و مرا به دوزخ افكندى ترا به محمد و على و فاطمه و حسن و حسين سوگند مىدهم كه مرا از آن رهايى دهى . گفتم :\r\nاى ديو اين نامها چيست ؟ كه خداى را بدانها خواندى ؟ . گفت : من هفت هزار سال قبل از آنكه خدا آدم را بيافريند آنها را بر ساق عرش نوشته يافتم و دانستم كه گرامىترين آفريدگان نزد خدايند . پيامبر گفت :\r\nهر گاه همهء روى زمين خداى را بدانها سوگند دهند خواهش ايشان را برآورد .\r\n","description":"","footnote":"","page_name":" 270 ","page_number":270},
  {"content":"\r\n\r\nترجمهء ( 1061 ) كسى كه روايت كرده خدا دوازده هزار عالم دارد\r\n- امام صادق ( ع ) گفته : دوازده هزار عالم است ، كه هر يكى از آنها از هفت سپهر و هفت زمين خدا كلانتر است ، و هيچ يكى از آن عوالم ندانند كه خدا جز عالم ايشان عالمى دارد و من حجت بر همهء ايشان هستم .\r\n\r\nترجمهء ( 1062 ) اصحاب پيامبر ( ص ) دوازده هزار تن بودند\r\n- امام صادق ( ع ) گفته : ياران پيامبر ( ص ) دوازده هزار تن بودند هشت هزار از مدينه و دو هزار از مكه و دو هزار از آزادگان كفار كه اسلام آورده بودند ، در ميان ايشان نه جبرى بود نه مرجئى و نه از خوارج و نه معتزلى و نه از اصحاب رأى ، همه شب و روز مىگريستند و مىگفتند : خدايا جان ما را بستان قبل از آنكه نان جوى هم خورده باشيم .\r\n\r\nترجمهء ( 1063 ) نورى كه پيش از آفرينش آدم نزد خدا بود\r\n- ابو الجارود به سند خود از رسول اكرم روايت كرده كه مىگفت : من و على نورى بوديم نزد خدا پيش از آفرينش آدم به چهار هزار سال ، چون خدا آدم را بيافريد آن را در صلب آدم نهاد و آن را پيوسته از صلبى به صلبى نقل داد تا آن را در صلب عبد المطلب نهاد ، سپس آن را از صلب وى بيرون آورد و دو پاره ساخت ، پاره‌يى از آن را در صلب عبد اللَّه پدر محمد نهاد و پارهء ديگر را در صلب ابى طالب پدر على نهاد ، نتيجه على از من است و من از على هستم ، گوشت او گوشت من است و خون او خون من . آنكه مرا دوست داشته باشد دوستى من دوستى اوست . و آنكه وى را دشمن داشته باشد مرا دشمن داشته .\r\n","description":"","footnote":"","page_name":" 271 ","page_number":271},
  {"content":"\r\n\r\nترجمهء ( 1064 ) ياد آورى نورى كه ميان دو شانهء محمد فرشته نوشته شده بود بيست و دو هزار سال قبل از آفرينش آدم\r\n- امام موسى بن جعفر ( ع ) گفته : روزى پيامبر نشسته بود فرشته‌يى در آمد كه بيست و چهار روى داشت ، پيامبر گفت : اى دوست من ، فرخ سروش ترا در اين شكل نديده بودم ، فرشته گفت : من فرخ سروش نيستم بلكه محمود فرشته‌ام ، خدا مرا فرستاده كه نورى را با نورى درآميزم ، پيامبر پرسيد كداماند ؟\r\nگفت : فاطمه را با على . چون بازگشت ميان دو شانهء وى نوشته بود : محمد پيامبر خداست و على وصى اوست ، پيامبر پرسيد از چه زمانى اين نوشته ميان دو شانهء توست ؟ گفت بيست و دو هزار سال قبل از آفرينش آدم .\r\n\r\nترجمهء ( 1065 ) خدا صد و بيست و چهار هزار پيامبر و صد و بيست و چهار هزار وصى بيافريد\r\n-\r\n","description":"","footnote":"","page_name":" 272 ","page_number":272},
  {"content":"\r\nپيامبر گفته : خدا صد و بيست و چهار هزار پيامبر بيافريد من نزد خداى از همه گرامىتر هستم و با وصف اين نمىبالم . و خدا صد و بيست و چهار هزار وصى بيافريد على ( ع ) از همه نزد خداى گرامىتر است .\r\n\r\nترجمهء ( 1066 ) خدا با موسى ( ع ) صد و بيست و چهار هزار كلمه املاء كرد\r\n- ابن عباس گفته : پيامبر ( ص ) گفته : خدا با موسى بن عمران در مدت سه شب و سه روز صد و بيست و چهار هزار كلمه املاء كرد ، موسى در اين سه شبانه روز نه چيزى خورد و نه چيزى آشاميد ، آنگاه كه نزد بنى اسرائيل بازگشت سخنهاى آدميان را بد مىداشت ، چون شيرينى گفتار خدا در وى اثر نهاده بود .\r\n\r\nترجمهء ( 1067 ) پيامبر ( ص ) به على ( ع ) هزار در از دانش آموخت كه از هر درى هزار در گشوده گردد\r\n- ام سلمه زن پيامبر ( ص ) گفته : پيامبر در بيمارى مرگ گفت : دوست مرا بياوريد ، عائشه نزد پدر خود فرستاد و او را بخواند چون درآمد پيامبر روى خود را پوشانيد و گفت : دوست مرا بخوانيد ، حفصه پدر خود عمر را فرستاد ، چون درآمد پيامبر روى خود را پوشانيد باز گفت : دوست مرا بخوانيد فاطمه على را فرستاد چون درآمد پيامبر وى را گرامى داشت پيامبر على را در زير جامه درآورد على گفت : هزار حديث به من آموخت كه از هر حديثى هزار حديث در آيد چندان گفت كه من و او عرق كرديم عرق او بر من\r\n","description":"","footnote":"","page_name":" 273 ","page_number":273},
  {"content":"\r\nروان شد و عرق من به روى .\r\nترجمهء ( 1068 ) اصبغ بن نباته گفته : از امام على بن ابى طالب شنيدم كه مىگفت : از پيامبر ( ص ) هزار باب از حلال و حرام و آنچه بوده و تا روز قيامت مىباشد به من آموخت كه از هر باب آن هزار باب گشوده مىشود تا برسد به دانش مرگ و مير و گرفتاريها و احكام حق الاحى .\r\nترجمهء ( 1069 ) عبد الله بن عمر گفته : پيامبر ( ص ) در بيمارى مرگ خود گفت : برادرم را نزد من بخوانيد ، على آمد ، پيامبر روى خود را به سمت ديوار كردند و جامه بر سر خود كشيدند و مردم بيرون در ايستادند تا على بيرون آمد مردى به وى گفت : پيامبر ( ص ) رازى با تو در ميان نهاد ؟ على گفت : آرى هزار باب از علم با من راز گفت كه در هر بابى هزار باب است ، گفت : آنها را بر كردى ؟ . گفت : آرى و دريافتم ، گفت : اين سياهى كه در ماه است چيست ؟ . گفت : خدا در قرآن گفته : ما شب و روز را دو نشانه نهاديم نشانهء شب را پاك و تاريك ساختيم و نشانهء روز را روشنى داديم ، آن مرد گفت : اى على درست دريافتى ، و الله اعلم .\r\n","description":"","footnote":"","page_name":" 274 ","page_number":274},
  {"content":"\r\nترجمهء ( 1070 ) موسى بن بكر گفته : به امام صادق ( ع ) گفتم : كسى روزى ، دو روزى سه روز ، چهار روز يا بيشتر بىهوش مىشود چه اندازه از نماز وى را بايد قضا كند ؟ . گفت : دستور كلى به تو مىدهم ، اين موضوع و هر چه بدان ماند ، آن است كه در آن جمع باشد ، در هر جايى كه خدا بنده را از به جاى آوردن تكليف بازداشت ، او نسبت به بندهء خود عذر پذيرتر است برخى از روات اضافه كرده‌اند كه امام صادق گفته اين از بابهايىست هزار باب از آن برآورده مىگردد .\r\nترجمهء ( 1071 ) بكير بن اعين گفته : سالم پور ابى حفصه گفت : از امام محمد باقر ( ع ) شنيدم كه مىگفت : پيامبر ( ص ) هزار باب به على ( ع ) آموخت كه هر بابى از آن هزار باب مىشود . بكير گفته : ياران ما رفتند نزد امام محمد باقر ( ع ) و از اين حديث پرسيدند گفت : سالم راست گفته . بكير گفته : آنكه اين حديث را از امام محمد باقر شنيده بود براى من نقل كرد آنگاه گفت : از اين درهاى هزارگانه درى يا دو درى بيشتر به دست اين مردم نيفتاد . و الله اعلم .\r\n","description":"","footnote":"","page_name":" 275 ","page_number":275},
  {"content":"\r\nترجمهء ( 1072 ) اصبغ بن نباته گفته : امير المؤمنين ( ع ) به ما دستور داد كه از كوفه به مدائن كوچ كنيم ، ما روز يك شنبه رفتيم ، عمرو بن حريث با هفت تن پس ماندند ، به نقطه‌يى از حيره رفتند كه آنجا را خورنق نامند ، گفتند ما اينجا گردش مىكنيم ، و روز چهارشنبه به مدائن مىرويم ، قبل از آنكه امير المؤمنين ( ع ) نماز آدينه گزارد به دو مىرسيم ، چون به خورنق رفتند ، سوسمارى را آشكار كردند ، عمرو بن حريث آن را به دست گرفت و از راه مسخره گفت : اين امير المؤمنين است با او دست پيمان دهيد ، آن هفت تن با وى بيعت كردند عمرو هشتمين ايشان بود ، چون روز آدينه به مدائن رسيدند امير المؤمنين خطبه مىخواند ، وارد مسجد شدند ، چون درآمدند على به ايشان نگريست و گفت : اى مردم پيامبر ( ص ) هزار حديث به من از رازها بگفت كه در هر حديثى هزار باب است و در هر بابى هزار كليد است .\r\nگفت : خدا در قرآن گفته : روزى كه هر مردى را با پيشواى ايشان مىخوانيم . من براى شما به خدا سوگند مىخورم كه روز قيامت هشت تن را با پيشواى ايشان مىآرند آن پيشوا سوسمار است و هر گاه خواسته باشم مىتوانم آن هشت تن را يكايك براى شما نام برم . اصبغ بن نباته گفته : ديدم عمرو بن حريث از شرمندگى مانند شاخهء درخت خرما سر به زير افكند .\r\n","description":"","footnote":"","page_name":" 276 ","page_number":276},
  {"content":"\r\nترجمهء ( 1073 ) زرارة گفته : امام محمد باقر ( ع ) گفته : كه پيامبر ( ص ) به على ( ع ) درى آموخت كه از هر بابى هزار باب و از هر باب آنها هزار در گشوده مىگردد .\r\nامام صادق ( ع ) گفته : چون پيامبر ( ص ) در بيمارى مرگ بود ، على را خواست ، در گوش وى سخنان مىگفت ، چون بيرون آمد كسانى به وى گفتند :\r\nدوست تو با تو چه گفت ؟ . در جواب گفت : بابى از دانش را بر من گشود كه از آن هزار باب گشوده گردد و از هر باب آن هزار باب ديگر .\r\nاسحاق سبيعى گفته : يكى از ياران على كه محل اعتماد من است ، گفت : از على ( ع ) شنيدم كه مىگفت : در اين سينه من دانش بسيارىست كه پيامبر آن را به من آويخته اگر كسانى را مىيافتم كه از آنها نگاهدارى مىكرد چنان كه بايد و شايد ملاحظهء آنها مىكرد . برخى از آنها را به ايشان مىگفتم تا به وسيلهء آن دانشى بسيار دريابند چون دانش كليد هر دريست و هر بابى هزار در را مىگشايد . ترجمهء ( 1074 ) اصبغ بن نباته گفته : شنيدم امير المؤمنين ( ع ) مىگفت : كه پيامبر ( ص ) به من هزار باب از حلال و حرام و آنچه بود ، و تا قيامت خواهد بود آموخت كه هر باب آن هزار باب را گشود و هزار هزار باب شد تا آنكه دانش مرگها و گرفتاريها و احكام حق را دريافتم . امام صادق ( ع ) گفته پيامبر ( ص ) هزار باب از دانش به على ( ع ) فرا داد كه از هر بابى هزار باب گشوده گردد .\r\nترجمهء ( 1075 ) از عبد الله بن هلال روايت شده كه گفت : از امام صادق ( ع ) شنيدم كه مىگفت : پيامبر\r\n","description":"","footnote":"","page_name":" 277 ","page_number":277},
  {"content":"\r\n( ص ) به على ( ع ) بابى از دانش آموخت كه از آن هزار باب گشوده گردد و از هر بابى هزار باب .\r\nترجمهء ( 1076 ) ابو بصير گفته : نزد امام صادق بودم ، به دو گفتم : شيعه مىگويد رسول اكرم درسى از دانش به على آموخت كه از آن هزار در گشوده گردد . امام در پاسخ گفت : اى ابو محمد ( كنيهء ابو بصير بود ) به خدا سوگند كه رسول خدا هزار باب از دانش به على آموخت كه از هر بابى هزار دانش برآيد . من گفتم : آرى دانش اينست . امام گفت : آرى اين فقط براى عليست .\r\nترجمهء ( 1077 ) بشير دهان از امام صادق ( ع ) روايت كرده كه پيامبر ( ص ) در بيمارى مرگ خود گفت : دوست مرا بياوريد ، عائشه و حفصه پدران خود را آوردند ، پيامبر به ايشان توجه نكرد بعدا على را آوردند ، پيامبر و على با يك ديگر به راز گفتن سرگرم شدند ، پس از سپرى شدن گفتار پيامبر على بيرون آمد آن دو از وى پرسيدند چه گفت ؟ على در جواب گفت : مرا بابى از دانش گفت كه از آن هزار باب گشوده گردد .\r\nترجمهء ( 1078 ) مرازم بن حكيم ازدى از امام صادق ( ع ) روايت كرده كه مىگفت : پيامبر ( ص ) على را هزار دانش آموخت كه از هر باب آن هزار باب از دانش گشوده گشتى .\r\n","description":"","footnote":"","page_name":" 278 ","page_number":278},
  {"content":"\r\nترجمهء ( 1079 ) حارث بن مغيره از امام صادق ( ع ) روايت كرده كه مىگفت : هنگام دفن فاطمه ابو بكر و عمر نزد امير المؤمنين آمدند در حديث درازى گفته‌اند - على به ايشان گفت : اما آنكه گفتيد چرا من شما را براى غسل و تدفين پيامبر نخواندم ؟ پيامبر به من گفته بود : بايد كسى عورت مرا نبيند هر گاه بنگرد ديده بيننده كور گردد از اين روى با يارى شما در اين كار موافقت نكردم و اما آنكه مرا نزد خود خواند در آن حال به من هزار حرف از دانش آموخت كه از حرفى از آن هزار حرف برآيد از اين روى چون سر پيامبر است نخواستم شما بر آن آگاه گرديد .\r\nترجمهء ( 1080 ) أبو بكر محمد بن الحضرمى از امام محمد باقر ( ع ) روايت كرده كه مىگفت :\r\nپيامبر ( ص ) هزار حرف از دانش به على آموخت و هر حرف از آن هزار حرف گشايد و هزار حرف هر حرفى از آن هزار حرف مىگشايد .\r\nترجمهء ( 1082 ) أبو بصير از امام صادق ( ع ) روايت كرده كه مىگفت : در دنبالهء شمشير پيامبر ( ص ) صفحهء خردى بود . از او پرسيدم در آن چه بود ؟ گفت : حروفى بود كه از هر حرفى از آن هزار حرف برآمدى ، ابو بصير گفت : امام صادق مىگفت : تا كنون از آن همه بيش از دو حرف آشكار نشده است .\r\n","description":"","footnote":"","page_name":" 279 ","page_number":279},
  {"content":"\r\nترجمهء ( 1083 ) ابان بن تغلب از امام صادق ( ع ) روايت كرده كه او مىگفت : زود است در اين مسجد شما يعنى مكه سيصد و سيزده تن مىآيند و اهل مكه دانند كه ايشان در مكه به جهان نيامده‌اند و نه پدران آنان با هر يك شمشيريست كه بر آن شمشير كلمه‌يى نوشته شده كه از آن كلمه هزار كلمه برآيد ، پس بادى بوزد منادى در آن ندا كند كه اين : مهدى موعود است ، داورى كند به داورى آل داود و كسى از وى بينه نخواهد . ظاهرا اين خبر از ساخته‌هاى جهودان است و الله اعلم .\r\nترجمهء ( 1084 ) عبد الحميد بن أبى الديلم از امام صادق ( ع ) روايت كرده كه او مىگفت : پيامبر ( ص ) به على ( ع ) سفارش كرد به هزار باب ، كه از هر كلمه از آن هزار باب گشوده مىشود و هر بابى هزار كلمه است و هزار باب .\r\nترجمهء ( 1085 ) ذريح محاربى از امام صادق ( ع ) روايت كرده كه مىگفت : روزى پيامبر ( ص ) على را گرامى داشت سپس هزار كلمه از دانش به دو آموخت .\r\n","description":"","footnote":"","page_name":" 280 ","page_number":280},
  {"content":"\r\nترجمهء ( 1086 ) عبد الله بن مغيره از امام محمد باقر ( ع ) روايت كرده كه مىگفت : پيامبر ( ص ) هزار كلمه از دانش به على فراداد و هر كلمه‌يى از آن هزار كلمه بيرون آيد .\r\nترجمهء ( 1087 ) عبد الله بن ميمون قداح از امام جعفر صادق ( ع ) روايت كرده كه او از پدر خويش نقل كرده كه مىگفت : پيامبر ( ص ) هزار كلمه به على ( ع ) بياموخت و هر كلمه از آن هزار كلمه گشوده مىشود كسى از مردمان ندانست كه آنها چيست ؟ و او چه گفته بود .\r\nترجمهء ( 1088 ) جابر بن يزيد جعفى از امام محمد باقر ( ع ) روايت كرده كه او مىگفت : مردى نزد على ( ع ) آمد در حال او بر منبر بود . گفت : يا امير المؤمنين اجازه مىدهى آنچه عمار ياسر از پيامبر ( ص ) نقل كرده ، من نقل كنم . على گفت : از خداى بپرهيزيد و جز راست مگوييد اين جمله را سه بار تكرار كرد آنگاه به دو گفت : آنچه از او شنيدى بازگوى ، او گفت : من از عمار ياسر شنيدم كه مىگفت : از پيامبر شنيدم كه مىگفت : من با مشركان بر تنزيل قتال مىكنم ليك على با تأويل . على گفت : راست گفته :\r\nبه خداى كعبه سوگند . پس گفت : اين نزد من است از هر هزار كلمه ، كه پيرو هر كلمه هزار كلمه است .\r\n","description":"","footnote":"","page_name":" 281 ","page_number":281},
  {"content":"\r\nترجمهء ( 1089 ) ذريح بن يزيد محاربى گفته از امام صادق ( ع ) شنيدم كه مىگفت : ما وارثان پيامبران هستيم ، سپس گفت : پيامبر ( ص ) چادرى بر على كشيد در زير آن هزار كلمه از دانش گفت : و هر كلمه‌يى از آن هزار دانش گشوده مىشود .\r\nترجمهء ( 1090 ) أبو حمزهء ثمالى از على بن الحسين ( ع ) روايت كرده كه او مىگفت : پيامبر ( ص ) على ( ع ) را هزار كلمه آموخت كه از هر كلمه از آن هزار كلمه بيرون آيد . آن هزار كلمه هر كلمه‌يى هزار كلمه مىگشايد .\r\nترجمهء ( 1091 ) اصبغ بن نباته گفته از على شنيدم كه مىگفت : پيامبر ( ص ) براى من هزار حديث گفت كه براى هر حديثى هزار باب است .\r\n","description":"","footnote":"","page_name":" 282 ","page_number":282},
  {"content":"\r\nترجمهء ( 1092 ) بكر بن حبيب از امام محمد باقر ( ع ) روايت مىكند كه گفت : پيامبر ( ص ) در بيمارى مرگ خود گفت : دوست مرا فراخوانيد ، عائشه و حفصه پدران خويش را خواندند ، پيامبر چون ايشان را بديد روى از ايشان بنهفت ، ابو بكر و عمر به دختران خود گفتند : ما را نخواسته ، در جواب گفتند : ما ندانستيم شما را خواسته ، بعدا على را آواز دادند بيامد . پيامبر او را به خود چسبانيد چنان كه سينه به سينه شدند ، در گوش وى سخنها گفت كه هزار حديث مىشد و براى هر حديثى هزار باب .\r\nترجمهء ( 1093 ) سليمان بن مهران از امام جعفر بن محمد روايت كرده و او از پدر خود محمد بن على از پدر خود على بن الحسين ، از پدر خود حسين بن على از پدر خود على بن ابى طالب ، كه گفت : چون پيامبر را مرگ در رسيد مرا خواند چون به خدمت رسيدم ، گفت : اى على تو وصى من هستى و خليفهء من بر دودمان من و پيروان من ، در زندگى من و بعد از مرگ من ، دوست تو دوست من است و دوست خدا و دشمن تو دشمن من است و دشمن من دشمن خدايست . اى على منكر ولايت تو بعد از من منكر رسالت من است در زندگانى من زيرا تو از منى و من از تو سپس مرا به خود نزديك گردانيد پس هزار باب از دانش به من گفت ، كه از هر بابى هزار باب گشوده گردد .\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nترجمهء ( 1094 ) خدا هزار هزار جهان و هزار هزار انسان بيافريد\r\n- جابر بن يزيد گفته : از امام محمد باقر ( ع ) از معنى اين آيهء قرآن پرسيدم : « آيا ما به آفرينش نخستين فرو مانديم ، بلكه ايشان در آفرينش تازه‌يى هستند » گفت : تأويل آن اين است كه چون خدا اين مخلوق و اين جهان را نابود گرداند و بهشتيان را در بهشت نهند و دوزخيان را در دوزخ . مخلوق ديگرى از نو بيافريند بىنرينه و مادينه كه وى\r\n","description":"","footnote":"","page_name":" 284 ","page_number":284},
  {"content":"\r\nرا بندگى كنند و يكتا شناسند ، و زمينى غير از اين زمين بيافريند كه در آن ساكن شوند و آسمانى جز اين آسمان خلق كند كه بر ايشان سايه افكند ، شايد اعتقاد تو آن است كه خدا فقط همين جهان را آفريده و جز شما مخلوقى نيافريده ! آرى خداى را هزاران هزار جهان و هزاران هزار انسان است كه تو در پايان اين جهانها و انسانها بوده‌يى . گويا شيخ فريد الدين عطار نيشابورى ناظر به اين حديث بوده كه گفته :\r\n\r\nهفتصد و هفتاد قالب ديده‌ام\r\nهمچو سبزه بارها روييده‌ام .\r\n\r\nپايان يافت ترجمهء اين كتاب خصال صدوق به دست مترجم آن : مرتضى گيلانى مشهور به مدرس گيلانى دبير دبيرستانهاى تهران . اميد است خواننده ، مؤلف و مترجم و ناشر و مصحح آن را به خيرى ياد و شاد فرمايد .\r\nان شاء الله . اردىبهشت 1350 ش .\r\n( پايان )\r\n","description":"","footnote":"","page_name":" 285 ","page_number":285},
  {"content":"\r\n","description":"","footnote":"","page_name":" 286 ","page_number":286},
  {"content":"\r\n\r\nمقدمهء اعلام خصال\r\nسنت در لغت به معنى راه و رسم است و در گويش شيعه قول و فعل و تقرير معصوم ( يعنى پيامبر و امامان شيعه ) ليك در مذهب اهل سنت اقوال و افعال صحابه و تابعين نيز جزو سنت است . گفتار و نگارشى كه قول و فعل و تقرير مذكور را حكايت كند خبر يا حديث نامند . خبر يا حديث دو گونه است : متواتر و غير متواتر . هر گاه گروهى كه سازش ايشان با يك ديگر عادتا غير ممكن باشد وقوع واقعه‌يى را حكايت كنند و خبر ايشان در شنونده ايجاد يقين كند آن خبر را اصطلاحا خبر متواتر گويند . و خبر متواتر بنفسه مفيد قطع است . اين خبر متواتر يا متواتر لفظىست يا متواتر معنوى . هر گاه تواتر در لفظ حديث باشد يعنى همهء راويان به يك لفظ و عبارت نقل كرده باشند آن را متواتر به لفظ گويند مانند : « حديث « الاعمال بالنيات » كه همه روات به همين لفظ آن را نقل كرده‌اند . و هر گاه معنا متفق باشد ليك لفظا مختلف آن را متواتر معنوى نامند مانند : « جوانمردى حاتم » .\r\nخبر متواتر را شروطىست ، برخى متعلق به گزارش دهندگان است و بعضى به شنوندگان . شروط گزارش دهندگان آنست كه از جهت شمارهء افراد به اندازه‌يى باشد كه اتفاق كذب عادتا ممتنع باشد . بلوغ به اندازه مذكور بايد در همهء طبقات گزارش دهندگان رعايت شود ، يعنى اگر خبر متواتر با چندين واسطه به ما رسيده باشد - بايد در هر طبقه عدد آن با عدد سابق يكسان باشد پس هر گاه در برخى به اندازهء شرط باشد و در برخى نباشد آن خبر را متواتر نگويند . علم گزارش دهندگان بايد از راه حس باشد يعنى آنچه را ديده‌اند يا شنيده‌اند روايت كنند . بر اين تقدير نقل مسائل عقلى حدوث جهان يا قدم آن اگر چه بر حد تواتر نيز برسد مفيد علم نيست .\r\nبايد شنونده قبلا عالم به معنى آن خبر نباشد - زيرا هر گاه قبلا عالم باشد ديگر حصول علم به واسطهء خبر مذكور غير معقول است چون تحصيل حاصل است . شنونده از تعقيب عقيدهء مخالف دور باشد زيرا اگر قبلا عقيده بر خلاف معنى آن خبر داشته باشد در اين صورت خبر مذكور در او ايجاد قطع نخواهد كرد . روى اين قاعده اخبار به كرامات يا معجزات پيامبران با متواتر بودن آنها در مخالف ايجاد قطع نمىكند .\r\nخبر غير متواتر - هر گاه خبر به حد تواتر نرسد آن را غير متواتر نامند اگر شمارهء روات آن يك يا دو يا سه تن باشند آن را خبر واحد يا آحاد نامند و اگر بيشتر از سه باشند آن را خبر مستفيض گفته‌اند . هر گاه\r\n","description":"","footnote":"","page_name":" 287 ","page_number":287},
  {"content":"\r\nخبر غير متواتر اعم از آحاد و مستفيض مقرون به قرائن صدق باشد ، گفته‌اند مفيد قطع است . و اگر چنين نباشد مختلف فيه است عمل به خبر واحد از زمان پيامبر معمول بوده . او كسانى را به نمايندگى به اطراف مىفرستاد ، طوائف اخبار آن نماينده را كه از پيامبر نقل مىكرد مىپذيرفتند و غالبا اشكال نمىكردند .\r\nخبر واحد هنگامى پذيرفته مىشود كه راوى آن داراى شروطى باشد : تكليف ، اسلام ، ايمان ، عدالت ، ضبط . يعنى حافظه‌اش به اندازه‌يى باشد كه مطلب را فراموش نكند . هر گاه راوى مشتهر به تقوى يا متهم به فساد اخلاق باشد همين اشتهار براى قبول يا رد روايت وى كافىست . راوى هر گاه دانا به مواقع الفاظ باشد بسنده است مضمون خبر را نقل كند نه عين الفاظ را .\r\nهر گاه راوى هنگام نقل حديث نام يكايك روات را كه واسطه ميان او و پيامبر يا امامان است ياد كند و آن را به ايشان برساند اين خبر را خبر مسند نامند و اگر تمام يا برخى را حذف كند آن را خبر مرسل خوانند . مانند : روى عن رسول الله . . . خبر واحد به اعتبار اختلاف جهات اخلاقى رواتش به چهار گونه بخش شده : صحيح - حسن - موثق - ضعيف .\r\n1 - خبر صحيح در مذهب شيعه آنست كه همهء روات آن امامى مذهب و مسلم العدله و جامع الشرائط باشند . 2 - خبر حسن آنست كه سند آن به واسطهء غير امامى مذهب به معصوم متصل شود ليك عدالت و عدم عدالت همهء ايشان يا برخى از آنان به ثبوت پيوسته باشد 3 - خبر موثق يا اقوى آنست كه در سلسلهء سند آن كه به معصوم متصل شده است يك يا چند راوى غير امامى مذهب كه در نزد اهل خبر توثيق شده‌اند داخل شده باشند .\r\nمشروط بر آنكه باقى روات آن عارى از ضعف باشند . 4 - خبر ضعيف آن است كه سلسلهء سند آن شامل كسانى مجهول يا مطعون باشند روى اين مبنى اعلام را در اينجا تعريف كردم . هر چند همهء روات كتاب خصال نيست اما بيشتر ايشان را عنوان كردم براى نمونه همين اندازه كافىست تا خواننده بداند كه آنچه در متن كتاب آمده همه صحيح نيست بلكه غير صحيح و غير واقع نيز دارد كه معرفت آنها باز بسته به اصطلاح دانى خواننده است .\r\n\r\n","description":"","footnote":"","page_name":" 288 ","page_number":288}
  ]