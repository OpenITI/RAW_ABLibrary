[
  {"content":"\r\n\r\nبسم الله الرحمن الرحيم\r\nروابط اجتماعى در اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nاجتماعى : 17 ( سياسى - اجتماعى : 193 )\r\n- تخصصى ( طلاب ودانشجويان )\r\n1683\r\n3709\r\nكتاب هاى علامه طباطبائى / 9\r\nطباطبائى ، محمد حسين ، 1281 - 1360 .\r\nروابط اجتماعى در اسلام به ضميمه چند رساله ديگر / سيد محمد حسين طباطبائى ؛ ترجمه محمد جواد حجتى كرمان ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1387 .\r\n[ 220 
  ] ص . - ( مؤسسه بوستان كتاب ؛ 1683 . كتاب هاى علامه طباطبائى ؛ 9 ) ( اجتماعى ؛ 17 . سياسى - اجتماعى ؛ 193 ) .\r\n33000 ريال : ISBN 978 - 964 - 09 - 0014 - 7\r\nفهرست نويسى براساس اطلاعات فيپا .\r\nص . ع . به انگليسى :\r\nALLAMEH SAYYID MUHAMMAD - HUSAYN TABATABAI\r\nSOCIAL RELACIONS IN ISLAM AND SOME OTHER TREACISES\r\nچند رساله ضميمه شده به متن ترجمه بخشى برگزيده از تفسير الميران است .\r\nكتابنامه به صورت زيرنويس .\r\nنمايه .\r\n1 . اسلام - مجموعه ها . 2 . اسلام و اجتماع . 3 . روابط اجتماعى - جنبه هاى مذهبى - سلام . 4 . تفاسير شيعه - قرن 14 . 5 . قرآن - متشابهات و محكمات . 6 . جبر و اختيار . الف . حجتى كرمانى ، محمد جواد ، 1311 - ب . خسروشاهى ، هادى ، 1317 - مصحح . ج . دفتر تبليغات اسلامى حوزه علميه قم . مؤسسه بوستان كتاب . د . عنوان . ه‍ . عنوان : الميزان في تفسير القرآن . فارسى . برگزيده . و . فروست : كتاب هاى علامه طباطبائى ؛ 9 .\r\n2 ك 2 ط / 230 bp\r\n08 / 297\r\nش . 9\r\n[ 9 ر 2 ط / 230 bp 
  ]\r\n[ 483 / 297 
  ]\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nروابط اجتماعى در اسلام\r\nبه ضميمهء چند رسالهء ديگر\r\nعلامه سيد محمد حسين طباطبائى\r\nترجمه : محمد جواد حجتى كرمانى\r\nبه كوشش : سيد هادى خسروشاهى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nروابط اجتماعى در اسلام\r\nبه ضميمه چند رسالهء ديگر\r\nنويسنده : علامه سيد محمد حسين طباطبائى\r\nترجمه : محمد جواد حجتى كرمانى * به كوشش : سيد هادى خسروشاهى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nليتوگرافى ، چاپ وصحافى : چاپخانه مؤسسه بوستان كتاب * نوبت چاپ : اول / 1387\r\nشمارگان : 2000 * بها : 3300 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك : e - mail info @ bustaneketab . com\r\nدريافت پيام كوتاه ( sms ) : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * سرويراستار : ابوالفضل طريقه دار * ويراستار : محمد اسماعيل انصارى * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * اصلاحات حروف نگارى ، نمايه ساز وصفحه آرا : احمد مؤتمنى * نمونه خوانى : شكر الله آقانژاد و ابوالفضل سليمانى * كنترل نمونه خوانى * محمد جواد مصطفوى * بازخوانى نهايى متن : بيژن سهرابى * كنترل فنى صفحه آرايى : سيد رضا موسوى منش * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nدربارهء اين كتاب [ ( سيد هادى خسروشاهى ) 
  ]\r\n. . . در سال 1377 ه . ق ، يعنى بيش از پنجاه سال پيش كه در مسجد مدرسه حجتيه قم ، در حوزه درس تفسيرى استاد علامه سيد محمد حسين طباطبائى حضور مىيافتم ، گاهى در كنار برادر عزيز و ارجمند ، حجةالاسلام و المسلمين حضرت آقاى شيخ محمد جواد حجتى كرمانى مىنشستم كه اخوت و رفاقت ما نيز از همان زمان‌ها - نيم قرن پيش - آغاز و به يارى حق ، چون الهى و معنوى بود ، هم‌چنان ادامه و استمرار يافته است . . . .\r\nاغلب شاگردان درس تفسير استاد ، از جمله حضرت آقاى حجتى كرمانى - و خود حقير - بحث‌هاى ايشان را « تقرير » مىكرديم كه هم « تمرين عملى » تأليف و نويسندگى بود و هم « قيد علم » بود كه به موقع لزوم ، به آن مراجعه شود . . . .\r\nتقريرات متفرقه من از درس تفسير استاد علامه ، مانند بخشى از مباحث فقه و اصول اساتيد معظم ديگر ، هم‌چنان به طور مخطوط در كتاب‌خانه حقير محفوظ است و تقريرات تفسيرى جناب حجتى نيز در مجموعه‌اى مخطوط و 800 صفحه‌اى ، تحت عنوان : اشعّة القرآن در مكتبه ايشان محفوظ است .\r\nوقتى قرار شد مجموعهء آثار علامه طباطبائى ، تنظيم و تنقيح و چاپ شود ، براى كسب « اجازه » نشر رساله : « روابط اجتماعى در اسلام » - ترجمه ايشان - به منزلشان رفتم و در آن ديدار ، معلوم شد كه مجموعه مخطوط تقريرات تفسيرى علامه از\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nحوادث دهر ، در امان مانده است . ايشان يادآور شد كه حقير در همان زمان تنظيم « اشعة القرآن » ، حاشيه‌اى نيز بر يكى از مباحث آن نوشته‌ام و علامه طباطبائى هم در مورد ديگرى ، با خط خود پاسخ سؤال يا اشكال آقاى حجتى را داده‌اند ، اين بحث خاص ، در مورد جبر و تفويض از ديدگاه قرآن ، حديث و فلسفه بود و من پيشنهاد كردم كه آقاى حجتى اجازه دهند كه اين بحث را ضميمهء روابط اجتماعى در اسلام منتشر سازيم ، و دو سه بحث ديگرى را هم كه باز ايشان ترجمه نموده و من در مجلهء « مجموعه حكمت » چاپ قم - در دوره سردبيرى آن - منتشر ساخته‌ام ، بر آن اضافه كنيم تا استفاده از آنها عام گردد ، به ويژه كه تقريرات اصلى - با عنوان « اشعة القرآن » هنوز چاپ نشده است .\r\nپيشنهاد اين‌جانب به لطف ايشان ، مورد پذيرش واقع شد و من ، تنها نسخهء تقريرات 800 صفحه‌اى را با خود بردم و از باب احتياط ! و براى محفوظ ماندن تنها نسخه كتاب ، خود رساله « جبر و تفويض » را كپى گرفتم كه ضميمه اين رساله شود .\r\nطبق معمول ، ايشان ، خواستار « ويرايش » و « تطبيق » با بحث جبر و تفويض منتشر شده در « الميزان » شدند . . . و اين امر ، كه بسيار به جا و حق ايشان بود ، در شش نوبت ! انجام گرفت و در نوبت هفتم ! ديگر رساله را به ايشان مرجوع نكردم و چون براى پىگيرى امر به شهادت خود آقاى حجتى حقير بيش از يكصد بار - بدون مبالغه و با حذف ارقام تماس‌هاى تلفنى ناموفق ! - در منزل ، دفتر مطالعات ، مؤسسه اطلاعات ، حضوراً و بعد : شفاهاً و كتباً و از طريق « نمابر » پىگير موضوع بوده‌ام و ترسيدم كه ويرايش هفتم ! باعث تأخير يك‌ساله ديگر گردد .\r\nبا اين باور كه اصولًا دقت و تعمق در خلق يك اثر ، امرى بسيار نيك و ارزنده و قابل تقدير است ، ولى اگر اين دقت باعث تأخير غير متعارف امر شود ، بى ترديد بايد از آن خوددارى ورزيد ! و گرنه تغييرات سليقه‌اى با توجه به نقص بشر ، تكرار خواهد شد !\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nمن در اين رابطه ، خدمت برادرم آقاى حجتى در « يادداشت نمابرى » نوشتم : عماد الدين اصفهانى متوفاى 597 ه مىگويد : « انسان ، امروز نامه - يا كتابى - مىنويسد و فرداى همان روز مىگويد : اگر اين جمله تغيير يابد بهتر خواهد بود و اگر چيزى چنين افزوده شود جلوه بيشترى خواهد داشت و اگر اين را مقدم بداريم ، بسيار به جا خواهد بود و اگر آن يكى را حذف كنيم زيباتر خواهد گشت و اين ، از بزرگ‌ترين عبرت‌هاست و دليل چيرگى نقص بر همه افراد بشر است » . « 1 »\r\nبه هر حال اين بود كه « روابط اجتماعى در اسلام » را همراه « جبر و تفويض » و سه بحث مفيد ديگر به دست چاپ سپرديم و اميدواريم كه نواقص احتمالى را به حساب ما بگذاريد ، به اميد آن‌كه ايشان در صورت لزوم ، اصلاحات احتمالى را براى چاپ بعدى منظور دارند و يا آن‌كه با توجه به اين نكته كه وجود ناقص بهتر از عدم است ، علاوه بر اين رساله ، بقيه بحث‌هاى « اشعة القرآن » را هم ، با مرورى اجمالى و ويرايشى كوتاه ، به دست چاپ بسپارند .\r\nگفتنى است كه بحث جبر و تفويض ، به شهادت پاورقى خود علامه طباطبائى ، مورد مطالعه و مداقه ايشان قرار گرفته و اكنون براى نخستين بار چاپ مىشود كه در واقع گامى مثبت در راستاى نشر فرهنگ و معارف قرآنى است .\r\nبراى « مستند » سازى بيشتر ، اين كارها را انجام داده‌ايم : 1 . تصوير دست‌خطِّ علامه كه به عنوان تقريظ ، بر « اشعة القرآن » نوشته‌اند ، 2 . آوردنِ كپى اصل صفحه‌اى را كه حقير در سر درس استاد بر آن « حاشيه » زده‌ام ، 3 . صفحه آخر رساله را هم كه شامل دست خط علامه فقيد ، در توضيح اشكال جناب حجتى است ، عيناً آورده‌ايم تا ارزش و اهميت اين رساله نيز روشن‌تر گردد .\r\n\r\n\r\n","description":"","footnote":"\r\n( 1 ) . انى رأيت انه لايكتب انسان كتاباً فى يومه الّا قال فى غده لو كان غيّر هذا لكان احسن و لو زيد كذا ، لكان يستحسن ولو قدم هذا لكان افضل ولو ترك هذا لكان اجمل وهذا من اعظم العبر وهو دليل على استيلاء النقص على جملة البشر\r\n","page_name":" 11 ","page_number":11},
  {"content":"\r\n\r\nنمايش تصوير\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nهو\r\n[ 1 
  ] جناب آقاى حجتى\r\nاين ، بار دوم است كه موفق به مطالعه قسمتى از كتاب اشعة القرآن شدم . لو لا اين كه اطناب در مدح و تمجيد هرچيزى عادتا موضوع را كوچك‌تر نشان داده و گاهى نيز به مطلب جنبه شاعرانه مىدهد . حسن انتخاب و تأليف و شيوايى لفظ در مسائل ، بيان و سهولت نظم و توانايى قلم ، اين كتاب را تا اندازه‌اى كه مىتوانستم مىستودم ، گذشته از اين در حقيقت معرف هر اثرى خود وى بوده و در هر حال جلوه وجودىاش ارزش حقيقى او را بى اين كه نيازى به آرايش و پيرايش داشته باشد به ثبوت خواهد رسانيد .\r\n« حاجت مشاطه نيست حسن خداداد را »\r\nاز خداى توانا - عزّه اسمه - مسئلت دارم كه نفس شريف جناب عالى را كه چندى است با نيتى پاك و تلاشى خستگىناپذير ، مانند پروانه گرد اين نور تابناك آسمانى ( قرآن كريم ) دور مىزند ، هر لحظه نيروى تازه‌ترى بخشيده و به حقايقى رهبرى فرمايد كه سال‌ها و قرن‌هاست قافله افكار اهل بحث را از مسير خود به دور انداخته و به پيمودن بى راه‌هاى تنگ و تاريك پرداخته‌اند .\r\nهرگز نبايد ترديد كرد كه تا با خدا باشيم خدا با ماست و دست او بالاتر از همه دست هاست . ان تنصروا الله ينصركم و يثبت اقدامكم .\r\nو السلام عليكم و رحمة الله و بركاته\r\nمحمد حسين طباطبائى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nنمايش تصوير\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n[ 2 
  ] . . . بنابراين خداوند هرگونه تصرفى را كه بخواهد حق دارد انجام دهد ، بدون آن كه سزاوار ملامت باشد ، چون كسى مستحق نكوهش است كه تصرفى انجام دهد كه مالك آن نباشد . « 1 »\r\n\r\n\r\n","description":"","footnote":"\r\n( 1 ) . اين مطلب بايد در پاورقى روشن شود كه مقصود استاد بزرگ اين نيست كه خداوند وعده هايى را كه داده است ، نقض كرده و مثلا كافر را به بهشت و مسلمان را به جهنم مىبرد و كسى هم حق اعتراض ندارد ، زيرا اين مسئله ، عقلًا و شرعاً امكان‌پذير نيست ، پس مقصود مؤلف - چنان كه در بحث تفسير خود فرمودند - اين است كه ما نمىتوانيم از خدا سلب قدرت كنيم و بگوييم چون خداوند وعده داده ، ديگر چاره و مفرّى ندارد و بايد بدون چون و چرا آن را اجرا كند ، البته وعده و وعيدى كه خدا داده است حتمى الوقوع بوده و تغييرناپذير است ، پس بحث مىرود بر سر مسئله « اقتدار » و « عدم اقتدار خدا » نه « اعمال آن » . توضيح بيشتر را حق است كه عزيز برادر آقاى محمد جواد حجتى - دام عزه - بنويسند . مسجد حجتيه - قبل از تفسير آقاى طباطبائى 20 / 8 / 1377 ه . ق‌سيد هادى خسروشاهى\r\n","page_name":" 15 ","page_number":15},
  {"content":"\r\n\r\nنمايش تصوير\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n[ 3 
  ] پرسش از استاد : « . . . اين جا كلام استاد بزرگ پايان مىيابد ، ولى بالاخره ، به نظر مىرسد كه هنوز جاى اين سؤال است كه با در نظر داشتن عدم امكان تخلف اراده الهى و با فرض تعلق اراده الهى به فعل عبد و لو با جميع شرايط وجودى ، بالاخره آيا ممكن است فلان فعل در خارج تحقق پيدا نكند ؟ مسلما با اين حساب ، خير ؛ ولى ممكن است سخن از « نسبت به فاعل » به ميدان آيد ؛ در اين صورت بايد گفت : نسبت ، يك امر « اعتبارى » است و ما در اين جا سخن از « واقعيات » مىگفتيم كه : آيا واقعا بالاخره ممكن است فلان معصيت انجام نگيرد ؟ و آيا در صورتى كه جواب منفى باشد به محذور ديگران - اما به صورت ديگر - مبتلا نشده‌ايم ؟ ( اگر اين كلام از مترجم ، دليل بر عدم فهم مطالب استاد نباشد ) .\r\nفى ليلة 22 جمادى الثانى 1377 ه ق\r\nمحمد جواد حجتى كرمانى\r\nپاسخ به خط استاد علامه طباطبائى رحمه الله :\r\n« اثر يك مركب خارجى چنان كه نسبت به مجموع مركب دارد ، همچنين به هر يك از اجزا نيز دارد و هر دو نسبت حقيقى هستند نه اعتبارى ، در صورتى كه نسبت فعل به انسان كه جزء علت تامه است امكانى بوده باشد ، حقيقى نيز هست ، ديگر در ثبوت اختيار نبايد ترديد داشت » .\r\n* * *\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n. . . در مورد داستان ترجمه و نشر رساله « روابط اجتماعى در اسلام » كه با توجه به نياز زمان و پيشنهاد اين‌جانب در نيم قرن پيش ، توسط برادر عزيزم آقاى حجتى كرمانى انجام شده است ، اشاره به اين نكته ضرورى است كه پس از پايان ترجمه اين رساله ، ايشان به زندان ده ساله ! نظام طاغوتى رفت و اين‌جانب كه در مؤسسه انتشارات بعثت - با همكارى سخنور نامى مرحوم فخرالدين حجازى - تأسيس كرده بوديم و تقريبا مسئول اصلى بخش علمى و انتخاب كتاب‌ها براى چاپ بودم ، آن را به دست چاپ سپردم و البته برادر ايشان ، مرحوم على حجتى كرمانى نيز ، پى گير امر بود و در تسريع كار ويرايشى آن اهتمام ورزيد و در واقع با همكارى ايشان كتاب منتشر گرديد و مورد استقبال نسل جوان و دانشجويان مسلمان قرار گرفت .\r\nرساله روابط اجتماعى از آن تاريخ به بعد ، بارها و بارها توسط ناشرين مختلف و متعددى تجديد چاپ شده كه اغلب حق اخلاقى مراعات نظر مترجم محترم را مراعات نكرده و موجب رنجش خاطر ايشان شده‌اند كه در اين باره در مقدمه كوتاه خود ، اشارتى دارند . . . .\r\nبه هر صورت خوشحالم كه اين اثر پر ارزش علامه طباطبائى نيز به ضميمه چند رساله ديگر ، در ضمن مجموعه آثار علامه طباطبائى پس از بازبينى كامل ، چاپ و در اختيار عموم علاقه‌مندان قرار مىگيرد .\r\nمرحوم علامه طباطبائى ، درباره رساله روابط اجتماعى در اسلام در تقريظ واره‌اى ، چنين نوشته‌اند :\r\nبسمه تعالى\r\nكتاب شريف روابط اجتماعى در اسلام كه دانشمند ارجمند جناب آقاى محمد جواد حجتى كرمانى - دامت تأييداته - در تقرير بخشى از مقاصد اجتماعى آيين مقدس اسلام و به عنوان ترجمه قسمتى از تفسير الميزان با قلم روان و تواناى خود\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nنگاشته و مطالب آن را با فكر نيرومند و رسا و بيان زيبا و شيواى خود تحرير نموده است ، حقا سزاوار هرگونه اعجاب و تحسين و در خور تمجيد و تقدير مىباشد .\r\nاميد است كه براى طبقه متفكر و علاقه‌مندان ذخاير معارف عاليه اسلامى ، مورد مطالعه و مايه و مبدأ افكار تازه عميق‌تر و دقيق‌تر گردد . . . .\r\nقم - محمد حسين طباطبائى\r\n* * * . . . بدين ترتيب كتاب روابط اجتماعى در اسلام و رساله‌هاى : « جبر و تفويض » ، « معجزه » ، « تقليد و پيروى از خرافات » و : « محكم و متشابه و تأويل در قرآن » كه جملگى از مرحوم استاد علامه طباطبائى ، با تقرير و ترجمه و تحرير برادر عزيز حضرت آقاى محمد جواد حجتى كرمانى است . با تنقيح و تنظيم و تبويب جديد ، تقديم علاقه‌مندان مىگردد .\r\nتهران - 3 شعبان المعظم 1428 ه\r\n15 / 5 / 87\r\nسيد هادى خسروشاهى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nچگونه اين ترجمه انجام شد ؟ [ ( محمدجواد حجتى كرمانى ) 
  ]\r\nبه گمانم در سال 1342 ه ش . بود كه در حياط مدرسه حجتيه ، جلو اتاق برادر بزرگوار ، جناب آقاى شيخ حسن شريعتى نياسرى ، كنار اتاق مرحوم آقا شيخ محمد مهدى ربانى املشى ، برادر عزيزم آقاى سيد هادى خسروشاهى « 1 » به اين بنده ناچيز پيشنهاد فرمود كه بحث تفسيرى استاد علامه طباطبائى را در زمينهء روابط اجتماعى در اسلام كه در جلد چهارم تفسير گران‌قدر الميزان به رشته تحرير درآورده‌اند ، براى استفاده عموم ترجمه كنم و من چنين كردم .\r\nچند فصل از ترجمه در سالنامهء جهان دانش كه به سرپرستى آقاى محمد حسن صالحى كرمانى ، با عنايت و پشتكار آقاى مرتضى فهيم كرمانى در قم به چاپ مىرسيد ، منتشر گرديد .\r\nبعدها كه من به زندان افتادم به همت حضرت خسروشاهى و پىگيرى برادر فقيدم مرحوم على آقا حجتى كرمانى به صورت كتاب ، توسط انتشارات بعثت كه به مديريت\r\n\r\n\r\n","description":"","footnote":"\r\n( 1 ) . ايشان بيش از نيم‌قرن است كه پيوسته در مبارزه و جهاد علمى و تلاش و تحقيق و نگارش و نشر آثار اسلامى وايجاد رابطه با علماى بزرگ جهان اسلام و رهبران حركت‌هاى اسلامى معاصر است و بدون اغراق در حد يك سازمان مفصل و يا حتى يك وزارتخانه مجهز ، يك‌تنه به‌كار تحقيق ، نشر ، ترجمه و ايجاد رابطه مىپردازد . و فقه‌اللَّه لما يحب و يرضى\r\n","page_name":" 21 ","page_number":21},
  {"content":"\r\n\r\nجناب آقاى فخرالدين حجازى « 1 » اداره مىشد ، با تقريظ استاد علامه طباطبائى به چاپ رسيد .\r\nپس از انقلاب نيز بارها بدون اجازه و حتى با حذف نام مترجم ( ! ) چاپ شد و در جايى خواندم كه به‌زبان ايتاليايى نيز از متن فارسى ترجمه ، چاپ و منتشر شده است .\r\nآخرين بار در قطع پالتويى در تيراژ 75 هزار نسخه - باز بدون اجازه حقير و با اغلاط چشم‌گير - به چاپ رسيد كه نمىدانم اين ناشران با حقوق شرعى و قانونى صاحبان اثر چه خواهند كرد ؟ !\r\n* * * . . . و اكنون پس از گذشت حدود 45 سال از پديد آمدن اين اثر و پس از چاپ‌هاى مكرر در پى پيشنهاد مجدد آقاى خسروشاهى ترجمه حاضر همراه با ترجمه چهار مقاله ديگر از تفسير الميزان تقديم خوانندگان ارجمند مىگردد . . . . در اين چاپ علاوه بر ويراستارى و تغييرات موردى ، پاورقىهاى بسيارى افزوده شده و نيز مقالهء اسلام چگونه جامعه مىسازد ؟ به‌قلم مترجم به عنوان مقدمهء كتاب آمده است .\r\nيادآورى مىشود كه اثر حاضر ، اين بار در ضمن مجموعهء 21 جلدى آثار علامه طباطبائى كه به همت و پشت‌كارِ جناب خسروشاهى فراهم آمده ، چاپ مىگردد .\r\nتهران - / محمدجواد حجتى كرمانى\r\n21 / 2 / 1376\r\n\r\n\r\n","description":"","footnote":"\r\n( 1 ) و اكنون كه كتاب منتشر مى گردد ايشان به رحمت خدا رفته است « غفرالله له و ارضاه »\r\n","page_name":" 22 ","page_number":22},
  {"content":"\r\n\r\n\r\nمقدمه اسلام چگونه جامعه مىسازد ؟\r\nمحمدجواد حجتى كرمانى\r\n\r\n1 . دين فطرى و اجتماعى\r\nبسيار گفته و شنيده‌ايم كه اسلام ، دين فطرى و اجتماعى است . اجتماعى بودن اسلام از زبان بيگانگان هم فراوان به گوش مىرسد ؛ اينان نيز به اين حقيقت بارز پى برده و در اطراف آن قلم‌فرسايى كرده‌اند .\r\nدر اين گفتار كوتاه ، مىخواهيم « فطرى » بودن و « اجتماعى » بودن اسلام را به يك معنا بدانيم ؛ به عبارت ديگر : مىخواهيم بگوييم ، اگر دينى « فطرى » بود ، بايد مسلماً « اجتماعى » باشد .\r\nبا توجه به معناى « فطرت » و « اجتماع » ، اين نكته را بهتر مىفهميم :\r\n- / « فطرت » ؛ يعنى « خلقت » ؛ يعنى « آفرينش » .\r\n- / « اجتماع » ؛ يعنى « به هم‌پيوستگى » ؛ يعنى « ائتلاف » .\r\nبا اندك توجهى به معناى اين دو كلمه ، ملاحظه مىكنيم كه آفرينش با ائتلاف و به هم‌پيوستگى ، قرين و ملازمند . خلقت ، دستگاهى است به هم پيوسته و كاملًا مؤتلف و ملتئم . با اين بيان ، « خلقت » و « اجتماع » لازم و ملزوم و دست به گريبان هم‌ديگرند .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nقرآن مىفرمايد :\r\nتو اى پيغمبر ! در مخلوقات خداى رحمان اضطراب و سستى نمىبينى ، چشم برگردان ببين گسستگى مىبينى ؟ دو مرتبه چشم برگردان ، چشم با خستگى به تو برمىگردد . « 1 »\r\nدر زمينهء به‌هم پيوستگى و تلائم و همكارى نظام عالم ، سخن فراوان است و من در اين‌جا تنها به سخنى كه از استاد علامه طباطبائى به خاطر دارم اكتفا مىكنم ؛ استاد مىفرمود : « اگر بنا شود بدون هيچ علت و تنها به حكم صدفه و اتفاق ، برگى از درخت بريزد ، بايد تمام دستگاه خلقت به هم بخورد . » معناى اين سخن آن است كه فرو ريختن يك برگ درخت با تمام دستگاه آفرينش ارتباط دارد و تمام دستگاه آفرينش نيز به فرو ريختن يك برگ درخت مربوط است !\r\nبدين ترتيب خلقت و آفرينش خدا ، بسيار محكم ، منظم و به هم‌پيوسته است . هر دينى كه فطرى باشد ، بايد اين‌گونه باشد .\r\nبا روشن شدن اين كه « فطرت » و « خلقت » دست به گريبان و يار غار يك‌ديگرند ، مىتوان گفت دين فطرى يعنى دينى كه از خلقت الهام مىگيرد و به راه و رسم آفرينش مىرود ، نمىتواند اجتماعى نباشد و در نخستين سنگ بناى خود از اين نظام كناره گيرد . بنابراين ، دين فطرى يعنى دين اجتماعى و دين اجتماعى يعنى دين فطرى .\r\n\r\n2 . جامعه بالاتر از فرد\r\nبنابراين دين اسلام كه از ناموس آفرينش الهام مىگيرد و آيينى فطرى است ، بايد در تمام شئون خود به جامعه عنايت كند و اساس آيين خود را جامعه قرار دهد ، نه فرد .\r\nما با اتكا به دستورهاى گسترده و احكام همه‌جانبه اسلام در همهء شئون جامعهء\r\n\r\n\r\n","description":"","footnote":"\r\n( 1 ) .   « ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ * ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ »   ملك ، آيه 4 - 5\r\n","page_name":" 24 ","page_number":24},
  {"content":"\r\n\r\nبشرى - اعم از سياسى ، قضائى ، جزائى و امور مربوط به نظارت اجتماعى ، يعنى امر به معروف و نهى از منكر و تحريص و تشويق اسلام به تحكيم و تنظيم روابط اجتماعى از راه دوستى ، تعاون ، انفاق ، قضاى حوائج و صدها دستور اجتماعى ديگر . . . - چنين مىيابيم كه اساساً اسلام براى جامعه‌سازى آمده و مىخواهد هم‌آهنگ با اوضاع طبيعى جهانى ، جامعه‌اى پديد آورد كه هم‌گام با نظام خلقت ، بدون وقفه حركت كند و به فعاليت پردازد ؛ افراد اين جامعه دست به دست هم مىدهند و كاخ رفيع انسانيت را مىسازند .\r\nاسلام با هر چيز كه در اين ساختمان خلل و سستى ايجاد كند به مبارزه پرداخته و اجازه نداده است عواملى كه رشتهء جامعه را از هم مىگسلد در جامعه پديد آيد . در واقع جامعهء اسلامى هيچ‌گاه بر خلاف موازين آفرينش گام بر نخواهد داشت .\r\nشايد حديث معروف « لاتعادوا الايام فتعاديكم » ؛ يعنى « با روزگار دشمنى نكنيد كه روزگار با شما دشمنى خواهد كرد » ناظر به همين معنا باشد .\r\n\r\n3 . زيربنا و مصالح ساختمانى جامعهء اسلامى\r\nبا روشن شدن اهميت جامعه و جامعه‌ساز بودن دين اسلام ، بايد دربارهء اساس و پايه‌اى كه جامعهء اسلامى روى آن ساختمان بنا مىشود صحبت كنيم :\r\nاين‌جا نيز به سراغ فطرت و خلقت مىرويم : در نظر يك خداشناس ، دستگاه آفرينش بر اساس ارادهء خدا مىگردد و نظم را در اين كاخ عظيم ، خدا برقرار و استوار كرده است .\r\nجامعهء اسلامى نيز بايد بر همين اساس استوار گردد ؛ بايد زيربناى سازمان اجتماع بشرى « ارادهء خدا » « 1 » باشد . اسلام در پىريزى اين بناى عظيم نيز از خلقت سرمشق\r\n\r\n\r\n","description":"","footnote":"\r\n( 1 ) . ارادهء تكوينى الهى تخلف‌ناپذير نيست ؛ منظور ما در اين‌جا ارادهء تشريعى خداست\r\n","page_name":" 25 ","page_number":25},
  {"content":"\r\n\r\nگرفته و جامعه‌اى ساخته است كه همانند تمام عوالم - از كوچك و بزرگ - با ارادهء خدا بچرخد . . . .\r\nدر تمام نظامات اجتماعى اسلامى ، خدا حاكم است و محور قوانين كلى و جزئى اين آيين ، ارادهء تشريعىِ الهى است ؛ تا آن‌جا كه حتى احساسات و عواطف قلبى انسان با ارادهء خدا ، هم‌آهنگ است .\r\nبراى نمونه « ايمان دينى » بدون عشق متصور نيست و عشق ، جوهرهء هستى است .\r\nاز اين‌رو گفته‌اند : مگر ايمان ، جز حُب و بغض است ؟ « 1 » پس ايمان ، حالت تسليم و رضاست ، زيرا عاشق تسليم معشوق و راضى به رضاى اوست . « 2 »\r\nزيربناى جامعهء اسلامى ، توحيد و يكتاشناسى است ؛ هم‌چنانكه زيربناى ساختمان جهان بر آن است .\r\n\r\n4 . استقلال جامعه\r\nاسلام براى ساختمان جامعهء آرمانى ، از چه مصالحى استفاده مىكند و طبق چه نقشه‌اى جامعه مىسازد ؟\r\n\r\n\r\n","description":"","footnote":"\r\n( 1 ) . فضيل‌بن‌يسار مىگويد : از حضرت صادق عليه السلام دربارهء حُب و بغض پرسيدم كه آيا از ايمان است ؟ فرمود : « مگرايمان ، چيزى غير از حُب و بغض است ؟ » آنگاه اين آيه را تلاوت كرد :  « اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ »  ؛ خدا ايمان را محبوب شما ساخت و در دلهايتان آراست و كفر و ناپاكى و معصيت را به نظر شما ناپسند كرد . اينهايند راه‌يافتگان . ( حجرات ، آيهء 7 ) . از اين روايت مىتوان استفاده كرد كه جنس « ايمان » با جنس « عقل » متفاوت است . ايمان عنصرى است و الا و بالاتر از \" عقل \" هرچند \" عقل \" ، \" ايمان \" را به خود مىپذيرد و آنگاه به خدمت آن در مىآيد\r\n( 2 ) . حضرت امام صادق عليه السلام فرمود : در يكى از سفرهاى رسول خدا صلى الله عليه و آله يك عده سواره با حضرت ملاقات و به ايشان سلام كردند حضرت فرمود : شما كيستيد ؟ عرض كردند : ما مؤمنيم ! فرمود : حقيقت ايمان شما چيست ؟ گفتند : رضا به قضاى خدا و واگذار كردن امور به خدا و تسليم در برابر امر خدا . فرمود : اينها دانشمند و حكيم هستند و از نظر حكمت ، نزديك به مرتبهء پيغمبرانند . ( اصول كافى ، كتاب الايمان والكفر ، ص 53 )\r\n","page_name":" 26 ","page_number":26},
  {"content":"\r\n\r\nمصالح ساختمانى جامعهء اسلامى عبارت است از : « افراد صالح و شايسته » . اسلام ، جامعه را حقيقتى منحاز از حقيقت فرد مىشناسد و پاداش و كيفر كارهاى نيك و بد جامعه را مستقيماً به دوش جامعه مىگذارد ، گيرم كه پاداش و كيفر ، به سراغ نيكوكار و يا گناه‌كار نيايد . . . .\r\nآيات قرآن و روايات اسلامى گاهى از فراوانى نعمت‌ها و بركات الهى كه نصيب يك جامعهء نيكوكار شده سخن مىگويد ، و گاهى از نزول بلاها و عقاب‌هاى شديد الهى كه بر يك جامعهء فاسد و منحط و بدكار فرود آمده است ، صحبت مىكند ؛ با آن‌كه احياناً آن رحمت و اين نقمت پس از گذشت يك قرن و يا بيشتر و يا كمتر ، دامن آن ملت را گرفته و بسيار شده كه به جاى افرادى كه مباشر كار نيك و يا گناهى بوده‌اند ، افراد ديگرى كه مباشرت نداشته‌اند ، ولى داراى همان روحيه و ملكات و اخلاق بوده‌اند ، به پاداش و كيفر رسيده‌اند .\r\nاز فتنه‌اى كه تنها به كسانى كه ظلم كرده‌اند ، نمىرسد بپرهيزيد . « 1 »\r\nمرحوم فيض در تفسير صافى مىنويسد : « مانند سستى در امر به معروف و نهى از منكر ، تفرقه و ظهور بدعت‌ها . . . » .\r\nهم‌چنين قرآن در اوايل سورهء بنىاسرائيل در مورد فراز و نشيب و عزت و ذلت بنىاسرائيل چنين مىگويد :\r\nما ، در كتاب [ آسمانى 
  ] به فرزندگان بنىاسرائيل خبر داديم كه قطعاً دو مرتبه در زمين فساد خواهيد كرد و به سركشى بسيار بزرگى بر خواهيد خاست ، ولى هنگامى كه موقع كيفرِ فسادِ اول آمد ، ما بندگان صاحب قدرت و با كفايتى را براى شما مبعوث كرديم كه در شهرها به قتل و غارت و اسارت پرداختند و اين وعده‌اى تحقق يافتنى است ، سپس دولت را به شما برگردانيديم و با مال و اولاد شما را كمك كرده و\r\n\r\n\r\n","description":"","footnote":"\r\n( 1 ) .  « وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً »  انفال ، آيه 25\r\n","page_name":" 27 ","page_number":27},
  {"content":"\r\n\r\nجمعيتتان را زياد مىگردانيم ، اگر نيكى كنيد به خودتان كرده‌ايد و اگر بدى كنيد به خودتان كرده‌ايد . . . . « 1 »\r\nدر اين آيات ، جامعهء بنىاسرائيل مورد خطاب و ثواب و عقاب است ، نه افراد .\r\nآيات فوق به سلطنت دانيال و سلطهء بخت‌النصر و كشتن يحيى و زكريا اشاره مىكند و همهء اين وقايع مهم تاريخى را كه همچون حلقهء زنجير به يك‌ديگر متصلند - با اين‌كه بين پاره‌اى از آنها در حدود شش قرن فاصله افتاده - يك‌جا و به يك مقياس به شمار آورده است ، زيرا همهء اين وقايع مربوط به يك جامعه است . . . پىآمدهاى يك گناه بزرگ اجتماعى ، ممكن است پس از مدتى طولانى و حتى پس از چند قرن ، دامن آن جامعه را بگيرد .\r\nاستقلالى كه جامعه در پاداش و كيفر دارد ، حاكى از اين است كه از نظر اسلام ، جامعه حقيقتى جداى از تك تك افراد و احكامى جداگانه دارد .\r\nبنابراين ، اسلام تنها به خوبى فرد ، اكتفا نكرده و لازم مىداند كه « فرد صالح » به مصرف ساختمان « اجتماع صالح » برسد . . . .\r\nبايد توجه داشت با اين‌كه اسلام ، خوبى فرد را براى خوبى جامعه و به منظور به وجود آوردن يك « جوّ اجتماعى خاصِ الهى » مىخواهد و تأكيدهاى اين آيين راجع به امور اجتماعى كه به مراتب بيش از اعمال فردى است ، در عين حال ، « فرد » نيز مورد عنايت تام و تمام اسلام است و نمىتواند نباشد ، زيرا يك بناى محكم ، مصالح ساختمانى محكم لازم دارد .\r\nدر حقيقت ، اسلام به فرد مىگويد : « خوب باش و به مصرف جامعه خوب برس » .\r\nاز فحواى بيانات گذشته ، نقشهء اسلام در طرز ساختمان جامعهء اسلامى معلوم\r\n\r\n\r\n","description":"","footnote":"\r\n( 1 ) .    « وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ وَ لَتَعْلُنَّ عُلُوًّا كَبِيراً * فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَ كانَ وَعْداً مَفْعُولًا * ثُمَّ رَدَدْنا لَكُمُ الْكَرَّةَ عَلَيْهِمْ وَ أَمْدَدْناكُمْ بِأَمْوالٍ وَ بَنِينَ وَ جَعَلْناكُمْ أَكْثَرَ نَفِيراً »    اسراء ، آيات 3 - 7\r\n","page_name":" 28 ","page_number":28},
  {"content":"\r\n\r\nمىشود : اسلام از افراد شروع مىكند و از « فرد » ، « جامعه » مىسازد . . . . جامعه با آن‌كه از افراد ساخته شده ، صورت و هيئت و موجوديتى جداگانه دارد و داراى احكام و خواصى جداگانه است .\r\n\r\n5 . حافظ بنيان جامعه\r\nاسلام براى آن‌كه صورت « صلاح » جامعه از بين نرود ، تدابير مهمى به كار برده است : اگر بر فرض ، يك فردِ خوب ، تنها زندگى كند و تحت تأثير عواملى منفى قرار نگيرد خوب خواهد ماند . « 1 » در درون جامعهء صالح نيز بايد عوامل قوى و نيرومند به وجود آيد ، كه خوبى و صلاح آن دائماً محفوظ بماند . اين عوامل در اسلام فراوان است كه از همه مهم‌تر « امر به معروف و نهى از منكر » است ، كه مىتوانيم نام اين اصل مهم عملى را به اصطلاح روز « نظارت اجتماعى » بگذاريم ، اما بالاتر از آن است .\r\nدر نظارت ، لزوماً امر و نهى نيست ، اما افراد جامعهء اسلامى ، هر كدام ، به تنهايى حاكمند و امر و نهى مىكنند . اسلام ، با تشريع دو وظيفهء مهم « امر به معروف و نهى از منكر » ، تمام اجزاى تشكيل‌دهندهء جامعه را حافظ هم‌ديگر قرار داده است . مسلمانان با عمل به آن دو وظيفهء مهم و اصلى ، حكم آجرهاى بناى محكمى را پيدا مىكنند كه به طور يك‌نواخت و بدون هيچ فرجه و شكاف ، حافظ هم‌ديگر و حافظ شاكلهء كلى ساختمانند . « 2 »\r\n\r\n\r\n","description":"","footnote":"\r\n( 1 ) . اين فرض وقوع خارجى ندارد ، زيرا عملًا امكان زندگى يك نفر به تنهايى وجود ندارد و از سوى ديگر ، اصولًاخوبى و بدى يك فرد در رابطه با ديگران تحقق مىيابد\r\n( 2 ) . به چند روايت ذيل توجه فرماييد :\r\nالف ) حضرت باقر عليه السلام در ضمن يك روايت مفصل فرمود : امر به معروف و نهى از منكر فريضهء بزرگى است كه فرائض ديگر به وسيلهء آن برپا مىگردد .\r\nب ) حضرت صادق عليه السلام به نقل از حضرت رسول صلى الله عليه و آله فرمود آن قومى كه حق ضعيف را با پافشارى و زور از قوى نگيرد ، ملت پاك و مقدسى نيست .\r\nج ) حضرت رضا عليه السلام فرمود : بايد امر به معروف و نهى از منكر كنيد و گرنه بدها شما را به كار خواهند گمارد و خوبان دعا خواهند كرد و مستجاب نخواهد شد . ( فروع كافى ، كتاب جهاد ، ص 55 و 56 )\r\n","page_name":" 29 ","page_number":29},
  {"content":"\r\n\r\n\r\n6 . پيشرفت مدنيت و ثبوت دين\r\nبا بيان مختصر بالا اين نكته روشن شد كه در جامعهء اسلامى ، سستى و شكست پديد نمىآيد ، ولى تنها اين كافى نيست ، بلكه بايد علاوه بر استحكام بناى جامعه تحرك ، جنبش ، فعاليت ، پيشرفت ، تحول و تكامل نيز در جامعه باشد . و به عبارت ديگر تنها كافى نيست كه يك جامعه را محكم بسازند ، بلكه بايد به گونه‌اى باشد كه پيوسته در حال پيشرفت و تكامل باشد . حق آن است كه آيين ساختمان يك جامعه بايد نطفهء تكامل را در خود جامعه ببندد و طرح‌ريزى ساختمان جامعه طورى باشد كه اگر بر اساس آن ، حركت انجام شود ، خود به خود ، جامعه پيشرفت كند .\r\nدر اين‌جا جاى اين پرسش است كه آيا جامعهء اسلامى مطابق چنين طرحى ساخته شده است ؟\r\nپاسخ اين است كه جامعه‌اى كه اسلام مىسازد ، شرايط و عواملى دارد كه با وجود آنها جامعه ، خود به خود به سوى كمال رهسپار است . ولى اين شرايط و عوامل بايد به طور ثابت و هميشگى در جامعه موجود باشد تا پيشرفت حاصل آيد .\r\nبنابراين آن‌چه از نظر ساختمان اجتماعى ثابت و هميشگى و غير قابل تحول است ، پايه و نقشهء اصلى و هيكل كلى اجتماعى است كه از عناصر و عوامل ثابتى تشكيل مىشود . اين عوامل و عناصر عبارتند از : « 1 »\r\n\r\n\r\n","description":"","footnote":"\r\n( 1 ) . در اين مورد ، يعنى حفظ كيان جامعهء اسلامى در شكل آرمانى ، يكى از مهم‌ترين امتيازهايى است كه اسلام بر مسيحيت موجود دارد . مسيحيت مىگويد : حكومت را به قيصر واگذاريد ، ولى اسلام براى برقرارى عدل و داد با قياصره و كياسره و فراعنه و قدرت‌هاى غيرقانونى مىجنگد و آنها را محكوم مىكند\r\n","page_name":" 30 ","page_number":30},
  {"content":"\r\n\r\nروابط محبت‌آميز افراد جامعه ، نظم در جامعه ، راستى ، پاكى ، درستكارى ، آزادى انديشه ، به كار بستن نيروى تفكر و استفاده هر چه بيشتر و كامل‌تر از نيروى عقل ، تفكر در اسرار خلقت و كشف قوانين الهى حاكم بر جهان ، همه ، از اصول اساسى پيشرفت به شمار مىآيند .\r\nمىتوان اين كليات را با جامعه اسلامى تطبيق داد : از يك طرف جامعهء آرمانى مسلمان ، جامعه‌اى است منظم ، پاك ، راست‌گو ، با عاطفه ، سالم ، مصمم ، قوى ، متحد ، عاقل ، با فكر و انديشه ، با تدبّر و تأمل و از سوى ديگر در جامعهء اسلامى ، ظلم و ستم ، خودپرستى ، مال‌دوستى ، عوامل جدال و دعوا و هر آن‌چه كه ضد پيشرفت و تكامل است با شدت و قاطعيت طرد مىشوند . اسلام با عوامل ضد پيشرفت و تكامل مبارزهء آشتىناپذير دارد . اسلام از آن‌چه باعث پراكندگى و تلاش سازمان جامعه مىگردد ، نهى و به هر چه كه موجب تقويت مبانى اجتماعى مىشود سفارش كرده است . اينها شرايط و عواملى است كه بايد به طور ثابت وجود داشته باشد تا پيشرفت حاصل آيد .\r\nاگر در اين شرايط لازم پيشرفت ، خللى وارد آيد پيشرفت جامعه متوقف خواهد شد .\r\nپس جامعه هميشه و پيوسته و به طور ثابت راست‌گو ، درست‌كار ، پاك‌دامن و . . .\r\nاست .\r\nدر اين خصال اجتماعى به هيچ‌وجه نبايد تغييرى پيدا شود و گرنه روزگار انقراض و سير قهقرايى جامعه فرا خواهد رسيد .\r\nبنابراين ، اين سلسله عوامل از سير تحول و تكامل مستثنا هستند .\r\nدر اين‌جا اين پرسش باقى است كه :\r\n\r\n7 . تحول و تكامل در كجاست ؟\r\nدر اين‌جا نيز به سراغ آفرينش مىرويم : نظام خلقت همواره در حال حركت و رو به كمال است . در تمام ذرات جهان يك آن ، وقفه و سكون راه ندارد ، با اين همه قوانين\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nكلى و نظام‌هاى اساسى آفرينش كه پايهء اين حركت است ، به طور ثابت و بدون هيچ‌گونه تحول و تكامل مىباشد . خود « حركت » و « تحول » يك ناموس ثابت و بدون تغيير و تحول است . « قانون عليت » ، قانون « عدم تخلف علت از معلول » ، قانون « سنخيت علت و معلول » و امثال اينها از قوانينى است كه به هيچ‌وجه دست‌خوش تغيير و تحول نمىگردد .\r\nجامعهء بشرى نيز بايد در يك سلسله معارف اصولى و قوانين كلى تشريعى و اصول و مبانى خلل‌ناپذير اخلاقى ، ثابت و پا بر جا باشد .\r\nمعارف اصولى اسلامى از قبيل توحيد و معاد هميشگى و غيرقابل تحول است .\r\nقوانينى از قبيل اصول حاكم بر روابط كلى خانوادگى و اجتماعى نيز غيرقابل تحول است . مبانى و اصول اخلاقى از قبيل خوبى عدل و داد ، وفا و صداقت ، درست‌كارى و امانت ، جود و سخاوت ، بدى و ظلم و ستم ، عصبيت و عناد ، دروغ‌گويى و حسد . . . اينها همه غيرقابل تحول است .\r\nمالكيت و قوانين ثابت ديگر اسلامى كه به مقتضاى فطرت بشرى و نظام ساختمانى انسان‌ها تشريع شده ، هميشه پا بر جاست .\r\nدر اصول ثابت اخلاقى تحول پديد نخواهد آمد و فىالمثل عدل و داد به صورت يك خوى ناپسند و مطرود ، در نخواهد آمد و ظلم و ستم يك مرام نيكو و پسنديده نخواهد شد . . . . « 1 »\r\nبا عطف نظر ديگر به دستگاه آفرينش ، در مىيابيم كه اين دستگاه با حفظ اساس كلى نظام‌ها در محور اصول ثابت و هميشگى و تغييرناپذير آفرينش ، مىجوشد و مىخروشد و با سرعت غيرقابل تصورى به سوى يك هدف پيش مىرود . . . .\r\n\r\n\r\n","description":"","footnote":"\r\n( 1 ) . در مورد مصاديق ثابت و متغير به خصوص در مورد احكام ، جاى بحث باز است . مخصوصاً با مطالبى كه پس از برقرارى نظام جمهورى اسلامى و به خصوص در سال‌هاى اخير در كتب و مقالات و مباحث آمده است\r\n","page_name":" 32 ","page_number":32},
  {"content":"\r\n\r\nدر دنياى انسان‌ها نيز ديده مىشود كه در علوم صناعى و اختراعات و اكتشافات ، پيشرفت حاصل شده كه مىتوان « پيشرفت انديشه و تفكر » و « پيشرفت اكتشاف و اختراع » ناميد .\r\nبا اين بيان ، منطقى و معقول است كه اصول كلى اديان قابل تغيير و تحول نباشد و از همين جا مىتوان به خبط و اشتباه عظيم بشر متمدن امروز پى برد :\r\nاشتباه بزرگ بشر متمدن امروز در مورد اصول كلى و پايه‌هاى ثابت و تغييرناپذير جامعه - كه به اشتباه اين اصول را قابل تغيير و تحول پنداشته - نه تنها او را به جلو نبرده ، بلكه يك عقب‌گرد هويداى اخلاقى و معنوى ، دامن‌گير جامعهء متمدن شده است .\r\nدانشمندان مغرب زمين از اين نكته پرده برداشته و در كتاب‌هاى خود از اين انحراف عظيم سخن گفته‌اند : براى نمونه ، گفتهء دكتر الكسيس كارل ، را نقل مىكنيم : « 1 »\r\nتمدن مادى علاوه بر زوال حس مذهبى و از ميان بردن صفاى اخلاقى ، همه چيز را در معرض تباهى و فساد قرار داده و بيمارىهاى روانى به تدريج ، عمومى مىشود .\r\nعفت جنسى زايل شده ، جنايت‌كاران با دسته‌هاى منظم ، امنيت معنوى را به خطر انداخته و آدمى پناهگاهى حتى در قلب خود براى آرامش روان خود در محيط زندگانى ندارد .\r\nپس تحول و تكامل در اصول مسلم اخلاق بشرى و امثال آن راه ندارد و تصرف و تغيير در اين اصول و مبانى ، بشريت را در سراشيبى سقوط و بدبختى قرار مىدهد . اما تحول و تكامل در به كار بستن نيروى فكر و انديشه و كشف اسرار آفرينش ، دنياى بشريت را دگرگون مىكند و به‌طور معجزه‌آسا و حيرت‌انگيز ، او را از بيغوله‌ها به\r\n\r\n\r\n","description":"","footnote":"\r\n( 1 ) . در ايام نگارش اين يادداشت ، نام الكسيس كارل و كتاب مشهور او انسان موجود ناشناخته بسيار بر سر زبان‌ها و قلم‌ها بود\r\n","page_name":" 33 ","page_number":33},
  {"content":"\r\n\r\nماوراى جوّ و كرات آسمانى مىكشاند . . . و اين نيز ، ناموس لايتغير و ثابت و دائمى است : تحول و تكامل خودش قانونى لايتغير و ثابت دارد ! كه عبارت است از تفكر ، تأمل ، به كار بستن نيروى خلاق و تخيل در قوانين و نواميس مادّى و سرانجام ، اكتشاف و ابتكار و دگرگون‌سازى و اختراع . . . .\r\n\r\n8 . اسلام نطفهء تكامل را در بطن جامعه منعقد مىكند\r\nپرسش : آيا محيطى كه اسلام پديد مىآورد ، مىتواند به اين پيشرفت‌ها نايل گردد ؟\r\nپاسخ : در اين باره از دو جهت سخن مىگوييم :\r\n- از نظر تئورى جامعه‌سازى اسلامى ؛\r\n- از نظر تاريخ گذشتهء اسلام .\r\nاز نظر اول : با توجه به اجمال آن‌چه گذشت ، مىتوانيم بفهميم كه اسلام محيطى به وجود مىآورد كه براى پيشرفت علمى و صنعتى كاملًا آماده و مهياست و مسلماً محيطى مىتواند به كمال علمى دست يابد كه مبانى ثابت و پايدار زندگانى فردى و اجتماعى آدمى در آن متزلزل نباشد . يك محيط پرغوغا و آشوب و استعمارزده و پر از ستم و قانون‌شكنى و تجاوز ، نمىتواند به تأمل و تفكر بپردازد و به سراغ پيشرفت و اكتشاف و اختراع برود . افراد چنين محيطى بر اثر نابسامانى زندگى و جور و جفاى فراوان ، دچار انحطاط اخلاقى و اجتماعى مىشوند و به جاى تلاش براى دانش و پيشرفت ، دائماً يا بايد با عوامل تباهى و عقب‌افتادگى و فساد بجنگند و يا زير چكمهء ستم‌كاران دم نزنند و عقب‌مانده بمانند و كم‌كم به ستم‌كِشى و عقب‌ماندگى عادت كنند و فكرشان دچار ركود و خمود شود . جامعهء جاهل ، هوس‌ران ، دروغ‌گو ، متقلب و . . .\r\nمحال است روى ترقى را ببيند . بنابراين ، بايد در درجهء اول و قبل از همه چيز ، محيط جامعه را از عوامل فساد و تباهى و شهوت و دروغ پاك كرد . . . و در اين خصوص ، هر كس به منطق جهانى اسلام آشنا باشد ، نمىتواند ترديد كند كه نظر اسلام در\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nجامعه‌سازى ، تأمين عوامل تعقل ، تفكر و عوامل تعاون و همبستگى ، براى ساختن جامعه است و اگر اين نظر عالى جهانى تأمين شود ، جامعهء ساخته شدهء اسلامى از نظر علمى ، سياسى ، اقتصادى ، و تكنولوژى زير دست ديگران نخواهد ماند و در همهء زمينه‌ها پيش خواهد رفت . پس اسلام با امر به تفكر ، تأمل ، دانش‌طلبى ، عزّت‌خواهى و سرورى به حكم  « وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ »  و نيز فريضهء « امر به معروف و نهى از منكر » از سويى عوامل مثبت را تشويق و تثبيت مىكند و از سوى ديگر با عوامل منفى ، به مبارزه مىپردازد .\r\nاسلام در قلمرو تعقل و تفكر دايرهء بحث و تحقيق را منحصر به كرهء زمين نساخته و با كمال صراحت اعلام مىكند :\r\nبگو ، نگاه كنيد كه در آسمان‌ها و زمين چيست ؟ « 1 »\r\nاين دستور ، الهام‌بخش تمام پيشرفت‌هاى علمى جامعهء انسانى است .\r\nاسلام كه مدعى است آيين جهانى و ابدى است مىداند ملتى رو به كمال مىرود كه نيروى عقل و فكر در حد اعلا در ميان آنها به كار افتد و زندگىشان خردمندانه و بر اساس تدبير و تفكر باشد . اسلام از عطيّهء آسمانى عقل به نيكى ياد كرده و مردمان را به استفادهء هر چه بيشتر و بهتر از اين نيروى خدادادى تشويق و تحريص فرموده است .\r\nدر اسلام تحصيل علم بدون هيچ قيد و بند و با آزادى مطلق و بدون شناختن هيچ حد و مرزى بر عموم واجب شده است .\r\nطلب علم بر هر مسلمانى واجب است ؛\r\nاز گهواره تا گور دانش بجوييد ؛\r\nدانش بجوييد هرچند در چين باشد ؛\r\nحكمت گمشدهء مؤمن است ، هر كجا بيابد آن را برگيرد .\r\nبدين ترتيب تحصيل علم و دانش در اسلام يك فريضهء حتمى و همگانى است كه\r\n\r\n\r\n","description":"","footnote":"\r\n( 1 ) .  « قُلِ انْظُرُوا ما ذا فِي السَّماواتِ وَ الْأَرْضِ »  يونس ، آيه 101\r\n","page_name":" 35 ","page_number":35},
  {"content":"\r\n\r\nهر كس ، در هر سن - از كودكى تا پيرى - و در هر شهر و نزد هر كس بايد تحصيل علم و كمال كند . « 1 » حكيم فردوسى فرموده است :\r\n چنين گفت پيغمبر راست‌گوى * زگهواره تا گور دانش بجوى \r\nتازه ، اين همه كافى نيست ، زيرا هر موجود زنده‌اى ، از جمله انسان و جامعه انسانى درگير عوامل منفى و ضد تكامل و نابودكنندهء خويش است و بدون شك جامعه‌اى رو به كمال مىرود كه از جوامع ديگر پست‌تر نباشد و زير چكمه‌هاى ظلم و بيداد بيگانگان و كارگزاران فرومايهء آنان لگدمال نشود . بنابراين در بُعد ديگر يعنى در مبارزه با عوامل منفى و عقب‌افتادگى و تهيهء نيرو و قدرت در برابر دشمنان نيز پيش‌بينىهاى ضرورى انجام شده است .\r\nاين‌كه قرآن مىفرمايد :\r\nخدا هرگز براى كافران راهى به زيان مؤمنان قرار نداده است . « 2 »\r\nيا مىفرمايد :\r\nهر چه مىتوانيد در برابر آنها نيرو و وسائل جنگى تهيه كنيد . « 3 »\r\nبه آن دليل است كه جامعه‌اى رو به كمال مىرود كه از نظر سياسى و نظامى تا آن‌جا كه مىتواند برتر از ديگران باشد يا دست‌كم فروتر از ديگران نباشد .\r\nاز نظر اقتصادى نيز جامعهء ساخته شدهء اسلام بايد ثروت‌مند و بىنياز باشد ؛ در قرآن مىخوانيم :\r\nدارايىهاى خود را كه خدا براى سر پا ايستادن شما نهاده است ، به نابخردان ندهيد . « 4 »\r\n* * *\r\n\r\n\r\n","description":"","footnote":"\r\n( 1 ) . براى اطلاع بيشتر ر . ك : به مقالهء دانشمند محترم آقاى مطهرى در گفتار ما سال 2 ، ص 122 - 145\r\n( 2 ) .  « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  نساء ، آيه 141\r\n( 3 ) .  « وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ »  انفال ، آيه 63\r\n( 4 ) .  « وَ لا تُؤْتُوا السُّفَهاءَ أَمْوالَكُمُ الَّتِي جَعَلَ اللَّهُ لَكُمْ قِياماً »  نساء ، آيه 6\r\n","page_name":" 36 ","page_number":36},
  {"content":"\r\n\r\nبه طور كلى ، جامعه‌اى كه ساختارش برپايه تفكر باشد ، عامل اصلى ترقى و تكامل را در خود دارد و اين عامل به‌طور خودكار ، جامعه را به سوى ترقى و پيشرفت مىكشاند ، چرا كه نطفهء تحول و تكامل در بطن جامعه منعقد شده است .\r\nهم‌چنين جامعه‌اى كه در بطن آن ، نفى عوامل ضد ترقى و پيشرفت تعبيه شده است ، از خطر سقوط و عقب‌افتادگى مصون خواهد بود .\r\nدر اين‌جا بايد افزود : اسلام با همهء عنايتى كه به پيشرفت‌هاى علمى و صنعتى و زندگى مادى دارد ، پيوسته خدا ، تقوا ، راستى و درستى ، اخلاق و ملكات فاضله ، اعمال شايسته و پسنديده در درجهء اول و سرلوحهء اوست . در نظر اسلام ، « انسانيتِ » انسان بر همه چيز مقدم است و اين ويژگى در كمالات روحى و معنوى اوست .\r\nزندگى مادى با همهء پيشرفت‌ها ، ابزارى براى « انسانيت » انسان است .\r\nاما اين كمالات انسانى ، در محيطى به وجود مىآيد كه براساس تعقل و تدبر ساخته شده باشد و شرايط لازم در آن موجود باشد . افرادى به كمال انسانى مىرسند كه نابسامانى و بىنظمى وضع مادى و اجتماعى آنان ، مانع و رادع پيشرفت‌هاى معنوى آنان نباشد .\r\nنقطهء اصلى جدايى اسلام از تمدن عصرى در همين نكتهء اساسى است كه چند سطر بعد دربارهء آن سخن مىگوييم .\r\nآن چه گفته آمد ، از نظر اول يعنى ملاحظهء تئورى جامعه‌سازى اسلام بود .\r\nاما از نظر دوم ؛ يعنى توجه به تاريخ گذشتهء اسلامى :\r\nبه اعتراف نويسندگان مغرب زمين ، تمدن فعلى جهان ، ميراث اسلام و دانشمندان اسلامى و تاريخ مشعشع تمدن اسلامى است . همين اعتراف مىتواند جويندهء حقيقت را قانع كند كه جامعهء اسلامى در روزگار گذشته توانسته بود به بخشى از دستورهاى مترقى اسلام عمل كند و راه ترقى و تكامل را بپيمايد . . . .\r\nالبته در جامعهء متمدن اسلامى نيز به طور كامل نظريات اسلام را تأمين نمىكردند ،\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبلكه در بسيارى از موارد ، اخلاقيات و دستورهاى اجتماعى و حكومتى اسلام ، فراموش مىشده است ، ولى در هر حال ، نمونه‌هاى بارز و ارزنده‌اى از پيشرفت علم و صنعت و وجود قدرت و شوكت در جامعهء تمدن اسلامى به چشم مىخورد .\r\nبنابراين ، از نظر واقعيت تاريخى نيز ، اسلام در جامعه‌سازى نمونه‌هايى - هرچند ناقص - ارائه كرده است ، كه جنبه‌هاى منفى آنها نه از اسلام كه از مسلمانان سرچشمهء گرفته بوده است .\r\n\r\n9 . مقايسه‌اى از جامعه اسلامى و دنياى متمدن\r\nتا اين‌جا دانستيم كه جامعهء اسلامى نطفهء تكامل را در خود دارد و آن را پرورش مىدهد و به طور خودكار راه كمال را مىپيمايد .\r\nاينك براى آن‌كه تفوق و برترى اسلام را از نظر نقشهء ساختمان جامعه بر دنياى متمدن امروز يادآور شويم ، خوب است مقايسه‌اى كوتاه از تمدن موجود و تمدن آرمانى اسلامى ارائه كنيم .\r\nيكم ؛ - همان‌گونه كه گذشت - در جامعهء آرمانى اسلامى « ايمان به خدا » در سرلوحهء برنامهء زندگى فردى و اجتماعى قرار دارد و زيربناى اين ساختمان عظيم است ، ولى در جامعهء متمدن امروز - اگر هم خداشناسى باشد - « ايمان به خدا » پايه و اساس زندگانى نيست .\r\nاثر عظيم ايمان و خداشناسى در تنظيم وضع زندگانى و ايجاد ملكات فاضله و تقويت روحى حيات مثبت ، مطلبى است كه احتياج به بيان ندارد ، لذا جامعهء متمدن امروز با وصف همهء پيشرفت صنعت و اعجاز علم ، سازمانى متزلزل و خلل‌پذير و بىبنياد است .\r\nدنياى امروز از تكيه‌گاه اصلى زندگى دست برداشته و در گرداب هلاكت افتاده است ، ولى جامعهء آرمانى اسلام ، در عين اين‌كه از همهء مزاياى مادى و پيشرفت‌هاى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nعلمى برخوردار مىشود ، ايمان به خدا را هميشه در درجهء اول اهميت قرار مىدهد ، زيرا از ديدگاه اسلام ، بشر داراى روح و روان است و روح بلندپرواز او به ماده قانع نمىشود و اگر احتياج عميق روح آدمى برآورده نشود ، حتى در عالىترين كاخ‌ها به سر برد و از بهترين مزاياى زندگى برخوردار گردد و به آخرين وسايل زندگى مادى مجهز و مسلح باشد ، بيچاره و حيران و سرگردان است ؛ جزئىترين حادثهء ناگوار او را از پا درمىآورد و در برابر گرفتارىهاى حيات ، تاب استقامت ندارد و از همه بدتر آن‌كه مرگ ، هراس‌ناك‌ترين چيزى است كه شربت زندگى را به كام او تلخ مىكند .\r\nما بر آنيم كه تمدن امروز دچار اشتباهى جبران‌ناپذير و گناهى بزرگ و نابخشودنى شده است ! و اگر بشر امروز به ايمان به خدا باز نگردد و اساس زندگى را بر پايهء خداشناسى قرار ندهد ، روز به روز ، روح بلند او در زندان ماده يا صدمات و لطمات بيشتر و مهيب‌ترى روبه‌رو خواهد شد .\r\nبارى ، پايه و اساس جامعهء متمدن امروز ماده و زندگى مادى و پيشرفت مادى و علم و صنعت و كمالات مادى است ، ولى پايهء زندگى جامعهء اسلامى ، با دارا بودن همهء مزاياى مادى ، ايمان به خدا ، فضيلت ، معنويت و پيمودن مدارج عالى انسانيت است . . . .\r\nدوم ؛ دين و قوانين دينى در اسلام در متن زندگانى قرار دارد ، ولى دنياى متمدن - اگر دين‌دار باشد - دين را محصور به روح و روان كرده است . دين در جامعهء متمدن امروز ، عبارت است از يك سلسله آداب و مراسم خاص و مختصر به صورت حاشيه و جداى از زندگى مادى . . . .\r\nاين ، يكى از اشتباهات تمدن است كه دين را ، آيين زندگى نمىداند . از نظر اسلام ، دين ، « آيين زندگى » براى تمام شئون اجتماعى بشر است و در كليهء احوال ، اعمال ، رفتار و سكنات زندگى انسانى دخالت مىكند و به سراپاى زندگى رنگ ايمان و خداشناسى مىزند و هدف پيروان خود را در تمام كارها و اعمال بزرگ و كوچك ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n« رضاى خدا » قرار مىدهد ، اما هدف تمدن تنها آسايش مادى دنيوى است . پس ديدگاه تمدن امروز ، هم از نظر جداسازى دين از زندگى و هم در هدف زندگى دو ديدگاه متفاوت و حتى متضاد است .\r\nسوم ؛ با توجه به آن‌چه در بند 1 و 2 آمد ، در دنياى متمدن ، قوانين ، ضامن اجرائى ذاتى و عقيدتى ندارند و انسان‌ها به اين قوانين ، تنها از جنبهء آداب و قرارداد اجتماعى و احياناً « تشريفات » احترام مىگذارند . به دليل نبودن پايگاه اصيل و ثابت اخلاقى در عمق روح بشرِ متمدنِ امروز ، ايمان عميق و ثابت به قانون وجود ندارد ولذا روابط اجتماعى در دنياى امروز بسيار سست و متزلزل است ؛ صفا ، وفا ، محبت ، فداكارى و گذشت ، در جامعهء متمدن امروز رونق ندارد و در همهء شئون و مواقف حيات ، عملًا به موجب « اصالت فرد » هر « فرد » خود را از « جامعه » بالاتر و اصيل‌تر مىداند ! و موارد استثنائى بسيار كم است .\r\nاما در جامعهء آرمانى اسلام به خاطر وجود يك پايگاه اصلى و ريشه‌دار در عمق روح بشر و دخالت دين در تمام شئون زندگى انسان‌ها ، تمام قوانين و مقررات و نظامات اجتماعى حتى در خطرناك‌ترين مواقف زندگى ، اجرا مىشود و جامعه ، از يك نظام متين و ريشه‌دار برخوردار مىگردد . سخن در اين زمينه فراوان است و ما به همين مختصر قناعت كرديم .\r\nچهارم ؛ مصالح ساختمانى جامعهء يعنى اصلاح اخلاقى افراد كه زيربناى جامعه‌اند ، از نظر جهان متمدن ، مورد توجه قرار نمىگيرد و اين يك اشتباه بزرگ است . تمدن از « خوبى » و « صلاح » فرد ، به كلى غفلت كرده و مع‌الوصف انتظار آن دارد بنايى كه اجزاى تشكيل‌دهندهء آن استحكام ندارد ، محكم و مستحكم ، سر پا بايستد ! در حالى كه جامعه از افراد تشكيل مىشود و صلاح و فساد « جامعه » تابع صلاح و فساد « افراد » است .\r\nجامعهء متمدن حق دارد به اين نكتهء اصلى و حساس توجه نكند ! زيرا به وجود\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nآمدن افراد صالح و شايسته ، فرع وجود تكيه‌گاه محكم و اصيل در روح فرد فرد انسان‌هاست و جامعهء متمدن با كنار گذاشتن ايمان به خدا و توجه به مبانى دينى و اخلاقى در ساختار اجتماعى ، از اين پايهء اساسى در تكوين شخصيت اجتماعى افراد غفلت كرده است .\r\nاما اسلام - آن‌گونه كه گذشت - با عطف توجه انسان به مبدأ عظيم آفرينش و تسخير قلب و دل و فكر افراد با ايمان و آموزش اين كه « انسان » « خليفهء خداست » جامعه را بسيار ريشه‌دار و ناگسستنى مىسازد ، چرا كه به « مصالح ساختمانى » يعنى « افراد صالح » عنايت تام دارد .\r\nدر قرآن مىخوانيم :\r\nهر كس به طاغوت كفر ورزد و به خدا ايمان آورد ، به ريسمان محكمى چنگ زده است كه گسستنى نيست . « 1 »\r\nاين آيه مىگويد : « عروةالوثقى » يا « دست‌گيرهء » ناگسستنى انسان ، ايمان به خدا و كفر به طاغوت است .\r\nجامعهء متمدن فقط به صورت و ظاهر جامعه توجه دارد ، آن هم به گونه‌اى كه دور از شأن والاى انسان است . تمدن به همين مقدار در جامعه قانع است كه نظم اجتماعى و احترام به قانون در جامعه برقرار باشد ، ولى به هيچ وجه در پى آن نيست كه انسان‌هايى باوفا ، باصفا ، مهربان ، شجاع ، از خود گذشته ، بلند همت ، متخلق به اخلاق و الا و متصف به فضايل اخلاقى بار آورد .\r\nتمدن موجود به رذايل اخلاقى كه در شأن انسان نيست ، مانند حرص و ترس و راحت‌طلبى و دنائت و پستى و رذايل اخلاقى ديگر ، بىتوجه است و به آنها اهميتى نمىدهد ؛ غافل از آن‌كه جامعه در صورتى به سعادت دست خواهد يافت كه افراد\r\n\r\n\r\n","description":"","footnote":"\r\n( 1 ) .  « فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لَا انْفِصامَ لَها »  بقره ، آيهء 257\r\n","page_name":" 41 ","page_number":41},
  {"content":"\r\n\r\nتشكيل‌دهندهء آن داراى فضايل اخلاقى و سلامت فكر و آسايش روح باشند و گرنه با مواد فاسد معجونى مفيد ساخته نخواهد شد .\r\nاسلام به هيچ وجه قناعت نمىكند كه يك جامعهء به ظاهر آرام ، صالح ، متمكن ، ثروت‌مند به وجود آورد ، ولى از غذاى روح و روان آدمى و فضايل اخلاقى انسانى غفلت ورزد .\r\nاسلام ، نيك متوجه است كه رمز فساد و از هم گسيختگى و انقراض ملت‌ها و پديد آمدن جنگ‌هاى خانمان‌برانداز و تمدن‌سوز ، همين بيمارىهاى روحى و رذايل اخلاقى از قبيل جاه‌طلبى ، پست‌فطرتى ، كينه ، خودخواهى ، دنياطلبى و ثروت‌اندوزى است و تنها راه جلوگيرى از گسستگىهاى جوامع بشرى و متلاشى شدن ملت‌ها ، ايجاد ملكات فاضله و مبارزه با صفات زشت و آراستن روح و روان بشر به زيور معنويات و زدودن تمام زنگارهاى طبيعت از دل‌هاى آدميان است . . . .\r\nدر يك كلام اسلام ، به اخلاق انسان اهميت بسيار مىدهد و اخلاق را بر پايهء توحيد و خداشناسى مىگذارد و براى روشنى دل بشر ، از « نور آسمان‌ها و زمين » « 1 » كمك مىگيرد .\r\nپنجم ؛ تمدن مىكوشد نظم در اجتماع بشرى حكومت كند ، ولى بىنظمىها و تخلف‌هاى بىشمار و قانون‌شكنىهاى فراوان افراد را در محيط خانواده و مدرسه و بازار و اداره و امثال آن از نظر دور مىدارد و بدان توجه ندارد .\r\nو مهم‌تر آن‌كه افراد جامعهء متمدن ، مسئول كارهاى يك‌ديگر نيستند ، چون فريضهء « امر به معروف و نهى از منكر » در قاموس آنها وجود ندارد . ولى اسلام با دميدن روح خداپرستى در انسان‌ها ، افراد را در تمام محيطهاى كوچك و بزرگ\r\n\r\n\r\n","description":"","footnote":"\r\n( 1 ) .  « اللَّهُ نُورُ السَّماواتِ وَ الْأَرْضِ »  نور ، آيه 35\r\n","page_name":" 42 ","page_number":42},
  {"content":"\r\n\r\nو در كليهء اعمال فردى و روابط اجتماعى منظم بار مىآورد و تمام افراد را با تشريع دو وظيفهء بزرگ « امر به معروف » و « نهى از منكر » ، مسئول و ناظر بر اعمال يك‌ديگر قرار مىدهد و بدين ترتيب در محيط ساخته شدهء اسلام در تمام مواقف كوچك و بزرگ حيات ، نظم و راستى و پاكى و تقوا حكومت مىكند و اعضاى سازندهء جامعه يك به يك حافظ نظام متين اجتماعى هستند و موظفند با نظارت همه‌جانبه و متقابل ، از بروز هرگونه سستى ، و بىنظمى و قانون‌شكنى جلوگيرى كنند و نگذارند عوامل انقراض كه به مثابهء ميكروب‌ها ، بنيان سلامت جامعه را ويران مىكنند ، نضج و قوت گيرد . . . .\r\nبنابراين ، از نظر « حفظ » سازمان اجتماعى ، نيز اسلام ، غنى و پرمايه است و تمدن امروز فقير و بيچاره ؛ اسلام مىتواند اجتماع منظم خود را حفظ كند و تمدن امروز نمىتواند .\r\nآيا كدام‌يك از اين دو رويهء اسلام و جهان متمدن با حقيقت عالم ، سازمان روحى انسانى ملايمت و مطابقت دارد ؟ آيا اسلام ، توانسته است آدمى را به كمال درخور خود برساند و به حقايق جهان آشنايش كند و گوهر گران‌مايهء انسانيت را به او باز دهد يا جهان متمدن ؟ ! داورى با خردمندان است .\r\nتمام امتيازهاى ذكر شدهء دين اسلام بر تمدن شرق و غرب ، از ريشهء توحيد و خداشناسى كه اساس و پاى اصلى اين آيين مبين است مايه مىگيرد و سرچشمهء همهء بيچارگىهاى تمدن امروز ، فراموش كردن حقيقت اصلى حيات يعنى خداى جهان‌آفرين و توجه كامل به جهان ماده و زر و زيور و زرق و برق دنيا ، منهاى خدا و معنويت و اخلاق است .\r\nتمدن امروز ، بايد از اين گناه بزرگ استغفار كند و به فرمان خدا گردن نهد و از سركشى و طغيان دست بردارد و تسليم ارادهء الهى شود ، و به نداى جهانى اسلام پاسخ گويد تا جامعهء آرمانى انسانى به وجود آيد و بشريت روى خوشى و آسايش و عزّت و\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nسعادت بيند . . . . « 1 »\r\n\r\n\r\n","description":"","footnote":"\r\n( 1 ) . اين مقاله در سال 1343 در شماره پنجم سالنامه مكتب تشيع ، ص 322 - 347 به چاپ رسيده است و اكنون مناسب ديده شد به‌جاى مقدمهء رسالهء روابط اجتماعى در اسلام قرار گيرد .\r\nسالنامه مكتب تشيع تحت نظر آقايان اكبر هاشمى رفسنجانى ، شهيد محمدجواد باهنر ، سيد محمدباقر مهدوى كرمانى و مرحوم دكتر محمدرضا صالحى در قم چاپ و منتشر مىشد\r\n","page_name":" 44 ","page_number":44},
  {"content":"\r\n\r\n\r\n1 روابط اجتماعى در اسلام\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\n[ مقدمه 
  ]\r\nبسمه تعالى\r\nكتاب شريف روابط اجتماعى در اسلام كه دانشمند ارجمند جناب آقاى محمد جواد حجتى كرمانى - دامت تأييداته ، در تقرير بخشى از مقاصد اجتماعى آيين مقدس اسلام و به عنوان ترجمهء قسمتى از تفسير الميزان با قلم روان و تواناى خود نگاشته و مطالب آن را با فكر نيرومند و رسا و بيان زيبا و شيواى خود تحرير نموده است ، حقاً سزاوار هرگونه اعجاب و تحسين و درخور تمجيد و تقدير مىباشد .\r\nاميد است كه براى طبقه متفكر و علاقه‌مندان ذخاير معارف عاليه اسلامى مورد مطالعه و مايه و مبدأ افكار تازه عميق‌تر و دقيق‌تر گردد . . . .\r\nقم - محمد حسين طباطبائى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nفصل اول : انسان و جامعه گرايي\r\nاصل « اجتماعى بودن نوع انسان » احتياج به بحث زياد ندارد ، زيرا هر فرد انسانى ، فطرتاً اجتماعى است . « 1 » به‌طورى كه تاريخ و آثار مشهور نشان مىدهند ، انسان پيوسته در حال اجتماع زندگى مىكرده است . اين آثار حكايت از قديمىترين عصرى دارد كه انسان در زمين زندگى و حكم‌رانى داشته است .\r\nقرآن به بهترين صورت ، از اين مطلب خبر داده است :\r\nاى مردم ! ما شما را از يك مرد و يك زن آفريديم و به‌صورت ملت‌ها و قبيله‌ها در آورديم كه يك‌ديگر را بشناسيد . « 2 »\r\nما وسيلهء معاش مردم را در زندگى دنيا بين ايشان تقسيم كرديم و عده‌اى را بر عده‌اى ديگر برترى بخشوديم تا يك‌ديگر را به تسخير خود درآورند . « 3 »\r\nهريك از شما وابسته به ديگرى است . « 4 »\r\n\r\n\r\n","description":"","footnote":"\r\n( 1 ) . منظور اين است كه هر فردى ، اجتماعى بودن خود را فطرتاً مىفهمد و درمىيابد\r\n( 2 ) .  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا »  حجرات ، آيه 13\r\n( 3 ) .  « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا »  زخرف ، آيه 32\r\n( 4 ) .  « بَعْضُكُمْ مِنْ بَعْضٍ »  آل‌عمران ، آيه 195\r\n","page_name":" 48 ","page_number":48},
  {"content":"\r\n\r\nخدا از آب بشرى آفريد و بشر را داراى خويشاوندى نسبى و سببى قرار داد . « 1 » و « 2 »\r\n\r\n\r\n","description":"","footnote":"\r\n( 1 ) .  « وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً »  فرقان ، آيه 54\r\n( 2 ) . همان گونه كه ملاحظه مىشود هركدام از آيات فوق به نحو خاصى مسئلهء اجتماعى بودن انسان را مورد بحث قرار داده است . آيهء اول به ما مىگويد كه اصولًا پيدايش انسان ، به خاطر تأسيس خانواده و علقهء زوجيت بين زن و مرد است . آيهء دوم در مورد معاش انسان سخن مىگويد كه با عنصر « تسخير » و همكارى انسان‌ها با يك‌ديگر چرخ زندگى مىگردد . در آيهء سوم اشاره به وحدت خانواده بشرى دارد كه همه انسان‌ها از آنِ يك‌ديگرند و آيهء چهارم هم مربوط به علائق خويشاوندى است ، كه در حقيقت واحدهاى پديدآورنده جامعه انسانى هستند\r\n","page_name":" 49 ","page_number":49},
  {"content":"\r\n\r\n\r\nفصل دوم : انسان و رشد جامعه گرايى او\r\nجامعهء انسانى ، از نخستين روز پيدايش ، به‌صورت تام و كامل پديدار نگشته كه ديگر قابل رشد و نمو نباشد . نه تنها « جامعهء » انسانى ، بلكه همه ويژگىهاى روحى و هر چه ارتباط با انسان دارد ، نيز چنين است .\r\nجامعهء انسانى مانند ساير امور روحى و ادراكى انسان‌ها ، پيوسته هم‌گام با كمالات مادى و معنوى او ، به سوى كمال مىرود . در حقيقت نبايد انتظار داشت كه ما خاصيت اجتماعى بودن انسان را از بين همهء خواص انسانى او جدا كنيم و بگوييم اين خاصيت در آغاز پيدايش به كامل‌ترين صورت پيدا شده است ، بلكه خصيصهء مزبور مثل همهء ويژگىهاى خواص ديگر انسانى كه ارتباط با دو نيروى « علم » و « اراده » دارند ، به تدريج در انسان به حد كمال مىرسند .\r\nاز تأمل در حال نوع انسان در مىيابيم كه نخستين اجتماعى كه در بين بشر پديد آمده ، « اجتماع خانوادگى » بوده كه بر اثر ازدواج پيدا شده است .\r\nدليل مطلب آن است كه جهاز تناسلى كه عامل طبيعى ازدواج است ، نيرومندترين عامل پديد آمدن اجتماع مىباشد ، زيرا تناسل ممكن نيست به وسيلهء يك فرد صورت گيرد و حتماً بيش از يك فرد لازم دارد ، در حالى كه غذا خوردن و كارهاى مشابه آن - صرف نظر از مقدمات آن كه باز ، اجتماع را ضرورى مىسازد - تنها به وسيلهء يك فرد\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nصورت مىگيرد .\r\nاز اين رهگذر است كه استخدام پديد مىآيد ؛ يعنى آدمى ، ديگرى را به منظور برآورده كردن خواسته‌هاى خود واسطه قرار مىدهد و بر او تسلط مىجويد و اراده‌اش را بر او تحميل مىكند .\r\n« استخدام » ، كم‌كم به‌صورت رياست منزل ، رياست فاميل ، رياست قبيله و رياست ملت . . . درمىآيد .\r\nبه طور طبيعى ، نخستين بار در بين يك عده ، كسى مقدم مىشد كه از همه نيرومندتر و شجاع‌تر بود ؛ بعداً كسانى كه هم شجاعت داشتند و هم از نظر مال و اولاد از ديگران جلوتر بودند به رياست مىرسيدند و به همين ترتيب . . . تا بالاخره رياست به كسانى مىرسيد كه به فنون حكومت و سياست بيش از ديگران آشنا بودند ؛ به‌طورى كه در جاى خود ثابت و محقق شده ، ظهور بت پرستى و ادامهء آن تا به امروز از همين مسئلهء استخدام و رياست سرچشمه مىگيرد كه در اين باره در جاى خود به تفصيل بحث خواهيم كرد . « 1 »\r\nبا آن كه خصلت اجتماعى بودن ، هيچ‌گاه از انسان جدا نشده ، ولى در اوايل ، آدمى به صورت گسترده بدان توجه نداشت ، بلكه به حكم پيروى از خواص ديگر خويش ، مانند استخدام ، دفاع و غيره - كه در آن زمان مورد عنايتش بوده - رشد مىكرد ؛ به‌طورى كه قرآن مىگويد : اولين كسانى كه به‌صورت تفصيلى ، آدميان را به مقولهء « جامعه » آگاه ساختند و به‌طور مستقل به حفظ جامعه توجه كردند ، پيامبران بودند :\r\nمردم به جز يك امت نبودند ، بعداً پراكنده شدند . « 2 »\r\nمردم يك امت بودند ، بعداً خدا پيامبران را براى بشارت و ترسانيدن مردم فرستاد ، و\r\n\r\n\r\n","description":"","footnote":"\r\n( 1 ) . اين مباحث در جاى جاى الميزان آمده است\r\n( 2 ) .  « وَ ما كانَ النَّاسُ إِلَّا أُمَّةً واحِدَةً فَاخْتَلَفُوا »  يونس ، آيه 19\r\n","page_name":" 51 ","page_number":51},
  {"content":"\r\n\r\nبه همراه آنان به حق ، كتاب نازل كرد تا بين مردم در مسائلى كه با هم اختلاف دارند حكم كند . « 1 »\r\nقرآن خبر مىدهد كه آدميان در قديم‌ترين ادوار ، به‌طور ساده زندگى مىكردند و هيچ‌گونه اختلافى بينشان نبود ، تا اين كه اختلافات پديد آمد و مشاجرات درگرفت و خداوند پيغمبرانى را مبعوث كرد و با آنها كتاب فرستاد تا اختلاف را از ميان بردارند و مردم را به وحدت اجتماعى - كه با قوانين تشريع شده محفوظ خواهد ماند - بازگشت دهند .\r\nخدا براى شما همان دينى را تشريع كرده كه به نوح وصيّت كرده بود ، همان كه به تو وحى كرديم و به ابراهيم و موسى و عيسى سفارش داديم كه دين را استوار داريد و در آن پراكندگى پيدا نكنيد . « 2 »\r\nقرآن خبر مىدهد كه رفع اختلافاتى كه بين مردم وجود داشته و ايجاد اتفاق كلمه در بين آنان ، در شكل دعوت به دين‌دارى و برپايى شعاير دينى و پراكنده نبودن در دين بوده است و بنابراين دين ضامن اجتماع صالح بشرى بوده است .\r\nهمان‌گونه كه پيداست ، آيهء بالا حكايت از آن دارد كه دعوت به اتحاد و اجتماع براى اولين بار ، از طرف نوح - يعنى قديمىترين پيامبرى كه داراى كتاب و شريعت بوده است - شروع شده و بعد از او ابراهيم و سپس موسى و پس از آن عيسى عهده دار اين دعوت بوده‌اند .\r\nدر شريعت نوح و ابراهيم احكام بسيار ناچيزى بوده و دامنه‌دارترين اين چهار شريعت ، شريعت موسى است كه شريعت عيسى هم به‌طورى كه قرآن مىگويد و\r\n\r\n\r\n","description":"","footnote":"\r\n( 1 ) .  « كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا »  بقره ، آيه 213\r\n( 2 ) .  « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ »  شورى ، آيه 13\r\n","page_name":" 52 ","page_number":52},
  {"content":"\r\n\r\nظاهر گفتهء اناجيل نيز حاكى است ، تابع شريعت موسى بوده است . آن‌گونه كه گفته شده در شريعت موسى ، بيش از حدود ششصد حكم وجود نداشته است .\r\nبدين ترتيب دعوت به جامعه به‌صورت مستقل و صريح ، جز از ناحيهء دستگاه پيامبرى و در قالب دين ، از جاى ديگرى شروع نشده است .\r\nقرآن به اين مطلب تصريح كرده و تاريخ هم به آن گواهى مىدهد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nفصل سوم : توجه خاص اسلام به جامعه\r\nبدون شك اسلام تنها دينى است كه با صراحت پايهء بناى دعوت خود را بر اجتماع گذاشته و در هيچ‌يك از شئون خود ، امر جامعه را به اهمال واگذار نكرده است .\r\nشما اگر خواسته باشيد در اين سخن بصيرت بيشترى پيدا كنيد ، به دامنهء گستردهء رفتارهاى انسانى كه تفكر از شمارش آن ناتوان است و هم‌چنين به بخش‌هاى مختلف و دسته‌هاى بىشمار آن نگاهى بيفكنيد و آن گاه ببينيد كه اين شريعت الهى ، همهء اينها را رديف‌بندى كرده و بر همه احاطه يافته و احكام خود را روى همه آنها توسعه داده است ، آن‌گاه خواهيد ديد كه راستى عجيب است .\r\nپس از آن ملاحظه كنيد كه اسلام همهء احكام خود را در قالب جامعه ريخته و روح جامعه را تا آخرين حد ممكن در آن دميده است . و بعد از آن كه در همهء اينها مطالعه كرديد ، نتيجهء مطالعهء خود را با ساير شريعت‌هاى حقى كه مورد عنايت قرآن كريم است ؛ يعنى شريعت نوح ، ابراهيم ، موسى و عيسى مقايسه كنيد تا نسبت اين شريعت‌ها را با اسلام به چشم ببينيد و با منزلت اسلام به‌خوبى آشنا شويد .\r\nاين گفته در مورد شرايعى كه مورد اعتناى قرآن كريم نيستند ، از قبيل بت‌پرستى ، دوگانه‌پرستى ، صابئين ، مانوىها و اديان ديگر آشكارتر و هويداتر است .\r\nتاريخ ، دربارهء ملل متمدن و غيرمتمدن پيشين هم غير از اين نمىگويد كه آنها نيز\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nهمين طريقه را از قديم‌ترين دوره‌هاى انسانى به ارث برده و از آن پيروى مىكردند ؛ يعنى جامعهء آنها از مجراى استخدام به وجود مىآمد و افراد يك جامعه تحت امر يك حكومت كه عبارت از حكومت استبداد و سلطهء پادشاهى بود ، گرد هم مىآمدند و در نتيجه جامعهء قومى ، وطنى و اقليمى زير پرچم پادشاهى و تحت نظر يك رئيس اداره مىشد .\r\nملت‌هاى گذشته با رهبرى عوامل « وراثت » و « محيط » و ساير عوامل ، راه خود را مىرفتند ، بدون آن كه هيچ‌يك توجه مستقلى به جامعه داشته و يا آن را مورد بحث و عمل قرار دهند . حتى ملت‌هاى بزرگى كه مثل امپراتورى روم و ايران در هنگام طلوع نيّر دين و دامنه‌دار شدن اشعهء نيرومند آن ، رياست دنيا را داشتند ، توجه به اين امر نداشتند . اين دو حكومت به‌صورت حكومت « قيصرها » در روم و « كسراها » در ايران درآمده بود و ملت‌هاى خود را زير پرچم پادشاهى و سلطنت خويش جمع كرده بودند و جامعه ، در رشد و نمو و يا توقف و ركود تابع حكومت‌ها بودند .\r\nالبته يك سلسله بحث‌هاى اجتماعى از پيشينيان به‌جاى مانده كه در نوشته‌هاى حكماى گذشته ، مانند سقراط ، افلاطون ، ارسطو و ديگران ديده مىشود ، ولى اينها نوشته هايى بوده كه هيچ‌گاه به مرحلهء عمل در نمىآمده و ايده‌ها و تصويرهاى ذهنى و خيالى بوده كه به عالم واقع و خارج وارد نمىشده است .\r\nتاريخى كه ما وارث آنيم ، شاهد عادل صدق گفتهء ماست .\r\nبا توجه به مطالب بالا نخستين ندايى كه به گوش آدميان رسيده مبنى بر آن كه جامعه را يك موضوع مستقل قرار داده و از گوشه‌هاى اهمال و تقليد و تبعيت صِرف بيرون بكشند ، ندايى است كه بنيان‌گذار اسلام در جهان درداده است .\r\nپيشواى اسلام با آياتى كه بر او نازل مىشد همهء مردم را به‌طور دسته‌جمعى و همگانى به سوى يك زندگى سعادت‌مند و پاكيزه فراخواند :\r\nاين راه راست من است ، پس ، شما از آن پيروى كنيد و از راه‌هاى ديگر پيروى نكنيد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nكه شما را از راه او جدا خواهد كرد ؛ « 1 »\r\nهمگى به رشتهء خدا چنگ بزنيد و پراكنده نشويد . . . بايد از بين شما دسته‌اى باشد كه امر به معروف و نهى از منكر كنند [ اشاره به آن كه بايد اجتماع را از تفرق و انشعاب حفظ كرد 
  ] . اينها رستگارند ، شما مثل آنهايى نباشيد كه پس از آن كه دلايل روشن برايشان آمد ، متفرق شدند و اختلاف پيدا كردند . « 2 »\r\nكسانى كه در دين پراكنده و دسته دسته شدند ، تو به هيچ‌وجه از آنان نيستى . « 3 »\r\nآيات فوق و آيات ديگر ، به‌طور مطلق ، عموم مردم را به اصل اجتماع و اتحاد دعوت مىكند .\r\nاما آيات ديگرى است كه مخاطب آنها جامعهء اسلامى است :\r\nمؤمنان برادران يك‌ديگرند ، پس شما بين دو برادر خويش اصلاح دهيد . « 4 »\r\nبا هم دعوا نكنيد كه سست مىشويد و قدرتتان از دست مىرود . « 5 »\r\nبه نيكوكارى و پرهيزكارى كمك كنيد . « 6 »\r\nبايد از ميان شما دسته‌اى باشند كه دعوت به خير و امر به معروف و نهى از منكر كنند . « 7 »\r\nاينها و آيات ديگر دستور مىدهد كه بايد جامعه‌اى اسلامى بر مبناى اتفاق و اتحاد بنا شود كه همگى در حفظ و حراست مزاياى مادى و معنوى و دفاع از آن بكوشند .\r\n\r\n\r\n","description":"","footnote":"\r\n( 1 ) .  « وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ »  انعام ، آيه 152\r\n( 2 ) .  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا . . . *    وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ * وَ لا تَكُونُوا كَالَّذِينَ تَفَرَّقُوا وَ اخْتَلَفُوا مِنْ بَعْدِ ما جاءَهُمُ الْبَيِّناتُ »   آل‌عمران ، آيه 102 - 105\r\n( 3 ) .  « إِنَّ الَّذِينَ فَرَّقُوا دِينَهُمْ وَ كانُوا شِيَعاً لَسْتَ مِنْهُمْ فِي شَيْءٍ »  انعام ، آيه 159\r\n( 4 ) .  « إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ »  حجرات ، آيه 10\r\n( 5 ) .  « وَ لا تَنازَعُوا فَتَفْشَلُوا وَ تَذْهَبَ رِيحُكُمْ »  انفال ، آيه 46\r\n( 6 ) .  « وَ تَعاوَنُوا عَلَى الْبِرِّ وَ التَّقْوى »  مائده ، آيه 2\r\n( 7 ) .  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  آل‌عمران ، آيه 102\r\n","page_name":" 56 ","page_number":56},
  {"content":"\r\n\r\n\r\nفصل چهارم : اسلام بين فرد و جامعه رابطهء حقيقى قائل است\r\nدستگاه آفرينش ، نخست يك سلسله اجزاى ابتدايى كه آثار ويژه‌اى دارند مىآفريند و بعد آنها را با وصف بينونت و جدايى كه از يك‌ديگر دارند با هم تركيب مىكند و درهم مىآميزد و در نتيجه علاوه بر فوايد جداگانه‌اى كه هر يك از اجزا داشتند ، فايده‌هاى تازه‌اى از آنها برمىگيرد .\r\nمثلًا انسان داراى اجزا و ابعاض و اعضا و قواى مختلفى است كه هر كدام فوائد مختلف مادى و روحى دارند كه چون به هم پيوندند ، نيرومند و بزرگ مىشوند ، مانند ثقل هر جزء كه با پيوستگى به هم ، ثقل مجموع را كه چيزى نيرومندتر و بزرگ‌تر است به وجود مىآورند يا مثلًا جايى كه هر يك از اجزا و مجموعه لازم دارند يا قدرت بر اين كه از اين طرف به آن طرف روند .\r\nگاهى نيز اين فايده‌هاى گوناگون و جدا جدا به هم نمىپيوندند و بر همان حال تباين و پراكندگى باقى مىمانند ، مانند قوهء بينايى و شنوايى ، چشايى ، اراده و حركت . « 1 »\r\nولى همهء اينها چون يك مركّب واحد هستند ، تحت سيطرهء واحد تازه‌اى به نام « انسان » اند .\r\n\r\n\r\n","description":"","footnote":"\r\n( 1 ) . اين قوا هر يك جداگانه كار خود را انجام مىدهند ، نه آن كه به هم بپيوندند و نيروى تازه‌اى به وجود آورند\r\n","page_name":" 57 ","page_number":57},
  {"content":"\r\n\r\nهمين سيطره‌اى كه بر همهء قوا وجود دارد باعث مىشود كه از مجموعه ، بهره‌هايى بتوان گرفت كه هر يك از اجزا به تنهايى ندارند ، مانند فعل و انفعال‌ها و بهره‌هاى مهم روحى و مادى كه براى مجموعه پديد مىآيد .\r\nاين بهره‌ها ، در عين وحدت ، كثرت عجيبى دارند ، زيرا وقتى نشو و نماى مادهء انسانى ؛ يعنى نطفه تكميل شد ، مىتواند مقدارى از ماده را از خود جدا كند و به‌صورت يك انسان كامل العيار ديگر درآورد ، كه همان كارهايى را انجام دهد - اعم از روحى و مادى - كه اصل و ريشهء آن انجام مىداده است ، پس همه افراد انسان با وصف كثرتى كه دارند ، انسان اند . انسان يكى است ( يك نوع است ) ، افعال افراد هم با آن‌كه از لحاظ تعداد و شماره زياد هستند ، از نظر نوع يكىاند ، مثل آبى كه در ظرف‌هاى مختلفى تقسيم شود كه آب‌ها زيادند ، ولى همه ، يك نوع واحدند و خواص زيادى دارند كه همه ، يك نوع خاصيت است . اگر همين آب‌هاى زياد را يك جا جمع كنيم ، خاصيت بيشتر و اثر نيرومندترى خواهند داشت . با اين بيان ، اكنون به مقصود اصلى بپردازيم :\r\nاسلام در تربيت افراد نوع انسان و هدايت آدميان به سعادت حقيقى ، اين واقعيت را كه ناگزير بايد به آن عنايت داشت مورد توجه دقيق قرار داده است : « 1 »\r\nخدا از آب بشرى آفريد و او را داراى خويشاوندى نسبى و سببى قرار داد ؛ « 2 »\r\nاى مردم ما شما را از يك مرد و يك زن آفريديم ؛ « 3 »\r\nهركدام از شما وابستهء ديگرى است . « 4 »\r\n\r\n\r\n","description":"","footnote":"\r\n( 1 ) . يعنى اسلام با كمال دقت توجه كرده كه « انسان » يك موجود واحد است و روى اين ميزان ، قانون وضع كرده است\r\n( 2 ) .  « وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً »  فرقان ، آيه 54\r\n( 3 ) .  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى »  حجرات ، آيه 13\r\n( 4 ) .  « بَعْضُكُمْ مِنْ بَعْضٍ »  آل‌عمران ، آيه 195\r\n","page_name":" 58 ","page_number":58},
  {"content":"\r\n\r\nاين رابطهء حقيقى كه بين شخص و جامعه برقرار است ، لزوماً منجر به موجوديت ديگرى در جامعه خواهد شد كه به مقياس امتداد وجود و قوا و خواص و آثار اشخاص ، موجوديت دارد و همان وجود و خواص وجود افراد را داراست . اين مسئله روشن و مشهود است .\r\nاز اين رو ملاحظه مىكنيد كه قرآن براى « امت » وجود ، اجل ، كتاب ، شعور ، فهم ، عمل ، طاعت و معصيت قائل است :\r\nهر امتى اجلى دارد وقتى اجلشان برسد ، لحظه‌اى پيش و پس نمىشود ؛ « 1 »\r\nهر امتى را به سوى كتابى كه دارند فرا مىخوانند ؛ « 2 »\r\nعمل هر امتى را در نظرشان زينت داديم ؛ « 3 »\r\nاز ميان اهل كتاب امتى ميانه وجود دارد ؛ « 4 »\r\n. . . امتى كه در حال قيام اند و آيات خدا را تلاوت مىكنند ؛ « 5 »\r\nهر امتى سعى كردند كه پيغمبرشان را دست‌گير سازند و به كمك باطل به مجادلهء حق پرداختند تا حق را بكوبند ، پس من ، آنها را برگرفتم و چه سان به كيفر رسانيدم ؛ « 6 »\r\nهر امتى پيامبرى داشت ؛ وقتى پيغمبرشان مىآمد بين ايشان به عدالت حكم مىشد . « 7 »\r\nاز اين‌روست كه مىبينيم قرآن همان اندازه - و بلكه بيشتر از آن كه - به داستان‌هاى افراد و اشخاص توجه دارد ، به سرگذشت ملت عنايت مىكند .\r\n\r\n\r\n","description":"","footnote":"\r\n( 1 ) .  « وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  اعراف ، آيه 34\r\n( 2 ) .  « كُلُّ أُمَّةٍ تُدْعى إِلى كِتابِهَا »  جاثيه ، آيه 28\r\n( 3 ) .  « زَيَّنَّا لِكُلِّ أُمَّةٍ عَمَلَهُمْ »  انعام ، آيه 108\r\n( 4 ) .  « مِنْهُمْ أُمَّةٌ مُقْتَصِدَةٌ »  مائده ، آيه 66\r\n( 5 ) .  « أُمَّةٌ قائِمَةٌ يَتْلُونَ آياتِ اللَّهِ »  آل‌عمران ، 113\r\n( 6 ) .  ( وَ هَمَّتْ كُلُّ أُمَّةٍ بِرَسُولِهِمْ لِيَأْخُذُوهُ وَ جادَلُوا بِالْباطِلِ لِيُدْحِضُوا بِهِ الْحَقَّ فَأَخَذْتُهُمْ فَكَيْفَ كانَ عِقابِ »  غافر ، آيه 5\r\n( 7 ) .  « وَ لِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ »  يونس ، آيه 47\r\n","page_name":" 59 ","page_number":59},
  {"content":"\r\n\r\nاين توجه خاص قرآن موقعى صورت گرفت كه در تواريخ ، جز ضبط احوال پادشاهان و بزرگان مشهور ، چيز ديگرى معمول و متداول نبود و مورخان به نگارش تاريخ ملل و اقوام مشغول نشده بودند ؛ پس از نزول قرآن بود كه مورخانى مانند مسعودى و ابن خلدون تا اندازه‌اى به تاريخ ملل پرداختند ، تا تحول اخير در تاريخ پديد آمد و شرح حال اشخاص به شرح حال ملت‌ها تبديل يافت ، به‌طورى كه مىگويند نخستين كسى كه اين روش را معمول كرد ، اگوست كنت فرانسوى ( متوفاى 1857 ميلادى ) بوده است .\r\nخلاصه - به‌طورى كه اشاره كرديم - لازمهء رابطهء حقيقى شخص و جامعه اين است كه يك سلسله قوا و خواص اجتماعى نيرومند به وجود مىآيد كه وقتى بين فرد و جامعه ، تعارض و تضاد درمىگيرد ، قواى جامعه بر قواى فرد غلبه مىيابد .\r\nحس و تجربه در مورد قوا و خواص « فعاله » و « منفعلهء » جامعه ، شاهد همين معناست ، زيرا اراده و خواست جامعه اگر در كارى به‌طور قطعى تحقق پذيرد ، مثلًا در غوغاها و شورش‌هاى اجتماعى يا هر مورد ديگرى كه ارادهء ملت بر كارى قرار گيرد ، اراده‌هاى فردى و شخصى ، قدرت ضديت و معارضهء با آن را ندارد . « جزء » ، جز آن كه پيرو « كل » باشد و به راه او برود گريزگاه ديگرى ندارد . قدرت جامعه به اندازه‌اى است كه قوهء ادراك و فكر را هم از افراد مىستاند .\r\nهم‌چنين ترس و وحشت‌هاى عمومى كه در مواقع شكست ، ناامنى ، زلزله ، قحط و و با پديد مىآيد يا - در رتبه‌پايين‌تر و با تأثير كمتر - مراسم متعارف و « زى / پوشش » هايى كه در يك ملت رواج مىيابد - به اندازه‌اى نيرومند است كه قوهء ادراك و فكر را از افراد مىگيرد و آنان را ناچار مىكند كه از جامعه پيروى كنند .\r\nاين حقيقت موجب شده كه اسلام به جامعه به حدى اهتمام ورزد كه نظير آن را در هيچ دين و قانون هيچ ملت متمدنى نتوانيم يافت ( و شايد هم خوانندهء محترم اين\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nسخن را تصديق نكند ! ) « 1 »\r\nاسلام به اين نكته توجه داشته كه تربيت اخلاق و غرايز فرد كه اصل و ريشهء جامعه است ، در صورتى كه اخلاق و غرايز معارض و متضاد در جامعه وجود داشته باشد - جز به اندازهء بسيار كم كه در مقام مقايسه و ارزيابى ، هيچ ارزشى ندارد - به نتيجهء مطلوب نمىرسد ، زيرا اخلاق و غرايز اجتماعى ، نيرومند و مسلط بر فرد است .\r\nبر اين اساس ، اسلام ، مهم‌ترين احكام ، دستورها و قانون گذارىهاى خود ، مانند حج ، نماز ، جهاد ، انفاق و بالاخره تقواى دينى را براساس جامعه استوار كرده است .\r\nاسلام ، هدف جامعه اسلامى و هر جامعه ديگرى را كه طبعاً بىنياز از داشتن يك هدف مشترك نيست ، نيك‌بختى واقعى و قرب و منزلت در پيشگاه خدا قرار داده است .\r\nچنين هدفى اگر در جامعه وجود داشته باشد ، به‌صورت يك مراقب باطنى خواهد بود كه علاوه بر حفظ ظاهر انسان ، سرشت و نهاد آدمى هم از ديد او مخفى نخواهد ماند و بدين ترتيب خود همين هدف ، ضامن حفظ احكام اسلامى خواهد بود .\r\nالبته قواى حكومت اسلامى كه حافظ شعاير عمومى و حدود دين است و هم‌چنين فريضهء عمومى دعوت به خير و امر به معروف و نهى از منكر را نيز بايد به نيروى باطنى بالا اضافه كنيم .\r\nبدين ترتيب مشاهده مىشود كه جامعه ، علاوه بر آن كه از نظر ظاهرى حافظ دارد ، از باطن و اندرون نيز نگهبان دارد و اگر كوچك‌ترين انحرافى از ديد رهبران جامعه و جمعيت امر به معروف و نهى از منكر پنهان بماند ، از ديدهء رقيت باطنى مخفى\r\n\r\n\r\n","description":"","footnote":"\r\n( 1 ) . جمله داخل پرانتز از حضرت مؤلف - قدس‌سره - است . اين نكته را كه استاد در پرانتز آورده‌اند ، حاكى از روان‌شناسى ويژهء ايشان است\r\n","page_name":" 61 ","page_number":61},
  {"content":"\r\n\r\nنخواهد ماند . و بدين‌سان ، اسلام همهء احكام و دستورهاى اجتماعى خود را با ابزارهاى نام‌برده ضمانت كرده است .\r\nاز اين‌جاست كه مىگوييم : روشى كه اسلام در اهتمام به شأن جامعه پيش گرفته ، بر روش‌ها و شيوه ديگر برترى دارد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nفصل پنجم : آيا روش اجتماعى اسلام ثابت و قابل اجراست ؟\r\n\r\nپرسش و پاسخ\r\n- « اگر سخنان گذشته درست است و نظر اسلام در به وجود آوردن يك اجتماع سالم و شايسته ، مترقىترين سازمان و محكم‌ترين اساس است و حتى از اجتماع‌هايى كه ملت‌هاى متمدن و مترقى امروز به وجود آورده‌اند پيشرفته‌تر و محكم‌تر است . . . ، چرا جز مدتى اندك و كوتاه قابليت اجرا نداشته است ؟ چرا اسلام نتوانست خود را نگه دارد و به زودى به سيستم « قيصر » و « كسرى » تبديل شد و به‌صورت امپراتوريى درآمد كه از نظر اعمال و رفتار ، بسيار فجيع‌تر و شنيع‌تر از پيشينيان بود ؟ ! چرا اسلام ، بر خلاف تمدن مغرب زمين كه به موجوديت خود ادامه مىدهد ، دوام چندانى نياورد ؟\r\nهمين ، دليل بر آن است كه تمدن غربى مترقىتر و قوانين آنان استوارتر و محكم‌تر است . غربيان روش اجتماعى و قوانينى را كه در ميان آنها داير است ، بر پايهء ارادهء ملت و خواست طبايع و اميال مردم استوار كرده‌اند و از آن رو كه هم‌آهنگى ارادهء همهء مردم عادتاً محال بوده ، لذا اراده و خواست اكثريت را معتبر دانسته‌اند .\r\nحاكم ساختن رأى اكثريت ، روشى است كه در طبيعت نيز جارى و مشهود است .\r\nما مىبينيم كه علل مادى و اسباب طبيعى در بيشتر موارد مؤثرند نه هميشه . هم‌چنين\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nعوامل مختلفى كه با يك‌ديگر تنازع داشته باشند از بين آنها همان مؤثر واقع مىشود كه اكثريت را داشته باشد : همه مؤثر نمىشوند ، اقليت هم تأثير نمىكند . حالا كه جريان علل طبيعى از اين قرار است ، چه قدر بجاست كه پيكرهء جامعه ، هم از لحاظ هدف ، و هم از نظر رويه و قوانين جارى بر اساس ارادهء اكثريت ساخته شود .\r\nفرضيهء دين در دنياى حاضر تنها يك خيال و آرزوست كه از مرحلهء « فرض » تجاوز نمىكند و يك آرمان عقلى است كه نمىتوان بدان رسيد .\r\nتمدن جديد در هر كشورى راه يافته ، ضامن نيرو و قدرت و سعادت و نيك‌بختى و تهذيب اخلاق و طهارت بوده و رذايل اخلاقى جامعه ؛ يعنى امورى از قبيل دروغ ، خيانت ، ظلم ، اجحاف و امثال آن را - كه جامعه نمىپسندد - از بين برده است » .\r\nاينها كه گفتيم خلاصهء مطالبى است كه در ذهن جمعى از ما شرقىها كه به بحث در اين موضوعات پرداخته‌اند و مخصوصاً دانش پژوهان و فضلا و متفكران مباحث جامعه‌شناسى و روان‌شناسى ، خلجان مىكند . ولى اينان از راه درست وارد اين بحث نشده‌اند و در نتيجه نظر حق براى ايشان در هم آميخته است .\r\n- براى توضيح مطلب مىگوييم :\r\n1 - گفته شد : « رويهء اجتماعى اسلامى ، بر خلاف روش‌هاى تمدن امروز ، در جو و شرايط موجود قابل اجرا نيست » .\r\nمعناى اين سخن آن است كه اوضاع كنونى حاضر دنيا با احكامى كه در اسلام تشريع شده است ، تناسب ندارد .\r\nاين ، مطلبِ مسلمى است ، ولى سودى براى گوينده ندارد ! زيرا همهء مرام‌هايى كه در جامعهء انسانى داير بوده و يا هست بىسابقه بوده و بعداً پيدا شده و اتفاقاً اين مرام‌ها زمانى ظهور كرده‌اند كه اوضاع و شرايط عمومى با آنها تناقض داشته و معارض بوده و به كلى آنها را طرد مىكرده‌اند ، با اين همه مرام جديدى به پا خاسته و با سنت‌هاى مستمر و ريشه‌دار كهن به كشمكش پرداخته و احياناً در اول نهضت ،\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nشكست خورده و مغلوب شده و دوباره و سه باره سر بلند كرده تا پيروز شده و جاى خود را باز كرده و سيطرهء خود را به‌دست گرفته است . البته پاره‌اى از مرام‌ها ، همچون عوامل و شرايط مساعدى نداشته‌اند ، نابود و منقرض شده‌اند .\r\nتاريخ در كليهء مرام‌هاى دينى و دنيايى حتى در مرام « دموكراسى » و « اشتراكى » شاهد اين مدعاست . « 1 »\r\nاين آيه به همين مطلب اشاره دارد :\r\nسنت‌ها پيش از شما درگذشته‌اند ، پس در زمين گردش كنيد و ببينيد عاقبت كار كسانى كه تكذيب كردند چه شد ؟ « 2 »\r\nاين آيه اشاره به آن دارد كه رويه و مرامى كه با تكذيب آيات خدا همراه باشد به فرجام نيك و پسنديده منتهى نمىشود . پس صرف اين كه مرامى بر وضع حاضر انسانى تطبيق نكند ، دليل بر آن نيست كه فاسد و باطل است و بلكه اين خود يكى از\r\n\r\n\r\n","description":"","footnote":"\r\n( 1 ) . يكى از واضح‌ترين شواهد اين سخن آن است كه مسلك دموكراسى - كه امروزه يگانه مسلك مورد پسند جهان است - پس از جنگ جهان‌گير اول در روسيه به كمونيسم و حكومت اشتراكى تحول يافت و بعد از جنگ جهانى دوم ممالك اروپاى شرقى و همچنين كشور چين به اين مرام پيوست و بدين ترتيب كالاى دموكراسى در حدود نيمى از اجتماع بشرى دچار زيان شد . مجامع كمونيستى نيز چند سال پيش اعلام كردند كه استالين رهبر درگذشتهء روسيه در زمان حكومت خود كه حدود 30 سال طول كشيد ، پس از لنين محور حكومت را از اشتراكى به استبداد فردى منحرف كرده بود . تا امروز جريان چنين بوده كه يك عده پس از مخالفت‌هاى « كفرآميز » به مكتب كمونيستى ايمان آورده و عدهء ديگرى پس از گرايش به اين مرام مرتد شده و از عقيدهء خود برگشته‌اند و مرام مزبور دائماً در فرازو نشيب است . نمونه‌هاى تاريخى زيادى در اين خصوص وجود دارد . ( مؤلف )\r\n- / خوانندهء ارجمند ملاحظه مىكند كه چگونه دموكراسى مواجه با شكست عجيب شد و به‌صورت كمونيسم در آمده و حكومت اشتراكى نيز به استبداد بازگشت و پيوسته مرام‌هاى نام برده قوس صعود و نزول خود را مىپيمايند . از نمونه‌اى كه در بالا ذكر شد مىتوانيم بفهميم كه چگونه يك مرام با شرايط نامساعد ، پيوسته در جنگ و ستيز است . و اكنون پس از فروپاشى اتحاد شوروى صفحه جديدى از تحولات در عالم گشوده شده كه مؤيد نظر مؤلف فقيد است\r\n( 2 ) .  « قَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ »  آل‌عمران ، آيه 137\r\n","page_name":" 65 ","page_number":65},
  {"content":"\r\n\r\nنواميس طبيعى سارى و جارى عالم است كه موجب آن مىشود حوادث و پديده‌هاى جديد به دنباله فعل و انفعالات و تنازع عوامل مختلف به‌صورت كامل متكون شوند .\r\nاسلام نيز از نظر طبيعى و اجتماعى از اين قانون كلى مستثنا نيست ، بلكه عيناً مثل ساير مرام‌هاست ؛ يعنى گاهى پيشرفت مىكند و گاهى عقب‌نشينى و همان‌طور كه ساير مرام‌ها متكى به شرايط و عوامل خاص هستند ، اسلام نيز چنين است . امروز هم كه اسلام در نفوس و ارواح بيش از چهارصد ميليون « 1 » از افراد بشر ، جاىگزين شده و در دل‌هاشان ريشه دوانيده ، ناتوان‌تر از زمان نوح و ابراهيم و محمد صلى الله عليه و آله نيست و مىدانيم كه هريك از اين رجال آسمانى يك تنه موقعى قيام به دعوت خويش كردند كه دنيا چيزى جز فساد و تباهى نمىشناخت ، ولى در عين حال اين دعوت‌ها بسط يافت و ريشه دوانيد و در رگ و پوست مردم جريان و حيات پيدا كرد و هر دعوت نيز با دعوت ديگر پيوند و اتصال داشت و تا امروز اين رشته‌هاى محكم از هم نگسسته است .\r\nرسول خدا صلى الله عليه و آله موقعى قيام به دعوت كرد كه جز يك زن و يك مرد ، پشتيبان ديگرى نداشت ، ولى پس از چندى مردم يكى پس از ديگرى به او پيوستند .\r\nايام اوليهء دعوت پيغمبر به راستى روزهاى بسيار سختى بود ، ولى خدا همان عدهء كم را يارى كرد و به‌صورت اجتماع صالحى درآمدند كه بر افراد آن اجتماع ، صلاح و تقوا غالب بود .\r\nاينان مدتى بر حال صلاح اجتماعى به سر بردند ، تا آن كه پس از رسول خدا فتنه‌ها برپا شد . . . و در عين حال همين نمونهء مختصر با وصف عمر كوتاه و منطقهء كوچك فعاليت خود ، طولى نكشيد كه در كمتر از نيم قرن در شرق و غرب زمين گسترش يافت و جوهرهء تاريخ را چنان دگرگون ساخت كه آثار عظيم آن را تا به امروز مىبينيم .\r\n\r\n\r\n","description":"","footnote":"\r\n( 1 ) . اين رقم در حال حاضر بيش از يك ميليارد و سيصد ميليون نفر است\r\n","page_name":" 66 ","page_number":66},
  {"content":"\r\n\r\nاين آثار هم‌چنان ادامه دارد و . . . .\r\nمباحث جامعه‌شناسى و روان‌شناسى كه در تاريخ نظرى انجام شده ، هرگز نمىتواند از اعتراف به اين مطلب سرباز زند كه نزديك‌ترين منشأ و عامل تام تحول معاصر كه در دنيا مشاهده مىشود همانا ظهور و طلوع سُنّت اسلامى بوده است ، ولى - متأسفانه - عمدهء پژوهندگان اروپايى به‌خاطر عصبيت دينى و يا علل سياسى ، به‌طور كامل از تأثير طلوع اسلام در جامعهء انسانى بحث نكرده‌اند .\r\nيك محقق مطلع - اگر ديد منصفانه داشته باشد - چگونه مىتواند نهضت تمدن جديد را نهضت مسيحى بنامد و حضرت مسيح عليه السلام را رهبر و پرچم‌دار آن شمارد ، در حالى كه خود مسيح عليه السلام تصريح مىكند كه فقط به امر روح اهتمام مىورزد و به امور مربوط به جسم مشغول نمىشود و متعرض شأن دولت و سياست نيست ؟ « 1 »\r\nاين اسلام است كه دعوت به اجتماع و پيوستگى مىكند و بدون استثنا در همهء شئون افراد و مجتمع انسانى نقش دارد .\r\nآيا اين مسامحه و اغماض از طرف دانشمندان اروپايى جز خاموش كردن نور اسلام و فرونشاندن آتشى كه اين دين در دل‌ها افروخته است ، مىتواند منظور ديگرى داشته باشد ؟ اينها همه بر اثر كينه و دشمنى است . اينها مىخواهند اسلام را يك مرام نژادى جلوه دهند كه اثرى جز اختلاف نژادى ندارد ، ولى خدا نور خود را تمام مىكند .\r\nخلاصه ، اسلام ثابت كرده است كه براى سعادت‌مند و خوش‌بخت كردن زندگى\r\n\r\n\r\n","description":"","footnote":"\r\n( 1 ) . فيلاطوس از عيسى عليه السلام پرسيد كه قصد شما از تبليغ دين چيست ؟ عيسى عليه السلام جواب داد كه امر حكومت و سياست را مهم نمىشمارد و غرضى در اين باره ندارد ، بلكه زندگى روحانى را بيش از زندگى جهانى اهميت مىدهد . اين گفت‌وگو را استاد در جلد سوم الميزان از مورخ شهير آمريكايى ، هندريك ويلم وان لون ، نقل كرده‌اند ( ص 348 ) .\r\n( ر . ك : الميزان ، ذيل آيهء 213 سورهء بقره :  « كانَ النَّاسُ أُمَّةً واحِدَةً » \r\n","page_name":" 67 ","page_number":67},
  {"content":"\r\n\r\nمردم صلاحيت دارد و مردم را به اين هدف رهبرى خواهد كرد ، و مرامى كه داراى چنين امتيازى باشد ، نبايد يك فرضيهء غير قابل انطباق بر زندگى انسانى ناميده شود .\r\nچنين مرامى هيچ‌گاه از سرپرستى امر دنياى مردم مأيوس و نااميد نمىشود ، زيرا مقصد نهايى آن ، سعادت حقيقى انسان است .\r\nتحقيق عميق در حالات موجودات ، ما را به اين نتيجه مىرساند كه نوع انسانى بالاخره به هدف نهايى خود كه هميشه در جست‌وجوى آن است خواهد رسيد ، و در آن هنگام است كه اسلام به تمام حقيقت خود ظهور مىكند و سرپرستى كامل امر انسانى را عهده دار مىشود و خداوند طبق همين نظريه ، وعدهء چنين روزى را در كتاب عزيز خود داده است :\r\nخدا به‌جاى شما قومى را در زمين مىآورد كه خدا را دوست دارند و خدا هم آنان را دوست دارد ، نسبت به مؤمنان فروتن و در برابر كافران ، با عزت باشند و از سرزنش هيچ ملامت‌كننده‌اى نترسند . « 1 »\r\nخدا به كسانى از شما كه ايمان آورده و عمل شايسته انجام داده‌اند وعده داده همان‌طور كه پيشينيان را به خلافت و جانشينى رسانيده بود آنان را هم در زمين جانشين خود سازد و دين مورد پسندشان را جاىگزين كند و ترسشان را به امنيت تبديل نمايد كه مرا بپرستد و چيزى را شريك من نسازند . « 2 »\r\nزمين را بندگان شايسته من به ارث خواهند برد . « 3 »\r\nو آيات ديگر . . . .\r\n\r\n\r\n","description":"","footnote":"\r\n( 1 ) .  « فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ »  مائده ، آيه 54\r\n( 2 ) .  « وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً »  نور ، آيه 55\r\n( 3 ) .  « أَنَّ الْأَرْضَ يَرِثُها عِبادِيَ الصَّالِحُونَ »  انبياء ، آيه 105\r\n","page_name":" 68 ","page_number":68},
  {"content":"\r\n\r\n2 - جهت ديگرى كه در بحث آنان فراموش شده ، اختلاف شعار اسلامى و شعار دنياى متمدن است . در حالى كه شعار اسلامى اين است كه بايد از آن چه « حق » است پيروى كرد ، دنياى متمدن فعلى شعار خود را پيروى از رأى و ارادهء « اكثريت » قرار داده است . اين شعار موجب اختلاف هدف در جامعه‌اى است كه تكوين مىيابد .\r\nهدف در جامعه اسلامى سعادت حقيقى عقلانى است ؛ به اين معنا كه آدمى در مقتضيات قواى خويش راه ميانه پيش گيرد ؛ خواسته‌هاى تن را به آن اندازه كه او را از راه بندگى و معرفت خدا باز ندارد ، برآورد ؛ به‌طورى كه پرداختن به جسم ، مقدمهء رسيدن به معرفت خدا باشد .\r\nچنين رويه‌اى انسان را به تمام معنا خوش‌بخت خواهد كرد ، زيرا بدين ترتيب همهء قواى آدمى به سعادت مىرسند و بزرگ‌ترين راحتى و آسايش همين است - هرچند بر اثر آن كه تربيت اسلامى در بين ما مختل شده نمىتوانيم اين هدف را آن طور كه بايد و شايد درك كنيم - چون اسلام چنين هدفى را براى سعادت نهايى بشر در نظر گرفته است ، لذا ملاحظه مىكنيد كه اين دين قوانين خود را برپايهء مراعات جانب عقل كه بر پيروى از حق سرشته شده است استوار كرده و شديداً چيزهايى را كه عقل سليم را تباه كند ممنوع ساخته است .\r\nاسلام ضمانت اجراى همهء اعمال و اخلاق و معارف اساسى را علاوه بر وظيفه‌اى كه حكومت اسلامى راجع به اجراى احكام سياسى و حدود اسلامى و امثال آن دارد ، بر عهدهء جامعهء اسلامى گذاشته است و چنين رويه‌اى به هر صورت موافق با طبع عمومى مردم نيست .\r\nاين فرورفتگى عجيب در هوا و هوس كه ما در بين مردمان عياش و نيز تهىدستان « 1 » مىبينيم ، با رويهء اسلامى سازگار نيست و آن را طرد مىكند ، چون اسلام ،\r\n\r\n\r\n","description":"","footnote":"\r\n( 1 ) . المترفين و المعدمين\r\n","page_name":" 69 ","page_number":69},
  {"content":"\r\n\r\nآزادى در لذات ، شهوات ، لهو و لعب و درندگى را از مردم سلب كرده است .\r\nناسازگارى طبايع مردم با تعليمات اسلامى در يك صورت از بين مىرود كه اسلام در نشر دعوت و بسط تربيت خود ، بسيار بكوشد و اين منحصر به تربيت دينى نيست ؛ انسان در دست‌يابى به هر چيز مترقى ، نيازمند تصميم قاطع ، تمرين كافى و مراقبت دائمى است .\r\nبارى ، اين ، هدف اسلام است .\r\nاما هدف اجتماع متمدن امروز ، بهره‌بردارى از ماده است و پيداست كه چنين هدفى يك زندگى احساسى به دنبال دارد كه مطابق ميل « طبع » مردم باشد ، حالا خواه اين ميل و خواست طبيعى با آن چه عقل « حق » مىداند موافق باشد يا نه !\r\nاين زندگى فقط در جايى از عقل پيروى مىكند كه با هدف و غرض آن ( بهره‌بردارى از ماده ) مخالف نباشد .\r\nاين است سرّ اين كه از يك طرف وضع و اجراى قوانين - در جامعه متمدن - تابع خواست و ميل طبع اكثريت مردم است و از طرف ديگر ضمانت اجرايى در اين نظام منحصر به مواد قانونى عملى است ، ولى در مورد اخلاق و معارف اصلى ، ضامن اجرايى ندارد و مردم آزادند كه دارا و پيرو آن باشند يا نباشند ، مگر در موردى كه مزاحم سير قانون باشد كه در اين حال از آن جلوگيرى مىكنند .\r\nلازمهء چنين مرامى اين است كه جامعهء دارندهء آن ، به رذايل شهوت و غضب كه با هواى نفس او موافق است خو بگيرد و در نتيجه ، بسيارى از چيزها را كه دين تقبيح كرده است تحسين نمايد و خودسرانه با اتكاى به « آزادى قانونى » با فضايل اخلاقى و معارف عالى دينى بازى كند .\r\nلازمهء چنين وضعيتى اين است كه نوع تفكر عوض شود و از مجراى عقلى به مجراى احساسى و عاطفى بيفتد و چه بسا چيزى كه از لحاظ عقل ، فسق و فجور است ، در مجراى اميال و احساسات ، تقوا باشد و جوان‌مردى و خوش رويى و\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nخوش‌خُلقى ناميده شود .\r\nمانند رخدادهايى كه اينك در اروپا بين جوانان و دوشيزگان ، مردان و زنان شوهردار ، زنان و مردان و فرزندان و خانواده‌ها معمول است و در مجالس جشن و شب نشينى و رقص و . . . رواج دارد ؛ جريان‌هايى كه زبانى كه داراى ادب دينى باشد ياراى گفتن آن را ندارد . و چه بسا چيزهايى كه در طريقهء دينى در شمار امور عادى است ، به نظر آنان عجيب و غريب و خنده‌دار جلوه كند و بالعكس ! و همهء اينها بر اثر آن است كه اختلاف نوع فكر و ادراك ، موجب اختلاف راه مىشود . « 1 »\r\nهمان‌گونه كه دانستيد ، در اين مرام‌هاى « احساسى » از تعقل ، جز همان مقدارى كه راه بهره‌بردارى و لذت را هموار كند استفادهء ديگرى نمىشود ، زيرا تنها هدف همين است و چيز ديگرى جز از سنخ خودش نمىتواند معارض و مانع آن شود ؛ تا بدان‌جا كه قوانين رايج امروز ، كارهايى نظير جنگ و دوئل را نيز تجويز مىكند ، زيرا هر كسى هر چه را بخواهد و هوس كند حق اوست ، مگر آن كه مزاحم اراده و خواهش جامعه باشد .\r\nاگر شما در اين اختلاف هدفى كه بين مرام دين و مرام تمدن وجود دارد نيك بينديشيد ، خواهيد ديد كه چرا رويه اجتماع غربى با طبع جامعهء بشرى سازگارتر است تا رويهء جوامع دينى ، ولى تنها تمدن غربى نيست كه با طبايع مردم موافق است - كه ما فقط تمدن مغرب زمين را بر دين ترجيح دهيم - بلكه همهء مرام‌هايى كه از قديم‌ترين اعصار انسانى تا عصر ما در ميان مردم دنيا معمول و متداول بوده ، اعم از مرام‌هاى مربوط به دورهء چادرنشينى و مرام‌هاى متمدن ، در اين جهت ، وجه مشترك دارند كه در اولين وهلهء عرضه ، مردم ، آنها را بر دين كه دعوت به حق مىكند ، ترجيح مىدهند ، چون طبع مردم محكوم به بت‌پرستى مادى است .\r\n\r\n\r\n","description":"","footnote":"\r\n( 1 ) . كل ذلك لاختلاف نوع الفكرة و الادراك باختلاف الطريق\r\n","page_name":" 71 ","page_number":71},
  {"content":"\r\n\r\nو اگر درست تأمل كنيد خواهيد دانست كه تمدن جديد از رويهء بت پرستى بدوى تأليف يافته ، ولى از حالت فردى به حالت اجتماعى و از مرحلهء سادگى به مرحلهء دقت فنّى متحول شده است .\r\nاما اين كه گفتيم روش اسلامى بر اساس پيروى از حق پىريزى شده و نه براساس موافقت با طبع ، در بيان قرآن از جملهء بديهىترين مسائل است :\r\nخدا ، رسول خود را با هدايت و دين حق فرستاد . « 1 »\r\nخدا به حق حكم مىكند . « 2 »\r\nدربارهء مؤمنان مىفرمايد :\r\nيك‌ديگر را به حق سفارش كنند . « 3 »\r\nما براى شما حق آورديم [ يا با حق آمديم 
  ] ولى اكثر شما حق را ناخوش داريد . « 4 »\r\nآيهء اخير نشان مىدهد كه حق ، موافق با طبايع و هواهاى اكثر مردم نيست و در آيهء ديگر به دليل آن‌كه موافقت با هواها و خواسته‌هاى اكثريت منجر به فساد مىشود ، لزوم موافقت با اكثريت را رد كرده است :\r\nپيامبر به حق آمده ، ولى بيشتر آنان حق را ناخوش دارند و اگر حق از هواهاى آنان پيروى كند ، آسمان و زمين و كسانى كه در آن هستند تباه خواهند شد ، ما براى آگاهىشان آمده‌ايم ، ولى اينان از آگاهى روى گردانند . « 5 »\r\nجريان حوادث و تراكم روزافزون فساد ، آن‌چه را كه خدا در اين آيه يادآورى\r\n\r\n\r\n","description":"","footnote":"\r\n( 1 ) .  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ »  توبه ، آيه 33\r\n( 2 ) .  « وَ اللَّهُ يَقْضِي بِالْحَقِّ »  غافر ، آيه 20\r\n( 3 ) .  « تَواصَوْا بِالْحَقِّ »  عصر ، آيه 3\r\n( 4 ) .  « لَقَدْ جِئْناكُمْ بِالْحَقِّ وَ لكِنَّ أَكْثَرَكُمْ لِلْحَقِّ كارِهُونَ »  زخرف ، آيه 78\r\n( 5 ) .   « بَلْ جاءَهُمْ بِالْحَقِّ وَ أَكْثَرُهُمْ لِلْحَقِّ كارِهُونَ * وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ وَ مَنْ فِيهِنَّ بَلْ أَتَيْناهُمْ بِذِكْرِهِمْ فَهُمْ عَنْ ذِكْرِهِمْ مُعْرِضُونَ »   مؤمنون ، آيه 70 - 71\r\n","page_name":" 72 ","page_number":72},
  {"content":"\r\n\r\nكرده ، تصديق مىكند :\r\nمگر بعد از حق ، چيزى جز گمراهى وجود دارد ؟ پس شما را به كجا مىبرند . « 1 »\r\nآيات قرآن در اين زمينه به راستى زياد است و اگر مىخواهيد در اين باره بصيرت بيشترى پيدا كنيد ، به سورهء يونس كه كلمهء « حق » بيش از بيست مرتبه در آن تكرار شده ، مراجعه فرماييد . « 2 »\r\n3 - گفته شد : « پيروى از اكثريت ، ناموس طبيعى عالم است » .\r\nمىگوييم در اين كه طبيعت در آثار خود از اكثريت پيروى مىكند شكى نيست « 3 » ، ولى اين حقيقت باعث نمىشود كه وجوب پيروى از حق را باطل سازد و با آن معارضه داشته باشد ، زيرا خود اين قانون يكى از مصداق‌هاى حق است ، پس چه طور مىتواندخود را باطل سازد ؟\r\nبراى توضيح ، به چند مطلب زير توجه كنيد :\r\nاول . امور خارجى كه اصول عقايد علمى و عملى انسان‌اند ، در اصل پيدايش و هم‌چنين تحولات گوناگون خود ، تابع نظام علت و معلول‌اند . اين نظام ، امرى دائمى و ثابت بوده و به هيچ‌وجه استثنا بردار نيست .\r\nهمهء پژوهش‌گران و صاحب‌نظران بالاتفاق به اين حقيقت اعتراف مىكنند و قرآن\r\n\r\n\r\n","description":"","footnote":"\r\n( 1 ) .  « فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ »  يونس ، آيه 32\r\n( 2 ) . از آن‌چه گذشت به اين نتيجه رسيديم كه اگر اسلام در وضع حاضر قابل اجرا نيست ، بايد ديد چرا نيست ؟ سرّ مطلب اين است كه اسلام و هدف آن كه سعادت حقيقى آدميان برمبناى عقل و خرد است ، با طبع مردم و هدف جامعهء متمدن كه بر اساس احساسات و تمايلات نفسانى است و نيروى تعقل را هم براى تأمين همين تمايلات به كار مىبرد ، مخالفت دارد و اسلام مثل هر حقيقتى كه در راه ترقى بشريّت مفيد است بايد با تمرين ، مجاهده ، گذشت و مخالفت با هوا و هوس در بين مردم نفوذ يابد و اجرا شود\r\n( 3 ) . يعنى اين طور نيست كه عوامل طبيعى و اثرگذار هميشه اثر كند ، بلكه تأثير آن بيشتر اوقات و در موارد زيادىاست كه به موانع برخورد نكند يا در مورد كشمكش دو عامل طبيعى ، عاملى كه داراى اكثريت است تأثير مىكند\r\n","page_name":" 73 ","page_number":73},
  {"content":"\r\n\r\nهم شاهد آن است . « 1 » بنابراين ، « جريان خارجى » ، دائمى و ثابت است و تخلف بردار نيست ، حتى حوادث اكثرى هم كه در مقام مقايسه بيشترند ، در خود اكثرى بودن ، ثابت و هميشگى هستند ؛ مثلًا آتش كه اگر نسبت به همهء موارد بسنجيم مىبينيم به‌طور غالب و اكثر در شيئى ديگر ايجاد حرارت مىكند ، همين اثر كه عبارت است از « گرم كردن به‌طور غالب » ، اثر دائمى آتش است . اين خود يك « حق » است كه مردم به‌صورت دائمى از آن پيروى مىكنند . « 2 »\r\nپس به‌طور كلى ، از آن‌جا كه تأثير امور خارجى تابع نظام على و معلولى است و اين نظام دائمى است ، تأثير - هر چند تأثير اكثرى باشد - دائمى است .\r\nدوم . انسان بر حسب فطرت ، از چيزى پيروى مىكند كه به نحوى آن را يك امر واقعى خارجى بداند « 3 » و بنابراين انسان فطرتاً تابع حق است ، حتى كسانى كه منكر علم قطعىاند ، اگر چيزى به آنها بگوييد كه به هيچ‌وجه در آن ترديد نكنند ، با كمال خضوع مىپذيرند .\r\nسوم . آن‌گونه كه دانستيم ، « حق » عبارت از همان امر خارجيى است كه انسان در اعتقاد ، خاضع و در عمل پيرو آن است . و نظر و ادراك تنها وسيله‌اى است كه آدمى را به خارج رهبرى مىكند ؛ مانند آيينه‌اى كه عكس چيزى در آن مىافتد .\r\nاكنون كه به اين چند مطلب توجه گرديد ، واضح شد كه « حق بودن » معناى صفت شىء خارجى است كه به‌طور دائم ، يا اكثراً ، وجود دارد . « حق بودن » يعنى وقوع و وجود خارجى يك چيز به‌طور مداوم و يا اكثر كه البته - به‌طورى كه گفتيم - بازگشت\r\n\r\n\r\n","description":"","footnote":"\r\n( 1 ) . ر . ك : الميزان ، ج 1 و نيز همين كتاب ، ص 186 مبحث « معجزه »\r\n( 2 ) . ما به‌صورت يك قاعدهء ثابت و دائم حتى در جايى كه آتش بر اثر مانعى ايجاد گرما نكرده است ، مىگوييم : آتش به‌طور اكثر گرم كننده است\r\n( 3 ) . آدمى تابع « عدم » نمىشود ! ممكن است در « بود » و « نبود » اشتباه كند ، ولى بالاخره پيروى از آن خواهد كرد كه « وجود » دارد\r\n","page_name":" 74 ","page_number":74},
  {"content":"\r\n\r\n« اكثرى » هم به دوام و ثبات است . پس « حق » ، صفت خارج است ، نه علم و ادراك و به عبارت ديگر صفت معلوم است ، نه علم . پس وقوع دائمى حق است ؛ وقوع اكثرى هم حق است .\r\nولى « آرا » و « اعتقادات » اكثريت در مقابل اقليت هميشه حق نيست . اين آرا و نظريات اگر مطابق با واقع باشد ، حق است و اگر مطابق نباشد ، حق نيست و بنابراين نبايد انسان ، خاضع و محكوم آن شود و اگر هم متوجه واقع امر باشد ، خاضع نخواهد شد .\r\nشما اگر به مطلبى يقين داشته باشيد ، ولى همهء مردم با شما مخالفت كردند هر چند كه ظاهراً تابع شويد ، طبعاً در برابر نظر آنان خاضع نگشته‌ايد ، بلكه بر اثر ترس يا حيا يا عامل ديگرى تسليم شده‌ايد ، نه براى آن كه سخن مخالفان شما واقعاً حق و واجب‌الاتباع بوده است .\r\nبهترين بيانى كه نشان مىدهد رأى و نظر اكثريت هميشه حق و واجب الاتباع نيست ، آيهء ذيل است كه مىفرمايد :\r\nپيغمبر براى آنان حق آورده [ يا به حق آمده 
  ] ولى اكثر مردم حق را ناخوش دارند . « 1 »\r\nاگر هر چه رأى اكثريت بر آن قرار گرفته است ، حق باشد ، ممكن نيست اكثريت از حق بدشان بيايد و با آن به معارضه پردازند . « 2 »\r\nبا اين بيان واضح شد كه صحيح نيست ما پيروى از اكثريت را بر مبناى ناموس طبيعت استوار كنيم ، زيرا اين آيين در خارج - كه متعلق علم است - جارى است ، نه در\r\n\r\n\r\n","description":"","footnote":"\r\n( 1 ) .  « بَلْ جاءَهُمْ بِالْحَقِّ وَ أَكْثَرُهُمْ لِلْحَقِّ كارِهُونَ »  مؤمنون ، آيه 70\r\n( 2 ) . توضيح آن‌كه اين آيه صراحت دارد كه پيغمبر صلى الله عليه و آله بر حق است و اكثر مردم ، آن را خوش ندارند . پس اكثر مردم كه حق را خوش ندارند ، بر حق نيستند ، زيرا ممكن نيست بر حق باشند و آن را خوش نداشته باشند . نتيجه آن است كه اگر رأى و اعتقاد اكثريت مطابق با واقع و خارج بود ، حق است و اگر مطابق با واقع نبود ، حق نيست ، چون حق يعنى امر خارجى واقعى ، نه رأى و عقيده و به تعبير استاد ، « معلوم » نه « علم »\r\n","page_name":" 75 ","page_number":75},
  {"content":"\r\n\r\nخود علم . و انسان در اراده و حركات خود از اكثريت وقوع خارجى پيروى مىكند ، نه از عقيدهء اكثريت ؛ يعنى هميشه رفتار و كردار خود را بر آن‌چه بيشتر اوقات به صلاح اوست استوار مىسازد ، نه آن كه بيشتر مردم عقيده دارند !\r\nقرآن نيز در حكمت‌ها و مصلحت‌هاى قانون‌گذارى خود ، همين راه را پيموده است :\r\nخدا نمىخواهد براى شما رنج و مشقت ايجاد كند ، بلكه ارادهء خدا اين است كه شما را پاكيزه گرداند و نعمتش را برايتان تكميل كند ، شايد شكرگزارى كنيد . « 1 »\r\nبراى شما روزه واجب شده است ، همان‌گونه كه براى پيشينيان شما واجب شده بود ، باشد كه پرهيزكار شويد . « 2 »\r\nآيات ديگرى نيز كه همگى آنها احكام تشريعى را براساس ملاك‌هايى قرار داده كه به‌طور اغلب - و نه هميشه - وجود و وقوع خارجى دارند .\r\nپس پيروى از اكثريت ، ناموس طبيعى عالم نيست ، زيرا ناموس عالم ، اكثريت خارج است ، نه عقيده و علم كه ممكن است با خارج تطبيق داشته باشند يا نداشته باشد .\r\n4 - گفته شد : « تمدن حاضر براى كشورهاى پيشرفته ، سعادت و نيك‌بختى به ارمغان آورده و افراد را از رذايل اخلاقى كه مورد پسند جامعه نيست تهذيب و تطهير كرده است » .\r\nاين گفته خالى از خلط و اشتباه نيست . گويا مراد اينان از سعادت اجتماعى اين است كه جامعه از نظر جمعيت و نيرومندى و قدرت بر سايرين برترى جويد و در استفاده از منابع مادّى راه تعالى پويد .\r\n\r\n\r\n","description":"","footnote":"\r\n( 1 ) .  « ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ وَ لكِنْ يُرِيدُ لِيُطَهِّرَكُمْ وَ لِيُتِمَّ نِعْمَتَهُ عَلَيْكُمْ لَعَلَّكُمْ تَشْكُرُونَ »  مائده ، آيه 6\r\n( 2 ) .  « كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ »  بقره ، آيه 183\r\n","page_name":" 76 ","page_number":76},
  {"content":"\r\n\r\nما بارها گفتيم كه اسلام اين را سعادت نمىداند و بحث استدلالى و برهانى نيز مؤيد اين نظريه است : سعادت انسانى چيزى است كه از نيك‌بختى روح و بدن تركيب مىشود ؛ يعنى آدمى هم از نعمت‌هاى مادى بهره‌مند شود و هم به فضايل اخلاقى و معارف حقهء الهى آراسته گردد و اين است كه سعادت انسان را در زندگى دنيا و آخرت تضمين مىكند .\r\nدر نظر اسلام فرو رفتن در لذايذ مادى و مهمل گذاشتن سعادت روحى چيزى جز بدبختى نيست .\r\nو اما اين كه اينان از راستى ، صفا ، امانت ، خوش‌رويى و اخلاق خوبى كه بين ملل مترقى ديده مىشود به شگفت آمده‌اند ، از آن روست كه حقيقت امر برايشان مشتبه شده است .\r\nبيان مطلب آن‌كه : عمدهء متفكران ما شرقىها كه در اين زمينه‌ها به بحث مىپردازند ، تفكر اجتماعى ندارند و بلكه داراى تفكر فردى هستند .\r\nهر كدام از ما آن‌چه نصب‌العين خويش ساخته اين است كه انسانى است مستقل از هرچيز ديگر و هيچ كدام ارتباطى به چيز ديگرى كه استقلال وجودى ما را باطل سازد نداريم ، در صورتى كه حق و واقع خارج بر خلاف اين است . در واقع هريك از ما به اشخاص ديگر و به اشياى ديگر ارتباط ناگسستنى داريم ، در حالى كه هر كدام ، در زندگى خود جز زمينهء جلب منفعت و دفع زيان شخصى ، به چيز ديگرى نمىانديشيم و در نتيجه هيچ‌گاه اشتغالى جز به امور مربوط به خود نداريم و همين است معناى تفكر فردى .\r\nنتيجهء چنين تفكرى اين است كه شخص ، ديگران را نيز برخود قياس كرده و همان‌طور كه خودش را مستقل و جدا مىداند ، ديگران را نيز مستقل مىشمارد و اگر چنين قضاوتى درست باشد در همان مجراى تفكر شخصى و براى كسى كه فردى فكر مىكند صحيح است ، ولى كسى كه داراى طرز تفكر اجتماعى باشد ، نصب‌العين\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاو جز اين نيست كه جزءِ تفكيك‌ناپذير و غيرمستقل جامعه است و منافع او جزئى از منافع جامعهء اوست . چنين شخصى ، خير جامعه را خير خود و شرّ جامعه را شرّ خود مىداند و هر صفت و حالتى را كه جامعه دارا باشد ، صفت و حال خود مىنگرد . اين انسان جور ديگرى مىانديشد و در رابطهء با ديگران جز به كسانى كه بيرون از جامعه اويند نمىپردازد ، زيرا براى او تنها پرداختن به اجزاى جامعه خودش چندان ارزش و اهميتى ندارد . « 1 »\r\nمثال ذيل ، مطلب را به خوبى روشن مىسازد :\r\nيك انسان مجموعه‌اى است كه از اعضا و قواى متعدد تشكيل شده و بر اثر اجتماع آنها يك وحدت حقيقى به وجود آمده است به نام « انسانيّت » . اين ، موجب مىشود كه ذات و فعل همهء اجزا تحت سيطرهء استقلال مجموعه مستهلك شود ؛ مثلًا چشم مىبيند ، گوش مىشنود ، دست فرمان مىبرد ، پا راه مىرود ، همه براى انسان ! و همه از كار خود لذت مىبرند ، چون انسان از آن لذت مىبرد . اهتمام هر يك از اين اعضا و قوا اين است كه به‌طور خوب يا بد به خارج مربوط شوند . اين ارتباط نيز همان است كه « انسان » مىخواهد . چشم و گوش و دست و پا به كسى نيكى يا بدى مىكنند كه « انسان » مىخواهد به آنها نيكى يا بدى كند .\r\nولى خودِ اين اعضا كه همه زير لواى « انسانيت واحدى » هستند با هم چگونه تعامل مىكنند ؟ ! به ندرت اتفاق مىافتد كه يكى از اعضا به ديگرى بدى كند و يا يكى از ديگرى زيان بيند .\r\nچنين است وضع و حال اجزاى فرد « انسان » كه يك سير واحد اجتماعى دارند . . . .\r\nافراد جامعهء انسانى اگر تفكر اجتماعى داشته باشند چنين حالى دارند . اگر هر يك\r\n\r\n\r\n","description":"","footnote":"\r\n( 1 ) . منظور اين است كه جامعه را در ديد وسيع انسانى ملاحظه مىكند و براى اجتماعات كوچكى كه خودش در آن زندگى مىكند - منهاى آن مقياس - ارزش قائل نيست\r\n","page_name":" 78 ","page_number":78},
  {"content":"\r\n\r\nاز افراد جامعه ، جامعه را يك شخصيت واحد بدانند ، در اين صورت صلاح و فساد ، پرهيزكارى و نابكارى ، نيكى و بدى فردى آنها ، عيناً همان اوصاف اجتماعى آنان است .\r\nقرآن دربارهء ملت‌ها و اقوامى ، مانند يهود و عرب و عده‌اى از ملت‌هاى سابق كه بر اثر تعصبات مذهبى يا قومى داراى تفكر اجتماعى بودند همين‌گونه قضاوت كرده است . ولذا ملاحظه مىكنيد كه قرآن ، آيندگان را به خاطر گناهان گذشتگان مورد مؤآخذه قرار مىدهد و « حاضران » را بر اثر كردار « غائبان » سرزنش و توبيخ مىكند و همهء اينها از آن روست كه دربارهء كسى كه طرز تفكر اجتماعى دارد بايد همين‌گونه داورى كرد . قرآن كريم در اين‌باره آيات زيادى دارد كه نيازى به نقل آن نيست .\r\nدر عين حال ، مقتضاى انصاف اين است كه به دليل آن كه حساب فرد و اجتماع يكى است ، حق افراد صالح و شايسته‌اى كه در جامعهء فاسد پيدا مىشوند پايمال نشود . گرچه اين افراد در بين همين جامعه زندگى مىكنند و با افراد فاسد آميزش دارند ، ولى افكار فاسد و امراض باطنى عميقى كه در بين چنين جامعه‌اى منتشر است ، دل‌هاى پاكان را آلوده نكرده است . اين اشخاص به مثابهء اجزاى زائدى هستند در هيكل و ساختمان يك جامعهء فاسد .\r\nقرآن نيز در آيات مشتمل بر سرزنش‌هاى عمومى چنين كرده ؛ يعنى مردمان صالح و نيك را استثنا نموده است .\r\nاز مطالب گذشته معلوم شد كه اگر كسى خواسته باشد دربارهء شايستگى يا ناشايستگى افراد جوامع متمدن و مترقى قضاوت كند و بگويد اين ملل بر خلاف ملل ديگرند ، نبايد مبناى قضاوت خود را بر معاشرت‌ها و آميزش‌ها و زندگى داخلى آنان قرار دهد ، بلكه بايد مبناى داورى ، شخصيت اجتماعى آنان باشد كه در برخورد و اصطكاك با ملل ضعيف و هم‌چنين در آميزش‌هايى كه در صحنهء زندگى با ساير شخصيت‌هاى اجتماعى عالم دارند ، به‌خوبى ظاهر و بارز است . اين است آن چيزى\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكه بايد در قضاوت راجع به شايستگى و ناشايستگى و نيك‌بختى و بدبختى اجتماع معتبر باشد و مراعات شود .\r\nبحث كنندگان شرقى ما بايد از اين راه بروند تا در پايان آن يا هم‌چنان پيشرفت ملت‌هاى مزبور در نظرشان شگفت‌انگيز ماند و يا از طرز تفكر غيراجتماعى آنان تعجب كنند ! . . . .\r\nراستى اگر كسى با تأمل ، تاريخ حيات اجتماعى غربيان را از به دو نهضت جديد اروپا مطالعه كند و در خصوص رفتارى كه با ملت‌هاى ضعيف و نژادهاى نگون‌بخت انجام داده و مىدهند ، خوب دقت كند ، بىدرنگ درخواهد يافت كه اين جوامع در عين آن كه اظهار كمال رأفت و خيرخواهى نسبت به نوع بشر مىكنند و مىگويند كه حاضرند در راه خدمت به نوع و اعطاى آزادى و دست‌گيرى از ستم‌ديدگان و بىچارگانى كه حقشان را پايمال كرده‌اند و الغاى بردگى و اسارت ملت‌ها از جان و مال بگذرند - با وصف همهء اين تظاهرات - هيچ قصدى جز بردگى و بندگى ملت‌هاى ناتوان زمين ندارند و هر وقت و به هر وسيله كه بتوانند منظور خود را اجرا مىكنند ؛ يك روز با جبر و زور ، روز ديگر به نام استعمار ( آبادانى ) ، يك روز با بلعيدن و مالك شدن يك مملكت ، روز ديگر به عنوان « قيموميت » ، روزى به نام حفظ منافع مشترك ، روز ديگر به نام كمك به حفظ استقلال ، روزى به عنوان حفظ صلح و مبارزه با خطراتى كه صلح را تهديد مىكند ، روز ديگر با غوغاى دفاع از حقوق طبقات محروم و مستأصل و . . . .\r\nفطرت سليم انسانى - حتى اگر از تشخيص قضاوت دينى و حكمى كه وحى و نبوت در معناى سعادت دارد ، صرف نظر كند - راضى نمىشود كه چنين جوامعى را با اين اوصاف ، صالح و شايسته بداند !\r\nچگونه ممكن است طبيعت انسانى افراد خود را از تجهيزات مساوى برخوردار سازد و آن گاه با خودش به‌صورت تناقض‌آميز رفتار كند و حكم خود را باطل سازد ؟\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبدين معنا كه به پاره‌اى از افراد سند محكمى بدهد كه ديگران را به تملك خويش درآورند ؛ به‌طورى كه خون و عرض و دارايىشان حلال و مباح باشد ؛ راه اين عده را هموار كند كه با مراكز حيات و وجود مردم بازى كنند و حتى در ادراك و ارادهء ملل زير دست تصرف كنند . . . اوضاعى كه حتى انسان‌هاى قرون پيشين هم نديده و از آن رنج نبرده بودند !\r\nما ، در تمام ادعاهاى خود ، به تاريخ زندگى اين ملت‌هاى به اصطلاح متمدن و همچنين صدماتى كه نسل حاضر از دست آنان مىبيند ، اتكا داريم . آن‌چه را اينان نيك‌بختى و شايستگى مىنامند ، معنايى جز زورگويى و خودكامگى ندارد . « 1 »\r\n\r\n\r\n","description":"","footnote":"\r\n( 1 ) . خوانندهء محترم توجه دارد كه بحث استاد متوجه مرام اجتماعى و به خصوص عمل كرد دولت‌ها و ملت‌هاى پيشرفتهء امروزى و تمدن جديد است و حساب جنبه‌هاى مثبت حقوق بشرى و ترقيات علمى مفيد ، خارج از اين بحث و مطلبى جداگانه است\r\n","page_name":" 81 ","page_number":81},
  {"content":"\r\n\r\n\r\nفصل ششم : پايهء تكوين و زندگى اجتماعى اسلامى چيست ؟\r\nبدون ترديد هر اجتماعى با هدف و غرض واحدى كه مشترك بين همهء افراد مختلف باشد به وجود مىآيد . هدف ، روح واحدى است كه در همهء جوانب جامعه مساوى و با هركدام به نحوى متحد است .\r\nغرض و هدف در نوع جوامع موجود غيردينى ، بهره‌مند شدن از مزاياى زندگى مادى به‌صورت دسته‌جمعى است ؛ يعنى همان هدف زندگى دنيوى انسان ، ولى به‌صورت اشتراك بين افراد ، نه به‌صورت منفرد .\r\nفرق ميان بهره‌بردارى فردى و اجتماعى از نظر آثار ، اين است كه اگر انسان مىتوانست تنها زندگى كند ، در يكايك بهره‌هاى زندگى مطلق‌العنان بود ، چون رقيب ديگرى نداشت ، به استثناى قيدها و محدوديت‌هايى كه پاره‌اى از جهازات او براى پاره‌اى ديگر به وجود مىآورند ؛ مثلًا يك فرد نمىتواند هرچه هوا وجود دارد استنشاق كند ، زيرا ريه‌اش جاى اين همه هوا را ندارد ، حتى اگر اشتهاى آن را داشته باشد ! همين‌طور يك انسان نمىتواند بىاندازه از مواد غذايى بخورد ، چون جهاز هاضمهء او تاب تحملش را ندارد ! پس يك انسان با مقايسهء هر يك از قواى او به قوهء ديگرى چنين حالتى دارد ، اما نسبت به انسان ديگرى مانند خودش اگر فرض اين باشد كه در استفادهء از نعمت‌هاى مادّى شريك او نيست ، پس جهت ندارد كه ميدان\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nعمل خود را تنگ كند و يا كارها و فعاليت هايش را محدود نمايد .\r\nحال ، چنين انسانى بر خلاف كسى است كه در ظرف جامعه قرار گرفته است ، زيرا اگر انسان دومى در اراده و اعمال و كردارش مطلق‌العنان باشد كار به‌جايى مىكشد كه افرادى ، ديگران را از بهره‌بردارى و استفاده از مزاياى طبيعى ممانعت كنند و برايشان مزاحمت ايجاد كنند و چنين وضعى زندگى را تباه و نوع انسانى را هلاك خواهد كرد . « 1 »\r\nو اين تنها سببى است كه موجب مىشود قانون در جامعه رواج يابد و حكومت كند ، ولى جوامع خودرو و ابتدايى بر اساس فكر و تأمل به وضع واقعى خود - كه طبعاً نيازمند قانون است - آشنا و آگاه نيستند . آداب و سنن در اين‌گونه جوامع ، مشاجرات و منازعات فراوان است و اين كشمكش‌ها و درگيرىها ، بالاخره همه را ناچار به رعايت امورى مىكند كه تا اندازه‌اى نظم جامعه‌شان را حفظ كند ، ولى چون برپايهء محكم و مستحكمى استوار نيست ، پيوسته در معرض آن است كه اين امور نقض شوند و باطل گردند . قوانين در اين جوامع به سرعت دگرگون و منقرض مىگردند .\r\nولى جوامع متمدن ، برحسب درجات پيشرفت‌شان ، وضع اجتماعى خود را برپايهء محكم استوار مىسازند و تضاد و زد و خوردى را كه بين خواست‌ها و اعمال و رفتار افراد جامعه راه مىيابد با وضع حدود و قيودى تعديل مىكنند و سرانجام هرچه قدرت و نيرو در اختيار دارند در يك جا متمركز كرده و ضمانت اجراى مفاد و مواد قانون را بر عهدهء مركز قدرت مىگذارند .\r\nاز اين جا چند مطلب روشن مىشود :\r\n1 . « قانون » در حقيقت آن چيزى است كه با محدود كردن اراده و كار افراد ،\r\n\r\n\r\n","description":"","footnote":"\r\n( 1 ) . تفصيل اين مطلب را در جلد دوم الميزان مبحث « نبوت » و هم‌چنين در رسالهء « وحى يا شعور مرموز » ، نوشتهء استاد مطالعه كنيد\r\n","page_name":" 83 ","page_number":83},
  {"content":"\r\n\r\nمزاحمت و زد و خورد را از ميان مردم برمىدارد و خواست و عمل آنان را تعديل مىكند .\r\n2 . افراد جامعه‌اى كه قانون در آن حكومت مىكند در ماوراى قانون آزادند ، زيرا مقتضاى اين كه پس از تعديل خواست‌ها و رفتارها هم آدمى باز مجهز به شعور و اراده است ، « آزادى » است ؛ بدين جهت قوانين موجود ، متعرض معارف الهى و اخلاق نيست .\r\nدر قوانين جارى دنياى حاضر ، اين دو امر مهم ، يعنى معارف الهى و اخلاق به صورتى در مىآيند كه قانون بخواهد يا همان‌گونه تصور مىشوند كه قانون ، آنها را تصوير مىكند و نتيجهء چنين وضعى اين است كه معارف الهى و اخلاق - به حكم آن كه تابع قانون‌اند - با قانون ، مصالحه و توافق مىكنند و دير يا زود به‌صورت يك سلسله آداب و رسوم ظاهرى در مىآيند كه به هيچ‌وجه داراى صفاى معنوى نيستند .\r\nو باز به همين دليل است كه مىبينيم سياست ، با دين بازى مىكند ؛ يك روز عليه دين فرمان داده و دين را در فشار قرار مىدهد و روز ديگر به دين متمايل مىشود و در اعلاى كلمهء آن مبالغه و پافشارى مىكند و زمانى هم « گُرده » خود را زير بار دين خلاص مىكند و آن را به حال خود مىگذارد !\r\n3 . اين طريقهء قانون گذارى خالى از نقص نيست ، زيرا هرچند ضمانت اجرايى قانون برعهدهء قدرتى است كه در فرد يا افرادى متمركز شده ، ولى بالاخره خود اين ضمانت اجرايى ، ضامن اجرايى ندارد ! اگر روزى مركز قدرت و حكومت از حق روگردان شود و حكومت مردم بر مردم « 1 » را به‌صورت سلطهء شخص بر مردم درآورد و گردش قانون را دگرگون سازد ، عاملى وجود ندارد كه چنين ديكتاتور متخلف از قانون را مقهور سازد و به مجراى عدل و داد برگرداند .\r\n\r\n\r\n","description":"","footnote":"\r\n( 1 ) . سلطة النوع على النوع\r\n","page_name":" 84 ","page_number":84},
  {"content":"\r\n\r\nاين گفته ، شواهد بسيارى دارد از آن‌چه امروز كه دوران فرهنگ و تمدن است مشاهده مىكنيم ، علاوه بر شواهد تاريخى بسيارى كه قابل شمارش نيست .\r\nبر نقص مذكور ، نقص ديگرى نيز بايد اضافه كرد و آن اين است كه چه بسا نقض قانون برقوهء مجريه مخفى مىماند و يا از « حومهء » قدرت او خارج مىشود .\r\nاينك به اول سخن برگرديم : جوامع متمدن را يك هدف وحدت مىبخشد و آن بهره‌بردارى از مزاياى زندگى دنياست كه به عقيدهء آنان سعادت همين است ، ولى اسلام ، مدار زندگى انسان را وسيع‌تر از زندگى مادى دنيا مىداند . از نظر اسلام زندگى اخروى كه حيات واقعى است ، مدار زندگى انسان مىباشد ؛ نظر اسلام اين است كه در اين زندگى جز معارف الهى كه همهء آنها در توحيد خلاصه مىشود چيز ديگرى به سود بشر نيست و اين معارف جز با مكارم اخلاقى و پاكيزه كردن نفس از هرگونه رذيلهء اخلاقى محفوظ نمىماند . در نظر اسلام ، « اخلاق » تمام نخواهد شد و به كمال نخواهد رسيد ، جز با يك زندگى اجتماعى صالح كه متكى بر عبادت خداوند باشد ؛ زندگىاى كه در برابر ربوبيت پروردگار خاضع و خاشع بوده و با مردم بر اساس عدالت اجتماعى رفتار كند .\r\nروى اين اصول و مبانى است كه ، اسلام براى مردم هدف معين مىكند . هدفى كه از نظر اسلام ، جامعهء بشرى بر مبناى آن به وجود مىآيد و وحدت پيدا مىكند ، دين توحيد و يكتاپرستى است . اسلام همهء قوانين خود را بر همين پايه وضع مىكند و در اين كار فقط به تعديل اراده و كار مردم اكتفا نكرده ، بلكه قانون را با اعمال عبادى ، تكميل و معارف حقه و اخلاق فاضله را بدان مىافزايد و آن‌گاه ضمانت اجرايى قوانين خود را اولًا بر عهدهء حكومت اسلامى و ثانياً به‌عهدهء جامعه مىگذارد و اين را با تعليم و تربيت شايستهء علمى و عملى و امر به معروف و نهى از منكر تضمين مىكند .\r\nيكى از مهم‌ترين چيزهايى كه در اين دين مشاهده مىشود آن است كه اجزاى آن ،\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nچنان به هم تنيده‌اند كه وحدت تام و كاملى بينشان به وجود مىآيد ؛ به اين معنا كه روح « توحيد » در « اخلاق » كريمه‌اى كه اين دين دعوت بدان كرده ، سارى و جارى است و روح « اخلاق » نيز در « اعمالى » كه افراد مجتمع مكلّف به انجام آن هستند منتشر است .\r\nپس همهء اجزاى دين اسلام اگر خوب تجزيه و تحليل شود ، به توحيد برمىگردد و توحيد اگر به حال تركيب درآيد به‌صورت اخلاق و اعمال درمىآيد . اگر توحيد از مقام عالى اعتقادى فرود آيد ، اخلاق و اعمال مىشود و اگر اخلاق و اعمال از درجهء نازل خود بالاتر روند ، توحيد خواهند بود .\r\n[ به تعبير قرآن : 
  ] كلمه‌هاى پاكيزه به سوى خدا بالا مىرود و كار شايسته آن را بالا مىبرد . « 1 »\r\n\r\nاشكال\r\nاگر خواننده بگويد : ايرادى كه در مورد نقض قوانين دنياى متمدن ذكر شد - كه امكان دارد قوهء مجريه از اجراى آن سر باز زند و يا مثلًا تخلف مردم از قانون ، از ديد قوهء مجريه مخفى بماند - عيناً بر اسلام نيز وارد است و بديهىترين دليل آن ، ناتوانى دين و از بين رفتن سيطرهء آن بر جامعهء اسلامى است كه آشكارا ديده مىشود و علتى هم جز اين ندارد كه دين ، فاقد قدرتى است كه نواميس آن را در ميان مردم اجرا كند و كسى كه چنين كارى انجام دهد ، ندارد .\r\n\r\nجواب\r\nحقيقت قوانين عمومى - اعم از الهى يا بشرى - عبارت است از يك سلسله\r\n\r\n\r\n","description":"","footnote":"\r\n( 1 ) .  « إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ »  فاطر ، آيه 10\r\n","page_name":" 86 ","page_number":86},
  {"content":"\r\n\r\nصورت‌هاى ذهنى و يك سرى دانستنىهايى كه در سينه‌هاى مردم ثبت است كه وقتى ارادهء انسان به آنها تعلق گرفت ، به مرحلهء عمل درمىآيد و محسوس مىگردد .\r\nپيداست وقتى ارادهء مردم از ارادهء اجراى قوانين سرباز زند ، در خارج ، عملى كه منطبق با قانون باشد پيدا نخواهد شد .\r\nنكته اين است كه بايد عاملى باشد كه به وسيلهء آن ، اراده‌ها بر عملى كردن قانون تعلق گيرد تا بدين وسيله قوانين بتوانند روى پاى خود بايستند .\r\nقوانين دنياى متمدن بيش از اين اهتمام ندارد كه كارها را به اراده‌ها ، يعنى ارادهء اكثريت ، منوط و معلق گرداند ، اما به آن عاملى كه بايد حافظ اين اراده باشد به هيچ‌وجه اهميت نداده است . بدين ترتيب هرگاه ، اراده ، سرْ زنده و آگاه و كارآ باشد ، قانون اجرا مىشود ، ولى در صورتى كه به علت انحطاط روحى مردم و فرسودگى بنيهء جامعه ، اراده از بين برود و يا اگر هم سرْ زنده است ، به علت فرو رفتن در لهو و لعب و دامنه‌دار شدن عياشى و خوش‌گذرانى ، آگاهى و خودباورى خود را از دست بدهد و يا اگر سرْزندگى و آگاهى هم دارد ، اما به خاطر تفوق يك نيروى استبدادى بالاتر كه ارادهء خود را بر ارادهء اكثريت تحميل كند نتواند مؤثر باشد ، در تمام اين موارد ، جامعه به آرزوى خود يعنى اجراى قانون و محفوظ ماندن از تباهى و فروپاشى ، نخواهد رسيد .\r\nهم‌چنين در حوادثى - مثل جنايت‌هاى سرّى - كه قوهء مجريه از هيچ راه نمىتواند بر آنها دست يابد يا در رويدادهايى كه از منطقهء نفوذ قوهء مجريه خارج است و نمىتواند سيطرهء خود را بر آنها بگستراند ، نيز آرزوى اجراى قانون نقش بر آب است ، و بهترين مثال در اين باره انشعاب‌ها و اختلاف‌هاى عمده‌اى است كه پس از جنگ جهانى دوم ميان ملت‌هاى اروپا پيش آمد .\r\nنقض قانون ، فساد و از هم پاشيدگى جامعه بدان خاطر است كه جوامع به آن چيزى كه با قدرت و سيطرهء خود ، عامل حفظ ارادهء آنهاست اهميت نداده است . اين نيروى نگهبان ، عبارت است از « اخلاق و الا » ، زيرا آن‌گونه كه در روان‌شناسى تبيين\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nشده است ، « اراده » در بقا و ادامهء حيات خود جز از « اخلاق » مناسب از چيز ديگرى كمك نمىگيرد .\r\nاگر روش و قانونى كه در جامعه ، حكم‌فرماست بر پايه‌اى محكم از اخلاق عالى استوار نباشد ، به قول قرآن مجيد :\r\nمانند درخت خودروى بىريشه‌اى است كه از روى زمين روييده و ثبات و قرارى ندارد . « 1 »\r\nپيدايش مكتب كمونيسم درس عبرت خوبى است . اين مرام زاييدهء دموكراسى است كه اسراف‌كارى و عياشى بىحد و حصر يك طبقه و محروميت طبقهء ديگر آن را پديد آورد .\r\nپيش از ظهور كمونيسم ، جامعه دو نقطهء كاملًا متضاد يافته بود كه بسيار از يك‌ديگر فاصله داشتند ؛ از يك طرف سنگ‌دلى و بىانصافى و از طرف ديگر ، تراكم خشم و كينه و دشمنى . هم‌چنين در جنگ‌هاى جهان‌گيرى كه يكى پس از ديگرى اتفاق افتاد - و هنوز هم « جنگ سوم » ، انسانيت را تهديد مىكند - با آن همه فساد و تباهى كه روى كرهء زمين به بارآورد و نسل بشر و حتى گياهان را هم از بين برد ، عاملى جز خودخواهى ، حرص و طمع نداشت .\r\nولى اسلام ، روش جارى و قوانين موضوعهء خود را بر اساس « اخلاق » بنا مىنهد و با تأكيد و اصرار فراوان مردم را با اخلاق پاك ، بار مىآورد ، زيرا اجراى قوانين عملى در گرو و بر عهدهء اخلاق است ، چراكه اخلاق در نهان و آشكار و خلوت و جلوت ، وظيفه و كار خود را بسيار بهتر از يك پليس مراقب و يا هر نيروى ديگرى كه در حفظ نظم كوشش كند ، انجام مىدهد .\r\nهر چند فرهنگ عمومى در كشورهاى پيشرفته مىخواهد مردم را با اخلاق\r\n\r\n\r\n","description":"","footnote":"\r\n( 1 ) .  « كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ »  ابراهيم ، آيه 26\r\n","page_name":" 88 ","page_number":88},
  {"content":"\r\n\r\nپسنديده تربيت نمايد و بسيار هم كوشش مىكند كه مردم را به اين امر تشويق و ترغيب سازد ، ولى اين فعاليت‌ها به هيچ‌وجه سودبخش نيست ، علت اين است كه :\r\nاولًا ، يگانه منشأ رذايل اخلاقى همان اسراف‌كارى و افراط در خوش‌گذرانى مادى ، يا محروميت بىحد و حصر در زندگى مادى است . قوانين هم در اين باره به مردم ، آزادى كامل داده و در نتيجه عده‌اى را به نوا رسانيده و عده‌ديگرى را محروم ساخته است . بدين ترتيب آيا دعوت و تشويق به فضايل اخلاقى ، معنايى جز دعوت به دو مطلب متناقض و جمع ضدين دارد ؟\r\nعلاوه بر اين ، اينان تفكر اجتماعى عام بشرى ندارند و از اين‌رو ، جوامعشان پيوسته مىكوشد جوامع كوچك و ضعيف را بكوبد و حقوقشان را پايمال كند و از هر چه آنها در دست دارند خود بهره‌مند گردد و آنان را بردهء خود سازد و به هر اندازه كه امكان دارد دامنهء زورگويى خود را به آنان توسعه دهد . با اين وصف ، دعوت به صلاح و تقوا چيزى جز يك دعوت تناقض‌آميز نيست و چنين دعوتى مسلماً عقيم خواهد ماند .\r\nثانياً ، اخلاق فاضله اگر بخواهد ثابت و پابرجا بماند ، ضمانت اجرايى مىخواهد ، كه آن را حفاظت و نگهدارى كند و آن ، چيزى غير از « توحيد » نيست ؛ يعنى انسان معتقد باشد كه جهان ، خداى واحدى دارد كه داراى اسماى حسنى است و هدف او از آفرينش خلق ، تكامل و نيك‌بختى آنهاست و خير و صلاح را دوست ، و شرّ و فساد را دشمن دارد و سرانجام همهء مردمان را به منظور فيصله دادن به امور ، جمع خواهد كرد و جزاى همه را به‌طور كامل - نيكوكار را پاداش و بدكار را كيفر - خواهد داد .\r\nپيداست اگر اعتقاد به معاد در ميان مردم نباشد ، ديگر انگيزه اساسى و اصيلى كه افراد بشر را از پيروى هوا و هوس باز دارد و جلوى لذات طبيعى نفس را بگيرد ، وجود نخواهد داشت ، زيرا هر انسانى به‌طور طبيعى به خواهش‌هاى خودش رغبت دارد و آنها را مىخواهد ، نه چيزى را كه شخص ديگرى ميل داشته باشد ؛ همچنين آن\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n« ديگرى » نيز خواسته‌هاى خود را مىخواهد ، مگر در صورتى كه خواستهء ديگرى به نحوى به خواستهء « خودش » برگردد . ( خوب تأمل كنيد ! ) « 1 »\r\nو بدين ترتيب در مواردى كه شخص از نابود كردن حق ديگران كام‌ياب شود و مانعى هم نباشد كه جلوى او را بگيرد و كسى هم نباشد كه او را مجازات كند و هيچ كس هم او را و سرزنش نكند ، ديگر چه مانعى دارد كه دست به گناه آلوده كند و مرتكب ستم شود ، هرچند گناه و انحراف ، عظيم و بزرگ باشد ؟\r\nاين موانع موهوم كه گاهى پژوهش‌گران را به اشتباه مىكشاند از قبيل : علاقهء به وطن ، نوع دوستى ، نيك نامى و امثال آن ، تنها يك سلسله عواطف قلبى و تمايلات باطنى است . اين عواطف ممكن است در تعليم و تربيت حفظ شود ، ولى مستند به يك علت و موجب قطعى و غير قابل تخلّف نيست و بنابراين ، عواطف مزبور ، اوصافى اتفاقى و امورى عادى بيش نيستند كه مانعى از زوال و از بين رفتن آنها وجود ندارد .\r\nبه چه دليل بر انسان واجب و لازم است كه خود را فداى ديگرى كند ، تا او بعد از مرگ او ، از زندگى بهره‌مند گردد ، در حالى كه به عقيدهء او مرگ ، نيستى محض است ؟\r\nممكن است بگويد : نام نيكم به‌جاى مىماند ! ولى بايد توجه داشت كه نام نيك در زبان ديگران است و آدمى كه خود را فدا كرده ، بعد از آن كه از بين رفته و فانى شده ، چه لذتى از نام نيك مىبرد ؟\r\nخلاصه آن‌كه شخصِ با فكر و بصيرت در اين حقيقت شك ندارد كه انسان ، اقدام به كارى نمىكند كه جزا و پاداش آن به خودش برنگردد و نفعى به او نرسد ! و آرزوهايى كه در اين موارد شخص براى خود مىشمارد و به خودش وعده مىدهد ، از\r\n\r\n\r\n","description":"","footnote":"\r\n( 1 ) . اگر هر فردى براى ديگرى چيزى بخواهد ، چون خوب دقت كنيم مىبينيم كه به خواست خودش برمىگردد . به عبارت روشن‌تر آن كه انسان بيش از هركس و طبيعىتر از هركس ، خود را دوست دارد و لذت خود را درك مىكند ، نه لذت ديگران را ، و اگر هم كارى كند كه ديگران از آن بهره‌مند گردند ، در واقع اين خود شخص است كه از كار خوبى كه به نفع ديگرى كرده لذت مىبرد و بالاخره نفع كار ديگرى به خود وى برمىگردد\r\n","page_name":" 90 ","page_number":90},
  {"content":"\r\n\r\nقبيل نام نيك ، ياد جاويدان و افتخار ابدى ، كه تا دنيا دنياست براى شخص مىماند ، همه ، فريب است ! انسان با اين حرف‌ها مغرور مىشود و خود را گول مىزند ! علت اين سخنان ، هيجان احساسات و عواطف آدمى است كه شخص تصور مىكند بعد از آن كه مرد و حقيقتش از بين رفت ، حالتى نظير حالت زندگى دارد و « نام نيك » خود را مىفهمد و از آن لذت مىبرد ! و اين ، نيست جز بر اثر اشتباه قوّهء واهمه !\r\nانسانِ مست را ديده‌ايد كه در هنگام هيجان احساسات ، كارهايى مىكند كه در وقت سلامتى عقل انجام نمىدهد ! گذشت مىكند و عِرض و مال و هر چيز گران‌بها و پرارزش را مىبخشد ! اين انسان ، مست است و عقل ندارد ! ولى در عين حال كارهاى خود را جوان‌مردى مىشمارد ، در حالى كه جز جنون و سفاهت چيز ديگرى نيست !\r\nپس ، چنين موانعى كه آدميان براى خود درست كرده‌اند اساسى نيست و مانع انحرافات و لغزش‌ها نمىشود و انسان براى جلوگيرى از لغزش‌ها پناه‌گاهى ندارد كه بدان پناه برد ، غير از « توحيد » كه دربارهء آن سخن گفتيم . و لذا ملاحظه مىكنيد كه اسلام ، اخلاق كريمه را كه جزئى از طريقهء دينى قرار داده ، بر اساس توحيد - كه يكى از شئون توحيد معاد نيز هست - بنيان‌گذارى كرده است كه لازمه‌اش اين است كه انسان در هر حال و هر كجا و هر وقت - اعم از آن‌كه كسى بداند يا نداند ، او را بستاند يا نه ، شخصى او را وادار بكند يا نكند - خود را ملزم به انجام كار خوب و پرهيز از كار بد مىداند ، زيرا معتقد است خداى « عليم » و « حفيظ » با اوست .\r\nاو بالاى سر هر كسى ايستاده و هر چه بكند مىبيند . « 1 »\r\nو روزى پشت سر دارد كه :\r\nهر كه هر عملى اعم از خوب يا بد كرده ، پيش روى خود خواهد ديد . « 2 »\r\n\r\n\r\n","description":"","footnote":"\r\n( 1 ) .  « قائِمٌ عَلى كُلِّ نَفْسٍ بِما كَسَبَتْ »  رعد ، آيه 33\r\n( 2 ) .  « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ »  آل‌عمران ، آيه 30\r\n","page_name":" 91 ","page_number":91},
  {"content":"\r\n\r\nدر آن روز هركسى جزاى خود را دريافت خواهد كرد . « 1 » و « 2 »\r\n\r\n\r\n","description":"","footnote":"\r\n( 1 ) .  « الْيَوْمَ تُجْزى كُلُّ نَفْسٍ بِما كَسَبَتْ »  غافر ، آيه 17\r\n( 2 ) . خلاصه كلام استاد : تنها زندگىاى كه متكى به اعتقاد به پروردگار دانا و تواناست و به تبع آن اعتقاد به معاد و آخرت ، راه اجراى قانون و حفظ نظم و عدالت در جامعه است ، و گرنه هيچ عامل ديگرى نمىتواند ضامن اجراى قانون در زندگى اجتماعى باشد و اين است رمز مزيّت قوانين اسلام بر قوانين دنياى متمدن\r\n","page_name":" 92 ","page_number":92},
  {"content":"\r\n\r\n\r\nفصل هفتم : منطق تعقل و منطق احساس\r\nمنطق احساس ، آدمى را به سود دنيوى فرا مىخواند و برمىانگيزد ؛ وقتى كارى قرين منفعت باشد و آدمى آن را احساس كند ، اين احساس ، اشتياق شديد شخص را برمىافروزد و او را بر انجام كار تحريك مىكند و اگر انسان احساس نفع نكند ، خاموش و آرام است .\r\nولى منطق تعقل ، انسان را به پيروى از حق وامىدارد ؛ اين منطق بر آن است كه بهترين چيزى كه انسان مىتواند از آن بهره‌مند گردد « پيروى از حق » است ، خواه انسان احساس سود مادى بكند يا خير :\r\nچيزى كه نزد خداست بهتر و پايدارتر است . « 1 »\r\nاينك شما دو نمونه - يكى از منطق احساس و ديگرى از منطق تعقل - را با هم مقايسه كنيد :\r\n« عنتره » شاعر عرب ، كه با منطق حس سروكار دارد ، براى آن‌كه خود را آرام كند ، مىگويد : « هر وقت در جنگ ، دلم تكان مىخورد و مضطرب مىشود به خود مىگويم : بر جاى خود باش كه يا كشته مىشوى و از تو تعريف مىكنند و يا دشمن را\r\n\r\n\r\n","description":"","footnote":"\r\n( 1 ) .  « وَ ما عِنْدَ اللَّهِ خَيْرٌ وَ أَبْقى »  قصص ، آيه 60\r\n","page_name":" 93 ","page_number":93},
  {"content":"\r\n\r\nمىكشى و راحت مىشوى ! » . « 1 »\r\nمىخواهد بگويد : نفس من هر وقت در كشاكش جنگ و مواقف خطرناك متزلزل مىشد او را قانع مىكردم كه : ثابت قدم باش ؛ اگر كشته شدى مردم تو را خواهند ستود كه ثابت قدم بوده‌اى و از ميدان جنگ فرار نكرده‌اى و اگر هم دشمن را كشتى آرام و راحت شده‌اى و به آرزوى خود رسيده‌اى و در هر حال پايدارى براى تو بهتر است .\r\nحالا منطق بالا را مقايسه كنيد با منطق قرآن كه منطق تعقل است :\r\nبگو جز آن‌چه خدا بر ما نوشته ، به ما نمىرسد ؛ خدا مولى و سرپرست ماست و مؤمنان بايد بر خدا توكل كنند [ به دشمن 
  ] بگو : جز اين است كه شما يكى از دو سرنوشت را كه هر دو نيك است براى ما انتظار داريد ؟ و ما مترصديم كه خداوند از طرف خودش و يا به‌دست ما بر شما عذاب فرستد ، شما مترصد باشيد كه ما همراه شما مترصديم . « 2 »\r\nاين منطق مىگويد : امر سرپرستى و يارى ما با خداست . ما از خوبىها و بدىهايى كه به ما مىرسد جز آن نمىخواهيم كه به خاطر تسليم در برابر خدا و التزام به دين او به ما اجر و پاداش دهد :\r\nهرچه تشنگى و سختى و مخمصه و گرفتارى در راه خدا به جنگجويان مسلمان برسد ، يا هر گامى بردارند كه خشم كافران را برانگيزد ، يا هر چيزى كه از دشمن به آنها برسد ، در برابر همهء اينها براى ايشان عمل صالح نوشته مىشود ؛ خدا اجر نيكوكاران را تباه نمىسازد . هر انفاق كوچك و بزرگى كه بكنند و هر دشتى را كه بپيمايند ، براى ايشان پاداش نوشته مىشود ، تا خدا در برابر بهترين عملى كه انجام\r\n\r\n\r\n","description":"","footnote":"\r\n( 1 ) . و قولى كلما جشأت و جاشت مكانِك تُحمدى او تستريحى\r\n( 2 ) .  « قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا فَتَرَبَّصُوا إِنَّا مَعَكُمْ مُتَرَبِّصُونَ »  توبه ، آيه 52\r\n","page_name":" 94 ","page_number":94},
  {"content":"\r\n\r\nداده‌اند ، جزاى نيكشان دهد . « 1 »\r\nپس اگر شما ما را بكشيد يا از طرف شما به ما ناراحتى برسد ، اجر عظيم و عاقبت خوب نزد خداى خود داريم و اگر شما را بكشيم يا غنيمتى از شما به ما برسد ، پاداش بزرگ و نيك فرجامى داريم و در دنيا هم بر دشمن دست يافته‌ايم و به هر صورت ما نيك‌بخت و سعادت‌منديم و بر نيك‌بختى ما غبطه بايد برد . شما كه با ما مىجنگيد هديه و تحفهء گران‌بهايى براى ما آورده‌ايد ! و جز آن‌كه اين هديه به ما برسد انتظار ديگرى نمىتوانيد داشته باشيد : اين هديه يكى از دو چيز است : يا شهادت در راه خدا و سعادت ابدى و يا فتح و پيروزى و باز هم سعادت ابدى . بنابراين ما در هر دو حال ، خوبيم و نيك‌بخت ، ولى شما به عقيدهء خود فقط در يك صورت به سعادت و آرزوى خود رسيده‌ايد و آن ، وقتى است كه توانسته باشيد ما را احاطه كرده و جنگ به نفع شما و به زيان ما باشد ، پس ما منتظريم كه به شما چيزى برسد كه ناراحتتان سازد ، ولى شما انتظارى جز نيك‌بختى و سرور ما نداريد !\r\nپس ، در اين‌جا دو منطق هست ؛ يكى ، ثبات و پايدارى را بر مبناى احساسى مىگذارد كه شخص ثابت قدم ، دو منفعت خواهد داشت : يا مردم از او تعريف مىكنند و يا از دست دشمن آسوده خواهد شد و البته اين ، در صورتى است كه به جنگ‌جويى كه خود را به هلاكت مىاندازد سودى برسد ، ولى اگر چنين نفعى در بين نباشد ، مثلًا مردم از او قدردانى نكنند و قدر جنگ و جهاد را ندانند و خدمت و خيانت نزد آنان مساوى باشد ، يا خدمت طورى باشد كه نتواند براى مردم ظاهر و هويدا گردد يا نه خدمت براى مردم معلوم شود و نه خيانت ، يا اگر احساس اين شخص با از بين رفتن\r\n\r\n\r\n","description":"","footnote":"\r\n( 1 ) .   « ذلِكَ بِأَنَّهُمْ لا يُصِيبُهُمْ ظَمَأٌ وَ لا نَصَبٌ وَ لا مَخْمَصَةٌ فِي سَبِيلِ اللَّهِ وَ لا يَطَؤُنَ مَوْطِئاً يَغِيظُ الْكُفَّارَ وَ لا يَنالُونَ مِنْ عَدُوٍّ نَيْلًا إِلَّا كُتِبَ لَهُمْ بِهِ عَمَلٌ صالِحٌ إِنَّ اللَّهَ لا يُضِيعُ أَجْرَ الْمُحْسِنِينَ * وَ لا يُنْفِقُونَ نَفَقَةً صَغِيرَةً وَ لا كَبِيرَةً وَ لا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ اللَّهُ أَحْسَنَ ما كانُوا يَعْمَلُونَ »   توبه ، آيه 120\r\n","page_name":" 95 ","page_number":95},
  {"content":"\r\n\r\nدشمن آسوده نشود و بلكه با فناى دشمن ، حق و حقيقت آسوده شود « 1 » ، در تمام اين موارد اين منطق ، گنگ و ناتوان است .\r\nو همين موارد كه برشمرديم موجب همهء ستم‌ها ، دست‌درازىها ، خيانت‌ها و جنايت‌هاست . خائنى كه در امر قانون مسامحه مىكند با خود مىگويد : مردم از خدمتى كه او كرده است - آن‌گونه كه معادل خدمت اوست - قدرشناسى نمىكنند و خائن و خادم پيش مردم مساوى است و بلكه خائن ، حال و زندگى بهتر و نيكوترى دارد . . . .\r\nياغيان و جنايت‌پيشگان مىبينند كه وقتى كار خود را مخفى مىدارند و واقعيت را در نظر مردم مشتبه مىسازند ، از قهر قانون خلاص مىشوند و قواى مراقب نمىتوانند بر آنان دست يابند و از اين رو به جنايت و ياغىگرى خويش ادامه مىدهند .\r\nكسانى كه مىخواهند در طرف‌دارى و اقامهء حق كندى و سستى كنند و نمىخواهند با دشمنان بجنگند ، بلكه ميل دارند با آنان به مداهنه و مجامله بگذرانند ، عذرشان اين است كه قيام به حق ، آنان را بين مردم خوار مىسازد و دنياى روز به آنها مىخندد و آنان را از بقاياى قرون وسطى يا دورهء اساطير مىداند .\r\nاگر شما به چنين اشخاصى يادآورى كنيد كه بايد انسان ، شرافت نفس و طهارت باطن داشته باشد ، گفتار شما را رد مىكنند و مىگويند : شرافت نفسى كه منجر به تنگ‌دستى و ناراحتى و ذلت زندگى شود به چه درد مىخورد ؟ و ما با چنين شرافت نفسى چه كار داريم ؟\r\n\r\n\r\n","description":"","footnote":"\r\n( 1 ) . اولم يسترح الاحساس بغناء العدو بل انما يستريح به الحق\r\n","page_name":" 96 ","page_number":96},
  {"content":"\r\n\r\nاين ، اثر منطق احساس است .\r\nاما منطق ديگر كه اسلام است ، اساس خود را بر پيروى از حق قرار داده ، مىگويد :\r\nاجر و پاداش را از خدا بايد خواست و اهداف و مقاصد دنيوى در رتبهء دوم قرار گرفته است .\r\nواضح است كه چنين منطقى ، همهء موارد و حالات آدمىزاد را در برمىگيرد و جايى نيست كه اين منطق نتواند شاملش شود ؛ كليّت اين منطق چنان است كه مىتواند همه جا و شامل همهء افراد باشد .\r\nو بدين ترتيب عمل - اعم از فعل يا ترك - تنها براى خداى بزرگ و به منظور تسليم در برابر خدا و پيروى از حق كه مورد درخواست خداست انجام مىگيرد .\r\nاز نظر تعليمى كه در اين منطق به انسان داده شده ، خدا همهء كارها را محافظت مىكند و همه را مىداند :\r\nدچار خواب نمىشود . « 1 »\r\nهيچ چيز نمىتواند نگهدار آدمى در برابر خدا باشد . « 2 »\r\nهيچ چيز در آسمان و زمين از خدا مخفى نمىماند . « 3 »\r\nخدا از همهء كارهايى كه شما مىكنيد خبر دارد . « 4 »\r\nبا اين تعليمات ، هرشخص مىداند كه موقع شروع و يا ختم هركارى مراقبى دارد كه شاهد همهء اعمالى است كه او انجام مىدهد ، اعم از آن‌كه مردم او را ببينند يا نبينند ، از او ستايش بكنند يا نكنند ، از كارهايى كه كرده تقدير بكنند يا نكنند . . . .\r\nحُسن تربيت اسلامى به‌جايى رسيده بود كه مردم شخصاً به حضور رسول‌اللَّه صلى الله عليه و آله مىآمدند و پس از اعتراف به جرم و جنايت ، توبه مىكردند كه خدا از آنها راضى شود و خودشان را از كارهاى پليد و زنگار و معصيت پاك كنند .\r\n\r\n\r\n","description":"","footnote":"\r\n( 1 ) .  « لا تَأْخُذُهُ سِنَةٌ وَ لا نَوْمٌ »  بقره ، آيه 255\r\n( 2 ) .  « لا عاصِمَ الْيَوْمَ مِنْ أَمْرِ اللَّهِ »  هود ، آيه 43\r\n( 3 ) .  « وَ ما يَخْفى عَلَى اللَّهِ مِنْ شَيْءٍ فِي الْأَرْضِ وَ لا فِي السَّماءِ »  ابراهيم ، آيهء 38\r\n( 4 ) .  « إِنَّ اللَّهَ خَبِيرٌ بِما تَعْمَلُونَ »  حشر ، آيهء 18\r\n","page_name":" 97 ","page_number":97},
  {"content":"\r\n\r\nتأمل در اين وقايع عجيب به كسانى كه در اين زمينه به بحث مىپردازند ، امكان مىدهد كه تأثير عجيب بيان دينى را در نفوس مردم دريابند . اين بيان به مردم مىآموخت و به ايشان عادت مىداد كه در عزيزترين و لذيذترين چيزها ، يعنى زندگى و چيزهايى كه به تبع زندگى براى هر فردى لازم است ، بلندنظرى و از خود گذشتگى داشته باشند . . . .\r\nو اگر اين بحث ، قرآنى نبود ، ما گوشه‌اى از نمونه‌هاى تاريخى را در اين باره مىآورديم .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nفصل هشتم : اين كه آدمى اجر را از خدا بخواهد\r\nو از ديگران روىگردان باشد به چه معناست ؟\r\nچه بسا كسى گمان كند كه اگر ما اجر و پاداش اخروى را هدف و غرض عمومى حيات اجتماعى انسان قرار دهيم ، باعث مىشود كه اغراض ديگر زندگى دنيايى كه ساختمان طبيعى انسان مقتضى آن است از بين برود ، و اگر اين اغراض از بين برود ، نظام اجتماعى تباه مىگردد و تا سرحد « رهبانيت » انحطاط مىيابد .\r\nچگونه ممكن است كسى فقط به يكى از هدف‌ها و مقاصد انسانى توجه كند و در عين حال اهداف و مقاصد ديگر را هم حفظ كند ؟ آيا اين امر چيزى جز تناقض است ؟\r\nاما چنين توهمى ناشى از جهل به حكمت الهى و عدم اطلاع از اسرارى است كه معارف قرآنى از آنها پرده برداشته است ، زيرا - همان‌گونه كه بارها در مباحث گذشته آورده‌ايم « 1 » - اسلام تشريع خود را بر اساس تكوين و سازمان آفرينش قرار داده است :\r\nروى خود را به طرف دين ، استوار دار و از ديگران روى گردان باش ؛ اين همان فطرتى است كه خدا مردم را برآن سرشته است . در آفرينش خدا هيچ دگرگونى راه نيابد . اين است دين استوار . « 2 »\r\n\r\n\r\n","description":"","footnote":"\r\n( 1 ) . مراد استاد ، مباحثى است كه در تفسير شريف الميزان آورده‌اند\r\n( 2 ) .  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  روم ، آيهء 30\r\n","page_name":" 99 ","page_number":99},
  {"content":"\r\n\r\nچكيدهء سخن آن‌كه : سلسلهء اسباب واقعى تكوينى دست به‌دست هم داده و نوع انسانى را به دنبال خود به وجود آورده است . اين اسباب به حد وفور و به‌طور كامل انسان را به هدف زندگى - كه برايش مهيا كرده - سوق مىدهد ؛ و بنابراين بر انسان لازم است زندگى خود را كه در بستر اختيار و كار و كوشش مىگذرد ، با اسباب و علل موافق و هم‌آهنگ كند ، تا هر چه اين اسباب و علل از او مىخواهند و او را به طرف آن سوق مىدهند پذيرا شود كه زندگيش در جهت نقيض اسباب و علل طبيعى نباشد و جريان به هلاكت و بدبختى او منجر نشود .\r\nاگر كسانى كه دچار توهم فوق شده‌اند خوب دقت كنند . اين سخن « 1 » عين دين اسلام است ، اما از آن‌رو كه بالاتر از همهء اين اسباب و عللِ طبيعى يك سبب هست كه همهء اين اسباب را به وجود آورده و همه چيز آنها را اعم از كوچك و بزرگ تدبير مىكند ؛ يعنى خدا كه به معناى حقيقى كلمه ، سبب تام و بالاتر از همهء اسباب است ، پس بر هر انسانى لازم است كه در برابر خدا تسليم شود و خاضع امر او باشد . معناى اين كه ما مىگوييم « توحيد » يگانه اساس دين اسلام است ، همين است .\r\nاگر در بيان بالا خوب دقت شود ، روشن مىگردد كه حفظ كلمهء توحيد و تسليم در برابر خدا و تنها او را در زندگى خواستن ، نه تنها مخالف اسباب مادّى نيست ، بلكه با همهء اسباب سازگار مىباشد .\r\nيگانه‌پرست بدون آن كه به شرك آلوده شود و يا از علةالعلل غفلت ورزد ، واقعيت همهء اسباب را در حدود خودشان قبول دارد و بدين ترتيب يك مسلمان داراى يك سلسله اغراض و اهداف دنيوى است و يك سلسله غرض‌هاى اخروى ؛ هم مقاصد مادى دارد و هم مقاصد معنوى ، ولى بيش از اندازهء لازم به مقاصد دنيوى اعتنا نمىكند\r\n\r\n\r\n","description":"","footnote":"\r\n( 1 ) . يعنى تبعيت از علل و اسباب تكوينى\r\n","page_name":" 100 ","page_number":100},
  {"content":"\r\n\r\nو اهتمام نمىورزد .\r\nبه همين دليل ، اسلام مردم را دعوت مىكند كه خداى يكتا را بپرستند و از ديگران ببُرند و به سوى او آيند و در برابر او اخلاص داشته باشند و از هر سبب و هدفى غير از او روى گردان باشند و در عين حال مردم را به پيروى از نواميس حيات و رفتن به راه طبيعت امر مىكند .\r\nاز اين جا معلوم مىشود كه افراد جامعهء اسلامى به معناى واقعى كلمه ، در دنيا و آخرت سعادت‌مند و هدف نهايى آنها كه توجه به خدا يا « ابتغاء وجه اللَّه » است با ساير اهداف زندگى مزاحمتى ندارد .\r\nبراى عده‌اى از علماى جامعه‌شناسى كه در اين باره به بحث پرداخته‌اند ، توهم ديگرى پيدا شده و آن اين كه حقيقت دين و غرض اصلى آن ، اقامهء عدالت اجتماعى است و اعمال عبادى ، شاخ و برگ‌هاى فرعى است و بنابراين اگر كسى قيام به عدالت اجتماعى كند ، كار او مبناى دينى دارد ، ولو عقيده نداشته باشد و عبادت هم نكند .\r\nاز مطالب گذشته معلوم شد كه اين خيال نيز فاسد است . بحث كننده‌اى كه با تأمل كافى در كتاب و سنت و سيرهء نبوى صلى الله عليه و آله به بحث پردازد ، در وقوف بر بطلان توهّم بالا احتياج به دردسر و زحمت استدلال ندارد ؛ افزون بر آن‌كه اين گفته ، توحيد و اخلاق كريمه را از مجموعهء نواميس دينى حذف مىكند و هدف دينى را كه عبارت از كلمهء توحيد است ، به هدف دنياى متمدن برمىگرداند كه عبارت از كام‌روايى از زندگى مادى است .\r\nو شما با بيانات گذشته دانستيد كه اين دو هدف كاملًا مختلف و متمايزند و به هيچ‌وجه در اصل و فرع يا در نتايج و اهداف ، به يك‌ديگر باز نمىگردند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nفصل نهم : معناى « آزادى » در اسلام چيست ؟\r\nعُمر « كلمهء » « آزادى » با اين معنايى كه از آن اراده مىشود ، از چند قرن گذشته تجاوز نمىكند كه بر سر زبان‌ها افتاده است و گويا علت اختراع اين كلمه ، نهضت تمدن اروپاست كه از چند قرن پيش شروع شده است ، ولى « معناى » آزادى از زمان‌هاى گذشته در ذهن‌ها جولان داشته و به‌صورت يك آرمان و آرزو در دل‌ها بوده است .\r\nاصل طبيعى و تكوينىاى كه اين معنا از آن ناشى مىشود ، اين است كه آدمى در وجود خود مجهز به « اراده » است و اراده ، آدمى را وادار به‌عمل مىكند و حالتى نفسانى است كه از بين رفتن آن مساوى با از بين رفتن حس و شعور و از بين رفتن اصل انسانيّت است .\r\nولى چون انسان يك موجود اجتماعى است ، طبيعتش ، او را به زندگانى در جامعه سوق مىدهد و ملزم است كه هم‌رنگ جماعت شود « 1 » ؛ يعنى اراده و كارش را در اراده و كار ديگران دخالت دهد . و بنابراين بايد در برابر قانونى كه حدودى براى اراده‌ها و افعال مردم معين و آنها را تعديل كرده است ، خضوع كند . پس همان طبيعتى كه به يك\r\n\r\n\r\n","description":"","footnote":"\r\n( 1 ) . القاء دلوه فى الدّلاء ( ضرب‌المثل عربى ) معادل ضرب المثل « هم‌رنگ جماعت شدن » در فارسى\r\n","page_name":" 102 ","page_number":102},
  {"content":"\r\n\r\nانسان آزادى مطلق داده كه هر چه بخواهد بكند ، همان طبيعت ، اراده و عمل را محدود و رهايى و آزادى اوليه را مقيّد مىسازد .\r\nو چون قوانين تمدن حاضر - همان‌گونه كه دانستيد - بناى احكام خود را بر پايهء كام‌روايىهاى مادى گذاشته ، نتيجه‌اش اين شده است كه مردم در معارف اصلى و اساسى دينى آزاد باشند كه اگر بخواهند ، خود را به آنها ملزم سازند و اگر نخواهند ، ملزم نشوند . هم‌چنين در امر اخلاق و هر چه ماوراى قانون است و مورد خواست اختيار آدمى قرار گيرد ، مردم آزادى و حريت دارند . اين ، معناى آزادى در تمدن جديد است .\r\nاما اسلام از آن‌رو كه قانون خود را اولًا بر اساس توحيد و در مرتبهء بعد ، بر پايهء اخلاق گذاشته و آن گاه متعرض همهء اعمال فردى و اجتماعى اعم از كوچك و بزرگ شده است ، پس چيزى نيست كه انسان به آن وابسته باشد يا به انسان تعلق داشته باشد و شريعت اسلامى در آن جا گام نگذاشته و يا جاى پايش پيدا نباشد . « 1 »\r\nو بدين ترتيب حريت به معناى گذشته هيچ‌گونه مجال و مظهرى در اسلام ندارد ! .\r\nچرا ، آدمى در اسلام از قيد بندگى غيرخدا آزاد است .\r\nهر چند جملهء فوق چند كلمه‌اى بيش نيست ، اگر كسى در سنّت و رويهء اسلامى و هم‌چنين سيرهء عملىاى كه اسلام بدان دعوت كرده و بين افراد و طبقات جامعه برقرار نموده ، به‌طور عميق بحث و بررسى كند و به ويژه آن‌كه اگر شيوه اسلامى را به روش‌هاى ارباب و بندگى و برترىطلبى و زورگويى جوامع متمدن - اعم از روش‌هايى كه بين افراد و طبقات خودشان برقرار است و يا روابطى كه بين ملت‌هاى قوى و ملت‌هاى ضعيف موجود است - مقايسه كند ، در مىيابد كه همين چند كلمه\r\n\r\n\r\n","description":"","footnote":"\r\n( 1 ) . ظاهراً مراد اين است كه يا اسلام در آن مورد صريحاً حكم كرده و يا احكام كلىاى دارد كه شامل موارد جزئى مىشود . مراد از « اثر قدم » يا « جاى پا » ظاهراً همين احكام كلى است\r\n","page_name":" 103 ","page_number":103},
  {"content":"\r\n\r\nچه قدر پرمعنا است .\r\nاز لحاظ احكام و دستورها نيز به دست مىآيد كه اسلام در هر چيزى كه خدا مباح كرده است - از ارزاق پاك و پاكيزه و مزاياى زندگى عادلانه و بدون افراط و تفريط - به مردم آزادى كامل داده است :\r\nبگو چه كسى زينت‌هايى را كه خدا براى بندگانش از زمين خارج ساخته و روزىهاى پاكيزه را حرام كرده است ؟ . « 1 »\r\nخدا هر چه در زمين است براى همگى شما آفريده است . « 2 »\r\nخدا هر چه در آسمان‌ها و زمين است كه همه از خود اوست ، مسخر شما كرده است . « 3 »\r\nبا اين حال بسيار عجيب است كه عده‌اى از مفسران و كسانى كه در اين زمينه‌ها به بحث پرداخته‌اند با زحمت فراوان خواسته‌اند اثبات كنند كه در اسلام آزادى عقيده وجود دارد ! اينان به آيه‌اى كه مىفرمايد : « در دين اكراه نيست » « 4 » و نظاير آن استدلال كرده‌اند كه خوانندهء محترم تفسير اين آيه را در ذيل آيهء مربوطه مىتواند مطالعه كند .\r\nآن‌چه فعلًا در اين جا مىتوانيم بگوييم آن است كه « توحيد » ، اساس همهء نواميس اسلامى مىباشد ؛ و با وجود اين ، چگونه ممكن است اسلام قانون « آزادى عقيده » را تشريع كند ؟ آيا اين ، چيزى جز يك تناقض صريح است ؟ اگر كسى بگويد در اسلام عقيده آزاد است ، مثل اين است كه بگويد در قوانين مدنى مردم از حكومت قانون آزادند .\r\nو به عبارت ديگر : « عقيده » يعنى پديد آمدن يك ادراك تصديقى در ذهن انسان .\r\n\r\n\r\n","description":"","footnote":"\r\n( 1 ) .  « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ »  اعراف ، آيهء 32\r\n( 2 ) .  « خَلَقَ لَكُمْ ما فِي الْأَرْضِ جَمِيعاً »  بقره ، آيهء 29\r\n( 3 ) .  « وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً »  جاثيه ، آيهء 13\r\n( 4 ) .  « لا إِكْراهَ فِي الدِّينِ »  بقره ، آيهء 256\r\n","page_name":" 104 ","page_number":104},
  {"content":"\r\n\r\n« عقيده » يك عمل اختيارى نيست كه بشود از آن منع كرد يا آن را اجازه داد ، مردم را آزاد گذاشت يا به بندگى كشيد .\r\nچيزى كه قابل اجازه و منع است ، التزام به يك سلسله اعمالى است كه از عقيده ناشى مىشود و نيز دعوت كردن به آن عقيده يا قانع ساختن مردم به عقايدشان يا نوشتن و نشر يك عقيده ، يا تباه‌سازى عقايد مردم يا انجام عملى كه مخالف عقيدهء عمومى باشد .\r\nاينها كارهايى است كه قابل منع و جواز است و معلوم است كه اگر اين كارها با مواد قانونى كه بين يك جامعه داير است يا با پايه و اصل قانون مخالف باشد مسلماً از طرف قانون جلوگيرى خواهد شد .\r\nاسلام در تمام قانون‌گذارىهاى خود جز بر پايهء توحيد اتكا نداشته است . دين توحيد يعنى دينى كه سه اصل مسلم توحيد ، نبوت و معاد را قبول داشته باشد . اين سه باور اساسى ، عقايدى است كه مسلمانان و يهود و نصارا ، « 1 » يعنى اهل كتاب ، بر آن اجماع دارند و بنابراين آزادى در دايرهء اين عقايد وجود دارد و اگر آزادى را در خارج از اين دايره نيز جارى و سارى بدانيم ، دين را از اصل ويران كرده‌ايم . « 2 »\r\n\r\n\r\n","description":"","footnote":"\r\n( 1 ) . زرتشتيان نيز - چنان‌كه از متون دينىشان به وضوح برمىآيد - قومى يكتا پرستند آنها « اهورا مزدا » را خداى واحدمىدانند . « يزدان » و « اهرمن » كه منشأ خوبىها و بدىها در جهانند ، معادل ملائكه و شيطان يا فرشته و ديو در عقايد اسلامى است\r\n( 2 ) . مسئله آزادى عقيده كه از مسلّمات دنياى متمدن امروز به شمار مىآيد ، داراى وجوه عديده‌اى است كه اگر تفكيك نشود باعث سوء تفاهم مىشود . آن‌چه استاد فقيد در اين‌جا عنوان كرده‌اند ، تنها در مورد اصول دين يعنى توحيد و نبوت و معاد است . بسيار روشن است كه آزادى در نفى اين اصول به معناى نفى اصل اسلام است . پس منطقاً اسلام نمىتواند خودش را نفى كند و اين ، امرى واضح است . . . اما اين‌كه بتوان عقيده‌اى را به زور تحميل كرد - همان‌گونه كه در متن آمده است - چنين چيزى امكان ندارد . مىماند قلمروهاى ديگر آزادى عقيده - يا بهتر بگوييم آزادى بيان عقيده - در زمينه‌هاى سياسى و اجتماعى و فروع احكام كه عمدتاً مورد عنايت متفكران عصر حاضر است . در اين زمينه‌ها نه تنها در اسلام آزادى بيان عقيده وجود دارد ، بلكه از باب امر به معروف و نهى از منكر براى عموم و از باب « نصيحت ائمه مسلمين » به خصوص در امر حكومت و نسبت به زمام‌داران امرى واجب است\r\n","page_name":" 105 ","page_number":105},
  {"content":"\r\n\r\nناگفته نگذاريم كه در اسلام آزادى ديگرى وجود دارد كه عبارت از آزادى در اظهار عقيده در مجراى بحث است ، كه در فصل چهاردهم دربارهء آن سخن خواهيم گفت .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nفصل دهم : راه تحول و تكامل در جامعهء اسلامى چيست ؟\r\nممكن است گفته شود : بسيار خوب ! روش اسلامى ، جامع لوازم يك زندگى سعادت‌مندانه است و جامعهء اسلامى ، جامعه‌اى است نيك‌بخت و بايد بر چنين دينى غبطه هم خورد ، ولى چون اين روش از هر نظر خود را جامع مىداند و به‌گونه‌اى كه شما گفتيد ، آزادى عقيده هم در آن وجود ندارد ، باعث مىشود كه جامعه راكد بماند و از تحول و تكامل بازماند و اين خود براى يك جامعهء كامل ، عيب است ، چرا كه سير تكاملى نيازمند آن است كه يك سلسله قواى متضاد در شىء به وجود آيد و اين قواى متضاد با يك‌ديگر فعل و انفعال كنند ، تا در نتيجهء اين فعل و انفعال‌ها ، مولود جديدى به وجود آيد كه از نواقص عوامل مولده خود كه از بين رفته است ، خالى باشد .\r\nبنابراين اگر فرض كنيم اسلام اضداد و نواقص را از بين مىبرد و مخصوصاً عقايد متضاد را ريشه كن مىسازد ، لازمه‌اش آن است كه جامعه‌اى كه اسلام به وجود مىآورد ، از سير تكاملى بازماند .\r\nدر پاسخ مىگوييم : اين ، يكى از اشكال‌هايى است كه از طرف مكتب « ماديت تحولى » ( ماترياليسم ديالكتيك ) وارد شده و خلط مبحث عجيبى در آن وجود دارد .\r\nتوضيح آن كه عقايد و معارف انسانى به‌طور كلى بر دو نوع است : يك نوع قابل تحول و تكامل‌اند كه عبارتند از علوم كاربردى ، كه در بالا بردن پايه‌هاى حيات مادى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nو رام كردن طبيعت سركش به نفع انسان استخدام مىشوند ، مانند رياضيات و طبيعيات و امثال آن . اين رشته از علوم و صناعات و همهء علوم و صنايعى كه در شمار اينهاست هرچه تحول يابد و از نقص رو به كمال رود ، باعث مىشود كه زندگى اجتماعى پيشرفت نمايد .\r\nنوع ديگرى از علوم و معارف بشرى وجود دارد كه قابل « تحول » نيستند ، هر چند به يك معنا قابل « تكامل » اند . اينها معارف عمومى الهىاند كه دربارهء مبدأ و معاد و سعادت و شقاوت و نظاير آن ، حكم قاطع ، ثابت و غيرقابل تغيير و تحول دارند ، هر چند از حيث دقت و تعمق قابل ارتقا و تكاملند .\r\nاين سلسله از علوم و معارف جز به‌صورت كلى در جوامع و روش‌هاى زندگى انسان اثرگذار نيستند ، و بنابراين اگر اين آرا و معارف به يك حال ثابت بمانند ، موجب آن نمىشود كه جوامع از سير ارتقايى خود بازماند . كما اين‌كه ما شاهديم آراى ثابت و كلى فراوانى وجود دارد كه جوامع به خاطر آنها از سير تكاملى خود باز نمانده است .\r\nمثلًا همهء ما مىگوييم - و به‌طور ثابت و كلى و دايم حكم مىكنيم - كه :\r\n« بر هر فرد انسان لازم است كه براى حفظ حيات خود كار كند » ؛\r\n« كار بايد براى سودى كه بازگشت به انسان دارد انجام گيرد » ؛\r\n« انسان بايد در حال اجتماع زندگى كند » .\r\nيا مثلًا به‌صورت عام و كلى مىگوييم :\r\n« عالم حقيقتاً وجود دارد و وهم و خيال نيست » ؛\r\n« انسان جزيى از اين عالم است » ؛\r\n« انسان ، جزئى از جهان زمينى است و اعضا و ابزار كار و قوايى دارد » .\r\nهم‌چنين آرا و معلومات ثابت ديگرى كه ثبوتشان باعث نمىشود جامعه راكد و بر حال ثابت بماند .\r\nمعارف ثابت دينى هم از اين قبيل است ؛ مثلًا مىگوييم :\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n« عالم ، خدا دارد » ؛\r\n« خدا براى مردم شريعتى وضع كرده كه جامع همهء راه‌هاى سعادت آنهاست و اين قانون گذارى از طريق « نبوّت » انجام گرفته است » ؛\r\n« خداوند همهء مردم را روزى جمع خواهد كرد كه جزاى اعمال آنها را به‌طور كامل بدهد » . « 1 »\r\nتنها كلمه‌اى كه اسلام ، جامعه خود را برپايهء آن استوار نموده و كاملًا و به تمام معنا از آن محافظت نموده ، كلمه توحيد است « 2 » و معلوم است كه اگر در اين كلمه نفى و اثبات پيدا شود و نظريهء نفى و اثبات با هم برخورد كنند و از اين ميانه رأى سومى پديد آيد ، نتيجه‌اى جز انحطاط جامعه نخواهد داشت .\r\nهمهء حقايق راستينى كه وابستگى به ماوراءالطبيعه دارد همين مزيت را دارد كه انكار آنها به هر صورت ، ثمره‌اى جز انحطاط و پستى جامعه ندارد !\r\nجامعهء بشرى در سير ارتقايى خود تنها به يك چيز احتياج دارد و آن اين است كه روز به روز در طرق استفاده از مزاياى طبيعت ، تحول و تكامل يابد . اين تحول و تكامل از طريق بررسى فنى مداوم و پىگير و تطبيق دائمى عمل بر دانش حاصل مىشود و اسلام نه تنها از هيچ كدام از اين موضوعات جلوگيرى نكرده ، بلكه تشويق و ترغيب فراوان هم بدان كرده است .\r\nمطلب ديگر آن كه ديده مىشود طريق ادارهء جوامع و روش‌هايى كه در جامعه‌هاى مختلف جارى است ، پيوسته تغيير مىكند ؛ مثلًا استبداد به‌صورت دموكراسى در مىآيد و دموكراسى به كمونيسم مىگرايد . . . و هم‌چنين . . . بايد دانست كه تمام اين دگرگونىها تنها از آن جهت ضرورت مىيابد كه روش‌هاى نام‌برده همگى ناقص بوده و هيچ كدام نمىتوانند از عهدهء ايفاى كمال اجتماعى مطلوب انسانى برآيند .\r\n\r\n\r\n","description":"","footnote":"\r\n( 1 ) . اين سه مورد از معارف دينى همان سه اصل توحيد ، نبوت و معاد است\r\n( 2 ) . يعنى كلمهء « توحيد » ، « نبوت » و « معاد » از نتايج و لوازم كلمهء توحيد است\r\n","page_name":" 109 ","page_number":109},
  {"content":"\r\n\r\nعلت ، اين است ، نه آن‌كه اين مكتب‌ها دائماً از نقص رو به كمال مىروند ! بنابراين اگر فرقى بين اين روش‌ها باشد فرق بين درست و نادرست است ، نه فرقى كه بين دوچيز كامل و ناقص وجود دارد . « 1 »\r\nو بدين ترتيب اگر روش اجتماعى به گونه‌اى مستقر شود كه فطرت انسانى جوياى آن است ؛ يعنى عدالت در جامعه برقرار گردد و مردم در سايهء تربيت صحيح ، زندگى كنند و دانش‌هاى سودبخش را بياموزند و عمل شايسته انجام دهند و سپس با كمال راحتى و نشاط ، سير به طرف سعادت را آغاز كنند و مدارج علم و عمل را پيموده و پيوسته كامل گردند و روز به روز سعادت و نيك‌بختى خود را گسترش دهند ديگر چه احتياجى به تحول سنّت اجتماعى و رويهء زندگى دارند ؟ چنين مردمى بيش بر آن چه دارند ، چه مىخواهند ؟\r\nاگر خوانندهء محترم بگويد : در همهء اين مواردى كه شما مىگوييد احتياج به تحول ندارند ؛ مثلًا اعتقادات و اخلاق كلى . . . لامحاله و خواه ناخواه تحول پديد مىآيد ! زيرا همهء اينها با تغيير اوضاع اجتماعى و محيطهاى مختلف و گذشت زمان تغيير مىكند ، زيرا نمىتوان منكر شد كه افكار انسان جديد ، غير از افكار انسان قديم است و نيز نحوهء تفكر آدمى برحسب اختلاف منطقه‌اى كه در آن جا زندگى مىكند - مثلًا مناطق استوايى ، قطبى و معتدل - فرق مىكند ؛ تفاوت اوضاع زندگى انسان در افكار و آراى او اثر دارد : يكى آقاست و ديگرى نوكر ؛ يكى چادرنشين است و ديگرى شهرنشين ؛ يكى پول دارد و ديگرى ندارد ؛ يكى فقير است و ديگرى غنى و . . . همهء اين اختلاف‌ها در طرز تفكر انسان اثر دارد و بنابراين افكار و آرا - هرچه باشد - با اختلاف عوامل و تحول دوره‌ها اختلاف و تحول مىيابد . در اين مطلب به هيچ‌وجه نمىتوان ترديد كرد .\r\n\r\n\r\n","description":"","footnote":"\r\n( 1 ) . اين مطلب درخور دقت و بحث فراوان است\r\n","page_name":" 110 ","page_number":110},
  {"content":"\r\n\r\nدر جواب مىگوييم : اساس اين اشكال ، نظريهء نسبيت علوم و آراى انسانى است .\r\nلازمهء اين نظريه آن است كه حق و باطل و خير و شر ، يك سلسله امور نسبى و « اضافى » اند . طبق اين نظريه ، معارف كلى - نظرى وابسته به مبدأ معاد و همچنين آراى كلى عملى ، مانند حكم كلى : « اجتماع براى انسان خير است » يا « عدل و داد خوب است » ، احكامى هستند نسبى كه با تغيير زمان‌ها و اوضاع و احوال فرق مىكنند .\r\nاين نظريه با اين كليت ، صحيح نيست و خلاصهء آن‌چه فعلًا در اين زمينه مىگوييم اين است كه : اين نظريه شامل قضاياى كلى نظرى و بخشى از آراى كلى عملى نمىشود .\r\nدر بطلان كليت اين نظريه همين بس كه اگر چنين باشد ؛ يعنى اين نظريه ، كلى و مطلق و ثابت باشد و به طور عام و مطلق بگوييم : همه چيز نسبى است ، نتيجه آن مىشود كه ما يك قضيهء مطلق و غيرنسبى داشته باشيم ؛ يعنى همين نظريه كه به‌طور مطلق مىگويد : « تمام قضايا نسبى است » .\r\nحالا فرض كنيم اين قضيه كلى نيست ، بلكه جزئى است ، لازمهء اين فرض نيز آن است كه باز يك نظريهء ثابت داشته باشيم و آن اين است كه : « اين نظريه كلى نيست » و در هر صورت كليّت اين نظريه كه « همهء قضايا و نظريّات نسبى هستند » باطل مىگردد . . . .\r\nبه عبارت ديگر اگر اين عقيده صحيح باشد كه « هر رأى و اعتقادى بايد يك روز تغيير كند » ، پس خود اين قضيه هم كه يك عقيدهء نسبى است بايد يك روز تغيير كند .\r\nعقيدهء بالا اگر تغيير كند ، چنين مىشود : « هر رأى و اعتقادى لازم نيست يك روز تغيير كند ، بلكه پاره‌اى از عقايد و آرا تغيير ناپذيرند ! » .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nفصل يازدهم‌آيا قانون اسلام مىتواندسعادت زندگى كنونى را تضمين كند ؟\r\nگفته مىشود : درست است كه اسلام همهء شئون انسانى را كه در عصر نزول قرآن وجود داشته متعرض شده و از اين جهت مىتوانسته است جامعه آن روز را به سعادت حقيقى و آمال زندگى برساند ، ولى مرور زمان راه‌هاى زندگى انسانى را تغيير داده است ؛ زندگى فرهنگى و علمى و حيات صنعتى تمدن امروز هيچ‌گونه شباهتى با زندگى سادهء چهارده قرن پيش - كه بيش از وسايل طبيعى ابتدايى ، چيز ديگر در دست‌رس نداشت - ندارد .\r\nانسان با تلاش‌هاى طولانى و سخت به‌جايى از ترقى و تكامل مدنى رسيده است كه اگر با اوضاع چند قرن پيش او مقايسه شود ، مثل اين است كه بين دو نوع كاملًا متباين مقايسه كرده باشيم .\r\nچگونه ممكن است قوانينى كه براى تنظيم زندگى آن عصر وضع شده در ادارهء حيات متشكل و عظيم امروز كارساز باشد ؟ چطور يكى از اين دو زندگانى مىتواند بارهاى سنگين زندگى ديگر را به دوش بكشد ؟\r\nپاسخ اين گفته آن است كه : اگر دو عصر ، از لحاظ « صورت زندگى » با هم اختلاف داشته باشند ، موجب نمىشود كه در « شئون كلى » زندگى نيز با يك‌ديگر اختلاف\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nداشته باشند ، زيرا اختلاف ، در حقيقت از نظر « مصاديق » و « موارد » است .\r\nبه عبارت روشن : انسان در زندگى احتياج دارد غذا بخورد ، لباس بپوشد ، خانه لازم دارد كه در آن مسكن كند ، وسايلى لازم دارد كه او و بارهاى سنگين او را از جايى به‌جايى ببرد ، جامعه‌اى لازم دارد كه بين افراد آن ادامهء زندگى دهد ، روابط تناسلى و تجارى و صنعتى و امثال آن از ضروريات زندگى است . اينها يك سلسله نيازمندىهاى كلى تغييرناپذيرى است كه تا انسان ، انسان است و داراى اين فطرت و اين ساختمان و مادام كه زندگى انسان ، يك زندگى انسانى است ، به آنها احتياج دارد .\r\nانسان ابتدايى با انسان امروز در اين جهات هيچ‌گونه فرقى ندارد . اختلافى كه هست ، از حيث « مصاديق » وسايلى است كه به واسطهء آن ، احتياجات مادّى خود را تأمين مىكند و نيز « مصاديق » و نيازمندىهايى كه انسان اندك اندك به آن آگاه شده و با ابزارهاى بر طرف كنندهء اين نيازها نيز آشنا مىشود . . . .\r\nمثال : انسان ابتدايى با هر ميوه و گياه و گوشت شكارى كه مىيافت ، با طرز ساده‌اى تغذّى مىنمود ، ولى امروز با فكر خلاق و ابتكار خود هزاران نوع غذا و آشاميدنى گوناگون درست كرده كه هر يك داراى خاصيت‌هاى زياد هستند كه طبيعت انسان از آن استفاده مىكند . غذاها داراى رنگ‌هاى گوناگون و مزه‌هاى مختلف و كيفيات بىشمارى هستند كه هم چشم آدمى و هم ذائقه و لامسهء او از آنها بهره‌بردارى مىكند .\r\nو هزار نوع ديگرى كه قابل شمارش نيست . . . .\r\nاين همه اختلاف بين اين دو دورهء زندگى در موضوع غذا با وصف تفاوت فاحشى كه ايجاد شده ، در اين خصوصيت با هم تفاوت ندارند كه همهء اينها غذاست و انسان به منظور سدّ جوع و خاموش نمودن شعلهء شهوت خود ، ، از آن تغذّى مىكند ؛ هم‌چنين در مورد لباس ، مسكن و . . . .\r\nاعتقاد كلى دربارهء اين كه غذا ، لباس ، منزل و وسايل زندگى براى آدميان لازم است ، از اولين روز زندگى نوع انسان با او بوده و با تحول اعصار مختلف هيچ‌گونه فرقى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنكرده است ، همان اعتقاد اوليه ، كاملًا با آخرين مرحلهء ترقى انطباق دارد . . . همين گونه است قوانين كلىاى كه در اسلام مطابق دعوت فطرت و براى به وجود آوردن سعادت وضع شده است . . . ، اين قوانين ، به دليل آن كه وسيله‌اى از وسايل زندگى جاى ديگرى را گرفته است ، باطل نمىشود ؛ اگر اين وسيلهء جديد با اصل فطرت موافق باشد و هيچ‌گونه تغيير و انحرافى از اصل فطرت نداشته باشد ، اسلام با آن موافق است ، خواه در زمان جديد باشد يا عصر قديم . و اگر مخالف با فطرت انسانى باشد ، اسلام با آن مخالف است چه در عصر جديد باشد چه در عصر قديم . « 1 »\r\nدر دين يك سلسله احكام جزئى وجود دارد مربوط به حوادثى كه پيوسته در طول زمان پديد مىآيد و طبعاً به سرعت تغيير مىيابد ، مانند احكام مربوط به دارايى ، انتظامات مربوط به دفاع ، طرق تسهيل ارتباطات و تماس‌هاى نزديك ، انتظامات مربوط به ارادهء شهر و امثال آن . اين امور به اختيار زمام‌داران جامعهء اسلامى و متصديان امر حكومت واگذار شده است . والى و زمام‌دار اسلامى نسبت به صحنهء زمام‌دارى خود همان حكم را دارد كه يك مرد نسبت به خانه خود . « والى » حق دارد كه در اين صحنه به همان ترتيب كه سرپرست يك منزل راجع به تدبير امر منزل تصميم مىگيرد و به مرحلهء اجرا مىگذارد ، تصميم بگيرد و به مرحلهء اجرا بگذارد .\r\nزمام‌داران اسلامى حق دارند در همهء شئون داخلى و خارجى اجتماع مسلمانان تصميم بگيرند . زمام‌داران مسلمان حق دارند هرگونه تصميمى راجع به جنگ يا صلح يا در امور مالى يا غير مالى بگيرند و تصميم آنها لازم الاجراست .\r\nالبته تصميم بايد با مراعات صلاح حال جامعه و پس از مشورت با عموم مسلمانان گرفته شود :\r\n\r\n\r\n","description":"","footnote":"\r\n( 1 ) . مثال واضح آن كه امروزه در غرب مسئله روز شده است ، مسئله همجنس بازى است كه چون مخالف فطرت انسان است اسلام با آن مخالف است ، چه در عصر جديد و چه در عصر قديم\r\n","page_name":" 114 ","page_number":114},
  {"content":"\r\n\r\nبا مردم مشورت كن و پس از آن كه تصميم گرفتى ، توكل برخدا كن . « 1 »\r\nاينها همه در امور مربوط به عمومى است . در اين موارد احكام و تصميم‌هاى جزئى كه در هر زمان و مكان بايد جريان يابد ، با تغيير اسباب و مصالح تغيير پيدا مىكند ، چرا كه مصالح و اسباب در حال تغييرند ؛ پيوسته پيدا مىشوند و ناپديد مىشوند .\r\nاين احكام قابل تغيير ، غير از « احكام كلى » الهى است كه كتاب و سنّت را در بر مىگيرد و هيچ راهى براى نسخ آنها وجود ندارد .\r\nبيان تفصيلى اين مطلب در جاى ديگرى است . « 2 »\r\n\r\n\r\n","description":"","footnote":"\r\n( 1 ) .  « وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ »  آل‌عمران ، آيه 159\r\n( 2 ) . آن‌چه در اين مجال بر بيان مستدل استاد مىتوان افزود اين است كه با توجه به تحولات اجتماعى عصر جديد و بروز نظريات نو در انديشه دينى ، مناقشه بر سر اصول ثابت و امور متغير ، اكنون شكل جديدى به خود گرفته است و در ميان صاحب‌نظران دينى ، در اين‌كه از احكام دينىاى كه در كتاب و سنت آمده است ، كدام‌يك ثابت و كدام‌يك متغير است ، اختلاف‌هاى شديد درگرفته است و كار بدان‌جا كشيده كه پاره‌اى از انديشمندان و حتى فقهاى اسلامى ، در ثبات يا اطلاق احكام مسلمى كه نص كتاب مجيد است ، مانند ارث زن و مرد يا احكام حدود و ديات و قصاص نيز ترديد روا مىدارند ! و نيز در مورد مصاديق و موارد « عدل » و « ظلم » يا شرايط زمام‌دار اسلامى ، يا روابط بين‌المللى اسلامى ، سخنان قابل تأمل و بحث انگيزى مطرح شده است . چنين به نظر مىرسد كه بسط تفصيلى مطلب استاد فقيد كه با استدلالات متقن و مبرهن همراه است ، نياز به شرح و تفصيل و نقض ابرام فراوان دارد . . . و بر اهل تحقيق - مخصوصاً علماى دين است - كه به اين مباحث مهم عنايت ويژه مبذول دارند\r\n","page_name":" 115 ","page_number":115},
  {"content":"\r\n\r\n\r\nفصل دوازدهم : پيشواى اسلامى كيست ؟ و سيرهء او چيست ؟\r\nرهبرى جامعهء اسلامى به‌عهدهء چه كسى است ؟\r\nدر به دو تأسيس جامعهء اسلامى ، زمام جامعه به‌دست رسول‌اللَّه صلى الله عليه و آله بود و قرآن صريحاً اطاعت امر و پيروى از پيغمبر را براى مردم فرض و واجب كرد :\r\nاز خدا و رسول اطاعت كنيد . « 1 »\r\n. . . تا بين مردم آن طور كه خدا به تو ارائه مىدهد حكم كنى . « 2 »\r\nپيغمبر نسبت به مؤمنان حتى از خودشان اولىتر است . « 3 »\r\nبگو اگر خدا را دوست داريد از من پيروى كنيد كه خدا شما را دوست دارد . « 4 »\r\nآيات فوق و نيز آياتى ديگر ، هر يك بخشى از شئون ولايت و سرپرستى عمومى پيغمبر را در جامعه اسلامى بيان مىكند . . . .\r\nچيزى كه مىتواند غرض كسانى را كه در اين زمينه به بحث مىپردازند تأمين كند ، اين است كه :\r\n\r\n\r\n","description":"","footnote":"\r\n( 1 ) .  « وَ أَطِيعُوا اللَّهَ وَ أَطِيعُوا الرَّسُولَ »  تغابن ، آيهء 12\r\n( 2 ) .  « لِتَحْكُمَ بَيْنَ النَّاسِ بِما أَراكَ اللَّهُ »  نساء ، آيهء 105\r\n( 3 ) .  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ »  احزاب ، آيهء 6\r\n( 4 ) .  « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ »  آل‌عمران ، آيهء 31\r\n","page_name":" 116 ","page_number":116},
  {"content":"\r\n\r\nاولًا ، بايد سيره و روش پيغمبر را با دقت نظر و كنجكاوى عميق مطالعه كنند .\r\nثانياً ، مجموع آياتى كه در اخلاق نازل شده و نيز همهء قوانينى كه در احكام عبادى ، معادلات ، امور سياسى و ساير روابط و معاشرت‌ها تشريع شده ، از نظر دقيق بگذرانند . . . .\r\nدليل راهنمايى كه بدين ترتيب ، شخص متتبع ، از ذوق تنزيل الهى انتزاع مىكند ، چنان لسان كافى و بيان وافى دارد كه مسلماً در يك جمله و دو جمله نمىتوان يافت . « 1 » نكتهء ديگرى را كه شخص بحث‌كننده بايد مورد توجه قرار دهد اين است كه همهء آياتى كه متضمن برپايى عبادت‌ها و قيام به امر جهاد و اجراى حدود قصاص و امثال آن است ، خطاب خود را متوجه عموم مؤمنان كرده است ، نه شخص پيغمبر :\r\nنماز به پا داريد . « 2 »\r\nدر راه خدا انفاق كنيد . « 3 »\r\nبراى شما روزه واجب شده است . « 4 »\r\nبايد از بين شما گروهى باشد كه دعوت به خير و امر به معروف و نهى از منكر كنند . « 5 »\r\nدر راه او جهاد كنيد . « 6 »\r\nدر راه خدا آن طور كه بايد جهاد كنيد . « 7 »\r\nبه مرد و زن زناكار صد تازيانه بزنيد . « 8 »\r\n\r\n\r\n","description":"","footnote":"\r\n( 1 ) . غرض اين است كه بايد همهء مدارك و مبانى اين مسئله را مورد دقت قرار داد و بيان مختصر در اين موردنمىتواند كافى باشد . ر . ك : به پاورقى قبل\r\n( 2 ) .  « وَ أَقِيمُوا الصَّلاةَ »  نساء ، آيهء 77\r\n( 3 ) .  « وَ أَنْفِقُوا فِي سَبِيلِ اللَّهِ »  بقره ، آيهء 159\r\n( 4 ) .  « كُتِبَ عَلَيْكُمُ الصِّيامُ »  بقره ، آيهء 183\r\n( 5 ) .  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  آل‌عمران ، آيهء 104\r\n( 6 ) .  « وَ جاهِدُوا فِي سَبِيلِهِ »  مائده ، آيهء 35\r\n( 7 ) .  « وَ جاهِدُوا فِي اللَّهِ حَقَّ جِهادِهِ »  حج ، آيهء 78\r\n( 8 ) .  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ »  نور ، آيهء 2\r\n","page_name":" 117 ","page_number":117},
  {"content":"\r\n\r\nدست زن و مرد دزد را ببريد . « 1 »\r\nقصاص باعث زندگى شماست . « 2 »\r\nبراى خدا اقامهء شهادت كنيد . « 3 »\r\nهمگى به رشتهء خدا چنگ زنيد و پراكنده نشويد . « 4 »\r\n. . . دين را به پا داريد و در دين از هم پراكنده نشويد . « 5 »\r\nمحمد جز يك رسول نبود كه پيش از او پيامبرانى آمدند و رفتند ، آيا اگر بميرد يا كشته شود شما عقب گرد مىكنيد ؟ هر كس عقب گرد كند هيچ‌گاه به خدا زيان نمىزند و خدا پاداش شكرگزاران را خواهد داد . « 6 »\r\nو آيات زياد ديگرى كه از همهء آنها استفاده مىشود كه دين ، يك صيغهء اجتماعى است كه خدا بر مردم عرضه كرده :\r\nو خدا راضى نيست بندگانش كافر باشند . « 7 »\r\nبنابراين خداوند از همهء مردم به‌طور دسته‌جمعى خواسته است كه دين را به پا دارند . جامعه‌اى كه از افراد تشكيل مىشود با افراد آن جامعه پيوند دارد ، بىآن‌كه يكى بر ديگرى برترى داشته باشد و يا امور اجتماعى مخصوص عدهء خاصى باشد . حتى شخص پيغمبر هم با افرادى كه در رتبهء پايين‌تر از او هستند در اين زمينه هيچ فرقى با هم ندارند :\r\n\r\n\r\n","description":"","footnote":"\r\n( 1 ) .  « وَ السَّارِقُ وَ السَّارِقَةُ فَاقْطَعُوا أَيْدِيَهُما »  مائده ، آيهء 38\r\n( 2 ) .  « وَ لَكُمْ فِي الْقِصاصِ حَياةٌ »  بقره ، آيهء 179\r\n( 3 ) .  « وَ أَقِيمُوا الشَّهادَةَ لِلَّهِ »  طلاق ، آيهء 2\r\n( 4 ) .  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا »  آل‌عمران ، آيهء 103\r\n( 5 ) .  « أَنْ أَقِيمُوا الدِّينَ وَ لا تَتَفَرَّقُوا »  شورى ، آيهء 13\r\n( 6 ) .  « وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ »  آل‌عمران ، آيهء 144\r\n( 7 ) .  « وَ لا يَرْضى لِعِبادِهِ الْكُفْرَ »  زمر ، آيه 7\r\n","page_name":" 118 ","page_number":118},
  {"content":"\r\n\r\nمن اجر و پاداش عمل شما را اعم از آن كه مرد يا زن باشد تباه نمىسازم ؛ هر كدام شما از آنِ ديگرى است . « 1 »\r\nاطلاق آيهء فوق دلالت بر آن دارد كه همان‌طور كه اجزاى جامعهء اسلامى از نظر تكوينى در جامعهء خود تأثير دارند ، از نظر تشريع و قانون‌گذارى هم خدا اين تأثير طبيعى را در نظر گرفته است :\r\nزمين مال خداست ، به هر يك از بندگانش كه بخواهد به ارث مىدهد و عاقبت ( نيك و پايدار ) از آن مردم با تقواست . « 2 »\r\nناگفته نگذاريم كه رسول خدا صلى الله عليه و آله يك امتياز بزرگ دارد و آن عبارت است از دعوت ، هدايت و تربيت ؛ و بنابراين شخص پيغمبر از طرف خدا تعيين شده كه به تمام شئون امت خود رسيدگى كند و سرپرستى كارهاى دنيا و آخرت آنان را به‌عهده گيرد و تا مادام كه حيات دارد ، پيشوا و رهبر و امام مطلق امت باشد :\r\n[ پيامبر 
  ] براى مردم ، آيات خدا را تلاوت مىكند و آنان را تزكيه مىنمايد و كتاب و حكمت‌شان مىآموزد . « 3 »\r\nروش اسلامى ، روش دموكراسى و يا ساير روش‌هاى اجتماعى كه بر اساس بهره‌بردارىها و كامروايىهاى مادى پىريزى شده نيست ، زيرا بين اين روش‌ها و روش اسلامى فرق‌هاى روشنى وجود دارد كه مانع هرگونه مشابهتى بين آنهاست و ما اينك براى نمونه ، چند اختلاف مهم را برمىشماريم :\r\n1 . يكى از بزرگ‌ترين اختلاف‌ها اين است كه چون بناى آن اجتماعات بربهره‌بردارىها و كامروايىهاى مادى است ، لذا روح استخدام و استثمار در آنها\r\n\r\n\r\n","description":"","footnote":"\r\n( 1 ) .  « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ   أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ »  ، آل عمران آيهء 128\r\n( 2 ) .  « إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ »  اعراف ، آيهء 128\r\n( 3 ) .  « يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ »  جمعه ، آيهء 2\r\n","page_name":" 119 ","page_number":119},
  {"content":"\r\n\r\nدميده شده است .\r\nما امروز ستم‌ها ، حق‌كشىها و زورگويىهاى ملت‌هاى قدرت‌مند را نسبت به ملت‌هاى ضعيف مىبينيم و تا جايى هم كه از تاريخ به ياد داريم و صفحات تاريخ ، اعمال آنان را ضبط كرده است ، جريان از همين قرار بوده است .\r\nدر دورهء قديم اين طور بود كه يك فرد به نام « فرعون » يا « قيصر » يا « كسرى » هرچه مىخواست نسبت به ضعفا و بيچارگان زمان خود انجام مىداد ، اگر هم بنا بود اعتذارى بجويد ، چنين متعذّر مىشد كه اعمال او از شئون زمام‌دارى و به منظور صلاح مملكت و تحكيم اساس دولت است . وى معتقد بود كه اين ، حق نبوغ و آقايى اوست و اين استدلال را به زور شمشير انجام مىداد !\r\nاين وضع قديم بود ؛ وضع جديد نيز همين‌گونه است . اگر شما در ارتباطات سياسى كه امروز بين ملت‌هاى زورمند و زيردستان ضعيف برقرار است به دقت رسيدگى كنيد ، خواهيد ديد كه تاريخ و حوادث تاريخى ، تكرار شده است و پيوسته هم تكرار مىشود ، با اين فرق كه شكل فردى سابق را به‌صورت اجتماعى كنونى درآورده ، ولى روح ، همان روح و هوا ، همان هواست .\r\nروش اسلام از اين هوس بازىها كاملًا مبرّاست و دليل ما روش پيامبر در كشورگشايىها و پيمان‌هاى تاريخى اوست .\r\n2 . ديگر آن‌كه مطابق آن چه در تواريخ انواع جوامع بشرى مشهود و مضبوط است ، اين جوامع خالى از برترىجويىهايى كه منجر به فساد و تباهى مىشده ، نبوده است ، چه در ثروت يا جاه و مقام ، چراكه اختلاف طبقات از لوازم لاينفك اين جوامع بوده است . ولى جامعه‌اى كه اسلام به وجود مىآورد متشابه‌الاجزا است كه هيچ‌يك از افراد آن بر ديگرى تقدم ندارد و هيچ‌گونه برترىجويى و فخرفروشى و بزرگ‌منشى در ميان نيست و تنها تفاوتى كه مقتضاى قريحهء انسانى است و فطرت بشر هم از آن ساكت نيست تقواست . « تقوا » نيز مربوط به خداست و ربطى به مردم ندارد :\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاى مردم ! ما شما را از يك مرد و زن آفريديم و به‌صورت ملت‌ها و قبيله‌ها درآورديم كه بتوانيد با يك‌ديگر آشنا شويد ، گرامىترين شما نزد خدا باتقواترين شماست . « 1 »\r\nدر كارهاى خوب از هم‌ديگر سبقت بجوييد . « 2 »\r\n. . . بدين ترتيب از نظر جريان قانون دينى و از بين رفتن فاصله‌هاى طبقاتى در شئون اجتماعى ، حاكم و محكوم ، امير و مأمور ، رئيس و مرئوس ، آزاد و بنده ، زن و مرد ، غنى و فقير ، و كوچك و بزرگ در اسلام ، داراى يك موقعيت‌اند ، كه قانون در همگان يك‌سان اجرا مىشود .\r\n3 . در اسلام ، قوهء مجريه « 3 » يك طايفهء ممتاز در جامعه نيست ، بلكه همهء افراد جامعه مشمول اين عنوان هستند : هر فردى وظيفه دارد كه ديگران را به طرف خير و خوبى دعوت كند و امر به معروف و نهى از منكر نمايد .\r\nخلاصه اين كه اختلافات زيادى بين روش اسلامى و روش‌هاى ديگر وجود دارد ؛ بر شخصى كه با كاوش به بحث بپردازد ، پوشيده نيست . « 4 »\r\nهمهء آن چه ذكر شد ، در زمان حيات پيغمبر صلى الله عليه و آله بود .\r\nاما پس از پيغمبر صلى الله عليه و آله ، عامه مسلمانان عقيده دارند كه انتخاب خليفه و جانشين پيامبر كه حاكم جامعه باشد مربوط به مسلمانان است ، ولى عقيدهء شيعه اين است كه خليفه از طرف خدا و رسول صلى الله عليه و آله منصوب است كه دوازده نفرند ؛ به تفصيلى كه در كتاب‌هاى كلامى ذكر شده است .\r\nولى به هرحال بعد از پيغمبر صلى الله عليه و آله و غيبت امام عليه السلام - مثل زمان كنونى - حكومت\r\n\r\n\r\n","description":"","footnote":"\r\n( 1 ) .  « إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا »  حجرات ، آيهء 13\r\n( 2 ) .  « فَاسْتَبِقُوا الْخَيْراتِ »  بقره ، آيهء 148\r\n( 3 ) . منظور استاد از « قوهء مجريه » چنان‌كه از فحواى كلام واضح است ، مجموع حاكميت است ، نه قوهء مجريه به عنوان‌يكى از قواى سه‌گانهء حاكميت\r\n( 4 ) . آن‌چه در اين فصل آمده ، درخور شرح و توضيح و بسط و تفصيل و نقض و ابرام فراوان است\r\n","page_name":" 121 ","page_number":121},
  {"content":"\r\n\r\nاسلامى بلا اشكال بر عهدهء خود مسلمانان است . آن‌چه مىتوان از قرآن در اين باره استفاده كرد ، اين است كه مسلمانان بايد حاكم را در جامعه ، طبق سيرهء پيغمبر انتخاب كنند كه شيوهء « امامت » است ، نه پادشاهى و امپراتورى . رويهء پيغمبر اين بود كه احكام خدا را بدون هيچ تغيير و تبديلى در بين مردم جارى مىساخت و در مواردى كه احكام ثابت وجود نداشت ، پس از مشورت با مسلمانان عهده‌دار ادارهء امر مىشد .\r\nدليل مطلب فوق آيات زيادى است كه در موضوع ولايت و سرپرستى پيغمبر صلى الله عليه و آله نقل كرديم ، به اضافهء اين آيه :\r\nشيوهء رسول خدا براى شما سرمشق خوبى است . « 1 » و « 2 »\r\n\r\n\r\n","description":"","footnote":"\r\n( 1 ) . از محتواى كلام استاد چنين برمىآيد كه ايشان حق ويژه‌اى براى طايفه خاصى براى حكومت قائل نبوده‌اند ، لذا در زمان غيبت امام ، سخنى از « نصب عام » ، « نيابت امام » و « ولايت فقيه » به بيان نياورده‌اند ، بلكه امر را راجع به جامعه اسلامى دانسته‌اند . مراد ايشان از سُنّت « امامت » هم به طورىكه از متن پيداست ، همان سنت نبوى است كه امام مسلمانان موظف است پاسدار احكام ثابت « ولايتغير » الهى باشد و در حوادث واقعه با مشورت با مردم ، تصميم‌گيرى كند\r\n( 2 ) .  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  احزاب ، آيهء 21\r\n","page_name":" 122 ","page_number":122},
  {"content":"\r\n\r\n\r\nفصل سيزدهم : حد و مرز مملكت اسلامى كجاست ؟\r\nاسلام ، اصل انشعاب قومى را ملغا كرده است ، تا نقشى در تشكيل جامعه نداشته باشد . انشعاب قومى داراى دو عامل اساسى است : يكى زندگى بيابانى و قبيله‌اى و ديگرى اختلاف منطقهء زندگى و سرزمينى كه به عنوان « وطن » شناخته مىشود .\r\nصحرانشينى و اختلاف منطقه‌هاى زمين از نظر گرما و سرما ، خشكى و حاصل‌خيزى و امثال آن - يعنى كليه‌چيزهايى كه طبيعت ثانوى زمين به‌شمار مىآيند - عامل اصلى انشعاب نوع انسانى بوده است ، كه به‌صورت ملت‌ها و قبيله‌ها و اختلاف زبان‌ها و رنگ‌ها . . . درآيند .\r\nاين دو عامل كم‌كم موجب آن مىشده است كه هر دسته از مردم قطعه زمينى را به‌دست آورند و برحسب مساعى و تلاش خود ، آن را به خود اختصاص دهند و آن را وطن بنامند و بدان الفت گيرند و با كوشش فراوان از آن دفاع كنند .\r\nدرست است كه نيازمندىهاى طبيعى مردم ، آنان را بدين سمت سوق مىداد ، زيرا فطرت هركسى ، او را به رفع نيازمندىهاى طبيعى فرامىخواند ، ولى اين انشعاب‌ها با مقتضاى اصل فطرت انسانى كه عبارت از زندگى همهء افراد اين نوع در يك جامعه واحد است ، منافات دارد . . . .\r\nبديهى است كه طبيعت ، مىخواهد همهء قوا و نيروهاى پراكنده را جمع كند و به\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nهم بپيوندد تا بر اثر تراكم و يگانگى ، نيروى تازه‌اى گيرند و به طرز شايسته‌تر و كامل‌تر به هدف صحيح خود برسد .\r\nما اين جريان را در « مادهء اصلى » مشاهده مىكنيم : مادهء اصلى ابتدا به‌صورت « عنصر » در مىآيد ، كم‌كم « نبات » و سپس « حيوان » و بعد « انسان » مىشود و اين ، مقتضاى طبيعت است .\r\nاما انشعاب‌هايى كه به نام و به اتكاى « وطن » به وجود مىآيد ، يك قوم را بدان سو مىراند كه در جامعه خاص خود ، يگانه شود و از جوامع انسانى - وطنى ديگر جدا گردد و در نتيجه يك واحد به وجود مىآيد كه از نظر روح و جسم ، از آحاد انسانى - وطنى ديگر جداست و اين جريان باعث مىشود كه انسانيت از يگانه‌شدن و گردهم آمدن كناره گيرد و به همان پراكندگى و تشتّتى كه از آن مىگريخت گرفتار گردد !\r\nدر نتيجه ، يكى از اين واحدهاى تازه پيدا شده با ساير آحاد اجتماعى ، همان‌گونه عمل مىكند كه يك انسان با ساير چيزهايى كه در اين عالم وجود دارد ! يعنى همان‌طور كه يك انسان ، موجودات عالم را استخدام و استثمار مىكند ، همين‌طور يك واحد اجتماعى ، واحد اجتماعى ديگر را استخدام و استثمار مىكند .\r\nتجربهء دامنه‌دارى كه از آغاز جهان تا عصر حاضر صورت گرفته ، شاهد اين مدعاست و از قرآن كريم هم با توجه به آياتى كه طىّ فصل‌هاى گذشته ذكر كرديم ، همين حقيقت به دست مىآيد .\r\nاين است علت آن كه اسلام اين جدايىها و پراكندگىها و امتيازها را ملغا سازد و جامعه را برمبناى « عقيده » بنيان گذارى كند ، نه « نژاد » و « ملت » و « وطن » و امثال آن ؛ و حتى در امورى چون زناشويى و خويشاوندى ، در بهره‌بردارى جنسى و ميراث نيز همين مبنا را برگزيده است ؛ يعنى مدار زناشويى و خويشاوندى را اشتراك در توحيد قرار داده ، نه جاىگاه و وطن .\r\nبهترين شاهد حقيقت فوق اين است كه ما در بررسى دستورهاى شرعى و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nقانون‌گذارىهاى اين دين مىيابيم كه در هيچ حالى از حالات ، كار جامعه را در بوتهء اهمال وانگذاشته است .\r\nجامعهء اسلامى در اوج عظمت و به هنگام برافراشتن پرچم فتح و پيروزى وظيفه دارد دين را اقامه كند و در شئون دينى پراكنده نشود و نيز هنگامى كه جامعه اسلامى لگدكوب و مغلوب شده است ، باز هم مسلمانان بايد هرچه مىتوانند در احياى آيين و اعلاى كلمهء دين بكوشند و بدين ترتيب حتى اگر يك مسلمان در جايى زندگى كند ، بايد هرقدر مىتواند آموزه‌هاى دين را فراگيرد و تا مىتواند به دستورالعمل‌هاى آن عمل كند ، اگرچه در اعتقاديات به « عقد قلب » و در اعمال واجب به « اشاره » باشد .\r\nاز اين‌جا اين مطلب روشن مىشود كه جامعهء اسلامى به گونه‌اى تكوين يافته كه در هر حال و به هر تقدير مىتواند به زندگى خويش ادامه دهد ، حاكم باشد يا محكوم ، غالب باشد يا مغلوب ، در حال پيشرفت باشد يا عقب‌نشينى ، ظاهر باشد يا مخفى ، نيرومند باشد يا به ضعف گراييده باشد و آيات « تقيّه » ، به خصوص ، بر اين معنا دلالت دارد :\r\nكيست كه پس از ايمان به خدا كافر شود ، مگر آن كس كه مجبورش كرده‌اند ، ولى دلش با ايمان آرام است . « 1 »\r\n. . . مگر آن كه به نحوى از كافران تقيّه داشته باشد . « 2 »\r\nهرچه مىتوانيد تقواى خدا داشته باشيد . « 3 »\r\nاى كسانى كه ايمان آورده‌ايد ، آن طور كه بايد تقواى خدا داشته باشيد و جز در حال مسلمانى نميريد . « 4 »\r\n\r\n\r\n","description":"","footnote":"\r\n( 1 ) .  « مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ »  نحل ، آيهء 106\r\n( 2 ) .  « إِلَّا أَنْ تَتَّقُوا مِنْهُمْ تُقاةً »  آل‌عمران ، آيهء 28\r\n( 3 ) .  « فَاتَّقُوا اللَّهَ مَا اسْتَطَعْتُمْ »  تغابن ، آيهء 16\r\n( 4 ) .  « يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ »  آل‌عمران ، آيهء 102\r\n","page_name":" 125 ","page_number":125},
  {"content":"\r\n\r\n\r\nفصل چهاردهم : اسلام در تمام شئون خود ، اجتماعى است\r\nدليل اين سخن آيهء آخر سورهء آل‌عمران است « 1 » كه مىفرمايد :\r\nاى كسانى كه ايمان آورده‌ايد ، شكيبايى پيشه سازيد و با هم صبر كنيد و با هم رابطه داشته باشيد و از خدا بپرهيزيد ، باشد كه رستگار شويد . « 2 » و « 3 »\r\nصفت « اجتماعى » بودن در اقسام مختلف نواميس و احكامى كه امكان آن را داشته كه به‌صورت جمعى عمل شود با توجه به دو نكتهء زير در اسلام رعايت شده است :\r\nيكى آن كه نوع حكم متناسب با شكل جامعه‌اى است كه با حكم مزبور تناسب داشته باشد .\r\n\r\n\r\n","description":"","footnote":"\r\n( 1 ) . اين آيه ، آيه‌اى است كه استاد ، بحث حاضر را در ذيل آن نگاشته‌اند\r\n( 2 ) .  « يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ »  آل‌عمران ، آيهء 200\r\n( 3 ) . در اين آيه اولًا خدا امر به صبر « فردى » كرده است ( اصبروا ) و سپس دستور داده كه به‌طور دسته‌جمعى مشكلات را تحمل كنند ( وصابروا ) بدين ترتيب كه صبر هر يك ، تكيه گاه صبر ديگرى باشد و در نتيجه در همگى ، حالتى نيرومند پديد مىآيد كه تأثير آن چند برابر خواهد بود .\r\nاگر شخصيت يك فرد تنها را در نظر بگيريم و آن گاه همان شخصيت را در جامعه و همكارى جمعى ملاحظه كنيم كه نيروى هر كسى به ديگرى كمك مىكند ، تأثير جامعه در فرد براى ما روشن خواهد گشت .\r\nدر آيهء فوق ، آن گاه امر به « ارتباط » مىشود ؛ يعنى جامعه بايد بين نيروها و عمليات خود در كليهء شئون ايجاد ارتباط مىكند ، چه در سختى باشد چه در رفاه\r\n","page_name":" 126 ","page_number":126},
  {"content":"\r\n\r\nديگر آن كه امر و ترغيب شارع به اندازهء ممكن و تا حدى است كه هدف غايى را ايفا كند . بنابراين شخصى كه مىخواهد در اين زمينه به بحث پردازد ، لازم است اين دو جهت را در بحث خود منظور دارد .\r\nاما در مورد اول : ملاحظه مىكنيم كه شارع ، « اجتماعى بودن » را در امر « جهاد » تا آن حد كه براى پيروزى در دفاع لازم و ضرورى است ، به‌طور مستقيم واجب كرده است .\r\nاين ، يك نوع دستور اجتماعى است .\r\nنوع ديگر اين است كه مثلًا روزه يا حج براى افراد مستطيع و بدون عذر واجب شده كه لازمهء اين تشريع آن است كه مردم براى انجام روزه و حج گردهم آيند ، به ويژه آن كه در پايان هردو عبادت ، « عيد » قرار داده و نمازى هم به عنوان « نماز عيد » تشريع كرده است .\r\nنمازهاى روزانه نيز به‌صورت « واجب عينى » بر هر فرد مكلّف واجب شده است ، اما نماز جماعت واجب نشده ، ولى هفته‌اى يك بار ، « نماز جمعه » واجب است كه بايد به جماعت خوانده شود و تمام مردمى كه در شعاع چهار فرسخى زندگى مىكنند بايد در جماعت شركت كنند « 1 » .\r\nدرمورد دوم : شارع در پاره‌اى از چيزها - به طورىكه گذشت - بىواسطه اجتماع را واجب كرده است ، اما درپاره‌اى از امور ديگر ، اجتماع را مستقيماً واجب نكرده - مثلًا نماز جماعت كه مستحب است - ولى سنت بر آن جارى شده كه مردم نماز را با جماعت مىخوانند ، زيرا « بر مردم لازم است سنت پيغمبر را برپاى دارند » . « 2 »\r\nرسول خدا صلى الله عليه و آله دربارهء گروهى از مسلمانان كه حضور در جماعت را ترك كرده بودند ، فرمود : « چيزى نمانده كه دستور دهيم بر در خانهء اينان كه نماز در مسجد را\r\n\r\n\r\n","description":"","footnote":"\r\n( 1 ) . ملاحظه مىكنيم كه نوع امر اجتماعى در جهاد و حج و امثال آن فرق دارد و نوع آن مطابق شكل عمل اجتماعى فرق مىكند\r\n( 2 ) . باب كراهت ترك حضور جماعت : وسائل الشيعه ، « كتاب صلاة »\r\n","page_name":" 127 ","page_number":127},
  {"content":"\r\n\r\nترك كرده‌اند هيمه بگذارند و آتش افروزند و خانه‌هايشان را بسوزانند » !\r\nدر همهء سنت‌هاى پيامبر صلى الله عليه و آله اين اصل كه سنّت بايد محفوظ بماند ؛ لازم الرعايه است و بنابراين به هر وسيله‌اى كه براى مسلمانان امكان داشته باشد و به هر قيمتى كه تمام شود ، لازم است سنت پيامبر را حفظ كنند .\r\nاينها امورى است كه بايد از راه استنباط فقهى در آن بحث كرد و متصدى بيان آنها نيز فقه اسلامى است . « 1 »\r\nاما مهم‌تر از همه اين است كه ما بحث را به جهت ديگرى منعطف كنيم و آن اين است كه اسلام در معارف اساسى خود نيز اجتماعى است . ما پس از آن كه آگاه شديم اسلام در همهء قوانين عبادى ، معامله‌اى و سياسى ، خود اجتماع را مراعات مىكند ، لازم است رشتهء سخن را به اجتماعى بودن اسلام در معارف اصلى و اساسى خود منعطف كنيم .\r\n\r\n\r\n","description":"","footnote":"\r\n( 1 ) . خلاصه بيان استاد : دستورهاى اجتماعى اسلام گاه از نظر نوع اجتماعى بودن مورد ملاحظه قرار مىگيرد و گاه از نظر نوع امرى كه شارع فرموده است .\r\nاز لحاظ اول ، يعنى نوع اجتماعى بودن ، دستورهاى اسلام بر دو نوع است : يك نوع دستورهايى است كه بدون اجتماع ممكن نيست ، مانند جهاد . نوع ديگر ، دستورهايى است كه لازمهء آن اجتماع است ؛ مثلًا روزه يا حج كه اين دستورها ، همراه با اجتماع است ، گرچه روزه و حج را هر فردى براى خودش انجام مىدهد ، اما اجراى اين دستورها موجب مىشود كه اجتماع فراهم آيد ، به ويژه كه در پايان روزه و حج ، عيد فطر و قربان است با نمازهاى عيد . هم‌چنين نمازهاى روزانه كه جماعت در آن واجب نيست ، ولى هر جمعه بايد نماز جمعه را به جماعت خواند . . . اين يك جهت كه اختلاف در نوع اجتماعى بودن احكام است ، اما همهء آنها سرانجام به اجتماعى بودن مىانجامند .\r\nاما از لحاظ دوم ، كه نوع امر شارع است به اين صورت است كه گاهى امر شارع مستقيماً متوجه اجتماعى بودن مورد امر نيست ، مثل نماز جماعت كه مىتواند فرادا خوانده شود ، امّا سنّت پيامبر صلى الله عليه و آله اين بوده است كه نمازهاى يوميه را به جماعت اقامه مىكرده است و بر مسلمان‌ها واجب است كه سنت پيامبر صلى الله عليه و آله را برپا دارند . در اين‌جا نوع امرِ شارع است كه مورد ملاحظه قرار مىگيرد و از اين جهت ، نيز نوع اجتماعى بودن احكام با هم متفاوت است . در اين‌جا ، درواقع امر به اجتماع غير مستقيم و متخذ از وجوب احياى سنت نبوى صلى الله عليه و آله است ؛ همان‌طور كه استاد در پايان آورده‌اند ، جاى اين مباحث در « فقه » است\r\n","page_name":" 128 ","page_number":128},
  {"content":"\r\n\r\nما مىبينيم كه اسلام مردم را به دين فطرت ، دعوت مىكند و ادعا دارد كه بدون هيچ شك و شبهه دين فطرت ، متن حق و حقيقت است . آيات قرآن در اين باره آن‌قدر زياد است كه نيازى به نقل آن نيست .\r\nاين ، اولين گامى است كه اسلام در راه الفت و انس با فهم‌هاى مختلف برمىدارد ، چه آن كه افهام مردم با همهء اختلافى كه بينشان وجود دارد و وابستگىهايى كه به قيود اخلاق و غرايز گوناگون دارند ، ولى در اين مسئله كه « بايد از حق پيروى كرد » هيچ‌گونه اختلافى با هم ندارند .\r\nدر مرحلهء بعد مىبينيم كه اسلام كسانى را كه دليل محكمى پيدا نكرده و استدلال را به وضوح بازنشناخته‌اند - هرچند دليلى هم به گوششان خورده باشد - معذور شناخته است :\r\n[ آمدن پيامبران 
  ] . . . براى آن است كه هر كس به هلاكت مىافتد با دليل و برهان هلاك مىشود و هر كس زندگى مىيابد با بيّنه و برهان زندگى يابد . « 1 »\r\n. . . مگر مردها و زنان و نوباوگانى كه ناتوان مانده‌اند ، چاره ندارند و راه به‌جايى نمىبرند ، اميد است كه خدا از اين عده عفو كند كه خدا باگذشت و آمرزنده است . « 2 »\r\nاطلاق اين آيه و نكتهء دقيق جملهء : « چاره ندارند و راه به‌جايى نبرند » را ملاحظه كنيد . اين آيه به هر انديشورى كه خود را شايستهء تفكر و مستعد بحث و كنجكاوى مىداند آزادى كامل داده كه در مورد همهء مطالبى كه مربوط به معارف دينى است انديشيده و در فهم و ملاحظهء آن ژرف‌نگرى كند .\r\nو علاوه بر اين ، آيات قرآن مشحون است از تشويق و ترغيب دربارهء به كار بستن\r\n\r\n\r\n","description":"","footnote":"\r\n( 1 ) .  « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ »  انفال ، آيهء 42\r\n( 2 ) .   « إِلَّا الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا * فَأُولئِكَ عَسَى اللَّهُ أَنْ يَعْفُوَ عَنْهُمْ وَ كانَ اللَّهُ عَفُوًّا غَفُوراً »   نساء ، آيهء 99\r\n","page_name":" 129 ","page_number":129},
  {"content":"\r\n\r\nقوهء عقل و انديشه .\r\nو معلوم است كه اختلاف عوامل ذهنى و خارجى باعث مىشود فهم‌ها در تصور و تصديق و درك مطلب و قضاوت دربارهء امور اختلاف يابند . و اين ، منجر به آن مىشود كه - به‌طورى كه گذشت - در اصولى كه جامعهء اسلامى بر پايهء آن استوار است اختلاف پديد آيد .\r\nاما آن‌گونه كه در روان‌شناسى و اخلاق و جامعه‌شناسى گفته‌اند ، اختلافى كه دو انسان در فهم امور پيدا مىكنند به يكى از چند چيز بازگشت دارد :\r\n1 . ممكن است بازگشت اختلاف ، به اختلاف اخلاقى نفسانى و صفات باطنى ، يعنى صفات نيك و بد باشد كه از نظر استعدادها و زمينه‌هاى مختلفى كه در ذهن آدمى به‌جاى مىگذارد ، تأثير زيادى در علوم و معارف انسانى دارد ؛ در نتيجه ادراك انسان منصف همانند ادراك يك كينه‌توز و منحرف نخواهد بود ؛ همين‌طور آن‌گونه كه يك شخص معتدل و باوقار به حقيقت مىرسد ، عجول و متعصب و هواپرست و گمراه كه دنبال هر صدا مىرود و نمىداند به كجا مىرود ، و به كجايش مىبرند . . . نمىتواند به حقيقت برسد .\r\nتربيت دينى عهده‌دار حل مشكل اين اختلاف است ، زيرا اين تربيت طورى وضع شده كه با علوم و معارفى كه اصول دينى را تشكيل مىدهد ، هم‌آهنگ است و اخلاق فاضله‌اى به وجود مىآورد كه با آن اصول مناسبت داشته باشد :\r\nكتابى بعد از موسى نازل شده كه كتب پيشين را تصديق دارد و به حق و راه راست هدايت مىكند . « 1 »\r\nخدا به وسيلهء اين كتاب ، كسانى را كه در پى خشنودى او باشند به راه‌هاى صلح و آسايش راهنمايى مىكند و به اذن خودش از تاريكىها به نور مىبرد و به راه راست\r\n\r\n\r\n","description":"","footnote":"\r\n( 1 ) .  « كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ »  احقاف ، آيهء 30\r\n","page_name":" 130 ","page_number":130},
  {"content":"\r\n\r\nراهنمايىشان مىكند . « 1 »\r\nكسانى كه در [ جست‌وجوى 
  ] ما مجاهده كنند ، راه‌هاى خود را بديشان خواهيم نمود و خدا با مردم نيكوكار است . « 2 »\r\nآيات فوق با كمال وضوح منطبق بر مورد سخن ماست « 3 » .\r\n2 . ممكن است اختلاف در فهم معارف ، ناشى از اختلاف در عمل باشد ، زيرا كار خلاف حق از قبيل معاصى و انواع هوس‌بازىهاى انسانى و اقسام مختلف فريب‌كارىها و وسوسه‌انگيزىها ، موجب مىشود كه به شخص و مخصوصاً به آدم سادهء عامى ، افكار فاسد تلقين شود و ذهن آدم ، براى سرايت شبهات و رسوب آراى باطل آماده شود . در چنين حالى فهم‌ها گوناگون مىگردد و انسان از پيروى حق سر باز مىزند .\r\nاين مشكل را نيز اسلام حل كرده است : زيرا اولًا ، به جامعه دستور داده كه به‌طور مداوم دعوت دينى را برقرار دارند و ثانياً ، مردم را به امر به معروف و نهى از منكر مكلّف ساخته و ثالثاً ، فرمان داده است كه مسلمانان از مردمى كه افكار مغرضانه و شبهه‌آلود دارند ، دورى گزينند :\r\nبايد از بين شما دسته‌اى باشند كه دعوت به خير و امر به معروف و نهى از منكر كنند . « 4 »\r\nدعوت به خير ، اعتقاد به حق را به وسيلهء تلقين و يادآورى در دل‌ها تثبيت مىكند و\r\n\r\n\r\n","description":"","footnote":"\r\n( 1 ) .  « يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ »  مائده ، آيهء 16\r\n( 2 ) .  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ »  عنكبوت ، آيهء 69\r\n( 3 ) . يعنى نشان مىدهد كه چگونه تربيت قرآن در هر دو ناحيهء فكرى و عملى ، آدمى را به حق ، راه راست ، نور و آسايش راهنمايى مىكند\r\n( 4 ) .  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  آل‌عمران ، آيهء 104\r\n","page_name":" 131 ","page_number":131},
  {"content":"\r\n\r\nامر به معروف و نهى از منكر از ظهور عواملى كه مانع رسوخ اعتقادات حق در نفوس جامعه است ، جلوگيرى مىكند :\r\nوقتى كه ديدى عده‌اى [ به ناحق 
  ] در آيات ما غور مىكنند ، از آنها روى بگردان ، تا در گفتار ديگرى فرو روند و اگر احياناً شيطان تو را به فراموشى افكند ، پس از آن كه متذكر شدى با مردم ستم‌كار منشين ؛\r\nو بر آنان كه تقوا پيشه مىكنند ، چيزى از حساب آنان نيست ، ولى اين ، يادآورى براى آن است كه آنان متذكر شوند ؛\r\nآنها كه دين خود را به بازى و شوخى گرفته‌اند و زندگى دنيا آنان را مغرور ساخته است ، به حال خود واگذار و آنان را به وسيلهء قرآن متذكر ساز ، مبادا كسى به واسطهء كار ناشايستهء خود در معرض هلاكت افتد . . . . « 1 »\r\nاين آيات ، از شركت مسلمانان در گفت‌وگوهايى كه - ولو تلويحاً و لزوماً - به‌صورت شبهه يا اعتراض يا استهزا در معارف دينى و حقايق الهى غور كند ، نهى كرده و متذكر شده است كه چنين كارى از آن‌جا ناشى مىشود كه آدمى در معارف دينى خود جدى نيست و اين حقايق را به‌صورت شوخى و لهو و لعب درمىآورد .\r\nو باز يادآور شده كه منشأ چنين حالتى فريفته شدن به زندگى دنياست و درمان آن ، تربيت درست و يادآورى خداست .\r\n3 . جهت ديگرى كه ممكن است موجب اختلاف در درك و فهم گردد ، عوامل خارجى است ، مثل اين‌كه محل زندگى انسان از مركز آموزش‌هاى دينى دور باشد و معارف دينى - جز به صورت كم و تحريف شده - به او نرسد و يا فهم شخص از درك درست معارف دينى قاصر باشد ؛ مثلًا حالت « جربزه » يا كودنى داشته باشد . مىدانيم\r\n\r\n\r\n","description":"","footnote":"\r\n( 1 ) .    « وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ وَ إِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ * وَ ما عَلَى الَّذِينَ يَتَّقُونَ مِنْ حِسابِهِمْ مِنْ شَيْءٍ وَ لكِنْ ذِكْرى لَعَلَّهُمْ يَتَّقُونَ * وَ ذَرِ الَّذِينَ اتَّخَذُوا دِينَهُمْ لَعِباً وَ لَهْواً وَ غَرَّتْهُمُ الْحَياةُ الدُّنْيا وَ ذَكِّرْ بِهِ أَنْ تُبْسَلَ نَفْسٌ بِما كَسَبَتْ »    انعام ، آيهء 70\r\n","page_name":" 132 ","page_number":132},
  {"content":"\r\n\r\nكه اين حالات از ويژگىهاى مزاجى اشخاص سرچشمه مىگيرد . « 1 »\r\nدرمان اين مشكل ، عمومى ساختن تبليغات و مدارا كردن در دعوت و تربيت است كه هر دوى اينها از خصوصيات روش تبليغى اسلام است :\r\nبگو اين راه من است كه به سوى خدا دعوت مىكنم ، من و پيروانم داراى بصيرت هستيم . « 2 »\r\nپيداست كسى كه به مطلبى بصيرت داشته باشد مىداند آن مطلب تا چه اندازه در دل‌ها مؤثر است و مىداند كه با توجه به اختلاف سطح تفكر مخاطبان و كسانى كه مسائل را دريافت مىكنند ، تأثير مطالب ، صورت‌هاى مختلف خواهد داشت ، لذا در اختيار هر فردى آن اندازه از معارف و علوم قرار مىدهد كه آن شخص آمادهء گوش دادن و فراگيرى باشد .\r\nرسول خدا صلى الله عليه و آله طبق نقل سنى و شيعه فرمود : « ما پيامبران با مردم به اندازهء عقل‌هاشان حرف مىزنيم » . « 3 »\r\n\r\n\r\n","description":"","footnote":"\r\n( 1 ) . به طورىكه ملاحظه مىشود ، استاد عامل « جربزه » يا كودنى را كه از خصوصيات مزاجى افراد است ، از عوامل خارجى شمرده‌اند كه به نظر مىرسد عامل مستقلى باشد\r\n( 2 ) .  « قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي »  يوسف ، آيهء 108\r\n( 3 ) . به نظر مىرسد ما مسلمان‌ها به خصوص ما ايرانيان مسلمان پس از پيروزى انقلاب اسلامى از اين اصل مهم در دعوت دينى غفلت كرده‌ايم و با عجله و شتاب بر خلاف سنت انبيا و سيرهء نبوى و بدون توجه و به كار بستن اصول روان‌شناسى و جامعه‌شناسى ، هم در قلمرو نظرى و هم در عرصهء عملى ، بر مردم خودمان و بر مردم جهان ، بيش از اندازه وُسع و طاقتشان ، معارف و احكام الهى را عرضه داشته‌ايم . استاد علامه مىفرمايد ممكن است عواملى خارج از اراده انسان در فهم و درك متفاوت او از معارف و احكام دينى مؤثر باشد ، يا كسى در درك و فهم قاصر باشد و علاج اين مشكل اين است كه تبليغات دينى را عمومى كنيم و در نشر دعوت و تربيت مردم ، مدارا داشته باشيم ؛ يعنى همان تسامح و تساهل كه خصلتِ « شريعت سهلهء سمحه » نبوى است .\r\nديگر آن‌كه بايد اختلاف سطح تفكر مردم را در نظر داشت و لذا به قول استاد - بايد در اختيار هر فردى « آن اندازه از معارف و علوم » قرار داد كه شخص آمادگى فراگيرى داشته باشد ، كه رسول خدا صلى الله عليه و آله فرمود : ما پيامبران دستور داريم كه با مردم به اندازهء عقلشان سخن بگوييم .\r\nمشكل ما اين است كه مىخواهيم معارف و احكام اسلامى را دربست و يك‌جا و بدون مراعات حالات متفاوت مردم و زمان و مكان و اصل « تدريج » كه در سنت نبوى صلى الله عليه و آله بوده و عقل و حكمت و روان‌شناسى و جامعه‌شناسى مؤيد آن است ، به مرحلهء اجرا درآوريم و اين روش كه بر خلاف سنت نبوى صلى الله عليه و آله است ، از اسلام و معارف و احكام اسلام ، چهره‌اى ناآشنا ، عبوس و انعطاف‌ناپذير ساخته است\r\n","page_name":" 133 ","page_number":133},
  {"content":"\r\n\r\nچرا از هر قوم يك دسته نمىروند ، تا دين را به‌طور صحيح ياد بگيرند و پس از بازگشت ، قوم خود را از انحراف بترسانند كه شايد از راه كج دورى كنند . « 1 »\r\nاينها مجملى از راه‌كارهايى است كه با آنها مىتوان از وقوع اختلاف در عقايد پرهيز كرد و يا اگر چنين اختلافى پيدا شد به چاره‌جويى در آن‌باره پرداخت .\r\nاسلام - بالاتر از همهء اينها - يك دستور اجتماعى براى جامعه خود مقرر داشته كه جامعه را از سرايت و نفوذ اختلاف - كه منجر به فساد و از هم پاشيدگى مىشود - بازداشته است :\r\nاين راه راست من است ، شما از آن پيروى كنيد و از راه‌هاى ديگر پيروى نكنيد كه شما را از راه او جدا خواهد كرد ، اين وصيت را خدا به شما مىكند ، تا شايد تقوا پيشه كنيد . « 2 »\r\nخدا در اين آيه روشن مىكند كه اگر جامعه مسلمانان براساس پيروى از راه راست و پرهيز از پيروى ساير راه‌ها قرار داشته باشد ، خود اين حالت ، جامعهء آنان را از پراكندگى نگهدارى مىكند و اتحاد و هم‌بستگىشان را محفوظ مىدارد .\r\nاى كسانى كه ايمان آورده‌ايد آن طور كه شايد و بايد از خدا بترسيد و كارى كنيد كه\r\n\r\n\r\n","description":"","footnote":"\r\n( 1 ) .  « فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ »  توبه ، آيهء 122\r\n( 2 ) .  « وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ ذلِكُمْ وَصَّاكُمْ بِهِ لَعَلَّكُمْ تَتَّقُونَ »  انعام ، آيهء 153\r\n","page_name":" 134 ","page_number":134},
  {"content":"\r\n\r\nجز در حال مسلمانى نميريد و به رشتهء خدا چنگ زنيد و پراكنده نشويد . « 1 »\r\nمراد از « رشتهء خدا » - همان‌گونه كه به تفصيل در جاى خود ذكر شده - قرآن است كه بيان كنندهء حقايق و معارف دينى است و يا مراد قرآن و پيغمبر هر دوست ، و اين ، از آيهء قبلى معلوم مىشود :\r\nاى كسانى كه ايمان آورده‌ايد ! اگر شما از فرقه‌اى از اهل كتاب اطاعت كنيد ، شما را پس از آن كه ايمان آورده‌ايد كافر مىكنند و چگونه كافر مىشويد ، در حالى كه آيات خدا براى شما تلاوت مىشود و رسول خدا نيز در بين شماست ؟ و هر كه به خدا پيوند زند محققاً به راه راست هدايت شده است . « 2 »\r\nاين آيات دلالت بر آن دارد كه مردم بايد بر پايهء معارف دينى اجتماع كنند و افكارشان را به يك‌ديگر پيوند دهند و در تعليم و تعلّم ، با هم رابطه و آميزش داشته باشند ، تا در پرتو آياتى كه برايشان تلاوت مىشود به‌جاى هرگونه آفت فكرى و يا هرگونه شبهه‌اى كه ممكن است القا شود ، آرامش روحى يابند و با تدبر و تعمق در آيات الهى هرگونه ماده اختلافى را ريشه كن سازند :\r\nچرا در قرآن تدبر نمىكنيد ؟ كه اگر از طرف كسى غير از خدا بود ، اختلاف زيادى در آن مىيافتيد . « 3 »\r\nما اين مثل‌ها را براى مردم مىزنيم ، ولى جز دانايان آن را درك نمىكنند . « 4 »\r\n\r\n\r\n","description":"","footnote":"\r\n( 1 ) .   « يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ * وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا »   آل‌عمران ، آيات 102 و 103\r\n( 2 ) .   « يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ * وَ كَيْفَ تَكْفُرُونَ وَ أَنْتُمْ تُتْلى عَلَيْكُمْ آياتُ اللَّهِ وَ فِيكُمْ رَسُولُهُ وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقِيمٍ »   آل‌عمران ، آيات 100 - 101\r\n( 3 ) .  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  نساء ، آيهء 82\r\n( 4 ) .  « وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ »  عنكبوت ، آيهء 43\r\n","page_name":" 135 ","page_number":135},
  {"content":"\r\n\r\nاگر نمىدانيد از انديشوران بپرسيد . « 1 »\r\nاين آيات حاكى از آن است كه تدبر در قرآن يا رجوع به كسانى كه در قرآن تدبر مىكنند اختلاف را از بين مىبرد و نيز دلالت بر آن دارد كه ارجاع به پيغمبر كه بار گران دين را بر دوش گرفته ، اختلاف را از ميانشان برمىدارد و حقى را كه بايد از آن پيروى كنند برايشان روشن مىسازد :\r\nما قرآن را براى تو فرستاديم ، تا آن چه براى مردم نازل شده براى ايشان روشن سازد و باشد كه اينان به فكر پردازند . « 2 »\r\nدو آيهء ذيل هم قريب به همين مضمون را مىگويد :\r\nاگر مردم [ اختلافات خود را 
  ] به پيامبر و فرماندهان خودشان برگشت مىدادند ، مسلماً اينان كه به كنجكاوى مىپردازند حقيقت مطلب را مىدانستند . « 3 »\r\nاى مردمى كه ايمان آورده‌ايد ! از خدا و رسول و فرماندهان خودتان پيروى كنيد و اگر در مسأله‌اى با هم به نزاع پرداختيد - اگر ايمان به خدا و روز پسين داريد - آن را به خدا و رسول ارجاع دهيد ، چنين رويه‌اى بهتر و عاقبتش نيكوتر است . « 4 »\r\nاين ، صورت تفكر اجتماعى در اسلام است .\r\nاز اين‌جا روشن مىشود همان‌گونه كه اين دين در اساس خود به حفظ معارف خاص الهى خود استوار است ، همان‌طور به مردم « آزادى كامل » داده است .\r\nبازگشت مطلب به اين است كه بر مسلمانان لازم است دربارهء حقايق دينى بينديشند و در فهم معارف آن بكوشند ، ولى تفكر و كوشششان بايد به‌طور\r\n\r\n\r\n","description":"","footnote":"\r\n( 1 ) .  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ »  نحل ، آيهء 43\r\n( 2 ) .  « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ »  نحل ، آيهء 44\r\n( 3 ) .  « وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ »  نساء ، آيهء 83\r\n( 4 ) .  « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا »  نساء ، آيهء 59\r\n","page_name":" 136 ","page_number":136},
  {"content":"\r\n\r\nدسته‌جمعى و با ارتباط با يك‌ديگر باشد . اگر در بخشى از معارف و حقايق دينى به شبهه‌اى برخوردند ، يا مطلبى مخالف با اين حقايق در نظرشان جلوه كرد ، بايد مطلب را با تدبر در يك بحث دسته‌جمعى بر كتاب خدا عرضه دارند و اگر بدين ترتيب هم دردشان دوا نشد ، مطلب را بر پيامبر يا كسى كه جانشين پيامبر است عرضه كنند ، تا شبهه از بين برود و يا اگر آن مطلب به راستى باطل باشد ، بطلانش روشن گردد :\r\nآنان كه هر گفتارى را مىشنوند و از بهترين آن پيروى مىكنند ، اينهايند كه خدا هدايتشان كرده و اينها خردمندند . « 1 »\r\nآزادى انديشه و عقيده به اين ترتيب كه ما بيان كرديم ، غير از اين است كه هر كس مردم را به نظر و عقيدهء خود دعوت كند و آن را پيش از آن‌كه در معرض تجزيه و تحليل قرار دهد ، بين مردم منتشر سازد ، زيرا چنين كارى به اختلاف مىانجامد و اختلاف ، اساس جامعهء پايدار را تباه مىسازد . اين ، بهترين راهى است كه با حفظ زندگى شخصى جامعه ، درهاى ارتقاى فكرى را به روى مردم مىگشايد و اين كار مهم اجتماعى را با تدبير خاص انجام مىدهد .\r\nساحت حق و دين صحيح منزّه از آن است كه راضى شود و يا به‌طور قانونى تأييد كند كه عقيده‌اى را بر مردم تحميل كنند و دل‌ها را قفل و مهر بزنند و با توسل به قهر و زور و تازيانه و شمشير يا تكفير و دورى گزيدن و ترك معاشرت ، غريزهء تفكر را در آدمى بكشند .\r\nاين ، خصلتِ مسيحىگرى است . « 2 » تاريخ كليسا پر است از گفتارها و رفتارهاى تحكم‌آميزى كه در اين زمينه - خاصه در قرن پانزدهم و شانزدهم ميلادى - انجام داده است ؛ كارهايى كه حتى در شنيع‌ترين و قساوت بارترين اعمالى كه به‌دست زورگويان\r\n\r\n\r\n","description":"","footnote":"\r\n( 1 ) .  « الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ »  زمر ، آيهء 18\r\n( 2 ) . مراد ، مسيحيت تاريخى - قرون وسطايى است\r\n","page_name":" 137 ","page_number":137},
  {"content":"\r\n\r\nو ديكتاتورها انجام يافته ، ديده نشده است .\r\nاما متأسفانه اين نعمت و لوازم آن ، يعنى اجتماع فكرى و آزادى عقيده ، مانند بسيارى از نعمت‌هاى بزرگ ديگرى كه خدا به ما ارزانى داشته بود و به واسطهء تفريط در حريم الهى از آن محروم مانديم ، از ما مسلمانان سلب شد :\r\nخدا آن چه را كه قومى دارا هستند تغيير نمىدهد ، مگر آن كه آنها روحياتشان را تغيير دهند . « 1 »\r\nدر نتيجه ، راه و رسم كليسا در بين ما حاكم شد و به دنبالهء آن ، نيروهايمان پراكنده گشت و سستى پديد آمد و مسلك‌ها و مذهب‌ها از هم جدا شد . . . .\r\nخدايمان بيامرزد و ما را بدان‌چه از آن راضى است توفيق دهد و ما را به صراط مستقيم هدايت كند . . . « 2 »\r\n\r\n\r\n","description":"","footnote":"\r\n( 1 ) .  « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ »  رعد ، آيهء 11\r\n( 2 ) . دو نكته مهم اين فصل را بازخوانى مىكنيم :\r\nيكى اين‌كه همهء احكام اسلامى ، حتى احكامى كه مثل نماز و روزه ، فردى به نظر مىرسد ، اجتماعى است و ما هيچ حكمى نداريم كه به وجهى اجتماعى نباشد - به بيان دقيقى كه در متن آمده است - ديگر آن‌كه معارف نظرى اسلام نيز اجتماعى است و تفكر در معارف بايد به صورت جمعى ، باشد . بيان استاد اين است كه آيات قرآن تأكيد بر تفكر و تدبر دارد ، بنابراين هر شخصى مستعد بحث و كنجكاوى آزادى كامل دارد كه در معارف دينى تفكر و تأمل كند و چون عوامل ذهنى و خارجى موجب اختلاف تصور و تصديق حقايق مىشود ، بايد به صورت جمعى ، براى حل اين مشكل چاره‌اى انديشيد . پس بايد عوامل اختلاف در تفكر و تصور و تصديق را بازشناسيم :\r\nآن‌گونه كه در متن خوانديم يكى از عوامل ، عامل نفسانى و اخلاقى است ؛ شكى نيست فرد منصف و معتدل با آدم لجوج و كينه‌تور در فهم حقايق ، فرق دارند . پس نخستين راه‌حل ، براى اين مشكل تربيت صحيح اخلاقى و دينى است .\r\nعامل ديگر ، خلاف‌كارى عملى است ، از قبيل فسق و فجور ، ظلم و فريب‌كارى و هرگونه گناه كه مبارزه با اين مشكل از راه دعوت به خير امر به معروف و نهى از منكر و بالاخره ياد خدا و ترس از خداست .\r\nعامل سوم ، عبارت است از اختلاف استعدادها و تيزهوشى يا كودنى اشخاص كه راه‌حل آن ، مراعات اين واقعيت است كه با هر كسى [ و هر جامعه‌اى 
  ] به اندازه فهم و استعدادش سخن بگوييم و در مرحله نظرى و عملى به همان\r\n","page_name":" 138 ","page_number":138},
  {"content":"\r\n\r\n\r\n\r\n","description":"","footnote":"\r\nاندازه از او توقع داشته باشيم .\r\nو عامل چهارم كه عامل خارجى است ، محيط زندگى شخصى است كه در فكر و انديشه او اثر مىگذارد . . . . علاج اين مشكل نيز تعميم تبليغ و ارفاق در دعوت و تربيت است .\r\nحاصل مجموع بحث اين است كه مسلمانان موظفند در معارف دينى و نيز در نشر آن به صورت دسته جمعى و همگانى كار كنند ؛ هم انديشه ، جمعى باشد و هم عمل .\r\n","page_name":" 139 ","page_number":139},
  {"content":"\r\n\r\n\r\nفصل پانزدهم : دين حق ، سرانجام در سراسر جهان پيروز خواهد شد\r\nنوع انسان با فطرتى كه در او به وديعه نهاده‌اند ، خواهان سعادت و نيك‌بختى حقيقى خويش است . سعادت انسان تكيه‌زدن بر اريكهء زندگى روحى و جسمى خود به‌طور اجتماعى است و بهره‌اى كه مىتواند ، از پيشرفت دنيوى و اخروى خويش بگيرد . و دانستيم كه اين سعادت ، در اسلام است و دين توحيد .\r\nو اما كج‌روىهايى كه در حركت به طرف هدف و ارتقا به اوج كمال براى انسانيت پيش مىآيد ، از جهت خطاى در تطبيق است ، نه از آن جهت كه حكم فطرت باطل شده باشد ، « 1 » اما هدفى كه كارگاه آفرينش دنبال مىكند ، ناچار دير يا زود به مرحلهء تحقق درمىآيد :\r\nروى خود را به طرف دين استوار دار و از ديگران روى بگردان ، اين فطرت خداست كه مردم را بدان سرشته است و آفرينش الهى هيچ‌گاه دگرگون نمىشود ، اين است آن دين استوار ، ولى بيشتر مردم نمىدانند . « 2 »\r\n\r\n\r\n","description":"","footnote":"\r\n( 1 ) . يعنى فطرت بشر كه طالب سعادت است از بين نرفته و طالب شقاوت و بدبختى نشده ، ولى اشتباه دراين‌جاست كه ممكن است انسان چيزهايى را كه موجب بدبختى اوست ، عامل خوش‌بختى بشناسد و برعكس\r\n( 2 ) .  « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ »  روم ، آيهء 30\r\n","page_name":" 140 ","page_number":140},
  {"content":"\r\n\r\nيعنى مردم اين واقعيت را به‌صورت تفصيلى و گسترده نمىدانند ، هر چند فطرت آنها مسئله را به‌صورت مجمل دريافت كرده است .\r\nتا مردم به چيزهايى كه به ايشان داده‌ايم كفر ورزند ، پس هر چه مىتوانيد بهره‌مند شويد كه به زودى خواهيد دانست . « 1 »\r\nدر خشكى و دريا به واسطهء كارهايى كه مردم به‌دست خود انجام مىدهند فساد پيدا شده ، تا خدا نتيجهء پاره‌اى از كارهاشان را به ايشان بچشاند ، باشد كه بازگردند . « 2 »\r\nخدا به زودى به‌جاى شما عده‌اى به دنيا خواهد آورد كه دوستشان دارد و آنها خدا را دوست دارند ، نسبت به مؤمنان فروتن و در برابر كافران ، با عزّت باشند ، در راه خدا جهاد كنند و از سرزنش هيچ ملامت كننده‌اى نترسند . « 3 »\r\nما در كتاب زبور پس از يادآورى ، نوشته‌ايم كه زمين را بندگان شايستهء من به ارث مىبرند . « 4 »\r\nعاقبت از آن تقواست . « 5 »\r\nاينها و امثال آن ، آياتى است كه به ما مىگويد : اسلام سرانجام به‌طور كامل ظهور خواهد كرد و بر سراسر جهان حاكم خواهد شد .\r\nعده‌اى مىگويند : هر چند اسلام موقعى و تا اندازه‌اى ظهور و طلوعى داشته و روزهاى غلبه و ظهور اسلام ، حلقه‌اى از سلسلهء تاريخ بوده كه آثار خود را در حلقه‌هاى بعدى بروز داده و تمدن حاضر آگاهانه يا ناآگاهانه بر اين سلسلهء تاريخى\r\n\r\n\r\n","description":"","footnote":"\r\n( 1 ) .  « لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ »  روم ، آيهء 34\r\n( 2 ) .  « ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ »  روم ، آيهء 41\r\n( 3 ) .  « فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ »  مائده ، آيهء 54\r\n( 4 ) .  « وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ »  انبياء ، آيهء 105\r\n( 5 ) .  « وَ الْعاقِبَةُ لِلتَّقْوى »  . طه ، آيهء 132\r\n","page_name":" 141 ","page_number":141},
  {"content":"\r\n\r\nتكيه دارد ، ولى ظهور تام اسلام ، يعنى حكومت آرمانى دين كه با همهء مبانى و شكل‌ها و اهداف خود به حكومت برسد ، چيزى است كه طبيعت نوع انسان آن را هرگز نخواهد پذيرفت و ما در اين‌باره تجربه‌اى هم نداريم كه اطمينان يابيم وقوع خارجى چنين فرضيه‌اى - يعنى حكومت كامل بر نوع بشر - صحيح باشد .\r\nپاسخ : آن‌گونه كه دانستيم اسلام به آن معنا كه ما از آن بحث مىكنيم « 1 » هدف غايى و كمال نوع انسان است ؛ كمالى كه آگاه و ناآگاه بدان متوجه است . تجربه‌هاى قطعىاى كه در انواع موجودات انجام يافته ، دلالت بر آن دارد كه همهء موجودات متوجه هدف‌هايى هستند كه متناسب با وجود آنهاست و نظام خلقت ، آنها را به طرف اهداف نامبرده سوق مىدهد و انسان نيز از اين حكم كلى مستثنا نيست .\r\nعلاوه بر اين ، پيدايش و ادامهء مكتب و حكومت هيچ كدام از مسلك‌ها و مرام هايى كه در دنيا و ميان جامعه‌هاى انسانى رايج است : از شريعت نوح و ابراهيم و موسى و عيسى گرفته تا آيينى كه برهما و بودا و مانى و ديگران آوردند تا مكتب‌هاى تمدن مادى ؛ از قبيل دموكراسى و كمونيسم و جز اينها ، همه بدون تجربهء قبلى با اشكال مختلف در جوامع گوناگون انسانى رواج يافتند .\r\nسنت‌هاى اجتماعى در پيدايش و رسوخ خود در جامعه تنها به عزم قوى و همت\r\n\r\n\r\n","description":"","footnote":"\r\n( 1 ) . استاد مىنويسد : « اسلام به آن معنا كه از آن بحث مىكنيم » توضيح آن‌كه با تدبر در آيات قرآن مىتوان به معنايىاز واژهء « اسلام » دست يافت كه بسيار فراگيرتر از آيينى است كه در برهه‌اى از زمان توسط حضرت محمد بن عبداللَّه صلى الله عليه و آله طلوع كرد و در حال حاضر بيش از يك ميليارد از مردم جهان پيرو اين آيينند . معناى « اسلام » در قرآن ، فرازمانى و فرامكانى است : اسلام ، آيين جهان خلقت است و تمام آفرينش تسليم ارادهء الهى است . اسلام ، آيين همهء پيمبران الهى است و جز اسلام ، دينى در پيشگاه الهى پذيرفته نيست . اسلام به اين معنا پيش از بعثت حضرت رسول صلى الله عليه و آله وجود داشت و آن حضرت مكمّل و احياگر دين اسلام و پيرو آيين پيامبران گذشته‌اند كه همگى مسلمان بوده‌اند . اشارهء استاد به « اسلام به آن معنا كه از آن بحث مىكنيم » به اين مطلب است . شاخصهء اسلام به اين معنا « هدف غائى و كمال نوع انسانى است » همان سه اصل بنيادين توحيد ، نبوت و معاد مىباشد كه ميان همهء اديان الهى مشترك است . تفصيل اين مطلب درخور كتابى جداگانه است\r\n","page_name":" 142 ","page_number":142},
  {"content":"\r\n\r\nعالى شخصيت‌هاى نيرومندى نياز دارد كه در راه رسيدن به مقصد و آرمان خود دچار ملال و خستگى نشوند و اين عقيده را كه روزگار هميشه بر وفق مراد نمىگردد و كوشش‌هاى آدميان ممكن است بىنتيجه بماند ، از سر دور كنند .\r\nدر اين خصوص ديگر فرقى بين اهداف و آرمان‌هاى الهى و شيطانى نيست . « 1 »\r\n\r\n\r\n","description":"","footnote":"\r\n( 1 ) . الميزان ، ج 4 ، ذيل آيهء 200 ، سورهء آل‌عمران\r\n","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\n2 جبر و تفويض از نظرقرآن ، روايات و فلسفه\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\n\r\nيادداشت مترجم\r\nمبحث شريف و دقيق حاضر ، در سال 1377 هجرى قمرى ، مطابق با 1337 هجرى شمسى ، توسط اين‌جانب ترجمه و به محضر استاد فقيد علّامه سيد محمد حسين طباطبائى - رضوان اللَّه عليه - ارائه شد كه مورد عنايت ايشان قرار گرفت و طى دستخط شريف خود ، نگارنده را مورد تشويق قرار داد . اين بحث ، از ميان مباحث جلد اول كتاب منتشر نشدهء اشعهء قرآن برگزيده شده است .\r\nتوضيح آن‌كه : اين‌جانب پيش از آن‌كه نخستين ترجمهء تفسير گران‌قدر الميزان كه توسط آية اللَّه ناصر مكارم شيرازى به فارسى انجام شده بود منتشر شود ، به اين فكر افتاده بودم كه مباحث تفسيرى ، روائى ، فلسفى ، اجتماعى ، اخلاقى و . . . تفسير الميزان را ، به‌صورت گزينشى ، با تلخيص يا تفصيل - بر حسب مورد - در چند جلد كتاب مستقل به رشته تحرير درآورم ، كه اين كار را در مورد جلد اول الميزان و حدود يكصد صفحه از جلد دوم در متجاوز از 700 صفحه به نام اشعهء قرآن فراهم آوردم ، ولى با انتشار متناوب ترجمه ، توسط مترجمان مختلف و از جمله خود اين‌جانب ، « 1 » اين طرح تاكنون كه بالغ بر نيم قرن از آن تاريخ مىگذرد متوقف مانده است .\r\nبا اين سابقه ، در گفت‌وگويى با برادر ارجمند و كوشا و پركار عزيزم ، جناب آقاى\r\n\r\n\r\n","description":"","footnote":"\r\n( 1 ) . ترجمه نيمى از جلد پنجم و نيز جلد دهم در سه جلد فارسى ( جلد نهم و نوزدهم و بيستم فارسى ) در نشر اول‌ترجمهء الميزان به قلم اين‌جانب است\r\n","page_name":" 147 ","page_number":147},
  {"content":"\r\n\r\nسيد هادى خسروشاهى كه كارنامهء پنجاه سالهء مجاهدات علمى و تحقيقى و انتشاراتى ايشان بر ارباب نظر و علم و فرهنگ و مطالعه پوشيده نيست ، پيشنهاد كرد كه يكى از مباحث بسيار مهم آن كتاب براى درج در مجموعهء آثار علامه فقيد كه با همت قابل تقدير اين برادر بزرگوار ، در 21 مجلد ، در دست انتشار است ، تقديم گردد .\r\nاز قضا بحث تقديمى حاضر مزين به دست نوشته خود آقاى خسروشاهى است كه در جلسهء درس تفسير استاد فقيد ، آن را در پاورقى مرقوم داشته‌اند كه از نظر خوانندگان محترم خواهد گذشت .\r\n. . . روش حقير در ترجمهء مورد بحث ، اين بوده است كه مباحث خاص را به‌صورت آزاد و با فصل‌بندى جديد ترجمه كنم و در مواردى كه نياز به شرح و توضيح دارد ، به بسط و تفصيل و توضيح بيشترى به‌صورت پاورقى و يا در متن دست يازم ، كه البته به‌طور دل‌خواه بدين مهم دست نيافتم و هم اكنون نيز مبحث حاضر با تغييراتى اندك در نثر قديمى و بدون شرح و بسط مطلوب به جز در چند مورد در پاورقى ، تقديم مىشود .\r\n* موضوع مبحث حاضر ، جبر و تفويض از ديدگاه آيات و روايات و فلسفه است كه استاد فقيد در جلد اول الميزان آورده‌اند .\r\nبه‌طورى كه مىدانيم مبحث عميق و دقيق « جبر و تفويض » - كه بيشتر « جبر و اختيار » ناميده مىشود - از ديرباز انديشه‌هاى متفكران در همهء ملل و نحل را به خود مشغول داشته و بسيارى از ارباب علم و نظر را در لغزش‌گاه‌هاى فكرى و عقيدتى هولناكى درافكنده است . متفكران بسيارى دراين مقوله نظرات متفاوت و متضاد داده‌اند كه بسيارى تنها به طرح مشكل پرداخته و در مقام حل مسئله به بن بست رسيده و يا به گونه‌اى نارسا و احياناً نادرست به اين بحث پرداخته و مشكل را افزون كرده‌اند ! .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدر عصر ما نيز رساله‌ها ، مقاله‌ها و كتاب‌هاى فراوانى در اين موضوع به رشتهء تحرير درآمده كه شبهات و ايرادهاى ديرينهء وارد بر مقولهء جبر و اختيار را به خصوص در مورد « اختيار » انسان و رابطهء آن با « مشيّت » و « عدل الهى » پاسخ گفته‌اند ، اما اين مسئله هم‌چنان به عنوان يك مسئله مهم و احياناً معضل لاينحل در قلمرو انديشهء محققان ، حاضر و زنده است .\r\nبنابراين ، بحث مستدل و عميق استاد فقيد علامه طباطبائى - رضوان اللَّه عليه - نه نخستين و نه آخرين بحث و تحقيق در اين موضوع است ، اما در خور تأمل آن است كه استاد ، اين بحث را بر روال شناخته شدهء مباحث تفسير شريف الميزان ، از ديدگاه‌هاى قرآنى ، فلسفى و روايى مورد بررسى قرار داده‌اند كه در نوع خود كم‌نظير و شايد بىنظير باشد .\r\nاما اين‌كه استاد بزرگوار در نهايت ، موفق به حل معضل جبر و تفويض به خصوص در رابطهء با مشيّت و عدل الهى شده باشند ، ممكن است براى برخى صاحب‌نظران و اهل تفكر جاى تأمّل باقى باشد ، ولى مترجم بىبضاعت اثر حاضر ، بر آن است كه آن‌چه معظم‌له در اين زمينه به رشته تحرير درآورده‌اند ، ما را به حل مسائل نزديك مىكند ، هر چند ممكن است باز هم ابهام‌ها و پرسش‌هاى فراوانى در اذهان و انديشه‌ها بر جاى بماند . . . .\r\nبه نظرم مسئلهء « طُولى » بودن ارادهء انسان در قياس با ارادهء الهى كه جان كلام استاد در حل اين مشكل است ، اگر با صفاى ذهن و دور از هجوم هيجان‌ها و شبهات ، درست و دقيق فهميده شود و به درستى « تعقل » شود ، مشكل چندانى براى اهل نظر باقى نخواهد ماند ؛ هر چند - همان‌گونه كه اشارت رفت - تحقيق استاد طباطبائى نه اولين است و نه آخرين . . . و بنابراين ، بر اهل نظر و تحقيق فرض است كه با تأمل در تحقيق حاضر ، با دقت و بررسى موارد قابل بسط و توسعه و نقض و ابرام آن ، جد و جهد مشكور استاد را پاس دارند و در صورت امكان و توان ، بر غناى آن بيفزايند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nحقير لازم مىدانم به خاطر ورود در اين عرصهء بسيار حساس كه لغزش‌گاه بسيارى از ارباب نظر از آغاز تاكنون بوده و هست و نيز از قصور قلم ترجمه در بازتاب متن ، از ارباب نظر پوزش بطلبم و اين نكته را بيفزايم كه استاد فقيد با لطف و نظر بزرگوارانه‌شان بر ترجمهء چند مجلد الميزان و نيز بر نگارش اشعة القرآن و اقتباسى كه به‌صورت آزاد از پاره‌اى مباحث شريف اين تفسير جاودانه به‌عمل آورده بودم ، صحّه گذاشته‌اند . . . تا ارباب انديشه را چه قبول افتد و چه در نظر آيد . . . « 1 » .\r\nتهران : محمد جواد حجتى كرمانى\r\n10 آذر 1386 ش\r\n20 ذيقعده 1428 ه . ق\r\n\r\n\r\n","description":"","footnote":"\r\n( 1 ) . امروز كه ويرايش مرحله ششم انجام مىگيرد ، يك‌سال گذشته است\r\n","page_name":" 150 ","page_number":150},
  {"content":"\r\n\r\n\r\nيادآورى :\r\nعلامه طباطبائى بحث جبر و تفويض را در جلد اول الميزان ذيل بخش پايانى آيهء 26 سورهء بقره ، نخست از ديدگاه قرآنى و آن‌گاه در دو زمينهء روايى و فلسفى مورد بررسى قرار داده‌اند .\r\nترجمهء متن كامل آيه اين است :\r\nخدا شرم ندارد كه مَثَل پشه يا بالاتر از آن را بزند ، ولى كسانىكه ايمان آورده‌اند مىدانند كه آن ، حق و از سوى پروردگار ايشان است ، اما كسانى كه كفر ورزيده‌اند مىگويند خدا از اين مثل چه اراده كرده است ، كه بسيارى با آن گمراه و بسيارى با آن هدايت مىشوند و جز فاسقان بدان گمراه نمىشوند . « 1 »\r\nموضوع « جبر و تفويض » تنها مربوط به بخش آخر آيه است كه مىگويد : « بسيارى گمراه و بسيارى هدايت مىشوند و جز فاسقان گمراه نمىشوند . »\r\n\r\n\r\n","description":"","footnote":"\r\n( 1 ) .  « إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها فَأَمَّا الَّذِينَ آمَنُوا فَيَعْلَمُونَ أَنَّهُ الْحَقُّ مِنْ رَبِّهِمْ وَ أَمَّا الَّذِينَ كَفَرُوا فَيَقُولُونَ ما ذا أَرادَ اللَّهُ بِهذا مَثَلًا يُضِلُّ بِهِ كَثِيراً وَ يَهْدِي بِهِ كَثِيراً وَ ما يُضِلُّ بِهِ إِلَّا الْفاسِقِينَ »  بقره ، آيهء 26\r\n","page_name":" 151 ","page_number":151},
  {"content":"\r\n\r\n\r\n1 . جبر و تفويض از نظر قرآن\r\nخداوند در اين آيه گمراه‌سازى را به فاسقان متعلق كرده است و اين كيفيت تأثير خداوند متعال در اعمال بندگان و نتايج آن را تشريح مىكند كه از بحث جبر و تفويض هم ، مقصود همين است .\r\nبيان مطلب آن‌كه خداوند مىفرمايد :\r\nهر چه در آسمان‌ها و زمين است از آنِ خداست . « 1 »\r\nپادشاهى آسمان‌ها و زمين از آن اوست . « 2 »\r\nهر چه پادشاهى و ستايش است ، از آن اوست . « 3 »\r\nدر اين آيات و آيات ديگر ، خداوند ملكيت مطلقه بدون هيچ قيد و شرطى براى خودش اثبات نموده است ؛ ملكيت مطلقهء الهى مثل ملكيت‌هاى ضعيف و مقيد بندگان نيست كه وقتى چيزى را مالك شدند ، حق نداشته باشند هرگونه تصرفى كه دلشان بخواهد در آن روا دارند ؛ مثلًا ملك خود را بسوزانند و از بين ببرند يا نظاير آن . . . ، زيرا بندگان خدا مالك همهء تصرفات نيستند ، اما مالكيت خداوندى چنين نيست و اشياء در برابر خدا براى خود مالك سود و زيان و مرگ و زندگى نيستند .\r\n\r\n\r\n","description":"","footnote":"\r\n( 1 ) .  « لِلَّهِ ما فِي السَّماواتِ وَ ما فِي الْأَرْضِ »  بقره ، آيهء 284\r\n( 2 ) .  « لَهُ مُلْكُ السَّماواتِ وَ الْأَرْضِ »  حديد ، آيهء 5\r\n( 3 ) .   « لَهُ الْمُلْكُ وَ لَهُ الْحَمْدُ »   تغابن ، آيهء 1\r\n","page_name":" 152 ","page_number":152},
  {"content":"\r\n\r\nبنابراين خداوند هرگونه تصرفى را كه بخواهد حق دارد انجام دهد ، بدون آن‌كه سزاوار ملامت باشد ، چون كسى مستحق نكوهش است كه تصرفى انجام دهد كه مالك آن نباشد . « 1 »\r\nمؤيد اين مطلب آن است كه خدا مردم را از هرگونه تصرف ، جز تصرفات مورد اذن و رضاى خودش منع فرموده است :\r\nكيست كه بدون اذن خدا پيش او شفاعت كند ؟ « 2 »\r\nهيچ شفيعى وجود ندارد مگر پس از اذن او . « 3 »\r\nاگر خدا مىخواست همه مردم را هدايت مىكرد . « 4 »\r\nهر كس را بخواهد گمراه و هر كس را بخواهد هدايت مىكند . « 5 »\r\nشما چيزى نمىخواهيد ، مگر آن‌كه خدا بخواهد . « 6 »\r\n\r\n\r\n","description":"","footnote":"\r\n( 1 ) . اين مطلب بايد در پاورقى روشن شود كه مقصود استاد بزرگ اين نيست كه خداوند وعده‌هايى را كه داده است ، نقض كرده و مثلًا كافر را به بهشت و مسلمان را به جهنم مىبرد و كسى هم حق اعتراض ندارد ، زيرا اين مسئله ، عقلًا و شرعاً امكان‌پذير نيست ، پس مقصود مؤلف - چنان‌كه در بحث تفسير خود فرمودند - اين است كه ما نمىتوانيم از خدا سلب قدرت كنيم و بگوييم چون خداوند وعده داده ديگر چاره و مفرى ندارد و بايد بدون چون و چرا آن را اجرا كند ، البته وعده و وعيدى كه خدا داده است حتمىالوقوع بوده و تغييرناپذير است . پس بحث مىرود بر سر مسئلهء « اقتدار » و « عدم اقتدار خدا » نه « اعمال آن » .\r\nتوضيح بيشتر را حق است كه عزيزْ برادر آقاى محمدجواد حجتى دام عزه بنويسند .\r\nمسجد حجتيه - قبل از تفسير آقاى طباطبائى\r\n20 / 8 / 1377 ه . ق\r\nسيدهادى خسروشاهى\r\n( 2 ) .  « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ »  يونس ، آيه 3\r\n( 3 ) .  « ما مِنْ شَفِيعٍ إِلَّا مِنْ بَعْدِ إِذْنِهِ »  يونس ، آيهء 3\r\n( 4 ) .  « لَوْ يَشاءُ اللَّهُ لَهَدَى النَّاسَ جَمِيعاً »  رعد ، آيهء 33\r\n( 5 ) .  « يُضِلُّ مَنْ يَشاءُ وَ يَهْدِي مَنْ يَشاءُ »  نحل ، آيهء 93\r\n( 6 ) .  « وَ ما تَشاؤُنَ إِلَّا أَنْ يَشاءَ اللَّهُ »  تكوير ، آيهء 30\r\n","page_name":" 153 ","page_number":153},
  {"content":"\r\n\r\nخدا از آن‌چه انجام مىدهد بازخواست نمىشود و آنهايند كه پرسش مىشوند . « 1 »\r\nپس خداست كه متصرف و فاعل در ملك خويش است و كسى جز خدا ، مالك هيچ چيز نيست ، مگر پس از اذن و مشيت او ، و اين مقتضاى ربوبيّت اوست . « 2 »\r\nمطلب ديگر آن‌كه خداوند ، خود را در مقام تشريع نصب فرموده و همچون عقلا ، كار خوب را استحسان نموده و در برابر آن مدح و شكر مىكند و كار بد را تقبيح و نكوهش مىكند : « 3 »\r\nاگر صدقه‌ها را آشكار سازيد ، چه خوب است . « 4 »\r\nفسق پس از ايمان بد چيزى است . « 5 »\r\nخداوند يادآورى مىكند كه تشريعاتش به گونه‌اى است كه مصالح و مفاسد در آن منظور گشته و در اين تشريعات ، شايسته‌ترين چيزى كه نقص انسان بدان بر طرف مىگردد رعايت شده است :\r\nآن‌گاه كه شما را مىخواند كه زنده‌تان كند . « 6 »\r\nاين براى شما بهتر است اگر بدانيد . « 7 »\r\nخدا امر مىكند به دادگرى و نيكوكارى و رسيدگى به خويشاوندان و نهى مىكند از كارهاى ناپسند و ستم‌گرى . « 8 »\r\n\r\n\r\n","description":"","footnote":"\r\n( 1 ) .  « لا يُسْئَلُ عَمَّا يَفْعَلُ وَ هُمْ يُسْئَلُونَ »  انبياء ، آيهء 23\r\n( 2 ) . مقام ربوبيّت الهى كه مخلوق را مىپروراند و رشد مىدهد ، اقتضاى آن را دارد كه مشيتش تعلق بگيرد و اجازه بدهد كه مخلوق و از جمله انسان ، در جهان خلقت تصرف كند\r\n( 3 ) . اين مطلب دغدغهء آقاى خسروشاهى را كه در پاورقى قبل آمده است ، رفع مىكند\r\n( 4 ) .  « إِنْ تُبْدُوا الصَّدَقاتِ فَنِعِمَّا هِيَ »  بقره ، آيهء 271\r\n( 5 ) .  « بِئْسَ الِاسْمُ الْفُسُوقُ »  حجرات ، آيهء 11\r\n( 6 ) .  « إِذا دَعاكُمْ لِما يُحْيِيكُمْ »  انفال ، آيهء 24\r\n( 7 ) .  « ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ »  انفال ، آيهء 24\r\n( 8 ) .  « إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ »  نحل ، آيهء 92\r\n","page_name":" 154 ","page_number":154},
  {"content":"\r\n\r\nخدا امر به زشتى نمىكند . « 1 »\r\nهمهء اين آيات نشان مىدهد همان‌طور كه احكام عمومى عقلا بر اساس حسن و قبح و مصلحت و مفسده و ساير اعتبارات عقلايى است ، در احكام تشريعى الهى نيز اين موضوع مراعات شده است ؛ مثلًا طريقهء عقلا اين است كه ملزمند افعالشان به يك سلسله اغراض و مصالح عقلايى معلّل باشد و يكى از افعالشان عبارت از قانون‌گذارىها و جعل احكام است .\r\nروش ديگر عقلا اين است كه مجازات پاداش نيكى با نيكى و كيفر بدى با بدى است .\r\nديگر از احكام خردمندان اين است كه امر و نهى و هر حكم تشريعى را متوجه مختار مىكنند ، نه كسى كه مضطر يا مجبور باشد و نيز ثواب و عقاب را در برابر فعل اختيارى قرار مىدهند ، مگر در موردى كه وقوع در اضطرار ، مستند به سوء اختيار باشد ؛ يعنى كسى خود را به اختيارِ خود مضطر ساخته باشد كه مخالفت كند ، كه در اين صورت عقلا عقاب او را قبيح نمىدانند و به مسئلهء اضطرار او كه خودش به‌وجود آورده اعتنا نمىكنند .\r\nبنابراين اگر خداوند سبحان ، بندگان خود را مجبور بر طاعات و گناهان كند و جزاى مطيع را بهشت و پاداش گناه‌كار را دوزخ بدهد ، در مورد مطيع ، « جزاف » و در مورد عاصى ، « ظلم » خواهد بود و ظلم و جزاف نزد عقلا قبيح است و لازمه ظلم و جزاف ، ترجيح بلامرجح است كه آن نيز قبيح است و در امر قبيح حجتى نيست : « 2 »\r\n\r\n\r\n","description":"","footnote":"\r\n( 1 ) .  « إِنَّ اللَّهَ لا يَأْمُرُ بِالْفَحْشاءِ »  اعراف ، آيهء 28\r\n( 2 ) . اگر بنا باشد خدا مردم را مجبور بر اطاعت يا معصيت كند ، در اين فرض پاداش و كيفر ، گزاف و ستم و قبيح خواهد بود و كسى كه عمل قبيح انجام دهد حجت ندارد . پس اگر خدا چنين كند ، حجت ندارد ، در حالى كه در آيهء سوره نساء فرموده است كه « بعد از آمدن پيامبران مردم در برابر خدا حجت ندارند » يعنى مردم نمىتوانند در برابر خدا براى كارهاى بدى كه كرده‌اند حجت بياورند ، در حالى كه بر فرض اجبار ، مردم حجت خواهند داشت ، زيرا مجبور بوده‌اند و خدا در اين فرض ، حجت ندارد\r\n","page_name":" 155 ","page_number":155},
  {"content":"\r\n\r\nكه بعد از پيامبران براى مردم حجتى در برابر خدا نباشد . « 1 »\r\nتا هر كس هلاك مىشود با دليلى روشن هلاك شود و هر كس زنده مىشود ، با دليلى روشن زنده شود . « 2 »\r\nبا اين بيان ، چند امر واضح شد :\r\n1 - تشريع ، بر اساس اجبار در افعال بندگان بنا نشده است ؛ پس :\r\nالف - تكاليف متناسب با مصالح عباد در معاش و معاد جعل شده است ؛\r\nب - تكاليف از آن جهت متوجه بندگان است كه آنان در فعل و ترك مختارند ؛\r\nج - ثواب و عقاب مكلفان ، بر اثر اعمال نيك يا بدِ اختيارى آنهاست .\r\n2 - چيزهايى را كه قرآن به خدا نسبت مىدهد ؛ از قبيل : اضلال ، خدعه ، مكر ، كمك كردن در طغيان ، مسلط كردن و متولى ساختن شيطان و برگماشتن او به عنوان « قرين » انسان ، اينها همه منتسب به خدا هستند ، اما به‌طورى كه با ساحت قدس و نزاهت الهى از پليدى و نقص و زشتى و بدى ، سازگارى داشته باشد .\r\nبازگشت همهء معانى ذكر شده به گمراه‌سازى خدا و شعبه‌ها و انواع آن است ، اما هر گمراه‌سازىاى حتى گمراه‌سازى بدوى و بر سبيل اغفال ، منسوب به خدا و لايق ساحت قدس او نيست ، بلكه آن گمراه‌سازى براى خدا ثابت است كه به منظور مجازات و خذلان كسى كه بر اثر سوء اختيار خود ، چنين آينده‌اى براى خود پيش آورده است ، باشد :\r\nجز فاسقان را بدان گمراه نمىكند . « 3 »\r\n\r\n\r\n","description":"","footnote":"\r\n( 1 ) .  « لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  نساء ، آيهء 164\r\n( 2 ) .  « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ »  انفال ، آيهء 42\r\n( 3 ) .  « وَ ما يُضِلُّ بِهِ إِلَّا الْفاسِقِينَ »  بقره ، آيهء 26\r\n","page_name":" 156 ","page_number":156},
  {"content":"\r\n\r\nچون به لغزش افتادند ، خدا دل‌هاشان را لغزانيد . « 1 »\r\nخدا ، اين چنين ، كسى را كه اسراف‌كار و تكذيب كننده باشد ، گمراه مىكند . « 2 » و « 3 »\r\n3 - قضاى الهى از آن جهت متعلق افعال مردم است كه اين افعال از نظر « فعلى » منسوب به « فاعل » اند ، نه از نظر « وجودى » « 4 » . توضيح مطلب را در بخش‌هاى آينده و در گفتار مربوط به قضا و قدر بيان خواهيم داشت .\r\n4 - همان‌طور كه تشريع با « جبر » ملايم نيست ، با « تفويض » هم سازگارى ندارد ، زيرا معنا ندارد در موردى كه مولا هيچ‌گونه مالكيتى در امر و نهى ندارد ، امر و نهى وجود داشته باشد ! افزون بر اين كه « تفويض » جز در صورت سلب اطلاق ملكيت الهى در پاره‌اى از آن‌چه مالك است ، تحقق‌پذير نيست . « 5 »\r\n\r\n\r\n","description":"","footnote":"\r\n( 1 ) .  « فَلَمَّا زاغُوا أَزاغَ اللَّهُ قُلُوبَهُمْ »  صف ، آيهء 5\r\n( 2 ) . آيات فوق صريح است كه گمراه‌سازى و دگرگون‌سازى دل‌هاى پاره‌اى از انسان‌ها از سوى خدا ، به خاطر آن است كه اينان فسق مىورزند ، رفتار دگرگونه دارند ، اسراف مىكنند و دروغ‌زن هستند\r\n( 3 ) .  « كَذلِكَ يُضِلُّ اللَّهُ مَنْ هُوَ مُسْرِفٌ مُرْتابٌ »  مؤمن ، آيهء 34\r\n( 4 ) . « فعل » ، يك نسبت « فعلى » به فاعل دارد و يك نسبت « وجودى » به خدا . قضاى الهى مربوط به نسبت « وجودى » است ، نه نسبت « فعلى » . براى درك اين مطلب دقيق ، بحث و دقت بيشترى در مطالب آينده لازم است\r\n( 5 ) . تفويض يعنى اين‌كه خدا در موارد افعال بندگان از خودش سلب مالكيت كرده باشد و اين ، با مالكيت و قدرت مطلقه الهى كه شامل افعال بندگان نيز هست منافات دارد . در حقيقت ، تفويض به معناى نفى مالكيت مطلقهء الهى است\r\n","page_name":" 157 ","page_number":157},
  {"content":"\r\n\r\n\r\n2 . جبر و تفويض از نظر روايات\r\nروايات زيادى به حدّ استفاضه از امامان اهلبيت عليهم السلام رسيده است كه فرموده‌اند :\r\nنه جبر است و نه تفويض ، بلكه امرى است ميان اين دو امر .\r\nدر كتاب عيون اخبار الرضا عليه السلام به چند طريق روايت كرده است كه وقتى حضرت امير عليه السلام از صفين برمىگشت ، پيرمردى كه شاهد واقعه بود برخاست و گفت : از مسير ما خبر بده كه آيا بر اثر قضا و قدر خداست ؟ اميرمؤمنان عليه السلام فرمود :\r\nآرى شيخ ! بر هيچ تلّى بالا نرفته و در بستر هيچ دشتى فرود نيامده‌ايد مگر به قضا و قدر خدا » .\r\nپيرمرد گفت : « پس من اين رنج‌ها را به حساب خدا مىآورم ! »\r\nحضرت فرمود :\r\nشيخ ! آرام باش ! گويا خيال كرده‌اى اين قضا ، قضاى حتم و قدر لازمى است ! اگر چنين باشد ثواب و عقاب و امر و نهى و زجر باطل خواهد بود و معناى وعد و وعيد ساقط خواهد شد ؛ در اين صورت هيچ گنهكارى مستحق سرزنش ، و هيچ نيكوكارى سزاوار ستايش نخواهد بود و حتى نيكوكار بيش از بدكار مستحق ملامت است و گنهكار بيش از نيكوكار سزاوار احسان ! . اين گفتارِ بت‌پرستان و دشمنان خدا و قدريه و مجوس اين امت است . اى شيخ ! خداوند مردم را در حال اختيار تكليف فرموده و آنان را به منظور تحذير و ترساندن از عقابِ سوء اعمالشان ، نهى فرموده و بر عمل\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاندك پاداش زياد داده است . معصيت خدا در حال مغلوبيت معصيت‌كار انجام نگرفته و فرمان‌بردارى او هم از روى اكراه نيست . خدا آسمان‌ها و زمين را باطل و بيهوده نيافريده است . اين گمان كسانى است كه كافر شده‌اند واى بر كسانى كه كافر شده از آتش ! « 1 »\r\nبايد دانست قديمىترين مباحثى كه در اسلام مورد نقض و ابرام قرار گرفته و نظريات گوناگون دربارهء آن اظهار شده است ، مسئلهء « كلام » و « قضا و قدر » است .\r\nپژوهش‌گران پس از بحث از قضا و قدر نتيجه‌گيرى كردند كه ارادهء الهى به همهء اشياى اين عالم تعلق گرفته و هيچ چيزى نيست كه بر وصفِ « امكان » در عالَم موجود باشد :\r\nهر چيزى كه موجود است ، بالضروره موجود است ، زيرا ارادهء الهى به آن تعلق گرفته و تخلّف « مراد » از « ارادهء » الهى محال است ؛ هم‌چنين هرچه معدوم است ، به دليل امتناع وجود و به واسطهء عدم تعلق ارادهء الهى است كه معدوم است ، چون اگر ارادهء الهى به آن تعلق گرفته بود ، موجود بود .\r\nاگر اين قاعده فراگير باشد ، در افعال اختيارىِ ما اشكال پديد مىآيد ، چون ما در نظر ابتدايى مىبينيم كه افعال ما وجوداً و عدماً نسبت به ما مساوى هستند و بر اثر ارادهء ماست كه يكى از دو طرفِ وجود يا عدم « اختيار » و معيّن مىگردد .\r\nپس افعال ما اختيارى است و ارادهء ما مؤثر در تحقق و سبب ايجاد آنها مؤثر است ، ولى فرض اين‌كه ارادهء ازلى الهى كه تخلف از آن محال است به فعل تعلق گرفته است ، اولًا باعث مىشود كه فعل ، اختيارى نباشد ، چون محال است از ارادهء الهى تخلف پيدا كند ، پس حتماً بايد واقع شود ، و ثانياً ارادهء ما در افعال مؤثر نباشد كه در اين صورت قدرت بر فعل پيش از فعل ، بىمعنا خواهد بود و تكليف نيز بىمعناست ، چون در اين فرض پيش از فعل ، مخصوصاً در صورت خلاف و تمرّد ، قدرتى نبوده است و\r\n\r\n\r\n","description":"","footnote":"\r\n( 1 ) .  « وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ »  ص ، آيهء 27\r\n","page_name":" 159 ","page_number":159},
  {"content":"\r\n\r\nبنابراين ، تكليف ما لايطاق خواهد بود . هم‌چنين ثواب و عقابِ مطيع و گناهكار نيز به دليل آن‌كه « جزاف » و « ظلم » است قبيح خواهد بود ، و ساير لوازم نادرست ديگر . . . .\r\nاز اين رو عده‌اى از اهل بحث ملتزم شدند كه قدرتِ پيش از فعل ، موجود نيست و حسن و قبح هم دو مطلب غير واقعى هستند و لازم نيست افعالِ الهى مقيد به آنها باشد ، بلكه هر چه خدا انجام مىدهد ، خوب است و افعال او متصف به قبح نمىگردد ، پس چيزى مانع از آن نيست كه خدا « ترجيح بلا مرجح » بدهد يا ارادهء گزاف كند يا تكليف ما لا يطاق نمايد و گناهكار را گرچه نقصان از جانب او نباشد ، عقاب كند ! . . .\r\nخلاصه آن‌كه در صدر اول ، قول به قضا و قدر ، مساوق با ارتفاع حسن و قبح و جزا به استحقاق بود و لذا آن پيرمرد وقتى شنيد ، مسيرشان به قضا و قدر است با تأثّر و يأس گفت : « رنج خود را به حساب خدا مىآورم » يعنى راه و پيمودن و ارادهء من بىفايده است ، زيرا ارادهء الهى به آن تعلق گرفته و غير از رنج و خستگى ، از اين كار براى من نمانده است ، پس آن را پيش خدا حساب مىكنم ، چون او مرا به رنج افكنده است !\r\nامام عليه السلام پاسخ داد كه « اگر چنين باشد ، ثواب و عقاب و . . . باطل خواهد شد » . امام عليه السلام در اين سخن ، به اصول عقلايى كه اساس تشريع مبنى بر آن است اخذ مىكند و در آخر كلام خود استدلال مىفرمايد كه : « خدا آسمان‌ها و زمين را بيهوده نيافريده است » چرا كه صحت ارادهء جزافى كه از لوازم ارتفاع اختيار است ، موجب اين است كه فعلى بدون نتيجه و غرض ، ممكن باشد و آفرينش و ايجاد بدون نتيجه باشد ، و اين امكان ، مساوى با وجوب است . « 1 » بنابراين فرض ، خلقت و ايجاد نتيجه‌اى نخواهد داشت و اين ، يعنى آفرينش بيهودهء آسمان و زمين . . . ، علاوه بر اين ، بطلان « معاد » لازم مىآيد\r\n\r\n\r\n","description":"","footnote":"\r\n( 1 ) . يعنى اگر اين فرض درست باشد كه فعلِ بىنتيجه و باطل ( جزاف / گزاف ) از جانب خدا صادر مىشود و چنين‌چيزى ممكن باشد ، اين امكان مساوى است با وجوب ؛ يعنى اگر چنين چيزى ممكن بوده است ، حتماً همين‌گونه واقع شده و عالَم ، باطل و گزاف آفريده شده است و اين پندار ، كفرآميز است\r\n","page_name":" 160 ","page_number":160},
  {"content":"\r\n\r\nكه همه‌اش محذور است .\r\nنيز در توحيد و عيون ، از حضرت رضا عليه السلام روايت شده است كه : وقتى در حضورش سخن از « جبريه » گفتند ، فرمود : « آيا در اين‌باره ، يك اصل به شما نياموزم كه در آن اختلاف نكنيد و هيچ كس با شما در آن مخاصمه نكند ، مگر آن‌كه شكستش دهيد ؟ »\r\nما گفتيم : تا نظر شما چه باشد .\r\nفرمود : « خداوند به اكراه عبادت نمىشود و نيز به غلبه معصيت نمىشود و بندگان را در مُلك خود به حال خود وانگذاشته و آن‌چه را كه به ايشان تمليك فرموده ، خودش هم مالك است و هر چه را كه در قدرت آنان قرار داده خودش هم بر آن قادر است .\r\nپس اگر بندگان به بندگىاش گردن نهادند خداوند جلو آنها را نمىگيرد و مانعشان نمىشود ؛ و اگر به معصيت خدا دست زدند اگر خدا خواست بين آنها و معصيت حائل مىگردد و اگر حائل نشود آنها آن كار را خواهند كرد ، ولى خدا آنها را داخل آن كار نكرده است » . بعد فرمود : « هر كس حدود اين سخن را ضبط كند بر مخالفان چيره خواهد شد » .\r\nدر گذشته معلوم شد كه چيزى كه « مُجبّره » را ملزم كرده بود كه قدرت انسان را بر فعل منتفى بدانند و حسن و قبح را نيز در افعال الهى جارى ندانند و ارادهء گزاف و تكليف مالايطاق را در مورد بارىتعالى روا بدانند ، اين بود كه آنان در بحث قضا و قدر ، « حتم » و « لزوم » استنتاج كرده بودند كه بحث و نتيجه هر دو صحيح بوده ، اما آنان در « تطبيق » اشتباه كرده بودند و امور « حقيقى » و « اعتبارى » بر آنان مشتبه گشته و « وجوب » و « امكان » در بحث آنان اختلاط يافته بود .\r\nتوضيح آن‌كه : قضا و قَدَر بر فرض ثبوت ، چنين نتيجه مىدهد كه همهء اشياء در نظام ايجاد و خلقت بر صفت وجوب و لزومند ، پس هر يك از موجودات و هر حالتى از حالات موجودات از جانب خدا اندازه‌گيرى و محدود گشته و همهء اطوار و احوال او نيز مشخص شده ؛ به‌گونه‌اى كه تخلف‌پذير نيست و با آن‌چه خدا معين كرده ،\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاختلاف ندارد . . . .\r\nاما نكتهء بسيار دقيق و روشن اين است كه ضرورت و وجوب ، از شئون علت تامه است ، چون اگر چيزى را علت تامه سنجيدند ، متصف به وجوب مىشود و اگر با غير آن سنجيدند متصف به امكان خواهد شد . پس انبساط قضا و قدر در عالم ، عبارت است از سريان عليت تامه و معلوليت در همهء عالم . و اين معنا منافات ندارد كه حكم « قوه » و « امكان » هم از جهت ديگرى در عالم سريان داشته باشد . بنابراين ، فعل اختيارىاى كه با اراده از انسان سر مىزند اگر آن را با همهء نيازهاى وجودى او بسنجيم كه عبارت است از علم و اراده و ادوات صحيح و ماده‌اى كه فعل به آن تعلق مىگيرد و ساير شرايط زمانى و مكانى ؛ در اين سنجش ، آن فعل ، ضرورى الوجود خواهد بود و همين است كه ارادهء ازلى الهى به آن تعلق گرفته است .\r\nلكن اين‌كه فعلى در مقايسهء با همهء اجزاى علت تامه‌اش ضرورى باشد ، موجب آن نخواهد شد كه اگر همين فعل را با بعضى از اجزاى علت بسنجيم ، باز هم ضرورى باشد !\r\nمثلًا در صورتى كه فعل را فقط به فاعل بدون ساير اجزاى علت تامه بسنجيم ، در اين صورت فعل از حد « امكان » تجاوز نمىكند و البته به حد « وجوب » نمىرسد . پس گمان نادرست كسانى كه خيال كرده‌اند عمومِ قضا و تعلق ارادهء الهى به فعل ، موجب زوال قدرت و ارتفاع اختيار مىشود بىمعناست ؛ زيرا ارادهء الهى به فعل تعلق گرفته است اما با همهء شئون و خصوصيات وجودى آن كه يكى از اين خصوصيات وجودى ، ارتباط به علل و شرايط وجودى آن است .\r\nبه عبارت ديگر : ارادهء الهى به فعلى تعلق گرفته است كه از « زيد » مثلًا صادر مىشود ، ولى تعلق اين اراده مطلق نيست ، بلكه از آن جهت است كه اين فعل ، اختيارى است ، كه از فاعلى مشخص و در زمان و مكانى معين و با اختيار فاعل صادر مىگردد ؛ بنابراين ، تأثير ارادهء الهى باعث مىشود كه فعل ، اختيارى باشد ، چون ارادهء\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nالهى به فعل اختيارى تعلق گرفته است و گرنه اگر جبر در كار باشد از ارادهء الهى كه فعل اختيارى است ، تخلف خواهد ورزيد . بنابراين ، تأثير ارادهء الهى در اين‌كه فعل ، ضرورى شده است موجب مىشود كه فعل ، اختيارى باشد ؛ يعنى فعل نسبت به ارادهء الهى « ضرورى » باشد ، اما در مقايسه با ارادهء فاعلىِ انسان « ممكن » باشد . پس ارادهء الهى در طول ارادهء انسانى است ، نه در عرض آن كه مزاحم با هم باشند و از تأثير ارادهء الهى بطلان تأثير ارادهء انسانى لازم آيد .\r\nبا اين بيان‌ها روشن شد كه خطاى « مجبّره » اين است كه چگونگى تعلق اراده الهى را به فعل تميز نداده و بين « ارادهء طولى » با « ارادهء عرضى » فرق نگذاشته و به بطلان تأثير ارادهء عبد در فعل به واسطهء تعلق ارادهء خداى متعال به آن حكم كرده‌اند .\r\nاما معتزله ، گرچه در قول به اختيارى بودن افعال مردم و ساير لوازم با « مجبّره » مخالفند ، لكن در اثبات اين معنا راهى را پيموده‌اند كه در فساد ، دست كمى از قول « مجبّره » ندارد ! و آن مسلك اين است كه آنها از يك طرف اين مطلب را به نفع مجبّره مسلم دانسته‌اند كه تعلق ارادهء الهى به فعل موجب بطلان اختيار مىگردد و از طرف ديگر اصرار دارند كه افعال انسان اختيارى است ؛ و در نتيجه تعلق ارادهء الهى را به افعال منكر شدند و نفى كردند . پس بر ايشان لازم آمد كه خالق ديگرى براى افعال ثابت كنند كه او انسان است ؛ همان‌گونه كه خالق غير افعال انسان خداست ! و محذور « ثنويه » بر آنان لازم آمد و به محذوراتى افتادند كه به مراتب شديدتر از محذورات « مجبّره » است ؛ همان‌طور كه امام عليه السلام فرمود :\r\nبيچاره « قَدَرىها » مىخواستند خدا را به عدل وصف كنند ، اما او را از قدرت و سلطنتش بيرون كردند ! . . .\r\nدر كتاب احتجاج آورده است كه عباية بن ربعى اسدى از اميرمؤمنان عليه السلام از معناى « استطاعت » پرسيد ؛ امام عليه السلام در جواب فرمود :\r\nتو اشياء را بدون خدا مالكى يا با خدا ؟\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nعبايه ساكت شد .\r\nحضرت به او گفت :\r\nعبايه ! بگو !\r\nگفت : چه بگويم ؟\r\nفرمود : بگو آنها را به واسطهء خدايى كه بدون تو آنها را مالك است مالك مىشوى ؛ پس اگر به تو تمليك كند از عطاى اوست و اگر از تو بگيرد از بلاى اوست ؛ اوست كه مالك همهء چيزهايى است كه تو را مالك آن گردانده و قادر است بر آن‌چه كه تو را قادر بر آن ساخته است .\r\nمعناى اين روايت با بيانات گذشتهء ما واضح است .\r\nدر شرح العقائد شيخ مفيد از ابى الحسن ثالث ( حضرت امام على النقى عليه السلام ) روايت شده كه از آن‌حضرت دربارهء افعال بندگان سؤال شد كه آيا مخلوق خداست ؟ امام در جواب فرمود : اگر خدا خالق آنها بود ، از آنها بيزارى نمىجست ، حال آن‌كه خدا فرموده :  « أَنَّ اللَّهَ بَرِيءٌ مِنَ الْمُشْرِكِينَ »  . خدا نخواسته از آفريدن ذات آنها بيزارى جويد ، بلكه او از شرك و بدىهاى آنان اظهار بيزارى كرده است .\r\nهمهء افعال ما داراى دو جهت است : 1 . جهت ثبوت و وجود ؛ 2 . جهت انتساب به فاعل . اتصاف افعال به طاعت و گناه يا حسنه و سيّئه از جهت دوم است ، زيرا از جهت ثبوت و تحقق ، فرقى ميان « نكاح » و « زنا » نيست ؛ فرق تنها در جهت دوم است و آن اين است كه « نكاح » با امر الهى موافق است و « زنا » با امر الهى مخالف است . هم‌چنين بين قتل نفس به نفس و قتل نفس به غير نفس يا ضرب يتيم به خاطر ادب كردن و ضرب يتيم از روى ستم از جهت وجودى فرقى نيست . بنابراين ، گناهان « فاقد » صلاح يا موافقت امر يا فايدهء اجتماعى مىباشند بر خلاف طاعات : « 1 »\r\n\r\n\r\n","description":"","footnote":"\r\n( 1 ) . اين ، نكته بسيار دقيقى است ؛ طاعت و معصيت از جهت وجودى يك‌سانند . آن‌چه معصيت را از « طاعت » جدا مىسازد ، تنها اين‌ست كه معصيت ، عبارت از كارى است كه فاقد مصلحت است يا فاقد موافقت امر الهى است يا فاقد فايدهء اجتماعى است و در تمام اين موارد ، اولًا « فقدان » امرى عدمى است و مخلوق نيست و ثانياً انتساب به فاعل است كه معصيت را معصيت كرده ، نه جنبهء « وجودى » آن كه منتسب به خداست . دقت در مطالب بعدى مطلب متن را استدلالىتر مىكند\r\n","page_name":" 164 ","page_number":164},
  {"content":"\r\n\r\nخدا آفرينندهء هر چيزى است . « 1 »\r\n« فعلى » هم كه آدمى آن را انجام مىدهد ، از لحاظ ثبوت و وجود ، « شىء » است .\r\nخدايى كه هر چه آفريده خوب آفريده است . « 2 »\r\nاز اين آيه به ضميمهء آيهء اولى روشن مىشود كه هر چيزى كه مخلوق است ، از جهت « مخلوق بودن » حَسَن است ؛ پس « خلقت » و « حُسن » از يك‌ديگر جدا نخواهند شد .\r\nاز سوى ديگر خداوند پاره‌اى از افعال را « سيئه » ( بد ) ناميده است :\r\nهر كس كار نيك به جا آورد ، براى او ده برابر است و هر كس كار بد به‌جا آورد ، به جز همانند آن جزا داده نمىشود . « 3 »\r\nمراد از « سيّئه » در اين آيات ، گناهانى است كه انسان انجام مىدهد ، به دليل آن‌كه مجازات براى آن ذكر شده است ، از اين‌جا در مىيابيم كه سيئات ، از آن حيث كه معصيتند ، عدمى و غيرمخلوقند ، چرا كه اگر مخلوق بودند ، حسنه بودند نه سيئه . « 4 »\r\nهيچ مصيبتى نه در زمين و نه در نفس‌هايتان به شما نمىرسد ، مگر آن‌كه در نوشته‌اى است ، پيش از آن‌كه آن را پديد آوريم . « 5 »\r\n\r\n\r\n","description":"","footnote":"\r\n( 1 ) .  « اللَّهُ خالِقُ كُلِّ شَيْءٍ »  زمر ، آيهء 62\r\n( 2 ) .  « الَّذِي أَحْسَنَ كُلَّ شَيْءٍ خَلَقَهُ »  سجده ، آيهء 7\r\n( 3 ) .  « مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها »  انعام ، آيهء 160\r\n( 4 ) . چون گفتيم مخلوق بودن با خوب بودن مساوى است : هر چه مخلوق است ، خوب است . پس اگر معصيت ، سيئه و بد ناميده مىشود از جهت مخلوق بودن آن نيست ، بلكه از آن جهت است كه انجام آن بر خلاف امر الهى است ؛ يعنى جهت نفى و عدمىِ آنْ . . . مطلب دقيق و شريفى است . . . فافهم واغتنم !\r\n( 5 ) .  « ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها »  حديد ، آيهء 22\r\n","page_name":" 165 ","page_number":165},
  {"content":"\r\n\r\nهيچ مصيبتى به شما نمىرسد ، مگر به اذن خدا و هر كه به خدا ايمان آورد ، خدا قلب او را هدايت مىكند . « 1 »\r\nهر مصيبتى كه به شما برسد ، به واسطهء آن چيزى است كه دست‌هاى شما انجام داده است و خدا از بسيارى عفو مىكند . « 2 »\r\nهر چه از حسنه به تو برسد از خداست ، و هر چه از سيئه به تو برسد ، از خود تو است . « 3 »\r\nاگر به اينها حسنه‌اى برسد مىگويند اين ، از جانب خداست و اگر به آنها سيئه‌اى برسد ، مىگويند اين از جانب توست ، بگو همه از جانب خداست . اينها چگونه‌اند كه هيچ سخن تازه‌اى را نمىفهمند ؟ « 4 »\r\nاز اين آيات مىفهميم مصيبت‌هايى كه به انسان مىرسد ، « سيئات » نسبى است ؛ يعنى انسانى كه به يكى از نعمت‌هاى خدا مثل امنيت ، سلامت ، صحت و غنا متنعّم است ، واجد و داراى آن نعمت مىباشد ، پس اگر به واسطهء نزول نازله يا رسيدن مصيبتى فاقد آن شد ، اين نازله نسبت به اين شخص سيئه است ، چون مقارن است با فقد و از دست دادن ، يعنى « عدم » . پس هر نازله و مصيبتى از جهت وجوديش از ناحيه خداست ، و از اين جهت كه جهت وجودى آن است سيئه نيست ، ولى نسبت به كسى كه داراى چيزى بوده و حالا از دست داده سيئه است . پس هر بدى ( سيئه ) ، از جهت عدمى منسوب به خداى سبحان نيست ، اگرچه از جهت وجوديش به واسطهء « اذن » و امثال آن منسوب به خداست .\r\n\r\n\r\n","description":"","footnote":"\r\n( 1 ) .  « ما أَصابَ مِنْ مُصِيبَةٍ إِلَّا بِإِذْنِ اللَّهِ وَ مَنْ يُؤْمِنْ بِاللَّهِ يَهْدِ قَلْبَهُ »  تغابن ، آيهء 11\r\n( 2 ) .  « وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ »  شورى ، آيهء 30\r\n( 3 ) .  « ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ »  نساء ، آيه 79\r\n( 4 ) .  « وَ إِنْ تُصِبْهُمْ سَيِّئَةٌ يَقُولُوا هذِهِ مِنْ عِنْدِكَ قُلْ كُلٌّ مِنْ عِنْدِ اللَّهِ فَما لِهؤُلاءِ الْقَوْمِ لا يَكادُونَ يَفْقَهُونَ »  نساء ، آيهء 78\r\n","page_name":" 166 ","page_number":166},
  {"content":"\r\n\r\n\r\n3 . جبر و تفويض از نظر فلسفه\r\nشكى نيست اشيائى را كه ما در خارج ، « نوع » مىناميم ، امورى هستند كه آثار عملى نوعى دارند و « موضوع » اين آثارند . ما وجود اين انواع و نوعيت آنها را كه از غيرشان امتياز مىيابند ، از طريق آثار و افعال خارجى ثابت مىكنيم ؛ بدين‌گونه كه از طريق حواس خود ، كارهاى نوعى و آثار مختلفى مشاهده مىكنيم ، بدون آن‌كه حواس ما در احساس اين آثار ، به امرى غير از آثار عرضى رسيده باشد ، اما بعد از احساس آثار ، از طريق قياس و برهان ، « علت فاعله » و موضوعى را كه باعث پابرجايى اين آثار و افعال شده است ، ثابت مىكنيم و از اختلاف آثار مشهود ، حكم به اختلاف اين موضوعات يعنى « انواع » مىكنيم .\r\nمثلًا اختلافى كه در آثار « انسان » و ساير انواع حيوانات مشهود است ، موجب مىشود كه حكم كنيم « انواع » مختلفى وجود دارند كه چنين و چنان نام دارند و آثارشان نيز چنين و چنان است ؛ هم‌چنين اختلافات بين « اعراض » و « كاركرد » هاى گوناگون را از ناحيهء « موضوعات » يا « خواص » آنها ، اثبات و حكم به وجود آنها مىكنيم . « 1 »\r\n\r\n\r\n","description":"","footnote":"\r\n( 1 ) . مطلب روشن است : ما به وجود موجوداتى چون اسب ، شير و روباه و هزاران انواع ديگر حيوانات و از جمله انسان از طريق آثار ويژه و كارهاى خاصى كه از آنها سر مىزند ، پىمىبريم . هم‌چنين عوارض و كاركردهاى گوناگون هر يك از انواع نام‌برده را از ناحيهء موضوعات و خواص موضوعات مىدانيم . با نظر دقيق آن‌چه به حواس ما مىآيد ، همگى « اعراض » انواع است ، اعم از رنگ و شكل و وزن و حركات و سكنات و . . .\r\n","page_name":" 167 ","page_number":167},
  {"content":"\r\n\r\n\r\nتقسيم افعال به « اضطرارى » و « ارادى »\r\nاز سوى ديگر « افاعيل » ( كاركردها ) در مقايسه با موضوعات خود ، در تقسيم اولى ، دو دسته‌اند :\r\n1 - فعلى كه از طبيعت صادر مىشود ، بدون اين‌كه در صدور در آن ، « علم » دخالت داشته باشد ؛ مثل كار نشو و نمو و تغذى نباتات و حركات اجسام و هم‌چنين « صحت » و « مرض » . . . كه صحت و مرض و امثال آنها گر چه معلوم و قائم به ما هستند ، ولى تعلق علم به آنها هيچ تأثيرى در وجود و صدور آنها ندارد و تمام استناد را به فاعل طبيعى خود دارند .\r\n2 - فعلى كه از جهت « معلوم » بودن و تعلق گرفتن « علم » به آن ، از فاعل صادر مىگردد ، مثل افعال ارادى انسان و ساير حيوانات صاحب شعور . اين قسم از فعل ، فاعلش آن را انجام مىدهد از آن جهت كه علم او ، به آن تعلق گرفته و آن را مشخص كرده و از ساير چيزها بازشناخته است . پس علم ، در كارهايى كه فاعل انجام مىدهد ، اين نقش را دارد كه آن كار را از كار ديگر ، معين مىگرداند و تميز مىدهد . اين تميز و تعيين از جهت انطباق مفهومى است كه كمال فاعل است و به واسطهء علم ، بر مصداق خارجى انطباق پيدا مىكند و تحقق خارجى مىپذيرد ، زيرا فاعل - هر فاعلى كه باشد - فعلى را انجام مىدهد ، كه مقتضاى كمال و تمام وجود اوست ، پس فعلى كه از علم صادر مىشود ، از آن جهت ، احتياج به علم دارد كه فاعل ، چيزى را كه كمال است از چيزهايى كه كمال نيست بازشناخته و تميز مىدهد .\r\nاز همين جاست كه مىبينيم افعالى كه از منشأ ملَكَات انسان صادر مىشود ، مانند\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nصداى حروف كه به‌طور منظم از كسى كه مشغول سخن گفتن است سر مىزند و نيز افعالى كه آنها هم از ملكات صادر مىشود ، ولى با يك نحوه اقتضا و مداخله‌اى از طبيعت صادر مىشود ، مثل تنفس انسان هم‌چنين افعالى كه در اثر غلبهء حزن يا ترس يا عواملى از اين قبيل از آدمى سر مىزند ؛ هيچ يك از اينها محتاج به ترَوّى ( انديشهء قبلى ) از طرف فاعل نيست ، زيرا در اين‌گونه موارد ، فاعل جز يك صورت علمى واحد ندارد ؛ صورت علمىاى كه منطبق بر فعل است و فاعل ، هيچ حالت منتظره‌اى براى انجام آن ندارد و البته آن را انجام مىدهد .\r\nاما افعالى كه صُوَر علميهء متعدد دارند كه از جهت پاره‌اى از اين صور علميه ، مصداق كمال انسانند ، حقيقتاً يا تخيلًا ، و از جهت پاره‌اى ديگر ، مصداق كمال حقيقى يا تخيلى انسان نيستند ؛ مثلًا نان ، كه نسبت به « زيد » اگر گرسنه باشد كمال است ، چون گرسنگى او را بر طرف مىكند ، ولى اگر مال غير يا مسموم باشد يا قذارتى داشته باشد كه طبع ، از آن نفرت دارد . . . كمال نيست ، انسان در اين‌گونه موارد ، « تروّى » مىكند ، تا يكى از اين عناوين را در انطباق بر « نان » ، ترجيح دهد و در صورتى كه يكى از اين عناوين معين گرديد و بقيه ساقط شد و مصداق كمال فاعل گشت ، ديگر ، فاعل در فعلِ خود هيچ‌گونه مكثى ندارد .\r\nقسم اول اين افعال را اضطرارى و قسم دوم را ارادى مىناميم ؛ اول مثل تأثيرات طبيعى « 1 » و دوم مثل راه رفتن و سخن گفتن .\r\n\r\nتقسيم افعال ارادى به « اختيارى » و « جبرى »\r\nاما فعل ارادى كه از روى علم و اراده انجام مىگيرد خود به دو دسته تقسيم مىشود :\r\n\r\n\r\n","description":"","footnote":"\r\n( 1 ) . نشو و نمو و تغذى نبات و حركات اجسام و . . . كه در سطور گذشته متن به آن اشاره شد\r\n","page_name":" 169 ","page_number":169},
  {"content":"\r\n\r\nقسم اول : آن‌كه ترجيح يكى از دو طرف فعل و ترك ، مستند به خود فاعل است ، بدون آن‌كه تحت تأثير ديگرى قرار گيرد ، مثل گرسنه‌اى كه دربارهء خوردن نانى كه پيش او موجود است فكر مىكند تا به اين‌جا مىرسد كه آن را نگهدارد و نخورد چون مال غير است و اذن در تصرف ندارد ؛ يا به اين‌جا مىرسد كه خوردن را ترجيح مىدهد و نان را مىخورد كه هر دو ، اختيارى است .\r\nقسم دوم : اين‌كه ترجيح و تعيين ، مستند به تأثير غير است ، مثل آن‌كه زورگويى ، كسى را با تهديد مجبور مىكند كه كسى را بكشد و او هم اجباراً بدون اين‌كه اين كار را خودش انتخاب و تعيين كرده باشد ، آن را انجام مىدهد .\r\nقسم اول را « فعل اختيارى » و قسم دوم را « فعل اجبارى » مىنامند .\r\nاما با تأمل مىتوان فهميد كه فاعلِ فعل اجبارى هم گرچه آن را به اجبار شخصى كه به‌طور جبر دستور آن كار را مىدهد - زيرا اوست كه يكى از دو طرف را به واسطهء اجبار ، ناممكن ساخته و براى شخص مجبور راهى جز يك طرف باقى نمىماند - لكن مادام كه فعلى ، به نظر فاعل ، رجحان پيدا نكند ، در خارج به وقوع نمىپيوندد ، گرچه نظرش مستند به اجبار مُجبر باشد و وجدان صحيح شايد اين سخن است .\r\nاز همين‌جا روشن مىشود كه : تقسيم افعال ارادى به اختيارى و جبرى ، تقسيمى حقيقى نيست كه « مقَسْم » يعنى « فعل » را به دو « نوع » منقسم كند كه از لحاظ ذات و آثار ، با هم مختلف باشند ، زيرا فعل ارادى ، آن فعلى است كه احتياج به تعيين و ترجيح علمى داشته باشد كه براى فاعل ، مجراى فعلش را معين مىكند و اين ، در فعل « اختيارى » و « جبرى » يك‌سان است و اما اين‌كه ترجيح فاعل ، در مورد فعل اختيارى مستند به فاعل است و در فعل جبرى مستند به ديگرى است ، موجب آن نمىشود كه اين دو ، اختلاف « نوعى » پيدا كنند كه به اختلاف آثار آنها بينجامد ؛ مثلًا كسى كه كنار سايهء ديوارى كه مىخواهد خراب شود ، نشسته است و از ترس ، از آن‌جا مىرود ، اين فعلش ، اختيارى به‌شمار مىآيد ، ولى اگر كسى به زور ، او را تهديد كرد كه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاگر برنخيزد ديوار خراب مىشود و او از ترس برخيزد ، همان فعل ، « اجبارى » حساب مىشود ، با آن‌كه بين اين دو كار و اين دو ترجيح ، هيچ فرق نيست ، جز آن‌كه يكى از دو ترجيح ، مستند به ارادهء شخص ديگرى است كه او را به زور وادار به برخاستن كرده است .\r\nدر اين‌جا اين پرسش به نظر مىرسد كه : در فرق بين اين دو سنخ فعل همين قدر كافى است كه صدور فعل اختيارى ، موافق با مصلحتى است كه فاعل در نظر گرفته و بر چنين فعلى مدح و ذم مترتب است و عقاب و ثواب در پى دارد ؛ بر خلاف فعل اجبارى كه هيچ‌يك از اين آثار ، بر آن مترتب نيست .\r\nپاسخ اين است كه : آن‌چه در پرسش آمده ، صحيح است ، اما تفاوت اين آثار متفاوت ، بر حسب اعتبارات عقلايى است كه موافق با كمال اجتماعى است ، پس اين آثار ، اعتبارى و غيرحقيقىاند ، و ما اگر دربارهء اين آثار بررسى كنيم ، بحث ما از جبر و تفويض ، فلسفى نخواهد بود ، چون بحث فلسفى ، با موجودات خارجى و آثار عينى آنها سروكار دارد ، اما امورى كه منتهى به اعتبارات عقلايى است ، مسلماً مشمول بحث فلسفى نيست و برهان ، شامل آن نمىگردد ، گرچه اين امور در باب خودشان معتبرند و اثر خود را دارند .\r\nپس لازم است كه از راه ديگرى وارد شويم . از اين رو مىگوييم :\r\nشكى نيست كه هر ممكن حادثى ، محتاج علت است و اين حكم از طريق برهان ثابت است و باز شكى نيست مادام كه چيزى به حد « وجوب » نرسيده باشد ، « موجود » نمىشود ، چون هر چيز تا بر اثر علتى كه اندازه وجودش را معين كند ، معين نشود ، نسبتش به وجود و عدم ، مساوى است و اگر چيزى در همين حال يعنى در حالىكه نسبتش با وجود و عدم مساوى است ، موجود گردد ، نبايد نيازمند علت باشد و چنين چيزى محال است .\r\nبنابراين ، اگر « وجودِ » يك شىء ، مفروض است ، اين شىء تا مادام كه « موجود »\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاست ، متصف به « ضرورت » است و اين ضرورتِ وجود را از ناحيهء علت كسب كرده است ؛ پس اگر ما سراسر « دار وجود » را در شمار آوريم ، كل هستى ، همچون زنجيرى مىماند كه از حلقه‌هاى مرتب و متوالى تأليف شده ، كه همهء آنها « واجب الوجود » اند و در اين سلسله ، جايى براى « ممكن الوجود » نيست .\r\nاين نسبت‌هاى وجوبى ، از نسبت معلول به علت تامّه‌اش ناشى مىگردد ، خواه اين علت تامه ، بسيط باشد يا مركب از امور بسيارى ، مثل علل اربعه و شرايط و مُعدّات .\r\nاما اگر همين معلول را به بعض علت يا بر فرض به چيز ديگرى - كه در سلسلهء علل نيست - نسبت دهيم ، روشن است كه اين نسبت ، « امكان » خواهد بود ، چه آن‌كه بديهى است ، اگر اين نسبت ، « بالضروره » باشد لازمه‌اش اين است كه ما از علت تامه در همان حال كه علت تامه است مستغنى و بىنياز باشيم ! كه چنين چيزى محال است .\r\nپس در عالم طبيعى ما دو نظام است :\r\n1 - نظام ضرورت ؛\r\n2 - نظام امكان .\r\n« نظامِ ضرورت » منبسط است بر علل تامه و معلولات آنها و بين اجزاى اين نظام البته امر امكانى نيست ، نه ذات و نه فعل ذات .\r\nو « نظامِ امكان » منبسط است بر ماده و صورتى كه تلبّس به آنها ، در قوهء ماده است و آثارى كه ممكن است ماده ، آنها را بپذيرد .\r\nحالا ، اگر شما يكى از افعال اختيارى انسان را به تمام علتش يعنى انسان ، علم ، اراده ، وجود مادهء قابل ، تحقق شرايط زمانى و مكانى ، ارتفاع موانع و خلاصه هر چيزى كه فعلْ در وجودش بدان محتاج است ، نسبت دهيد ، آن فعل ، « واجب » و « ضرورى » خواهد بود ، ولى اگر فقط به انسان - كه معلوم است يكى از اجزاى علت مىباشد - نسبت دهيد ، اين نسبت ، « امكان » خواهد بود .\r\nسخن ديگر آن‌كه : سبب احتياج و نياز به علت ، آن طور كه در محل خودش بيان\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nشده ، اين است كه « وجود » كه مناط جعل است ، « امكانى » باشد ؛ يعنى بر حسب حقيقت وجوديش ، « وجود رابط » و به خودى خود « غير مستقل » باشد ، پس مادام كه سلسلهء « ربط » ، به « مستقل بالذّات » نرسد ، سلسلهء احتياج و نياز پايان نخواهد يافت .\r\nاز اين‌جا نتيجه مىگيريم كه :\r\n1 - هيچ معلولى ، به واسطهء استناد به علت خود ، از احتياج به علت واجبى كه سلسلهء امكان به او منتهى مىگردد ، بىنياز نيست و منقطع نمىگردد .\r\n2 - اين نياز و احتياج از آن‌جا كه از حيث « وجود » است ، پس نياز و احتياج در وجود است ، با حفظ همهء « خصوصيات وجودى » و ارتباط با « علل » و « شرايط » زمانى و مكانى و غير آنها :\r\nبا اين بيان دو مطلب روشن شد :\r\nاول آن‌كه : همان‌طور كه وجود انسان ، مثل ساير ذوات طبيعى و افعال طبيعى آنها ، مستند به ارادهء الهى است ، همان‌طور نيز افعال انسان ، منتسب به ارادهء الهى است ؛ پس آن‌چه معتزله ذكر كرده‌اند كه افعال انسان ، ارتباط وجودى با خداى سبحان ندارد و « قَدَر » را منكر شده‌اند ، از ريشه ، نادرست است .\r\nولى بايد توجه داشت كه اين استناد ، چون يك استناد وجودى است ، پس خصوصيات وجودى كه در معلول هست در آن دخالت دارد ، در نتيجه هر معلولى با همان حد وجودى كه براى اوست ، مستند به علت خويش است بنابراين همان‌طور كه هر انسانى با همهء حدود وجودى - پدر ، مادر ، زمان ، مكان ، شكل ، كمّ ، كيف و عوامل ديگر مادى - به « علت اولى » نسبت داده مىشود ، فعل انسان نيز با همهء خصوصيات وجوديش به علت اولى نسبت داده مىشود . بنابراين يك فعل ، هرگاه به علت اولى و ارادهء واجب ، نسبت داده شود ، اين انتساب ، آن فعل را از آن حدّ وجودى كه بر آن قرار گرفته است خارج نمىسازد و مثلًا موجب بطلان ارادهء انسانى در تأثير نمىشود ، زيرا ارادهء واجبى ، به فعلى كه از روى اراده و اختيار از انسان صادر مىگردد ، تعلق گرفته\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاست ؛ بنابراين اگر اين فعل در هنگام تحقق ، غير ارادى و غير اختيارى باشد ، تخلف ارادهء الهى از مراد لازم مىآيد كه محال است .\r\nاز اين رو مذهب « مُجبّره » از اشاعره كه مىگويند تعلق ارادهء الهى به افعال ارادى موجب بطلان تأثير اراده و اختيار مىگردد ، جداً فاسد است .\r\nپس ، عقيدهء حقى كه سزاوار تصديق مىباشد ، آن است كه افعال انسان يك نسبت به فاعل دارد و يك نسبت به واجب و علت اولى ؛ و يكى از اين دو نسبت باعث بطلان ديگرى نيست ، چرا كه اين دو نسبت در طول يك‌ديگرند ، نه در عرض يك‌ديگر .\r\n2 - همان‌طور كه فعل ، به علل تامّه‌اش ، استناد دارد - كه معلوم شد اين نسبت ، ضرورى و وجوبى است ، مثل ساير موجوداتى كه به نحو وجوب ، به علل تامهء خود منسوبند - همان‌گونه به بعض اجزاى علت تامه نيز - مثلًا انسان - مستند است ، كه اين نسبت به‌صورت امكان است . پس اين‌كه فعلى از افعال ، به ملاحظهء علت تامهء ضرورى خود ، « ضرورىّالوجود » باشد ، باعث نمىشود كه همين فعل به ملاحظهء ديگر ، « ممكن » نباشد ، زيرا هر دو نسبت ثابت است و همان‌طور كه گذشت با هم منافات ندارند .\r\nبنابراين ، آن‌چه فلاسفهء مادى عصر حاضر اظهار داشته‌اند كه جبر ، سراسر نظام طبيعت - و از جمله انسان - را فرا گرفته و اختيار انسان را انكار كرده‌اند ، جداً باطل است و حق اين است كه : حوادث نسبت به علل تامّهء خود « واجب‌الوجودند » و نسبت به « مواد » و « اجزاى علل » خود ، « ممكن‌الوجود » و همين ملاك ، در اعمال و افعال انسان نيز هست ، زيرا بناى كار انسان ، در همهء مواقف عملى خود ، بر اساس اميد و تعليم و تربيت و امثال آنهاست و معنا ندارد واجبات و ضروريات مبنى بر تربيت و تعليم بوده باشد ، و ما در آنها به اميد ، دل‌بسته باشيم ! . « 1 »\r\n\r\n\r\n","description":"","footnote":"\r\n( 1 ) . الميزان ، ج 1 ، بقره ، آيه 26\r\n","page_name":" 174 ","page_number":174},
  {"content":"\r\n\r\n\r\nپرسش از استاد :\r\nمترجم پس از پايان ترجمه ، پرسشى به‌نظرش رسيد كه آن را در پايان ترجمه نوشت و استاد فقيد پس از مطالعه ، در دو سطر پاسخ دادند كه اين پرسش و پاسخ ذيلًا از نظر خوانندگان محترم مىگذرد :\r\nاين‌جا كلام استاد بزرگ پايان مىيابد ، ولى بالاخره ، به نظر مىرسد كه هنوز جاى اين سؤال است كه با در نظر داشتن عدم امكان تخلّف ارادهء الهى و با فرض تعلق ارادهء الهى به فعل عبد ولو با جميع شرايط وجودى ، بالاخره آيا ممكن است فلان فعل در خارج تحقق پيدا نكند ؟ مسلماً با اين حساب ، خير ؛ ولى ممكن است سخن از « نسبت به فاعل » به ميدان آيد ؛ در اين صورت بايد گفت : نسبت ، يك امر « اعتبارى » است و ما در اين‌جا سخن از « واقعيات » مىگفتيم كه : آيا واقعاً بالاخره ممكن است فلان معصيت انجام نگيرد ؟ و آيا در صورتى كه جواب منفى باشد به محذور ديگران - اما به‌صورت ديگر - مبتلا نشده‌ايم ؟ ( اگر اين كلام از مترجم ، دليل بر عدم فهم مطالب استاد نباشد ) .\r\nفى ليلة 22 / ج 2 / جمادى الثانى 1377 ه ق\r\n\r\nپاسخ به خط استاد :\r\nاثر يك مركب خارجى چنان كه نسبت به مجموع مركب دارد ، هم‌چنين به هر يك\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاز اجزا نيز دارد و هر دو نسبت حقيقى هستند ، نه اعتبارى ، در صورتى كه نسبت فعل به انسان كه جزء علت تامه است امكانى بوده باشد ، حقيقى نيز هست ؛ ديگر در ثبوت اختيار نبايد ترديد داشت .\r\nنمايش تصوير\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\n3 . معجزه\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\nمعجزه « 1 »\r\nاگر در قرآنى كه ما بر بندهء خود نازل كرده‌ايم شك داريد ، يك سوره مثل آن بياوريد . « 2 »\r\nقرآن كريم در آيات زيادى ادعاى اعجاز دارد . اين ادعا در حقيقت دو بخش است .\r\n1 - اين‌كه اصولًا معجزه و خرق عادت در عالم وجود دارد ؛\r\n2 - اين‌كه قرآن از مصاديق معجزه است .\r\nپُرواضح است كه اگر ادعاى دوم ( قرآن معجزه و خرق عادت است ) ثابت شد ، مدعاى اول هم - كه معجزه در عالم وجود دارد - طبعاً ثابت مىشود .\r\nمطلب مهم بحث ما اين است كه اصلًا چطور ممكن است معجزه در خارج به‌وقوع پيوندد ؟ در حالى كه معجزه بر خلاف قوانين جارى در طبيعت است .\r\nقانون جارى و ثابت طبيعت اين است كه هر مُسَبَّبى استناد به سببى دارد و هر معلولى منوط به علتى است . اين يك قانون قطعى طبيعى است كه هيچ‌گونه تخلف ندارد .\r\nچطور ممكن است معجزه در خارج به‌وقوع بپيوندد و در عين حال ، به كليت اين قانون لطمه وارد نياورد و در حكم « سببيت » استثنائى حاصل نشود و در قانون\r\n\r\n\r\n","description":"","footnote":"\r\n( 1 ) . چاپ شده در مجله مجموعهء حكمت چاپ قم ، به مديريت فخرالدين برقعى و سردبيرى سيدهادى خسروشاهى ، خرداد 1339\r\n( 2 ) .  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »  بقره ، آيهء 23\r\n","page_name":" 179 ","page_number":179},
  {"content":"\r\n\r\n« عليت » تخلفى راه نيابد ؟\r\nبنابراين قرآن بايد دو مطلب را بيان كند :\r\nاول ، آن‌كه اعجاز حقيقت دارد و قرآن هم معجزه است .\r\nدوم ، آن‌كه حقيقت اعجاز چيست و چگونه ممكن است در عالم طبيعت امرى واقع شود كه خرق عادت كرده و كليت قانون طبيعت را نقض كند . « 1 »\r\n\r\nمعجزه از نظر قرآن\r\nدر اين مطلب شك نيست ، كه قرآن دلالت دارد بر اين‌كه در عالم طبيعت ، معجزه واقع مىشود .\r\nمعجزه‌اى كه قرآن ثابت مىكند معنايش آن نيست كه امر محالى انجام يابد كه ضرورت حكم عقل را باطل سازد . « 2 »\r\nپاره‌اى از مردم كه خود را دانشمند مىدانند ، آيات معجزه را طورى تأويل كرده‌اند كه مطابق علوم امروزى درآيد ، ولى اين زحمات ، بيهوده و اين عقيده ، مردود است و ما اكنون آن‌چه را كه قرآن در معناى معجزه بيان كرده است ، طى دو بخش ذكر مىكنيم :\r\n\r\n\r\n","description":"","footnote":"\r\n( 1 ) . استاد ، ابتدا دربارهء اعجاز قرآن سخن گفته و سپس به تشريح اصل اعجاز از نظر قرآن پرداخته‌اند ، ولى ما از نظر سبك نگارش خودمان در اين ترجمه و به‌علت توجه بيشتر خواننده محترم به درك اين مسئله ، در اصل اعجاز سخن مىگوييم و اعجاز قرآن را مورد بحث قرار نداده‌ايم\r\n( 2 ) . چيزى كه عقل ، فتوا دهد كه محال است ، هيچ‌گاه واقع نخواهد شد . حاصل ضرب دو در عدد مشابهش ، بدون هيچ ترديد چهار است و محال است حاصل ضرب پنج باشد . معجزه اين نيست كه چنين كار محالى در عالم انجام شود . . . ، ولى گاهى انسان مطلب واقع‌نشده‌اى را كه ذاتاً محال نيست ، به حساب محال مىگذارد ؛ مثلًا پيدايش يك آدم هزارسر ! ؛ ذاتاً محال نيست ؛ يعنى با هيچ قاعدهء عقلى و رياضى مسلم منافات ندارد ، ولى چون هيچ‌گاه واقع نشده شخص سطحىنگر ، حساب اين موضوع را با محال‌هاى عقلى در مىآميزد معجزه امرى است خارق عادت و بر خلاف عادت ، ولى با نظر صحيح عقلى ، محال نيست\r\n","page_name":" 180 ","page_number":180},
  {"content":"\r\n\r\n\r\n1 . قرآن قانون « عليت عمومى » را تصديق مىكند\r\nهمان‌طور كه ضرورت عقل و بحث‌هاى علمى و نظرات استدلالى براى حوادث طبيعى اسبابى اثبات مىكند ، قرآن هم قانون « عليت عمومى » را تصديق داشته و براى هر حادثه طبيعى ، سبب و علت قائل است .\r\nتوضيح آن‌كه : انسان ، فطرتاً معتقد است كه هر حادثهء مادى علتى دارد كه آن علت ، سبب به وجود آمدن اين حادثه است . علوم طبيعى و ساير بحث‌هاى علمى نيز حوادث و امور مربوط به هم را ، به امورى كه صلاحيت براى عليت دارد تعليل مىكند . « 1 »\r\nمقصود ما از علت اين است : هر جا كه حادثه‌اى پديد مىآيد ، بايد يك چيز يا چند چيز جلوتر از آن وجود داشته باشد و اين چيزها طورى باشند كه هرگاه تحقق يابند ، به‌طور مسلم امر ديگرى به‌وجود آيد ، كه آن را « معلول » مىناميم . ما اين مطلب را از روى تجربه به‌دست آورده‌ايم ؛ تجربه به ما نشان داده كه هر وقت « احتراق » پيدا شود ، لابد بايد جلوتر ، علتى از قبيل آتش يا حركت ، يا اصطكاك و امثال آن پيدا شده باشد كه سبب احتراق گردد .\r\nتوجه و دقت در معناى « علت » اين مطلب به‌خوبى نشان مىدهد كه يكى از احكام مسلم « علت » و « معلول » ، كليت و عدم تخلف است . « 2 »\r\n\r\n\r\n","description":"","footnote":"\r\n( 1 ) . چون بين « علت » و « معلول » ، « سنخيت » بايد باشد ، لذا هر معلول تابع يك علت هم‌سنخ است و هر علتى يك معلول مشابه و هم‌سنخ در پى دارد . از اين‌رو ، معلولى كه از سنخ ماده است علتش هم حتماً از سنخ ماده است\r\n( 2 ) . معناى علت اين است كه هر جا باشد ؛ معلول را به همراه داشته باشد ، پس اگر قانون عليت تخلف‌بردار باشد ؛ معنايش اين است كه يك موردى پيدا كرديم كه علت هست و معلول نيست . در صورتى كه علتى كه معلول را به‌دنبال نداشته باشد ، « علت » نيست و او را به‌نام « علت » ناميدن غلط است\r\n","page_name":" 181 ","page_number":181},
  {"content":"\r\n\r\nدر تمام مواردى كه قرآن دربارهء مرگ ، زندگى ، رزق و كليه حوادث - اعم از حوادث علوى سماوى يا سُفلى ارضى - سخن گفته است به وضوح ، اين قانون را تصديق مىكند .\r\nالبته نبايد فراموش كرد كه قرآن ، در نهايت همهء اسباب را به خدا نسبت مىدهد ، زيرا همهء اسباب ، بالاخره به يك سبب اصلى و واحد منتهى مىگردد .\r\nبنابراين از نظر قرآن ، قانون « عليت عامه » صحيح است ؛ به اين معنا كه هرگاه سببى با وجود لوازم و شرائط تأثير و عدمِ وجود مانع ، تحقق پيدا كرد ، مسلماً « مسبب » بر آن مترتب خواهد بود ، و نيز هر وقت « مسببَّى » را پيدا كرديم ، ناچار و به‌طور قطع ، كشف از وجود « سبب » مىكند و دلالت قطعى دارد كه بدون « سبب » به‌وجود نيامده است ، و اين‌همه به اذن خداست . « 1 »\r\n\r\n2 . قرآن اثبات « خارق عادت » مىكند\r\nقرآن از پاره‌اى حوادث و وقايع خبر مىدهد كه جريان عادى عالم طبيعت كه بر اساس نظام موجود علت و معلول استوار است ، با اين حوادث و وقايع مساعدت ندارد . اين سلسله حوادث و وقايع ، همان آيات و معجزاتى است كه قرآن ، به يك عده از پيامبران بزرگوار نسبت مىدهد ، مثل معجزات نوح ، هود ، صالح ، ابراهيم ، لوط ، داود ، سليمان ، موسى ، عيسى و محمد صلى الله عليه و آله .\r\nاين معجزه‌ها ، امورى هستند كه عادتِ مستمرِ عالمِ طبيعت را خرق كرده و از هم دريده است ، ولى بايد دانست كه گر چه با توجه به عادت جارى مستمر ، اين امور ،\r\n\r\n\r\n","description":"","footnote":"\r\n( 1 ) . اذن خدا را مىتوان به معناى ايجاد نظم علت و معلول در جهان آفرينش دانست . البته به گونه‌اى كه احاطهء علمى الهى بر تمام جزئيات حوادث سارى و جارى است . اين‌كه ، اثرگذارى علت را در معلول به‌طور قطع و مسلم ، اما در عين حال به اذن خدا مىدانيم به معناى توجه به « علت أولى » و « مسبب‌الاسباب » است كه : « لامؤثر فى الوجود الا هو »\r\n","page_name":" 182 ","page_number":182},
  {"content":"\r\n\r\nناشناخته و بسيار بعيد به‌نظر مىرسند ، « 1 » ولى طورى نيست كه ذاتاً محال بوده و عقل ضرورى ، آن را ابطال كند ؛ مثلًا عقل ، اين سخن را باطل مىداند و به هيچ‌وجه بر آن صحه نمىگذارد كه ايجاب و سلب ( بود و نبود ) با هم جمع يا با هم رفع شوند يا « چيزى را از خود آن چيز سلب كنيم ! » يعنى يك چيزى در عين حال ، هم باشد و هم نباشد ! يا « يكى نصف دوتا نباشد ! » .\r\nاينها چيزهايى است كه عقل ، محال مىداند و اگر معجزه چنين چيزى بود ، عقل هيچ‌كس نمىپذيرفت ، در حالى كه مىبينيم عقول عدهء زيادى از « ملّيّون » « 2 » و صاحبان اديان ، اين معجزات را بدون هيچ انكار و رد پذيرفته‌اند .\r\nعلاوه بر اين ، برحسب عادت طبيعى و جارى عالم نيز اين امور ناشناخته به‌نظر نمىرسد ، زيرا در نظام مادى ، در هر آنى ، زنده به مرده تبديل مىشود و مرده به زنده ! پديده‌اى به پديدهء ديگر برمىگردد و حادثه‌اى به‌دنبال حادثهء ديگر رُخ مىدهد ؛ صورتى به‌صورتى تبديل مىشود و آن صورت به‌صورت ديگر . . . ؛ سختى به سستى مىگرايد و سستى به سختى و هم‌چنين تا بىنهايت . . . .\r\nاين‌گونه تغيير و تبديل‌ها ، چيزهايى است كه نظام مادى ، دست به‌دست مىگرداند و در مظاهر ماده به جريان مىاندازد .\r\nفرق عادت جارى مشهود ، با معجزه و خرق عادت فقط اين است كه اسباب عادى مشهود كه پيش چشم ماست تنها با روابط مخصوص و شرايط زمانى و مكانى خاص اثر مىكند و اين روابط و شرايط ، به تدريج در كار تأثيراند ؛ « 3 » مثلًا عصا ، ممكن است\r\n\r\n\r\n","description":"","footnote":"\r\n( 1 ) . مثل ساده‌اى كه در پاورقى گذشته زديم مطلب را نزديك به ذهن مىكند . توجه كنيد كه چيزهاى واقع‌نشده وبىسابقه را به‌حساب محال و ناممكن نگذاريم\r\n( 2 ) . « ملّيّون » در اصطلاح كلام اسلامى به معناى ارباب اديان است . ملّت ، يعنى دين و آيين .  « وَ اتَّبَعَ مِلَّةَ إِبْراهِيمَ حَنِيفاً »  يعنى از آيين ابراهيم . . . پيروى كن\r\n( 3 ) . دانه‌اى كه به زير زمين افشانده‌اند ، تحت تأثير روابط و شرايط خاص ، به‌صورت خوشه و ميوه درمىآيد ؛ اين‌شرايط تدريجاً اثر مىكند ، نه به‌طور دفعى كه يك‌مرتبه دانه به‌صورت خوشه و محصول درآيد\r\n","page_name":" 183 ","page_number":183},
  {"content":"\r\n\r\nاژدها شود يا يك جسد پوسيده و بىجان ممكن است به‌صورت يك انسان زنده درآيد ، ولى به‌طورى كه تجربه و مشاهده نشان مىدهد ، اين تغييرها و تبديل‌ها عادتاً با علل خاص و شرايط زمانى و مكانى مخصوص انجام مىگيرد و بر اثر همين علل و شرايط است كه ماده از حالى به حال ديگر درمىآيد و صورتى پس از صورت ديگر مىگيرد . . . ، تا بالاخره به آخرين صورتى درمىآيد كه مورد فرض ماست ( عصا اژدهايى شود يا جسد بىجان زنده مىگردد ) .\r\nبنابراين ، نظام مادّىِ عادىِ مشهود ، در شرايط معيّن و با روابط معيّن و مخصوص و همراه با تدريج در روند پيدايش يك پديده مفروض - مانند عصا شدن اژدها - پىريزى شده است ، ولى معجزات و خوارق عادتى كه قرآن حكايت مىكند ، در شرايط خاص زمانى و مكانى و روابط مخصوص نبوده است ، بلكه با هر شرطى اتفاق مىافتاده يا اصلًا بدون شرط و تنها به ارادهء يك اراده‌كننده به وجود مىآمده است ! « 1 »\r\nنه تنها حس و تجربه ساده ، مساعد با تصديق اين خارق عادت‌ها نيست ، بلكه نظر علمى طبيعى هم نمىتواند بر اساس نظرات خود ، معجزه را تصديق كند ! زيرا تكيه‌گاه علوم طبيعى ، سطح مشهود نظام علت و معلول طبيعى است ؛ يعنى همان سطحى كه تجربه‌هاى علمىِ روز و فرضياتى كه حوادث مادى را تعليل مىكند ، روى آن قرار گرفته است .\r\nپس نه حس و تجربه عادى و ساده و نه علوم نظرى و دقيق طبيعى نمىتواند\r\n\r\n\r\n","description":"","footnote":"\r\n( 1 ) . به‌طورى كه خواننده ملاحظه مىكند اژدها شدن عصا و زنده شدن مرده در عالم طبيعت انجام مىگردد ، ولى با شرايط زمانى و مكانى خاص كه ممكن است مثلًا همه اين شرايط طى هزاران سال از پى يك‌ديگر حاصل شوند ! ولى اين شرايط خاص ، در معجزه ، به‌صورتى متفاوت عمل مىكند . معجزه ، روندى را كه يك پديده بايد هزاران سال طى كند تا به‌وجود آيد ، به‌صورت آنى و با اراده يك نفر - مانند حضرت موسى عليه السلام - ، البته به اذن خدا يا در حقيقت به ارادهء خدا به‌وجود مىآورد\r\n","page_name":" 184 ","page_number":184},
  {"content":"\r\n\r\nخوارق عادات و معجزات را تصديق كند ، ولى منكر اين امور هم نمىتواند بشود !\r\nعلم نمىتواند روى اين همه كارهاى عجيب و خارق‌العاده‌اى كه ارباب مجاهده و رياضت انجام مىدهند ، پرده بكشد ! هر روزى كه مىگذرد چشم‌ها از اين كارها پُر شده و روزنامه‌ها و مجله‌ها و رساله‌ها ، اين سلسله كارها را ثبت و ضبط مىكنند . اين قدر اين كارها زياد است ، كه هيچ عاقلى نمىتواند در آن شك داشته باشد .\r\nهمين چيزهاست كه علماى عصر را - / علمايى كه در آثار روحى مطالعه مىكنند - / ناچار ساخته كه وقوع اين رخدادها را معلول جريان يك سلسله امواج الكتريستى مغناطيسى مجهول بدانند . . . .\r\nتوضيح فرضيهء امواج الكتريستى به‌طور اجمال اين است كه انسان بر اثر رياضت‌هاى سخت ، داراى قدرت و نيرويى مىگردد كه مىتواند يك سلسله امواج مرموز نيرومندى را تحت تصرف خود درآورد . امواج مزبور ، طورى است كه اراده و شعور اين شخص مىتواند مالك آنها گردد و يا همراه آنها باشد و بر اثر اين تمليك و تصرف در امواج مجهول مرموز ، مرتاض مىتواند حركات خارق‌العاده و تحريكات و تصرفات عجيب از طريق قبض و بسط در ماده انجام دهد .\r\nاگر اين فرضيه ، تمام و همه‌جايى باشد و موارد نقض نداشته باشد منتهى به آن خواهد شد كه يك فرضيهء تازه به‌وجود آيد .\r\nاين فرضيهء جديد با وسعت و دامنه‌اى كه دارد ، همه حوادث گوناگون و پراكنده‌اى را كه فرضيات سابق ، همه يا پاره‌اى از آن را تعليل و علت‌هاى آن را ذكر مىكرد ، بر يك محور عمومى و دائم يعنى « حركت » و « قوه » تعليل مىكند و همهء حوادث مادى را به آن‌جا مىكشاند كه به يك علت واحد طبيعى ارتباط داشته باشند . « 1 »\r\n\r\n\r\n","description":"","footnote":"\r\n( 1 ) . نظريه امواج مرموز ، در مورد كارهاى خارق‌العادهء مرتاضان در اين دو كلمه خلاصه مىشود : « قوه » و « حركت » . اين دو عامل به يك عامل برگشت دارد ، زيرا حركت ناشى از قوه است و همهء حوادث مادى به‌طور كلى با اين يك عامل ( قوه ) تعليل مىشود\r\n","page_name":" 185 ","page_number":185},
  {"content":"\r\n\r\nاين ، سخنى است كه علماى عصر گفته‌اند و اجمالًا حق با آنهاست ، زيرا معنا ندارد كه يك معلول طبيعى فرض كنيم كه علت طبيعى نداشته باشد ؛ رابطهء علتِ امر طبيعى با معلولِ طبيعى حتماً بايد يك رابطهء طبيعى باشد ، چون معلول طبيعى بايد با سنخ خودش يعنى علت طبيعى ، رابطهء طبيعى داشته باشد .\r\nبه عبارت ديگر : علت طبيعى ، يعنى يك سلسله موجودات طبيعى كه با نسبت‌ها و رابطه‌هاى مخصوص ، جمع مىشوند و در نتيجهء جمع شدن و گرد هم آمدن اين موجودات با اين روابط و نسبت‌هاى خاص ، موجود طبيعى تازهء ديگرى پديد مىآيد كه از آن موجودات متأخر است و به‌طورى با آنها ارتباط دارد كه اگر آن نظامى كه در موجودات طبيعى سابق بر اين موجود برقرار بود نقض مىشد و از بين مىرفت ، به‌طور مسلم اين موجود پديد نمىآمد و وجودش متحقق نمىشد .\r\nخلاصهء آن‌چه تا به حال گفته شد اين است كه هر معلول طبيعى يك علت طبيعى لازم دارد ، ولى ما نمىتوانيم ملتزم باشيم كه علت طبيعى ، همين چيزهايى است كه ما آنها را به‌عنوان علل طبيعى شناخته‌ايم . ممكن است علت طبيعى واحد ديگرى باشد ؛ چنان‌كه به‌طور نمونه فرضيه دانشمندان ذكر گرديد . « 1 »\r\n\r\n\r\n","description":"","footnote":"\r\n( 1 ) . الميزان ، ج 1 ، بقره ، آيهء 22\r\n","page_name":" 186 ","page_number":186},
  {"content":"\r\n\r\n\r\n4 تقليدو پيروى ازخرافات\r\n\r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\nتقليد و پيروى از خرافات\r\n\r\nسخن قرآن « 1 »\r\nوقتى به آنان گفته شود از آن‌چه خدا نازل كرده پيروى كنيد ، مىگويند « از چيزهايى پيروى مىكنيم كه پدرانمان را بر آن يافتيم » ، آيا گرچه پدرانشان هيچ عقل نداشتند و راه يافته نبودند ؟ « 2 »\r\nآرا و عقايد انسان بر دو قسم است :\r\n1 - آرا و عقايد نظرى كه بدون واسطه ارتباط به‌عمل ندارد ، مثل رياضيات ، طبيعيات و مسائل ماوراء الطبيعه ؛\r\n2 - آرا وعقايد عملى كه بىواسطه وابستگى به‌عمل دارد ؛ مانند مقولات مربوط به كارهايى كه بايد انجام داد يا نبايد كرد .\r\nراه گزينش رأى و عقيده در بخش نخست ، پيروى از علم و يقين است كه منتهى به برهان يا حس گردد ؛ و در قسم دوم پيروى از امورى است كه شخص را به « خير » ى مىرساند كه سعادت او در آن است يا در سعادت او نقش دارد و هم‌چنين اجتناب از امورى است كه منتهى به شقاوت و بدبختى او مىگردد يا به سعادت زيان مىرساند .\r\n\r\n\r\n","description":"","footnote":"\r\n( 1 ) . چاپ شده مجله مجموعه حكمت چاپ قم ، صاحب امتياز سيد فخرالدين برقعى ، سردبير سيدهادى خسروشاهى ، سال چهارم شماره اول . ارديبهشت 1339 ش ، ذيقعده 1379 ه\r\n( 2 ) .  « وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ »  بقره ، آيهء 170\r\n","page_name":" 189 ","page_number":189},
  {"content":"\r\n\r\nاعتقاد به حقانيت چيزى كه به آن علم نداريم - در دسته اول - و هم‌چنين اعتقاد به چيزى كه خير و شرش معلوم نيست - در دسته دوم - دو اعتقاد خرافى است .\r\nآراى انسان به فطرت و طبيعت او منتهى مىشود ، زيرا فطرت ، از علل اشياء جست‌وجو مىكند و طبيعت ، او را برمىانگيزاند كه به وسيلهء امرى كه كمال حقيقى اوست به كمال برسد .\r\nبر اين اساس ، انسان در برابر رأى خرافىاى كه از روى نادانى و كوركورانه اخذ شده باشد ، خضوع نمىكند ، اما عواطف نفسانى و احساسات باطنى كه قوهء خيال ، آنها را برمىانگيزد بسا سبب مىشود كه انسان به « خرافات » معتقد باشد كه عمدهء اين عواطف ، خوف و رجا يا بيم و اميد است .\r\nقوهء خيال ، صورت‌هايى را همراه با بيم يا اميد براى انسان تصوير مىكند و احساس خوف يا رجا ، اين صورت‌ها را حفظ مىكند و نمىگذارد اين صورت‌ها از « نفسِ » ترسان يا اميدوار انسان غايب گردند .\r\nمثلًا اگرانسان ، در شبى تيره و تار كه چشمش ياراى ديدن نداشته باشد ، تنها و بىانيس ، در وسط بيابان وحشتناكى گرفتار شود كه هيچ پناهى نداشته باشد كه دلش آرام گيرد و ايمن گردد و چراغى هم نباشد كه خطرات را از چيزهاى ديگر تميز دهد ، خيال ، در اين‌جا به فعاليت مىافتد و هر شبحى كه به نظر او مىآيد ، به‌صورت غول مهيبى درمىآورد كه قصد هلاك او را دارد يا به‌صورت روحى كه واقعيت ندارد !\r\nشبحى كه خيال ، خلق كرده است ، حركت مىكند ، مىآيد و مىرود ، به آسمان بالا مىرود و به زمين برمىگردد و به شكل‌ها وتمثال‌هاى گوناگونى درمىآيد !\r\nو از اين پس ، هر وقت انسان حال خوف وترس پيدا مىكند ، خيال آن شبح ساختگى را در برابرش تكرار مىكند و بسا كه اين حالت ، از شخصى به شخص ديگرى منتقل شود و حالى نظير حال شخص اول در او ايجاد كند و پيوسته انتشار يابد ، در حالى كه يك موضوع خرافى است كه به هيچ‌وجه منتهى به حقيقت نمىباشد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nانسان از قديم‌ترين اعصار تا به امروز گرفتار آراى خرافى بوده است . بعضى گمان مىكنند كه خرافات ، ويژهء شرقىهاست ، ولى حقيقت اين نيست ، چرا كه اگر غربىها در خرافات حريص‌تر از شرقىها نباشند ، لااقل مانند شرقىها ميان آنها هم خرافات وجود دارد .\r\nاما دانشمندان و « خواص » ، پيوسته براى محو آثار اين خرافات كه در ارواح عامهء مردم جاى گرفته چاره‌انديشى مىكردند تا مردم ، آگاه و بيدار گردند ، ولى اين ، دردى است كه طبيب را خسته كرده است ! زيرا انسان از طرفى در آراى نظرى و معلومات حقيقى خالى از تقليد نيست و از طرف ديگر احساسات و عواطف نفسانى دارد . و از اين رو دانشمندان تا به امروز در معالجهء اين درد به پيروزى دست نيافته‌اند .\r\nولى از اينها عجيب‌تر ، رأيى است كه مردم متمدن وعلماى طبيعى امروزى در اين باره ابراز مىدارند ؛ اينان مىگويند : علم امروز ، اساس خود را بر حس و تجربه گذاشته است و هرچه جز اين است رد مىكند ؛ مىگويند : تمدن و ترقى ، اساس خود را بر پايهء تكامل جامعه بنا كرده است ، كه جامعه تا آن‌جا كه ممكن است در همهء شئون به كمال رسد . اينان تربيت را نيز بر همين اساس پىريزى كرده‌اند .\r\nاين گفتهء عجيب ، يعنى ردّ هر آن‌چه جز حس و تجربه است خود پيروى از خرافات است ! زيرا علوم طبيعى ، تنها به بحث از خواص طبيعت پرداخته است و اين خواص را براى موضوعات خود ثابت مىكند .\r\nبه عبارت ديگر : علوم مادى از خواص « ماده » پرده برمىدارد ، اما نمىتواند « ماوراى ماده » را نفى و ابطال كند و بنابراين اگر كسى معتقد شود كه « چيزى كه حس و تجربه به آن دست‌رسى پيدا نكرده وجود ندارد » اين اعتقاد ، بدون دليل ولذا از جملهء خرافات است .\r\nساختمان تمدن بر اساس طلب كمال نيز چنين است ، زيرا اين كمال و نيل به سعادت اجتماعى گاهى مستلزم آن است كه پاره‌اى از افراد ، از سعادت زندگى فردى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nخود محروم گردند ؛ مثلًا در راه دفاع از وطن يا قانون يا مرام ، كشته شدن را تحمل و فداكارى كنند و براى نگهدارى حريم اجتماع از سعادت شخصى محروم گردند ، اما هيچ انسانى بر اين محروميت‌ها اقدام نمىكند ، مگر در راه كمال و از آن‌رو كه اينها را كمال مىداند ، در حالتى كه حقيقت بر خلاف اين است ! زيرا اينها يعنى كشته شدن ، محروميت و فداكارى . . . كمال نيستند ، بلكه عدم و حرمان‌اند ! اگر هم كمالاتى باشد براى جامعه كمال است ، نه براى فرد ؛ آن هم از لحاظ آن‌كه جامعه ، جامعه است « 1 » ، در حالى كه هر انسانى ، جامعه را براى خودش مىخواهد ، نه خودش را براى جامعه !\r\nروى همين اصل است كه زمام‌داران اين جوامع ، براى افراد جامعهء خود چاره‌اى انديشيده و به آنان تلقين مىكنند كه انسان با فداكارى ، ياد نيك و نام پرافتخار و پايدار از خود باقى مىگذارد ؛ يعنى زندگى جاويدان به‌دست مىآورد !\r\nخود اين گفتار « خرافه » است ! چرا كه بعد از بطلان و فنا ، چه زندگىاى وجود دارد ؟\r\nچنين زندگىاى چيزى جز « نام » نيست ، « نام » خالى كه چيزى در پس پرده ندارد . !\r\nگفتار بالا ، نظير اين است كه بگوييم : بر انسان لازم است تلخى قانون را تحمل كند و بر محروميت‌هايى كه در برابر پاره‌اى از خواسته‌هاى دل مىبيند صبر كند ، براى آن‌كه جامعه بدين‌وسيله محفوظ بماند و در زندگىِ پايدار خود به كمال برسد . كسى كه اين را مىگويد معتقد است كمال جامعه ، كمال اوست كه اين يك گفتار خرافى است ، زيرا كمال جامعه در صورتى كمال فرد است كه اين دو با يك‌ديگر تطبيق كنند ، نه آن‌كه فرد به كلى نابود شود ! اگر كمال جامعه منطبق بر كمال فرد نباشد و او را به كمال نرساند كه كمال فرد نيست ! « 2 »\r\n\r\n\r\n","description":"","footnote":"\r\n( 1 ) . يعنى جامعه بدون نظر به تك تك افراد جامعه ، بلكه با توجه به شخصيت جامعه كه شخصيتى در برابر شخصيت‌فرد دارد\r\n( 2 ) . ظاهر سخن استاد ، فردگرايى و اصالت فرد است ، ولى به نظر مىرسد ، دقت در روان‌شناسى فردى ، صحت اين سخن را اثبات كند . اشاره‌وار آن‌كه اگر « فرد » انسان بميرد و نابود شود آيا از نظر واقعيت وجودى او كه از بين رفته است فرقى مىكند كه جامعه خوش‌بخت باشد يا بدبخت ؟ فقير باشد يا غنى ؟ پيشرفته باشد يا عقب مانده ؟ « فردِ » زنده است كه اينها را درك مىكند و از آن لذت مىبرد يا رنج مىبرد ، درواقع ، خوش‌بختى و بدبختى جامعه است كه « فرد » را شاد يا ناشاد مىكند ، پس مىتوان گفت : فرد ، شادى جامعه را براى شادى خودش مىخواهد و برعكس ، فرد از ناشادى جامعه ، ناشاد مىشود . اگر فردى از بين رفت و نابود شد ، ديگر چه فرقى دارد جامعه شاد يا ناشاد ، خوش‌بخت يا بدبخت ، مترقى يا عقب مانده باشد ؟\r\n","page_name":" 192 ","page_number":192},
  {"content":"\r\n\r\nراستى اگر فردى يا ملتى بتواند - هرچند از راه ظلم وجور - به آرزوهاى خود برسد و قدرت و نيرويى در برابرش ايستادگى نكند و قادر باشد بر همه تفوق جويد ، به چه دليلى معتقد مىشود كه كمال جوامع ديگر عين كمال او و موجب ياد نيك و افتخار اوست ؟ ! قدرت‌مندان ملت‌ها در فكر بهره‌بردارى از زندگى ملت‌هاى ضعيفند . هر جايى پيدا مىكنند در آن قدم مىگذارند ، هر چه مىخواهند سعى مىكنند تا به آن برسند و هيچ فرد و ملتى نيست كه آنها را به بندگى و رقيت خود درنياورده باشند .\r\nآيا اين رويه ، جز به آن مىماند كه درد مزمنى را با از بين بردن دردمند ، معالجه كنند ؟ « 1 »\r\nاما راهى كه قرآن مجيد ، در اين باره پيموده ، اين است كه :\r\n1 - در مرحلهء آراى نظرى ، به انسان دستور مىدهد كه از آن‌چه خدا نازل كرده پيروى كند . « 2 » هم‌چنين او را از اين‌كه بدون علم سخن بگويد نهى كرده است .\r\n\r\n\r\n","description":"","footnote":"\r\n( 1 ) . فرد يا جامعه‌اى كه از راه ظلم به افراد و جوامع ديگر ، كمال خود را مىجويد ، در واقع با نابودسازى يا ناتوان‌سازى آنان ، راه تكامل آنان را سد مىكند و به كمال خودش هم نمىرسد ، زيرا كمال جوامع انسانى به معناى حقيقى كلمه ، كمال همه جوامع است ، نه يكى بدون ديگرى ! چنين فرد يا جامعه‌اى كمال خود را در كمال ديگرى نمىجويد و مىخواهد درد عدم كمال خود را با نابودى ديگران علاج كند ! ! كه به معناى نابودى كمال خودش نيز هست !\r\n( 2 ) . زيرا آن‌چه خدا نازل فرموده عين حق است . مگر كسى در وجود خدا يا نزول از جانب خدا ( نبوت ) شك داشته باشد\r\n","page_name":" 193 ","page_number":193},
  {"content":"\r\n\r\n2 - در مرحلهء عمل ، امر مىكند كه افراد در جست‌وجوى عملى باشند كه مورد پسند خدا و نزد او باقى باشد ؛ اگر آن عمل مطابق خواستهء دل نيز باشد ، هم سعادت دنيا و هم سعادت آخرت در آن است ، و اگر حرمان از خواهش دل در كار است ، اجر عظيمى نزد خدا دارد كه :\r\nآن‌چه نزد خداست بهتر و ماندگارتر است . « 1 »\r\nاصحاب حس و ماده‌گراها مىگويند : پيروى از دين ، تقليد است و علم ، از تقليد منع كرده است . مىگويند : دين از خرافات دورهء دوم زندگى انسان است .\r\nاينان زندگى انسان را به چهار دوره تقسيم كرده‌اند :\r\n1 - دورهء افسانه‌ها و اساطير ؛ 2 - دورهء دين ؛ 3 - دورهء فلسفه ؛ 4 - دورهء علم .\r\nخود اين گفتار ، بر اساس علم نيست و يك رأى خرافى است :\r\nاين‌كه مىگويند پيروى از دين ، تقليد است ، پاسخش اين است كه دين مجموعه‌اى است از معارف مربوط به مبدأ و معاد و يك سلسله قوانين اجتماعى و عبادى و معاملاتى كه از راه وحى و نبوت اخذ شده و صحت و درستى وحى و نبوت نيز از راه دليل و برهان ثابت شده و مجموعهء اخبارى كه شخص راست‌گو بدهد ، راست است و پيروى از آن ، پيروى از علم است ، زيرا فرض ما اين است كه از راه برهان ، علم پيدا كرده‌ايم كه مخبر آن راست‌گو است .\r\nعجيب است كه اين حرف را كسانى مىزنند كه در اصول زندگى و شيوه‌هاى اجتماع ، در خوردنى ، در پوشيدنى ، در آشاميدنى ، در امور مربوط به زناشويى و مسكن و ساير چيزها جز تقليد و پيروى از هوا و هوس چيز ديگرى در دست ندارند ؛ تقليد كوركورانه و پيروى از هوا و هوس بى آن‌كه در آن تأمل كنند و درست و نادرست آن را بازشناسند . « 2 »\r\n\r\n\r\n","description":"","footnote":"\r\n( 1 ) .  « وَ ما عِنْدَ اللَّهِ خَيْرٌ وَ أَبْقى »  قصص ، آيهء 60\r\n( 2 ) . من غير تثبّت و تبيّن\r\n","page_name":" 194 ","page_number":194},
  {"content":"\r\n\r\nجالب اين است كه براى « تقليد » نام ديگرى آفريده‌اند و آن را « پيروى از رويه‌اى كه دنياى مترقى آن را مىپسندد » گذاشته‌اند !\r\nدر واقع اسم تقليد محو شده ، ولى راه و رسم آن به‌جاى مانده است . كلمهء « تقليد » به‌صورت يك كلمهء بيگانه و ناآشنا درآمده ، ولى معناى آن مأنوس و آشناست !\r\nشعار « هم‌رنگ جماعت باش » « 1 » ، يك شعار عملى و باعث پيشرفت تمدن شده ، ولى شعار : « از هوا و هوس پيروى مكن كه تو را از راه خدا بيرون مىبرد » « 2 » يك تقليد دينى و يك گفتهء خرافى به‌شمار مىآيد !\r\nاما اين‌كه سير حيات انسانى را به چهار دوره تقسيم كرده‌اند ، تاريخ دين و فلسفه كه در دست ماست ، اين تقسيم را تكذيب مىكند ، زيرا :\r\nطلوع دين ابراهيم عليه السلام ، بعد از دوران فلسفهء هند و مصر و كلدان بود ؛\r\nدين عيسى عليه السلام بعد از فلسفه يونان بود ؛\r\nدين محمد صلى الله عليه و آله يعنى دين اسلام ، بعد از فلسفه يونان و اسكندريه بود و خلاصه آخرين اوج فلسفه ، پيش از اوج دين بوده است و ما در جاى خود بيان كرده‌ايم كه دورهء دين توحيد ، بر همهء اديان تقدم دارد .\r\nتقسيم قرآن شريف دربارهء تاريخ انسان بدين‌ترتيب است :\r\n1 - دوران سادگى و وحدت ملت‌ها ؛ 2 - دوران حس و ماده .\r\nبيان اين مطلب در ذيل آيهء 213 سورهء بقره آمده است . « 3 »\r\n\r\n\r\n","description":"","footnote":"\r\n( 1 ) . معادل شعار عربى ( الق دلوك فى الدّلاء ) يعنى دلو خود را در ميان دلوها بيند\r\n( 2 ) .  « وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ »  ص ، آيهء 26\r\n( 3 ) . الميزان ، ج 2 ، ص 111 - 157 . استاد فقيد در ذيل آيهء فوق در مبحثى بالغ بر 50 صفحه در مورد نبوّت و پيدايش دين ، سخن گفته‌اند . پاره‌اى از عناوين اين مبحث عبارت است از : آغاز تكوين انسان ؛ تركيب انسان از روح و بدن ؛ شعور انسان و ارتباط او با اشياء ؛ علوم عملى انسان ؛ استخدام يك‌ديگر ؛ مدنى بالطبع بودن انسان ؛ داستان اختلاف ميان انسان‌ها ؛ رفع اختلاف به وسيلهء دين ( مسئلهء نبوّت ) ؛ اختلاف در خود دين ؛ انسان بعد از دنيا . . .\r\n","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\n\r\n5 محكم ، متشابه و تأويل‌در قرآن\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\nدرباره اين بحث « 1 »\r\nبحث حاضر ترجمهء آزاد و بسيار خلاصه‌اى است از بخشى از بيان تحقيقى و گران‌مايهء استاد فقيد طباطبائى - رحمة اللَّه عليه - كه طى 70 صفحه از جلد سوم تفسير الميزان ( ص 19 - 87 ) ذيل آيات 7 تا 9 سورهء آل‌عمران آورده‌اند .\r\nاستاد در آغاز بحث - / چنان كه روش تفسيرى ايشان است - / منحصراً با بهره‌گيرى از آيات قرآن ، مراد قرآن از « محكم » و « متشابه » و « تأويل » را بيان مىكنند و آن‌گاه در بحث تفصيلى در ضمن چند فصل در مورد محكم و متشابه ، معناى تأويل ، معناى « ام الكتاب » و . . . بحثى نفس‌گير و محققانه دارند كه ارباب فضل و پژوهش را مىسزد كه از آن ، بهره‌ها گيرند و توشه‌ها بردارند .\r\nاما آن‌چه در اين ترجمه آمده است تنها برداشتى كوتاه از اين مبحث ابتكارى و جذاب است كه از نظر خوانندگان ارجمند مىگذرد . با يادآورى اين‌كه آن‌چه در اين سطور آمده در مقايسه با آن‌چه در متن تفسير سوره مورد تحقيق قرار گرفته ، تنها نمونه و گوشه‌اى از آن تحقيق فاخر است .\r\nاين بحث با اندكى ويراستارى و برخى حواشى جديد تقديم خوانندگان ارجمند مىشود .\r\n\r\n\r\n","description":"","footnote":"\r\n( 1 ) . چاپ شده در سالنامهء معارف جعفرى به مديريت آقاى شيخ احمد محصل يزدى قم\r\n","page_name":" 199 ","page_number":199},
  {"content":"\r\n\r\n\r\nمحكم ، متشابه و تأويل در قرآن\r\n\r\nسخن قرآن\r\nاوست كه بر تو اين كتاب را نازل كرد كه پاره‌اى از آن آيات محكمند كه ام‌الكتاب‌اند و پاره‌اى ديگر متشابهند . آنها كه در دلشان انحراف و تزلزل است از متشابهات آن در جست‌وجوى فتنه و در جست‌وجوى تأويل آن پيروى مىكنند ، در حالى كه تأويل آن را جز خدا و راسخون در علم « 1 » نمىدانند ؛ آنها مىگويند ما ايمان آورديم ، همه از پيش پروردگار ماست و جز خردمندان متذكر نمىشوند . « 2 »\r\n\r\nمعناى لغوى كلمات\r\n« محكم » از مادهء « حكم » است . اين ماده بدان معناست كه يك شىء ، طورى باشد كه چيز ديگرى نتواند در آن رخنه كند و آن را از هم جدا سازد و از بين ببرد ؛ چنان كه كلمات « احكام » و « تحكيم » و نيز « حكم » به معناى قضاوت ، « حكمت » به معناى معرفت تام و علم قطعى سودمند ، « حكَمَه » به معناى مهار اسب ، همه به معناى منع و\r\n\r\n\r\n","description":"","footnote":"\r\n( 1 ) . اين ترجمه برحسب مذاق پاره‌اى از مفسران است كه « والراسخون فى العلم » را عطف بر « اللَّه » مىشمارند ؛ به‌اين معنا كه اينان نيز تأويل قرآن را مىدانند\r\n( 2 ) .  « هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلَّا أُولُوا الْأَلْبابِ »  آل‌عمران ، آيهء 7\r\n","page_name":" 200 ","page_number":200},
  {"content":"\r\n\r\nاتقان است . « 1 »\r\n« متشابه » يعنى چيزهاى گوناگونى كه در پاره‌اى از اوصاف و كيفيات با هم‌ديگر توافق و مشابهت داشته باشند .\r\n« تأويل » به معناى رجوع و برگشت يك چيز به چيز ديگر است .\r\n\r\nاصطلاح محكم و متشابه در قرآن\r\nدر پاره‌اى از آيات ، همهء قرآن « محكم » و در پاره‌اى ديگر همهء آن « متشابه » معرفى شده است :\r\nكتابى كه آيات آن احكام يافته است . « 2 »\r\nكتابى متشابه كه پوست كسانى كه از پروردگارشان خشيت دارند به لرزه در مىآيد و آن‌گاه پوست و دلشان به ياد خدا نرم مىشود ، اين هدايت خداست كه هر كس را بخواهد بدان راهنمايى مىكند و هر كس را خدا گمراه سازد ، هدايت‌گرى نخواهد داشت . « 3 »\r\nدر آيه مورد بحث ( آيه 7 سورهء آل‌عمران ) قسمتى از قرآن « محكم » و بخشى ديگر « متشابه » شمرده شده و « محكمات » به عنوان « ام‌الكتاب » معرفى شده‌اند .\r\nبايد دانست كه محكم بودن « همهء » كتاب به اين معنا پيش از نازل شدن آن بوده‌است . اين مطلب از ذيل آيهء 2 سوره هود استفاده مىشود ؛ آن‌جا كه مىفرمايد :\r\nكتابى است كه آياتش احكام يافته و پس از آن از سوى آن داناى آگاه ، تفصيل داده شده است . « 4 »\r\n\r\n\r\n","description":"","footnote":"\r\n( 1 ) . مانع بودن شيئى از نفوذ عوامل تباهى و به هم پيوستگى و به هم چسبيدگى\r\n( 2 ) .   « كِتابٌ أُحْكِمَتْ آياتُهُ »   هود ، آيهء 1\r\n( 3 ) .  « كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ذلِكَ هُدَى اللَّهِ يَهْدِي بِهِ مَنْ يَشاءُ وَ مَنْ يُضْلِلِ اللَّهُ فَما لَهُ مِنْ هادٍ »  زمر ، آيهء 23\r\n( 4 ) .   « كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ »   هود ، آيهء 1\r\n","page_name":" 201 ","page_number":201},
  {"content":"\r\n\r\nيعنى كتاب ، پس از محكم بودن ، تفصيل داده شده و به تدريج نازل گشته است .\r\nمراد از متشابه بودن « همهء » كتاب ، اين است كه همهء آيات داراى يك نسق بوده ، نظمى دلپذير و اسلوبى متقن و محكم دارد و حقايق را به‌طور يك‌نواخت بيان مىكند و مردم را به طرف حق هدايت مىفرمايد . اين محكم و متشابه معنايى است غير از معناى معروف . اين معنا در همهء قرآن جارى است .\r\nو اما « ام الكتاب » : با توجه به معناى اصلى « امّ » كه عبارت از مرجع و پناه‌گاه اشياست ؛ معنايش اين است كه مرجع فهم آيات متشابه ، آيات محكم است . در آيهء مورد بحث ما ، محكم و متشابه در برابر يك‌ديگر قرار گرفته و سپس سخن از مردمانى به ميان آمده كه دلشان دچار شك و انحراف از حق است و پيروى از آيات متشابه مىكنند ، زيرا در جست‌وجوى فتنه و « تأويل » اين آيات هستند و اين نشان مىدهد كه مراد از « تشابه » در اين‌جا اين است كه آيه طورى باشد كه به مجرد شنيده شدن ، معنا و مقصودش معلوم نگردد و بلكه مردد بين اين معنا و آن معنا باشد ، تا سرانجام به آيات محكم برگردد و معنايش روشن گردد . بدين‌ترتيب ، آيهء متشابه به واسطهء آيهء محكم ، « محكم » مىگردد ، ولى آيهء محكم ، خود به خود محكم است .\r\nمثال : در آيهء 5 سورهء طه مىفرمايد :\r\nخدا روى عرش قرار گرفته است . « 1 »\r\nشنونده‌اى كه اين آيه را مىشنود ، حقيقت معنايش را دفعه نخست نمىفهمد ، ولى وقتى كه مثلًا به آيه 11 سوره شورى مراجعه كند كه مىفرمايد :\r\nمثل خدا چيزى نيست . « 2 »\r\nذهن شنونده بر اين قرار مىگيرد ، كه مراد از قرار گرفتن روى عرش ، اين است كه خدا مسلط بر مُلك است و احاطه بر خلق دارد ، نه اين‌كه جايى دارد و تكيه در مكانى\r\n\r\n\r\n","description":"","footnote":"\r\n( 1 ) .  « الرَّحْمنُ عَلَى الْعَرْشِ اسْتَوى »  طه ، آيهء 5\r\n( 2 ) .  « لَيْسَ كَمِثْلِهِ شَيْءٌ »  شورى ، آيهء 11\r\n","page_name":" 202 ","page_number":202},
  {"content":"\r\n\r\nداده ، تا لازم آيد خدا جسم باشد كه بر خدا محال است .\r\nمثال ديگر : در آيهء 23 سورهء « قيامت » مىفرمايد :\r\nبه پروردگارش ناظر است . « 1 »\r\nو در آيهء 103 سورهء انعام مىفرمايد :\r\nديده‌ها او را درك نمىكنند و او ديده‌ها را درك مىكند . « 2 »\r\nآيهء اول را به آيهء دوم برمىگردانيم ومىفهميم مراد از « نظر » در آيهء اول ، نظر حسى نيست .\r\nاين سخن ، در مورد آيات ناسخ و منسوخ هم صادق است ؛ وقتى كه آيهء نسخ شده را بر آيهء ديگرى كه ناسخ آن است عرضه بداريم ، متوجه مىشويم كه آيهء منسوخ شامل حكمى بوده است كه مدتش فقط تا زمان ناسخ بوده است . « 3 »\r\n\r\nآيات متشابه دلالت بر مراد دارد\r\nكسى كه از اول تا آخر قرآن را به دقت مطالعه كند ، بدون شك يك آيه هم نخواهد يافت كه « مدلول » نداشته باشد و ناطق به معناى خود نباشد و مراد و مقصودش معلوم نگردد . هيچ آيه‌اى نيست ، مگر آن‌كه دلالت بر مدلول دارد ، منتها اين مدلول ، يا مدلول واحدى است كه كسى كه آشناى به سخن باشد ، در آن شك نمىكند ، و يا چند مدلول است كه بعضى به بعض ديگر اشتباه مىشود ، ولى همهء اين معانىِ به هم آميخته ، به‌طور مسلم ، مراد و معناى حقيقى و واقعى را در بر دارد و الّا دلالتى در كار نخواهد بود .\r\n\r\n\r\n","description":"","footnote":"\r\n( 1 ) .  « إِلى رَبِّها ناظِرَةٌ »  قيامت ، آيهء 23\r\n( 2 ) .  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ »  انعام ، آيهء 103\r\n( 3 ) . استاد در معناى « محكم » و « متشابه » و تأويل و ام الكتاب طى حدود 30 صفحه از تفسير الميزان اقوال زيادى از مفسران ، با رد آنها ذكر فرموده‌اند . ر . ك : الميزان ، ج 3 ، ص 32 - / 63\r\n","page_name":" 203 ","page_number":203},
  {"content":"\r\n\r\nالبته آن معناى حقيقى ، به‌طور قطع ، از اصول مسلم قرآن ، مانند وجود صانع ، توحيد ، بعثت انبيا ، تشريع احكام ، معاد و امثال آن ، بيگانه نيست ، بلكه با اين اصول سازگارى دارد و اصول مزبور مستلزم آن معناى خاص است و همان معنا را نتيجه مىدهد و از بين همهء مدلول‌هاى متعدد محتمل ، مرادِ حقيقى را معين مىكند . پس پاره‌اى از آيات ، پارهء ديگر را توضيح مىدهد و بعضى از آيات ، به عنوان ريشه و اصل ساير آيات است .\r\nكسى كه خوب دقت كند و آيهء مورد بحث ( آيه 7 سوره آل‌عمران ) را مورد مطالعه قرار دهد ، شك نخواهد داشت كه مراد از « محكمات » ، آياتى است كه متضمن اصول مسلم قرآن است و مراد از « متشابهات » ، آياتى است كه معانى آن با آن اصول ، روشن مىشود .\r\n\r\nچرا بعضى آيات متشابه است ؟\r\nپرسش : درست است كه بايد فروع را به اصول برگرداند ، ولى اين ، مختص قرآن نيست و موجب « تشابه » نيز نمىگردد .\r\nپاسخ : علت حصول تشابه در قرآن يكى از دو چيز است : به بيانى ديگر ، معارفى را كه قرآن مجيد القا فرموده دو دسته است :\r\nدسته اول ، معارف عالى است كه از حكم حس و ماده خارج و بيرون است ، ولى فهم‌هاى عادى در اين‌جا متوقف مىشود و مردد مىگردد كه آيا مراد ، حكم جسمانى حسى است ؟ مثلًا در آيهء 14 سورهء الفجر مىفرمايد :\r\nپروردگار تو ، در كمين‌گاه است . « 1 »\r\nدر همين سوره ، آيهء 22 مىفرمايد :\r\n\r\n\r\n","description":"","footnote":"\r\n( 1 ) .  « إِنَّ رَبَّكَ لَبِالْمِرْصادِ »  فجر ، آيهء 14\r\n","page_name":" 204 ","page_number":204},
  {"content":"\r\n\r\nپروردگار تو آمد . « 1 »\r\nاز اين دو آيه ، به ذهنى كه انس به محسوسات دارد ، معانيى برمىآيد كه از قبيل اوصاف و خواص اجسام است ، ولى وقتى رجوع كرديم به اصولى كه مىگويد در اين موارد ، حكم ماده و جسم منتفى است ، معانى متبادر اولى ، از ذهن بر طرف مىگردد .\r\nاين سخن در تمامى معارف و بحث‌هاى غيرمادى و غايب از حواس ، مطرح است و ويژهء قرآن كريم نيست و در ساير كتاب‌هاى آسمانى در مورد معارف متعالىاى كه از تحريف مصون مانده و در مباحث « الهيّات » فلسفه نيز جارى و سارى است .\r\nاين مطلب را قرآن به زبان ديگرى اشاره مىكند :\r\nخدا از آسمان آبى فرستاد كه هر دشتى به اندازهء خود آب گرفت . « 2 »\r\nباز مىفرمايد :\r\nما آن را قرآن عربى قرار داديم ، باشد كه بينديشيد و آن ، در ام الكتاب ، نزد ما ، بلند مرتبه و درست پايه است . « 3 »\r\nاين دو آيه ، بيان مىكند كه معارف قرآنى بسيار بلند مرتبه است ، و هر استعدادى ، آن را به‌گونه‌اى درك مىكند و مىفهمد ؛ متشابهات قرآن اين‌طورى است . نقص از طرف شنونده است ، نه از كلام خدا .\r\nدستهء دوم مطالبى است كه وابسته به نواميس اجتماعى و احكام فرعى است . اين بخش از معارف قرآن مشتمل بر ناسخ و منسوخ است . علت نسخ آيات هم تغيير مصالحى است كه مقتضى قانون‌گذارى است ، و از آن‌جا كه قرآن به‌طور تدريج نازل شده ، اين دو جهت ( وجود ناسخ و منسوخ در قرآن و تدريجى بودن نزول قرآن ) باعث شده كه در قرآن « تشابه » به وجود آيد ، كه البته اين تشابه به وسيلهء ارجاع\r\n\r\n\r\n","description":"","footnote":"\r\n( 1 ) .  « وَ جاءَ رَبُّكَ »  فجر ، آيهء 22\r\n( 2 ) .  « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها »  رعد ، آيهء 17\r\n( 3 ) .  « إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ »  زخرف ، آيهء 4\r\n","page_name":" 205 ","page_number":205},
  {"content":"\r\n\r\n« متشابه » به « محكم » وارجاع « ناسخ » به « منسوخ » بر طرف خواهد شد .\r\n\r\nپيروى از آيات متشابه\r\nكسانى كه در دلشان اضطراب و انحراف از حق است ، از آيات متشابه پيروى مىكنند . . . . « 1 »\r\nدر توضيح اين معنا مىگوييم : اين آيه ، مردم را در تلقى قرآن دو دسته قلمداد كرده است : يكى منحرفانى كه در جست‌وجوى فتنه و گمراه كردن مردم و « تأويل » آيات هستند و از آيات متشابه پيروى مىكنند . دستهء ديگر آنهايى هستند كه علمى راسخ دارند و دلشان محكم و ثابت است و آيات محكم را مىگيرند و از متشابه پيروى نمىكنند .\r\nبا اين توضيح معلوم مىگردد كه مراد از « پيروى آيات متشابه » پيروى كردن « عملى » است ، نه « عقيدتى ؛ مراد آن نيست كه ايمان به آيات متشابه مذموم و بد است ، بلكه مقصود اين است كه در عمل ، آيات متشابه را به كار بستن و در جست‌وجوى فتنه بودن و به دنبال تأويل آيات رفتن ، نكوهيده مىباشد . پيداست كه اين مذمت در صورتى است كه از آيهء متشابه پيروى كنند ، بدون ارجاع كردن آيهء متشابه به آيات محكم .\r\nاما اگر كسى آيات متشابه را به آيات محكم ارجاع داد و مقصود آيات متشابه را فهميد و از آن پيروى كرد ، در حقيقت از « محكم » پيروى كرده است ، نه « متشابه » .\r\n\r\nتأويل چيست ؟\r\nكلمهء تأويل در اصل به معناى رجوع است . بنابراين ، « تأويل متشابه » يعنى مرجعى\r\n\r\n\r\n","description":"","footnote":"\r\n( 1 ) .  « فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ »  آل‌عمران ، آيهء 7\r\n","page_name":" 206 ","page_number":206},
  {"content":"\r\n\r\nكه آيهء متشابه به آن ارجاع مىشود و « تأويل قرآن » يعنى آن مأخذ و منبع اصلى كه معارف قرآن از آن جا گرفته مىشود . براى آن‌كه اين مطلب روشن شود لازم است قبلًا بدانيم كه مفسران براى كلمهء « تأويل » « 1 » معانى زيادى ذكر كرده‌اند كه از همه مشهورتر اين است كه :\r\n« تأويل يعنى معنايى كه با ظاهر لفظ مخالف باشد » .\r\nاين معنا به اندازه‌اى بين متأخران شايع شده كه لفظ « تأويل » با آن‌كه در اصل به معناى رجوع بوده ، ولى حقيقت ثانوى در معناى مخالف با ظاهر پيدا كرده است ، اما اين معنا براى تأويل پذيرفتنى نيست ، زيرا :\r\nاولًا ، استعمال كلمهء تأويل در معناى خلاف ظاهر ، اصطلاحى است كه بعد از نزول قرآن پيدا شده و هيچ دليلى در دست نيست كه مراد از « تأويل » كه 16 بار در قرآن ذكر شده ، معناى خلاف ظاهر باشد ، بلكه اگر خوب در موارد استعمال اين كلمه در قرآن تدبر شود روشن مىگردد كه هيچ‌يك از معانيى كه مفسران براى تأويل ذكر كرده‌اند مقرون به صحت كامل نيست ، گرچه پاره‌اى از آنها به طور نسبى صحيح است .\r\nثانياً ، لازمهء اين قول كه مراد از تأويل ، معناى خلاف ظاهر باشد اين است كه در قرآن يك سلسله معانى وجود دارد كه ظاهر آيات با آن معانى مخالف است و اين ظاهر چون مخالفت با محكمات قرآن دارد ، موجب فتنه در دين و گمراه كردن مردم مىشود . بازگشت اين سخن آن است كه در قرآن اختلافى بين آيات وجود دارد ، كه جز به وسيلهء منصرف كردن پاره‌اى از آيات از معناى ظاهرى و برگرداندن آنها به يك معنا كه فهم‌هاى عمومى آن معانى را درك نمىكند مرتفع نمىگردد !\r\nاگر ما چنين اختلافى را در قرآن ملتزم شويم ، اين احتجاج كه در خود قرآن است ،\r\n\r\n\r\n","description":"","footnote":"\r\n( 1 ) . در معناى تأويل و فرق تفسير و تأويل علامه طباطبائى اقوال گوناگونى نقل كرده و هر كدام را جواب داده‌اند و مابه سبب رعايت ايجاز ، فقط همان معناى شايع و جواب آن را ذكر كرديم . در نگارش اين قسمت ، به منظور تلخيص و استفادهء بيشتر خوانندهء ارجمند ، در سبك اصل ، كمى تصرف كرده‌ايم\r\n","page_name":" 207 ","page_number":207},
  {"content":"\r\n\r\nباطل خواهد شد ، كه در آيهء 82 سورهء نساء مىفرمايد :\r\nچرا در قرآن تدبر نمىكنند ، كه اگر از نزد كسى جز خدا بود ، اختلاف زيادى در قرآن مشاهده مىكردند . « 1 »\r\nتوضيح آن‌كه : اگر رفع اختلاف دو آيه به اين باشد كه يك آيه را به آيهء ديگرى ، به اصطلاح « تأويل » كنيم و بگوييم معنايى دارد غير از معنايى كه ظاهرش بر آن دلالت مىكند و آن معنا را كسى غير از خدا [ و راسخون در علم 
  ] نمىدانند . در اين صورت آن آيه‌اى كه چنين معنايى داشته باشد ، به كلى از حجيت ساقط خواهد شد ، زيرا چنين تأويلى را ما در گفته ديگران هم مىتوانيم انجام دهيم ، حتى در گفتارى كه به‌طور قطع دروغ باشد ، مىتوانيم بگوييم ظاهرش مراد نيست و بلكه گوينده معناى درستى را اراده كرده كه ما نمىفهميم !\r\nبدين ترتيب اگر خواسته باشيم بدين گونه ، از قرآن رفع اختلاف كنيم ، بر خلاف منطوق آيه‌اى است كه گذشت ( آيهء 82 نساء ) چرا كه اين آيه به زبان احتجاج ، صراحت دارد كه قرآن در معرض افهام عمومى و زمينهء بحث و تأمل و تدبر است و در تمام قرآن يك آيه هم وجود ندارد ، كه مقصود از آن ، معنايى مخالف با ظاهر كلام عربى و يا مشتمل بر لغز و معما باشد ، در حالى كه ما با « تأويل » كذايى خود ، اين حقايق را در بوتهء فراموشى نهاده‌ايم .\r\nكلامى را كه عقيده داريم بالاتر از احوال گوناگون و آراى متناقض و مصون از سهو و خطا و نسيان است و به سرحد كمال رسيده و به مرور زمان ، تكاملى نخواهد داشت ، چنين كلامى را نمىتوانيم طورى « تأويل » و معنا كنيم كه حتى در مورد سخنان دروغ و لغو هم ، همان‌گونه بشود « تأويل » كرد ! .\r\nاينك ما نخست نظر خود را در معناى تأويل بيان مىكنيم و بعداً طبق سبك خاص\r\n\r\n\r\n","description":"","footnote":"\r\n( 1 ) .  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  نساء ، آيهء 82\r\n","page_name":" 208 ","page_number":208},
  {"content":"\r\n\r\nتفسيرى ، به استشهاد و استفاده از آيات مىپردازيم :\r\n« تأويل » عبارت از يك حقيقت خارجى واقعيت‌دار است كه بيانات قرآن ، اعم از موعظه‌ها و حكمت‌ها ، مستند به آن است . اين حقيقت ، در همهء آيات قرآن اعم از محكم و متشابه وجود دارد و بنابراين ، « تأويل » داشتنِ آيه ، غير از متشابه بودن و رجوع كردن به محكم است .\r\n« تأويل » مختص آيات متشابه نيست ؛ همهء قرآن تأويل دارد ؛ محكم ، تأويل دارد ، متشابه هم تأويل دارد . تأويل از قبيل مفاهيم و معانى لفظى نيست كه لفظ بر آن دلالت كند ، بلكه از امور عينى متعالى است كه الفاظ ، تاب احاطه بر آن را ندارد . خداوند آن امور عينى بلند پايه خارجى را كه بسى بالا و والاست ، به قيد الفاظ درآورده كه تا اندازه‌اى به ذهن ما نزديك شوند . اين الفاظ ، حكم « مَثَل » را دارد كه براى توضيح و نزديك ساختن مطلب ، به گونه‌اى كه مناسب فهم شنونده باشد ، آورده مىشود .\r\nسوگند به كتاب مبين كه ما آن را قرآن عربى قرار داديم ، باشد كه خردورزى كنيد و آن در « ام الكتاب » نزد ما ، بلند مرتبه و درست پايه است . « 1 »\r\nبا توجه به مضمون اين آيه و آيات ديگرى كه تصريحاً و تلويحاً همين معنا را بيان مىكند معلوم مىگردد كه اين قرآن ملفوظ عربى ، داراى مقام بلند و ارجمندى در عالم بالا و ما فوق فهم عمومى است كه براى نزديك شدن به افهام ، بدين صورت درآمده است و همان واقعيت عالى و موجوديت ما فوق فهم عموم ، به نام « تأويل » خوانده مىشود و اين در مورد تمام قرآن است ، اعم از محكم و متشابه .\r\n\r\nچند استشهاد از قرآن\r\n1 . تأويل كارهاى حضرت خضر : در داستان حضرت موسى و خضر ، كلمهء\r\n\r\n\r\n","description":"","footnote":"\r\n( 1 ) .    « وَ الْكِتابِ الْمُبِينِ * إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ »    زخرف ، آيهء 4\r\n","page_name":" 209 ","page_number":209},
  {"content":"\r\n\r\n« تأويل » ديده مىشود ؛ خضر به موسى مىگويد :\r\nبه زودى تأويل چيزهايى را كه نتوانستى بر آنها صبر كنى به تو خبر خواهم داد . « 1 »\r\nو در پايان داستان مىگويد :\r\nاين ، تأويلِ چيزهايى است كه نتوانستى بر آنها صبر كنى . « 2 »\r\nحالا داستان را مطالعه مىكنيم تا معناى « تأويل » را بفهميم . خضر در سه مورد ، كارهايى انجام داد كه به نظر موسى داراى عنوان و صورت خوبى نبود و موجب اعتراض موسى شد :\r\nالف . . . . وقتى سوار كشتى شدند ، خضر كشتى را سوراخ كرد ! . « 3 »\r\nب . به پسرى برخورد كردند ، خضر ، پسر را كشت ! . « 4 »\r\nج . به دهى درآمدند ، از اهل ده طعام خواستند آنها از مهمانى كردن آنها خوددارى كردند ، آن‌گاه به ديوارى برخوردند كه مىخواست فرو افتد خضر ديوار را به پا داشت ! « 5 »\r\nاينها كارهايى بود كه خضر انجام داد و موسى به يك يك آنها اعتراض داشت .\r\nصُوَر و عناوينى كه موسى براى اين كارها تصوير مىكرد اينها بود :\r\nالف . آيا كشتى را سوراخ كردى كه اهل آن را غرق كنى ؟ راستى كه كار ناشايسته‌اى انجام دادى ! « 6 »\r\nب . چرا شخص بىگناهى را بىآن‌كه براى قصاص شخص ديگرى باشد ، كشتى ؟\r\n\r\n\r\n","description":"","footnote":"\r\n( 1 ) .  « سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْهِ صَبْراً »  كهف ، آيهء 78\r\n( 2 ) .  « ذلِكَ تَأْوِيلُ ما لَمْ تَسْطِعْ عَلَيْهِ صَبْراً »  كهف ، آيهء 71\r\n( 3 ) .  « حَتَّى إِذا رَكِبا فِي السَّفِينَةِ خَرَقَها »  كهف ، آيهء 71\r\n( 4 ) .  « حَتَّى إِذا لَقِيا غُلاماً فَقَتَلَهُ »  كهف ، آيهء 74\r\n( 5 ) .  « حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما فَوَجَدا فِيها جِداراً يُرِيدُ أَنْ يَنْقَضَّ فَأَقامَهُ »  كهف ، آيهء 77\r\n( 6 ) .  « أَ خَرَقْتَها لِتُغْرِقَ أَهْلَها لَقَدْ جِئْتَ شَيْئاً إِمْراً »  كهف ، آيهء 71\r\n","page_name":" 210 ","page_number":210},
  {"content":"\r\n\r\nخيلى كار زشتى كردى ! « 1 »\r\nج . اگر مىخواستى مىتوانستى در برابر ساختمان ديوار ، اجرت بگيرى ! « 2 »\r\nملاحظه مىشود كه موسى به كارهاى خضر اعتراض دارد ، از آن جهت كه اين كارها را داراى عنوان و صورت خوبى نمىداند .\r\nو اينك « تأويل » خضر يعنى صورت‌ها و عناوين واقعى و خوب كارها را ملاحظه مىكنيم :\r\nالف . اما كشتى : مالك آن يك عده مردم بيچاره بودند كه در دريا كار مىكردند ، من خواستم كشتى را معيوب كنم ، چرا كه در پى آن شاهى بود كه هر كشتى را به‌طور غصب مىگرفت . « 3 »\r\nب . و اما پسر ، پدر و مادرش مؤمن بودند ، ترسيدم كه آنها را دچار طغيان و كفر كند و چنين خواستيم كه پروردگارشان به‌جاى او پسرى به آنان دهد كه در پاكيزگى بهتر و مهربان‌تر از او باشد . « 4 »\r\nج . و اما ديوار ، مال دو پسر يتيم در شهر بود و زير ديوار گنجى داشتند و پدرشان مرد صالحى بود ، پروردگار تو خواست كه آنها به رشد خود برسند و گنجشان را استخراج كنند . « 5 »\r\nخضر پس از آن‌كه هر كدام را جواب داد ، پاسخى نيز به همهء اعتراضات موسى\r\n\r\n\r\n","description":"","footnote":"\r\n( 1 ) .  « أَ قَتَلْتَ نَفْساً زَكِيَّةً بِغَيْرِ نَفْسٍ لَقَدْ جِئْتَ شَيْئاً نُكْراً »  كهف ، آيهء 74\r\n( 2 ) .  « لَوْ شِئْتَ لَاتَّخَذْتَ عَلَيْهِ أَجْراً »  كهف ، آيهء 77\r\n( 3 ) .  « أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ فَأَرَدْتُ أَنْ أَعِيبَها وَ كانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً »  كهف ، آيهء 79\r\n( 4 ) .   « وَ أَمَّا الْغُلامُ فَكانَ أَبَواهُ مُؤْمِنَيْنِ فَخَشِينا أَنْ يُرْهِقَهُما طُغْياناً وَ كُفْراً * فَأَرَدْنا أَنْ يُبْدِلَهُما رَبُّهُما خَيْراً مِنْهُ زَكاةً وَ أَقْرَبَ رُحْماً »   كهف ، آيهء 81\r\n( 5 ) .  « وَ أَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وَ كانَ تَحْتَهُ كَنْزٌ لَهُما وَ كانَ أَبُوهُما صالِحاً فَأَرادَ رَبُّكَ أَنْ يَبْلُغا أَشُدَّهُما وَ يَسْتَخْرِجا كَنزَهُما رَحْمَةً مِنْ رَبِّكَ »  كهف ، آيهء 82\r\n","page_name":" 211 ","page_number":211},
  {"content":"\r\n\r\nيك‌جا داد و گفت :\r\nمن اين كارها را از پيش خود نكردم . اين است « تأويل » آن‌چه تو بر آن صبر نتوانستى كرد . « 1 »\r\nبه‌طورى كه ملاحظه مىشود مقصود از « تأويل » در اين آيات ، اين است كه هر چيزى برگشت به‌صورت و عنوان خود كند و عنوان حقيقىاش را به خود بگيرد ؛ مثلًا « زدن » داراى عنوان تأديب و ادب كردن باشد و « رگ زدن » صورت معالجه را به خود بگيرد . درست است كه معناى « تأويل » از نظر لغت « رجوع » است و هر رجوع و بازگشتى را شامل است ؛ مثلًا اين‌كه مىگوييم : « زيد آمد » ، برگشت اين جمله به آن است كه « زيد » در عالم خارج « آمده باشد » ، ولى در امثال اين موارد ، كلمهء « تأويل » ، مصطلح نيست و اين كلمه ، از « رجوع » و « بازگشت » خاصى حكايت مىكند كه نمونه‌اش را در آيات راجع به موسى و خضر ديديم .\r\n2 . تأويل در داستان حضرت يوسف : در قصهء يوسف نيز ، كلمهء « تأويل » بارها ذكر شده است ؛ مثلًا مىفرمايد :\r\nپدر و مادرش را به تخت بالا برد و آنها براى يوسف به سجده افتادند و او گفت : اى پدر ! اين « تأويلِ » خواب سابق من است كه خدايش راست قرار داد . « 2 »\r\nو خواب پيشين يوسف اين بود :\r\nپدرم ! من در خواب ديدم كه يازده ستاره و خورشيد و ماه برايم سجده مىكنند . « 3 »\r\nهم‌چنين آيات مربوط به خواب پادشاه مصر كه تعبيركنندگان گفتند : ما تأويل خواب‌هاى پريشان را نمىدانيم و سرانجام دوست زندانى يوسف به سراغ او آمد و\r\n\r\n\r\n","description":"","footnote":"\r\n( 1 ) .  « وَ ما فَعَلْتُهُ عَنْ أَمْرِي ذلِكَ تَأْوِيلُ ما لَمْ تَسْطِعْ عَلَيْهِ صَبْراً »  كهف ، آيهء 82\r\n( 2 ) .  « وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا »  يوسف ، آيهء 100\r\n( 3 ) .  « يا أَبَتِ إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ »  يوسف ، آيهء 4\r\n","page_name":" 212 ","page_number":212},
  {"content":"\r\n\r\n« تأويل » خواب شاه را شنيد . هم‌چنين در مورد خواب دو يار زندانى يوسف كه به او گفتند : « تأويل خواب ما را بگو » يا آن‌جا كه سخن از تأويل احاديث مىرود كه به يوسف آموخته بودند . در همهء اين موارد ، كلمهء « تأويل » دربارهء حوادثى استعمال شده كه مرجع و حقيقت خواب و رؤيا هستند ، رؤيا عبارت از آن « صورت » و « نمونه » اى است كه از حقيقت خارجى و اتفاقات آينده به نظر شخص خواب بيننده مىآيد كه در واقع آن حقيقت خارجى ، همچون معناست و خواب مانند صورتى است كه معنا در لباس او درمىآيد .\r\nخلاصه آن‌كه « تأويل » همان نسبتى را به « ذى التأويل » دارد ، كه « معنا » ، نسبت به « صورت » يا « حقيقت » نسبت به « مثال » دارد .\r\nبا ملاحظهء دقيق معلوم مىشود كه معناى تأويل ، هم در اين داستان و هم در داستان موسى و خضر ، نزديك به هم و بلكه منطبق بر يك‌ديگرند .\r\n3 . تأويل در آيات قيامت : در آياتى كه مربوط به روز قيامت است ، گاهى لفظ « تأويل » ديده مىشود .\r\nآيا انتظارى جز « تأويل » قيامت دارند ، روزى كه تأويل آن آيد . . . . « 1 »\r\nنيز :\r\nتو از اين ، در غفلت بودى و ما پرده از جلو ديده‌ات برداشتيم و امروز چشمت تيز است . « 2 »\r\nمىدانيم كه سنخ مشاهدهء احوال و اوضاع روز قيامت ، غير از مشاهدهء حسى است كه ما در دنيا داريم ؛ همان‌گونه كه وقوع آن احوال و نظامى كه در قيامت حاكم است ، غير از چيزهايى است كه ما در اين نشئه با آن مأنوس هستيم .\r\nدربارهء تأويل در قيامت به طور مفصل بايد بحث كرد و فعلًا ما فقط در صدد اين\r\n\r\n\r\n","description":"","footnote":"\r\n( 1 ) .  « هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ »  اعراف ، آيه 53\r\n( 2 ) .  « لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ »  ق ، آيهء 22\r\n","page_name":" 213 ","page_number":213},
  {"content":"\r\n\r\nمطلبيم كه بگوييم : اين‌كه اخبار قرآن و آن‌چه از طرف پيامبران رسيده ، به مضامين حقيقى خود كه در قيامت ظاهر مىگردد برگشت مىكند ؛ اين برگشت و رجوع يا « تأويل » از آن قبيل نيست كه خبر دادن از امور آينده رجوع مىكند ، به اين‌كه مضامين آنها در آينده واقع گردد . « 1 »\r\nخلاصهء كلام : با حفظ معناى لغوى « تأويل » يعنى « رجوع » و توجه دقيق به آياتى كه كلمه « تأويل » در آن ذكر شده و هم‌چنين توجه به اين حقيقت كه قرآن داراى مقامى بالاتر و والاتر از كلمات و الفاظ در نزد خداوند متعال است ، به‌خوبى درمىيابيم كه « تأويلِ » قرآن ، عبارت از همان حقيقت و الا و واقعيت ناپيداى دور از افهام عمومى است كه به منزلهء روح نسبت به جسد و مُمثّل نسبت به مثال است و همان است كه خداوند ، آن را « كتاب حكيم » ناميده است ؛ يعنى آن چيزى كه تكيه‌گاه و مستند معارف ومضامين اين قرآنى است كه نازل شده و در دست ماست ؛ آن چيزى كه نه از سنخ الفاظ و نه از سنخ معانى ، بلكه امرى عينى ، واقعيت‌دار و خارجى است . « 2 »\r\n\r\n\r\n","description":"","footnote":"\r\n( 1 ) . نكته‌اى بس نغز و باريك است : ما وقتى خبر از آينده مىدهيم ، اين خبر يك معنايى در ذهن ما و شنونده دارد و اين معنا چيزى است غير از آن‌چه در آينده واقع خواهد شد - اين معناى وجود ذهنى است و آن‌چه در آينده مىآيد وجود خارجى است . اما « تأويل » قرآن نه از سنخ معناى ذهنى است و نه از سنخ چيزى كه در آينده تحقق پيدا مىكند . تأويل قرآن ، آن حقيقت عينى خارجى ماورايى است كه در ازل و ابد وجود داشته و خواهد داشت . . . .\r\n( 2 ) . به پندار مترجم ، مىتوان در موارد علوم و معارف بشرى نيز كه در مرتبه‌اى مادون وحىاند ، اما براى دانشمندان و اهل نظر قابل تبيين و تفسيرند ، نمونه‌هايى مشابه آورد . مىتوان گفت همهء كتاب‌ها ، رساله‌ها و فرمول‌هاى علمى و رياضى كه در قالب الفاظ و كلمات و حروف و نشانه‌ها بيان مىشوند ، به جز الفاظ و علامات و معناى آنها كه براى تفاهم بين الاذهان به كار مىروند ، داراى حقايق والاترى از لفظ و معناى لفظ هستند . . . ؛ مثلًا فرمول‌هاى رياضى و قوانين عام فيزيكى جز آن‌چه بر صفحه كاغذ يا تخته سياه مىآيد و حامل معنا و مفهوم‌هايى است كه ميان استاد و شاگرد تبادل معنايى و مفهومى مىشود ، حاكى از حقايق واقعى خارجى ؛ يعنى همان قوانين عام جهانى هستند كه نه از قبيل لفظند و نه از قبيل معنا . در مورد حقايق والاى ماورايى و علوى كه دور از فهم عمومى انسان‌ها هستند و استاد ، آنها را « تأويل » قرآن مىدانند ، بر همين سياق و قياس مىتوان به درك روشن‌ترى دست يافت .\r\n","page_name":" 214 ","page_number":214},
  {"content":"\r\n\r\n\r\nاعلام\r\nآمريكا ، 67\r\nابراهيم عليه السلام ، 52 ، 54 ، 66 ، 142 ، 182\r\nابن خلدون ، 60\r\nابى الحسن ثالث ( امام على نقى عليه السلام ) ، 164\r\nارسطو ، 55\r\nاروپا ، 65 ، 67 ، 71 ، 80 ، 87 ، 102\r\nاستالين ، 65\r\nافلاطون ، 55\r\nاگوست كنت فرانسوى ، 60\r\nالكسيس كارل ، 33\r\nاميرالمؤمنين 7 ، 163\r\nاهورا مزدا ، 105\r\nايران ، 55\r\nبرقعى ، فخرالدين ، 179\r\nبرهما ، 142\r\nبودا ، 142\r\nحجازى ، فخرالدين ، 22\r\nحجتى كرمانى ، محمد جواد ، 21 - 23 ، 47 ، 150\r\nحضرت رضا عليه السلام ، 161\r\nحضرت مسيح ، 67\r\nخسروشاهى ، سيد هادى ، 21 ، 22 ، 148 ، 153 ، 154 ، 179 ، 189\r\nخضر عليه السلام ، 209 - 213\r\nداود عليه السلام ، 182\r\nربانى املشى ، محمد مهدى ، 21\r\nرسول خدا عليه السلام ، 66 ، 119 ، 121 ، 127 ، 133 ، 135\r\nروم ، 55\r\nسقراط ، 55\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nسليمان عليه السلام ، 182\r\nشريعتى نياسرى ، حسن ، 21\r\nشيخ مفيد ، 164\r\nصابئين ، 54\r\nصالح 7 ، 182\r\nصالحى كرمانى ، محمد حسن ، 21\r\nطباطبائى ، محمد حسين ، 21 ، 22 ، 24 ، 47 ، 61 ، 67 ، 81 ، 83 ، 105 ، 115 ، 147 - 149 ، 151 ، 153 ، 175 ، 199\r\nعباية بن ربعى اسدى ، 163\r\nعنتره ، 93\r\nعيسى ، 52 ، 54 ، 67 ، 142\r\nعيسى عليه السلام ، 182\r\nفردوسى ، 36\r\nفرعون ، 120\r\nفهيم كرمانى ، مرتضى ، 21\r\nفيض كاشانى ، ملامحسن ، 27\r\nفيلاطوس ، 67\r\nقرآن ، 48 ، 51 - 54 ، 59 ، 60 ، 72 ، 73 ، 76 ، 79 ، 88 ، 94 ، 112 ، 116 ، 124 ، 129 ، 136\r\nقيصر ، 63 ، 120\r\nقيصرها ، 55\r\nكسرا ، 63\r\nكسراها ، 55\r\nكمونيسم ، 65 ، 88 ، 109 ، 142\r\nلوط عليه السلام ، 182\r\nمانوىها ، 54\r\nمانى ، 142\r\nمحصل يزدى ، احمد ، 199\r\nمسعودى ، 60\r\nموسى ، 52 - 54 ، 130 ، 142\r\nموسى عليه السلام ، 182\r\nناصر مكارم شيرازى ( آية الله ) ، 147\r\nنصارا ، 105\r\nنوح ، 52 ، 54 ، 66 ، 142\r\nنوح عليه السلام ، 182\r\nهندريك ويلم وان لون ، 67\r\nهود عليه السلام ، 182\r\nيوسف عليه السلام ، 212 ، 213\r\nيهود ، 79 ، 105\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nملخص\r\nالخليفة تلازم الانسجام والتآليف وإجزاؤها تكون منظومة دقيقة ، والإسلام لا يشذ عن هذه القاعدة كونه دينا قطريا يسير علي سنن الخليفة ويشمن الحياة الاجتماعية والعلاقات السليمة المنبثقة منها وبذلك يستجيب لجميع الجوانب الوجودية فى الإنسان ، فمن معايير قياس الدين الفطري مبدئيا هو كونه اجتماعيا .\r\nكيفية بناء العلاقات الاجتماعية في الإسلام وفهم ماهيتها وضرورتها من المواضيع الدقيقة التي يطرحها المفكر الإسلامى الكبير العلامة الطباطبائى في تفسيره العظيم الميزان . العمل الذي بين يديك ترجمة لتلك البحوث مع بحوث ملحقة ك‍ \" الجبر والتفويض \" و \" المعجزة \" و \" التقليد \" و \" الانسياق وراء الخرافات \" و \" المحكم والمتشابه \" و \" التأويل في القرآن الكريم \" .\r\nوقد التزمت مؤسسة \" بوستان كتاب \" ينشر أعمال هذا الفيلسوف الإلهى الكبير في 21 عنوانا وبجهود الأستاذ السيد هادي الخسروشاهي وسيتم أيضا عرضها موضوعيا بصورة مجموعة أعمال في عدة مجلدات . وأما الأعمال فهي : القرآن في الإسلام ، والشيعة في الإسلام ، والشيعة ، ورسالة التشيع ، والرسائل التوحيدية ، والإنسان من البداية إلى النهاية ، وبحوث إسامية 1 ، وبحوث اسلامية 2 ، والعلاقات الاجتماعية في الإسلام ، وبداية الفلسفة ، ونهاية الفلسفة ، وأصول الفلسفة الواقعية ، ومجموعة رسائل 1 ، ومجموعة رسائل 2 ، و مجموعة رسائل 3 ، وتعاليم الإسلام ، وسسن النبي ، لب اللباب ، والمقابلات ، ومقتطفات معرفية ، والمستدركات .\r\nالناشر\r\nمؤسسة بوستان كتاب\r\nمركز الطباعة و النشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : إيران ، قم ، أول شارع شهداء ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nالعلاقات الاجتماعية في الإسلام\r\nوبحوث أخرى ملحقة\r\nالعلامة السيد محمد حسين الطباطبائي\r\nالترجمة : محمد جواد حجتي الكرماني\r\nباهتمام : السيد هادي الخسروشاهي\r\nمؤسسة بوستان كتاب\r\n1429 / 1387\r\n\r\n","description":"","footnote":"","page_name":" 218 ","page_number":218},
  {"content":"\r\n . \r\n","description":"","footnote":"","page_name":" 219 ","page_number":219},
  {"content":"\r\n . \r\n\r\n","description":"","footnote":"","page_name":" 220 ","page_number":220}
  ]