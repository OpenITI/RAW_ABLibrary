[
  {"content":"\r\n\r\nمنتخب التواريخ\r\n\r\n","description":"","footnote":"","page_name":" پيشگفتار 1 ","page_number":1},
  {"content":"\r\n . \r\n","description":"","footnote":"","page_name":" پيشگفتار 2 ","page_number":2},
  {"content":"\r\n\r\nمنتخب التواريخ\r\nجلد اول\r\nتأليف\r\nعبدالقادر بداونى\r\nبه تصحيح\r\nمولوى احمد على صاحب\r\nبا مقدمه و اضافات\r\nتوفيق ه‍ . سبحانى\r\nانجمن آثار و مفاخر فرهنگى\r\n1380\r\n\r\n","description":"","footnote":"","page_name":" پيشگفتار 3 ","page_number":3},
  {"content":"\r\n\r\nسلسله انتشارات انجمن آثار و مفاخر فرهنگى\r\nشمارهء 234 .\r\nبداونى ، عبد القادر بن ملوكشاه ، 974 - 1004 ق .\r\n[ منتخب التواريخ . برگزيده 
  ]\r\nمنتخب التواريخ / تأليف عبدالقادر بداونى ؛ به تصحيح مولوى احمدعلى صاحب ؛ به كوشش توفيق ه‍ . سبحانى . - تهران : انجمن آثار و مفاخر فرهنگى . 1380 .\r\n2 ج . - ( انجمن آثار و مفاخر فرهنگى ؛ شماره 234 ، 235 )\r\n( دوره ) ISBN 964 - 6278 - 78 - 7\r\n( ج . 1 ) ISBN 964 - 6278 - 76 - 0\r\n( ج . 2 ) ISBN 964 - 6278 - 77 - 9\r\nفهرستنويسى بر اساس اطلاعات فيپا .\r\nجلد سوم اين كتاب كه حاوى زندگينامه عرفا و شعرا است در سال 1379 به صورت تك جلدى منتشر شده است .\r\nكتابنامه .\r\n1 . هند - - تاريخ . 2 . شاعران هندى ( فارسى زبان ) - - سرگذشتنامه . 3 . عارفان - - هند . الف . صاحب ، احمد على ، مصحح . ب . هاشمپور سبحانى ، توفيق ، 1317 - مصحح . ج . انجمن آثار و مفاخر فرهنگى .\r\nد . عنوان . ه‍ . عنوان : منتخب التواريخ . برگزيده .\r\n4 ب 1 آ / 436 DS\r\n954\r\n1380\r\nكتابخانه ملى ايران 5695 - 80 م\r\nمحل نگهدارى :\r\nانجمن آثار و مفاخر فرهنگى\r\nمنتخب التواريخ ( ج 1 )\r\nتأليف : عبدالقادر بداونى\r\nبه تصحيح : مولوى احمد على صاحب\r\nبا مقدمه و اضافات : توفيق ه‍ . سبحانى\r\nچاپ اول ، 1380 / شمارگان 1500 نسخه\r\nامور فنى : محمد رئوف مرادى\r\nچاپ : چاپ فرشيوه\r\nحق چاپ براى انجمن آثار و مفاخر فرهنگى محفوظ است\r\nدفتر مركزى : تهران - خيابان ولى عصر - پل اميربهادر - خيابان سرگرد بشيرى ( بوعلى ) - شماره 100\r\nتلفن : 3 - 5374531 ، دورنويس : 5374530\r\nدفتر فروش : خيابان انقلاب بين خيابان ابوريحان و خيابان دانشگاه - ساختمان فروردين - شمارهء 1304\r\nطبقه چهارم - شماره 14 ، تلفن : 6409101\r\nشابك : 7 - 78 - 6278 - 964 ( دورهء 3 جلدى )\r\nISBN : 964 - 6278 - 78 - 7 ( 3 vol . SET )\r\nشابك : 0 - 76 - 6278 - 964\r\nISBN : 964 - 6278 - 76 - 0\r\nقيمت : 2300 تومان\r\n\r\n","description":"","footnote":"","page_name":" پيشگفتار 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nپيشگفتار انجمن\r\nبه نام خداوند جان و خرد عبد القادر بن ملوك شاه بن حامد بداؤنى از دانشمندان و مورّخان بنام دورهء اكبر در سال 947 ه . در بداؤن ، زادگاه حضرت نظام الدين اوليا ، به دنيا آمد . تحصيلات خود را در زادگاهش در محضر استادانى چون شيخ حاتم سنبهلى ، سيّد محمّد مكّى ، شيخ سعد الله نحوى ، و قاضى ابو المعالى به انجام رساند ، در سال 969 ه .\r\nبه طريقت شيخ مبارك ناگورى ، پدر ابو الفضل و فيضى فياضى درآمد . در دانشهاى رايج زمان خود از قبيل : تاريخ ، حديث ، فقه ، تفسير ، نجوم ، موسيقى ، منطق و شعر مهارتهايى كسب كرد و به شهرت رسيد . به سال 982 ه . به دربار اكبر پيوست و در محفل خلوت بار يافت و در آنجا با اكثر دانشمندان آن روزگار كه در دربار اكبر بودند ، آشنا شد . به سبب عمق معلومات و ذكاوتى كه داشت مورد توجه اكبر پادشاه دانش پرور هند قرار گرفت و به سلك نديمان وى پيوست . منصب امامت دربار اكبر به عبد القادر واگذار شد ، اما اوضاع دربار بر او گران آمد و از آن كار دست برداشت ، ولى در سال 987 ه . بار ديگر به دربار پيوست و به سمت منشى تعيين شد و منصب هزارى يافت و مأمور ترجمهء كتابهايى از زبان سنسكريت به فارسى و تأليف كتابهاى ديگر شد .\r\nدر سال 987 ه . كتاب الاحاديث را كه ترجمهء احاديث نبوى است به پايان رسانيد ، مأمور اتمام تاريخ الفى شد . كتاب سنگهاسن بتسيى را از زبان سنسكريت\r\n\r\n","description":"","footnote":"","page_name":" پيشگفتار 5 ","page_number":5},
  {"content":"\r\n\r\nبه نام خردافزا به فارسى برگردانيد . مهابهارات را به نام رزم‌نامه در 990 ه . به فارسى ترجمه كرد . راماين را در سال 992 ه . به دستور اكبر از سنسكريت به فارسى درآورد و در سال 997 ه . به پايان رسانيد و تاريخ كشمير تأليف راجه ترنگينى را ترجمه كرد .\r\nمعجم البلدان ياقوت حموى هم به قلم او به فارسى ترجمه شده است . عبد القادر آثار ديگرى هم دارد ، اما اثر مهم او منتخب التواريخ است كه گاهى تاريخ بداؤنى هم خوانده مىشود . منتخب التواريخ به سبب ديد انتقادى ، آزادمنشى و صراحت لهجهء مؤلف آن از به دو تأليف مورد توجه قرار گرفته است .\r\nبايد افزود كه عبد القادر اين كتاب را پنهانى مىنوشته است و كسى تا ده سال پس از مرگ اكبر ، يعنى تا سال 1024 ه . از آن كتاب آگاهى نداشته است . خانى خان ، مؤلف منتخب اللباب مىنويسد كه كتاب نخستين بار در دهمين سال سلطنت جهانگير در دسترس قرار گرفت ، اما به سبب لحن اعتراض‌آميز و انتقاد شديد از اكبر به دستور پسر اكبر ، جهانگير توقيف شد .\r\nبخش اعظم منتخب التواريخ ، منتخبى از طبقات اكبرى است به اضافهء اطلاعاتى كه بداؤنى از ديگر كتب تاريخى نظير تاريخ مبارك شاهى تأليف مبارك مروزى ، نظام التواريخ تأليف قاضى بيضاوى ، لب التواريخ تأليف يحيى قزوينى و برخى مطالب جزئى است كه خود بر آنها افزوده است . البته در دورهء سورى ( 947 - 962 ه . ) و دورهء اكبر ( 963 - 1004 ه . كه سال وفات مؤلف است « 1 » ) عبد القادر از مشاهدات ، يادداشتها و خاطرات شخصى بهره برده است .\r\nمنتخب التواريخ حاوى يك مقدمه ، شامل حمد خداوند ، نعت پيامبر ( ص ) و خلفاى راشدين ، فوايد تاريخ ، سبب تأليف و روش كار و يك بخش اصلى شامل ده طبقه به شرح زير است :\r\nطبقهء اول : تاريخ هند از سبكتگين تا خسرو ملك ( 367 - 582 ه ) .\r\nطبقهء دوم : تاريخ غوريان از غياث الدين محمد تا قتل معزّ الدين محمد غورى ( 552 - 602 ه . ) .\r\nطبقهء سوم « 2 » : تاريخ مماليك ( غلامان ) از قطب الدين ايبك تا عزل شمس الدين\r\n\r\n\r\n","description":"","footnote":"\r\n( 1 ) . در تاريخ وفات او اقوال ديگرى هم هست .\r\n( 2 ) . اين طبقات در متن كتاب عنوان ندارند .\r\n","page_name":" پيشگفتار 6 ","page_number":6},
  {"content":"\r\n\r\nكيكاووس ( 602 - 689 ه . ) .\r\nطبقهء چهارم : تاريخ خلجيان از جلال الدين خلجى تا قتل مبارك خلجى ( 689 - 720 ه . ) .\r\nطبقهء پنجم : تاريخ تغلقيان از سلطان غياث الدين تغلق تا سلطان محمود تغلق ( 720 - 817 ه . ) .\r\nطبقهء ششم : تاريخ سادات از سيد خضر خان تا سيد علاء الدين ( 817 - 855 ه . ) .\r\nطبقهء هفتم : تاريخ لوديان از بهلول لودى تا قتل ابراهيم لودى ( 855 - 932 ه ) .\r\nطبقهء هشتم : تاريخ تيموريان دورهء اول از بابر تا اخراج همايون از دهلى ( 932 - 947 ه . ) .\r\nطبقهء نهم : تاريخ سوريان از تسلط شير خان سورى بر دهلى تا سقوط سوريان ( 947 - 962 ه . ) .\r\nطبقهء دهم : تاريخ تيموريان از بازگشت همايون تا چهلمين سال سلطنت اكبر ( 962 - 1004 ه . ) .\r\nمنتخب التواريخ در پايان علاوه‌يى هم دارد كه قريب يك سوم كتاب است .\r\nعبد القادر در آن بخش به زندگينامهء مشايخ ، علما ، متصوفان و شعراى دورهء اكبرى با بيانى منتقدانه پرداخته است . منتخب التواريخ نخستين تاريخ فارسى هند است كه در آن از شيوهء انتقادى استفاده شده است و از اين ديدگاه ، اين كتاب در تاريخ‌نويسى شبه قارهء هند تأثير فراوان داشته و تاريخ‌نويسى را در آن سرزمين غنا بخشيده و تاريخ را به راهى نو كشانده است .\r\nارزشمندترين بخش اين كتاب ، طبقه نهم و دهم آن است كه مؤلف خود شاهد و ناظر حوادثى است كه آنها را به رشتهء تحرير درآورده است .\r\nچون عبد القادر از نديمان و نزديكان اكبر شاه بود و در دستگاه او اعتبار و با بزرگان عصر خود آشنايى داشت ، نوشته‌هاى او از نظر تاريخى اهميّت فراوانى پيدا كرده است .\r\nعبد القادر به معنى واقعى كلمه مورخى امين و باانصاف است . بر خلاف مورخان دربارى نه لحن متملّقانه دارد و نه بنابر مصلحتى حقايق را پوشيده مىگذارد . او با بىباكى ، اسباب و علل حوادث را با شيوه‌يى انتقادآميز آشكار\r\n\r\n","description":"","footnote":"","page_name":" پيشگفتار 7 ","page_number":7},
  {"content":"\r\n\r\nمىكند . عبارات وى روان و روشن است و در عين حال از ريزه‌كارىهاى ادبى و طنز ظريف نيز خالى نيست . مؤلف چون طبع شعر هم دارد ، كلام خود را با ابياتى از خود و شاعران گوناگون زينت داده است . به علاوه در بسيارى از رويدادها و درگيريها از ديوان شاعران نمونه‌هايى را نقل كرده است و بسيارى از اشعار تاريخى كه اگر عبد القادر آنها را نقل نمىكرد ، بىگمان از ميان مىرفت ، به اين طريق در كتاب او محفوظ مانده است . مثلا مقدار قابل توجّهى از اشعار عميد لويكى « 1 » از شاعران قرن هفتم را در كتاب خود نقل كرده است . و تركيب‌بندى كه در مرثيهء فرزندش عبد اللطيف ساخته است ، واقعا زيباست و نشان مىدهد كه بداؤنى در عرصهء شعر هم شاعرى توانا بوده است .\r\nنثر كتاب نه چنان مشكل است كه از نثرهاى مغلق به شمار آيد و نه در توجه به آرايه‌هاى لفظى و معنوى دچار افراط شده است كه موجب ملال خاطر خواننده شود ، زبان طنز مؤلف هم واقعا بديع است . او كه مردى متدين و متعصب است و به قول خودش بر آن بوده است كه « به هر حال به ذكر كرام برره » بپردازد ، نه « فسقهء فجره » ، چون به ذكر احوال فيضى فياضى ملك الشعراى دربار اكبر و برادر ابو الفضل ، وزير و ياور نزديك اكبر مىپردازد ، به اين دليل كه او آيين الهى اكبر را پذيرفته است نظر خوشى نسبت به وى ابراز نمىكند ، مىنويسد :\r\n« و مدت چهل سال درست شعر گفت ، اما همه نادرست . استخوان‌بندى او خوب ، اما بىمغز ، مصالح شعر او سراپا بىمزه ، سليقهء او در وادى شطيحات و فخريات و كفريات مشهور ، اما از ذوق عشق حقيقت و معرفت و چاشنى درد خالى و قبول خاطر نصيب اعدا ، باآنكه ديوان و مثنوى او از بيست هزار بيت زياده است ، يك بيت او چون طبع افسردهء او شعله‌يى ندارد و از نهايت مردودى و مطرودى كس به هوس هم ياد نگرفت به خلاف ديگر شاعران ادنى . . . »\r\nتاريخ بداؤنى را شخصى به نام طهماسب قلى در 1049 ه . خلاصه كرده است كه نسخه‌يى از آن در برلين موجود است . جلد اول كتاب را رانكينگ در 1895 ، جلد دوم آن رالوو در 1884 ، جلد سوم آن را هيگ در سال 1899 در كلكته به انگليسى\r\n\r\n\r\n","description":"","footnote":"\r\n( 1 ) .  Loiki  يا  Luyaki  ( نگاهى به تاريخ ادب فارسى در هند ، نگارنده اين سطور ، 1377 ، ص 68 ) .\r\n","page_name":" پيشگفتار 8 ","page_number":8},
  {"content":"\r\n\r\nترجمه و چاپ كرده‌اند . « 1 »\r\nمتن فارسى كتاب بين سالهاى 1844 تا 1869 به تصحيح مولوى احمد على صاحب ، اهتمام كبير الدين احمد و كپتان وليم ناسوليس صاحب در كالج پريس كلكته به چاپ رسيده كه اكنون نسخه‌هاى آن حتّى در شبه قاره هم كمياب ، بلكه ناياب است . نگارندهء اين سطور براى تدوين كتاب نگاهى به تاريخ ادب فارسى در هند به هنگام تدريس در دانشگاه جواهر لعل نهرو در دهلى قريب يك سال به دنبال جلد سوم كتاب به كتابخانه‌هاى گوناگون سر زد و سرانجام آن را در يكى از كالج‌هاى دانشگاه دهلى يافت و كپى تهيه كرد و از آن بهره برد . چون حاوى زندگينامه و آثار بسيارى از علما و شاعرانى بود كه اكثر از ايران به هند رفته و به دربار اكبر پيوسته بودند ، ابتدا جلد سوّم همان كتاب با تصويب شوراى علمى انجمن آثار و مفاخر فرهنگى با فهرستها و توضيحاتى در 1379 به چاپ رسيد . چون كتاب در دسترس علاقه‌مندان قرار گرفت ، خواستار طبع بقيهء مجلّدات آن شدند ، به صلاحديد شوراى علمى انجمن جلد اول و دوم كتاب هم به شيوهء جلد سوم آماده شد كه اينك در دسترس شماست . متن فارسى كتاب مخصوصا در ضبط نامهاى جغرافيايى خطاهايى داشت كه رفع آن به سهولت ممكن نبود . براى رفع آن خطاها ناگزير به ترجمهء انگليسى كتاب كه حواشى مهم و دقيقى دارد ، مراجعه شد ، بسيارى از خطاها به استناد ترجمه اصلاح شد و مهم‌ترين نكات اختلاف در پاورقى درج گرديد . متن اصلى فاقد فهرست نامهاى خاص جغرافيايى و تاريخى و كتابها بود ، آن هم در كتاب افزوده شد ، چون برخى از لغات كه در نثر فارسى هندى به كار مىرود براى فارسى زبانان چندان آشنا نيست ، معانى آن لغات هم در واژه‌نامه قيد شد .\r\nاميد است كه قابل استفاده باشد .\r\nتوفيق ه . سبحانى\r\nعضو شوراى علمى انجمن آثار و مفاخر فرهنگى\r\nخرداد 1380\r\n\r\n\r\n","description":"","footnote":"\r\n( 1 ) . هر سه كتاب در 1990 در دهلىنو به نام زير چاپ شده است :\r\n A History of India . Muntakhabu - T - Tawarikh , Selections from Histories , by George S . A . Ranking . \r\n","page_name":" پيشگفتار 9 ","page_number":9},
  {"content":"\r\n . \r\n","description":"","footnote":"","page_name":" پيشگفتار 10 ","page_number":10},
  {"content":"\r\n\r\n\r\nمندرجات\r\n[ مقدمه 
  ] 1\r\nطبقهء اول : غزنويّه 6\r\nسلطان ناصر الدين سبكتگين 6\r\nيمين الدوله سلطان محمود بن ناصر الدين غزنوى 7\r\nسلطان محمد بن سلطان محمود غزنوى 14\r\nشهاب الدوله سلطان مسعود بن محمود 15\r\nسلطان مودود بن مسعود بن محمود 20\r\nسلطان مسعود بن مودود بن مسعود بن محمود 22\r\nسلطان على بن مسعود بن محمود 22\r\nسلطان عبد الرشيد بن محمود 23\r\nسلطان فرخ‌زاد بن مسعود بن محمود 23\r\nسيد السلاطين ابراهيم بن مسعود بن محمود 24\r\nعلاء الدين مسعود بن ابراهيم بن سلطان مسعود 26\r\nسلطان شيرزاد بن مسعود بن ابراهيم 26\r\nسلطان ارسلانشاه بن مسعود بن ابراهيم 26\r\nسلطان بهرام شاه بن مسعود بن ابراهيم 26\r\nخسرو شاه بن بهرام شاه 29\r\nخسرو ملك بن خسرو شاه 30\r\n\r\n","description":"","footnote":"","page_name":" پيشگفتار 11 ","page_number":11},
  {"content":"\r\n\r\nطبقهء دوم : غوريه 31\r\nسلطان معز الدين محمد بن سام غورى 31\r\nسلطان قطب الدين ايبك 37\r\n[ طبقهء سوم : مماليك 
  ] سلطان آرام شاه بن قطب الدين ايبك 41\r\nسلطان شمس الدين التمش المخاطب به يمين امير المؤمنين 42\r\nسلطان ركن الدين فيروز شاه بن شمس الدين 47\r\nسلطان رضيه بنت سلطان شمس الدين 59\r\nسلطان معز الدين بهرام شاه بن شمس الدين 60\r\nسلطان علاء الدين مسعود شاه بن ركن الدين فيروز شاه 61\r\nسلطان ناصر الدين محمود بن شمس الدين ايلتمش 63\r\nسلطان غياث الدين بلبن خرد 88\r\nمرثيهء مير حسن 90\r\nسلطان معز الدين كيقباد بن سلطان ناصر الدين بن سلطان غياث الدين بلبن 108\r\nسلطان شمس الدين كيكاوس 114\r\n[ طبقهء چهارم : خلجيان 
  ] سلطان جلال الدين بن يغرش خلجى 115\r\nسلطان علاء الدين خلجى 126\r\nذكر امير خسرو و مير حسن رحمة الله عليهما 138\r\nسلطان شهاب الدين بن علاء الدين خلجى 139\r\nسلطان قطب الدين مبارك شاه بن علاء الدين خلجى 140\r\nناصر الدين خسرو خان 150\r\n\r\n","description":"","footnote":"","page_name":" پيشگفتار 12 ","page_number":12},
  {"content":"\r\n\r\n[ طبقهء پنجم : تغليقان 
  ] غياث الدين تغلق شاه 153\r\nسلطان محمد عادل بن تغلق شاه 156\r\nحكايت 165\r\nسلطان فيروز شاه بن ملك رجب 167\r\nسلطان تغلق شاه بن فتح خان بن سلطان فيروز 178\r\nابو بكر شاه بن ظفر خان بن فتح خان بن فيروز شاه 178\r\nسلطان محمد بن فيروز شاه 180\r\nسلطان علاء الدين سكندر شاه بن محمد شاه بن فيروز شاه 182\r\nسلطان محمود شاه بن محمد شاه 182\r\n[ طبقهء ششم : سادات 
  ] مسند عالى خضر خان بن ملك الشرق بن ملك سليمان 196\r\nسلطان مبارك شاه بن خضر خان بن ملك سليمان 200\r\nسلطان محمد شاه بن فريد خان 207\r\nسلطان علاء الدين بن محمد شاه بن مبارك شاه بن خضر خان 210\r\n[ طبقهء هفتم : لوديان 
  ] سلطان بهلول بن كالا لودى 211\r\nسلطان سكندر بن سلطان بهلول بن كالا 216\r\nسلطان ابراهيم بن سلطان سكندر لودى 225\r\n[ طبقهء هشتم : گوركانيان دوره اول 
  ] ظهير الدين محمد بابر پادشاه غازى 232\r\nنصير الدين محمد همايون پادشاه غازى 236\r\n\r\n","description":"","footnote":"","page_name":" پيشگفتار 13 ","page_number":13},
  {"content":"\r\n\r\n[ طبقهء نهم : سوريان 
  ] شير خان بن حسن سور 245\r\nاسليم شاه بن شير شاه سور 257\r\nفيروز شاه بن اسليم شاه 286\r\nسلطان محمد عادل عرف عدلى 286\r\n[ طبقهء دهم گوركانيان دوره دوم 
  ] نصير الدين محمد همايون پادشاه غازى 299\r\nفهرست آيات\r\nفهرست احاديث و عبارات عربى\r\nواژه‌نامه\r\nفهرست عام\r\n\r\n","description":"","footnote":"","page_name":" پيشگفتار 14 ","page_number":14},
  {"content":"\r\n\r\nبسم الله الرحمن الرحيم و به نستعين\r\n\r\n[ مقدمه 
  ]\r\n اى يافته نامها ز نام تو رواج * شاهان به درت چو ما بديشان محتاج\r\nحالى كه رسيد صدمت غيرت تو * نى پاى به كفش مانده نى فرق به تاج \r\nجهان پادشاها با اين دل بىحاصل كه منزل ديو و دد شده سپاس تو چه سان انديشم و با اين زبان فرسودهء بيهوده‌گو كه طعمهء گربه و سگ گشته ستايش تو چگونه سرايم ؟ شعر :\r\n چه زهره خاك مسكين را كه توحيد خدا گويد * بدين آلودگى ذات مقدّس را ثنا گويد \r\nبا علاوهء آنكه هميشه انديشهء وسوسه‌پيشه را در اين راه ناآگاه پاى جست و جو لنگ است و پيوسته زبان سست بيان را در اين بيابان بىپايان فضاى گفت‌وگو تنگ .\r\nشعر :\r\n آنچه دل داند حدوث است آنچه لب گويد حروف * من به دل چون دانمت يا با زبان چون خوانمت \r\nهمان بهتر كه قدم قلم از طىّ اين وادى كوتاه داشته و سر تحيّر به گريبان تفكّر انفسى و آفاقى فرو كشيده ديدهء عبرت به معرفت صنع پركمال و ملك بىزوال تو بگشايم و از تغيّر در احوال كاينات پى به وحدت ذات رفيع الدّرجات تو برده سرى به عالم توحيد و تقرير برآرم تا به عين اليقين ببينم ، بلكه بشناسم كه ، شعر :\r\n\r\n","description":"","footnote":"","page_name":" 1 ","page_number":15},
  {"content":"\r\n\r\n دويى را نيست ره به حضرت تو * همه عالم تويى و قدرت تو \r\nو زبان را به زلال درود بر آن سرور محمّد نام عاقبت محمود ، صاحب حوض موعود و درود مورود « 1 » - صلّى الله عليه و آله و سلّم - تر دارم كه خلعت تشريف پادشاهى ازلى و ابدى بر قامت همّت او چست و خطبه و سكهء مملكت لا يزالى ذو الجلالى به نام عالى او درست است . رباعى :\r\n شاه عربى كه شد جهان مظهر او * سوگند سرش خورد جهان‌داور او\r\nهمسايهء حق بود از آن سايه نداشت * تا پا ننهد كسى به جاى سر او \r\nهزاران هزار آفرين و تحسين بر آل گزين و اصحاب حق‌بين او باد ، خصوصا خلفاى راشدين - رضوان الله عليهم اجمعين - كه براى اعلاى اعلام دين و اعلان كلمهء حق مبين « 2 » جانها باخته و سرها فدا ساخته ، ساحت ملك شرع را از خار كفر و خاشاك بدعت پاك گردانيدند .\r\nبعد از حمد الهى و نعت حضرت رسالت‌پناهى - صلّى اللّه عليه و آله و صحبه صلوة مصونة عن التناهى - نموده مىآيد كه علم تاريخ در حدّ ذات علمى است شريف و فنى است لطيف ، چه سرمايهء عبرت ارباب خبرت و مستوجب تجربهء اهل دانش و بينش است و اصحاب قصص و سير از زمان آدم تا اين جزو زمان كه ما در آنيم در اين فن تآليف معتبره ساخته و مجلّدات مبسوطه پرداخته‌اند و فضيلت آن را به دلايل و براهين اثبات نموده و بدين نبايد نگريست كه قرائت و مطالعهء اين علم نسبت به جمعى از سست‌دينان و ارباب شكّ و شبهه كه كوتاه بينان‌اند باعث انحراف از جادهء قديم شريعت غرّاى محمّدى - صلّى اللّه عليه و آله و سلم - و ولوج و ورود در مناهل مختلفه و مشارب مكدّرهء اهل هوا و بدعت و خذلان « 3 » گشته و مىگردد ، چه جمعى را كه در مبدأ فطرت از دين بىمناسبت واقع شده‌اند خواندن « 4 » كلام ازلى كه مفتاح سعادات مبين و  شِفاءٌ وَ رَحْمَةٌ لِلْمُؤْمِنِينَ  است سبب شقاوت و خسران جاويد گشته  وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ  تا به تاريخ چه رسد ! شعر :\r\n\r\n\r\n","description":"","footnote":"\r\n( 1 ) . در نسخه : معدود .\r\n( 2 ) . در هر سه نسخه : اليقين .\r\n( 3 ) . در نسخه : از خذلان ابدى .\r\n( 4 ) . در همه نسخه‌ها : خوانندگان .\r\n","page_name":" 2 ","page_number":16},
  {"content":"\r\n\r\n چو حسّ سمع از ماخوليا ضايع شود كس را * نيابد بهره از مزمار داوودى و الحانش \r\nو ما سخن به آن جماعت داريم كه به صفت سلامت طبع و جودت ذهن و شيوهء انصاف متّصف باشند نه گروهى كه نامقيّد به شرع و منكر اصل و فرع‌اند كه ايشان قابل اين خطاب نىاند و داخل زمرهء اهل اعتبار و اولى الابصار و ارباب الالباب « 1 » نه ، و چگونه منكر علمى توان شد على الاطلاق كه يك سبع از سبع المثانى است كه بنيان اتقان ايمان و ايقان بر آن است :  وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ  از آن خبر مىدهد و جمعى غفير از علماى حديث و تفسير مثل امام بخارى و قاضى بيضاوى الى يومنا هذا اشتغال به تحرير اين علم دلپذير نموده‌اند و قول و عمل ايشان شرقا و غربا سند طوايف امم است على اختلاف طبقاتهم و تفاوت درجاتهم به خلاف شر ذمهء قليلهء مبتدعهء مخترعهء كه به شومى تعصّب نفس اماره و هواى متّبع و كوتاه‌بينى ظاهر و باطن قدم در وادى جرأت نهاده تخليط و تخبيط در اخبار صحيحهء ماثوره نموده‌اند و محامل و توجيهات و تأويلات وجيهه را ترك داده محاربات و مشاجرات صحابهء كرام و تابعين عظام را قياس بر حال خود كرده بر تناقض و تباغض و تناقش و تكاثر در اموال و اولاد محمول داشتند و داعى ساده‌لوحان هيولانى اعتقاد گشته به اضلال و تضليل راهبر به دار البوار جهنّم شدند .\r\nشعر :\r\n اذا كان الغراب دليل قوم * سيهديهم سبيل الهالكينا « 2 » \r\nو اگر ديدهء كسى به كحل توفيق مكحّل و به نور يقين منوّر باشد از هر سانحه كه در عالم كون و فساد مىگذرد پى به وحدت صانع قديم ذو الجلال مبرّا از وصمت حدوث و منزّه از داغ تغيّر و انتقال مىبرد و چون نيكو نظر مىكنم عالم خود نسخه‌يى است كهن كه نه سر دارد نه بن . اوراق اين دفتر ابتر است و در هر ورقى فهرست احوال جمعى از افراد انسانى كه زمام حلّ و عقد امور به دست ايشان باز بسته بود مسطور و مقرّر است .\r\n\r\n\r\n","description":"","footnote":"\r\n( 1 ) . نسخه : اللباب .\r\n( 2 ) . نسخه : الى دار البوار .\r\n","page_name":" 3 ","page_number":17},
  {"content":"\r\n\r\nلمؤلّفه :\r\n ز احوال شهان گيتى برد شهنامهء كهنه * تو دايم از سر عبرت درو مىبين و مىخوانش\r\nفسون اين فسانه خواب خوش مىآورد آن را * كه سرسامى است و از سودا دماغ آمد پريشانش\r\nولى بيدار هم مىسازد آن كس را كه از نخوت * به خواب غفلت افتادست و بازى داده شيطانش \r\nو چون داعى كافّهء انام عبد القادر بن ملوك شاه بداؤنى - محى اللّه اسمه عن جرايد الاثام - در شهور سنهء تسع و تسعين و تسعماية ( 999 ) بر حسب فرمان قضا جريان قدرنشان حضرت خليفة الزّمان ظلّ اللّهى اكبر شاهى از انتخاب تاريخ كشمير كه به حكم دلپذير آن شاهنشاه جهان‌گير گردون‌سرير يكى از فضلاى بىنظير هند از زبان هندى به فارسى ترجمه كرده بود فراغ يافت ، به موجب الفتى كه از صغر سنّ تا كبر به اين علم داشت و كم زمان بود كه به خواندن و نوشتن آن به طوع و رغبت يا به حسب امر مشغول نبود بارها در خاطر خطور و عبور مىكرد كه مجملى از احوال پادشاهان دار الملك دهلى نيز كه ، ع :\r\n جمله عالم روستايند آن سواد اعظم است \r\nاز زمان ابتداى اسلام تا زمان تحرير به طريق اختصار نويسد تا سفينه‌يى باشد مشتمل بر نبذى از احوال هر پادشاهى به طريق اجمال و تذكره‌يى بود براى احباب و تبصره‌يى به جهت ارباب الباب و هر چند كتابى نباشد معوّل عليه و تصنيفى مشار اليه ، امّا به موجب آنكه گفته‌اند ، شعر :\r\n اين كهن اوراق گردون‌كش ز انجم زيور است * كهنه تاريخ بسى شاهان انجم لشكر است \r\nشايد كه بر دل مقبلى از مطالعهء آن واردى از عالم ملكوت و سرّ غيب پرتوى اندازد كه باعث ترك « 1 » و تجريد شده دل از محبّت اين سراى فانى بردارد و جامع اين اوراق را نيز در سر كار وى كنند و آرزويى عبث « 2 » نمىباشد . و چون هر روز غمى روى مىنمود تازه و كلفتى دست مىداد بىاندازه ، و بواعث كم و موانع بسيار و از\r\n\r\n\r\n","description":"","footnote":"\r\n( 1 ) . نسخه : تحرك .\r\n( 2 ) . نسخه : آرزوى عيب .\r\n","page_name":" 4 ","page_number":18},
  {"content":"\r\n\r\nحدوث محن و صروف زمن قرار به يك جاى دشوار بود ، ع :\r\n هر روز به منزلى و هر شب جايى \r\nو با اين همه برات رزق ما بين زمين و آسمان معلّق و خاطر از جهت فراق اقربا و احبّا پريشان مطلق بود آن مدّعا در حيّز تعويق و تسويق مىافتاد تا آنكه يكى از دولتمندان موفّق مرافق و سعادتمندان رشيد مسترشد كه او را با فقير محبتى تمام و ما را نيز با او الفتى ما لا كلام دست داده بود خاطر از تحرير تاريخ نظامى كه مجلّدى است بزرگ و تمام آن تاريخ تحرير مىشود پرداخته رخت حيات به جانب فردوس اعلى كشيد . شعر :\r\n او رفت و رويم ما ز دنبال * آخر همه را همين بود حال \r\nدر اين زمان كه روزگار بر خلاف عادت خود مسامحهء فرصت‌گونه‌يى نموده پاره‌يى از ساعات معوّج عمر از دست او دزديده آمد و آن باعثه مجدّد و آن داعيه مؤكّد گشت و به تقريب آنكه هيچ سابقى نيست كه براى لاحقى چيزى نگذاشته باشد ، شعر :\r\n اگر دهقان ته خرمن كند پاك * گذارد حصهء گنجشك در خاك \r\nشمّه‌يى از احوال بعضى سلاطين صاحب استقلال هند از تاريخ مبارك شاهى و نظام التواريخ نظامى كه در حكم صبابه‌يى است از تيّار و حبابى از درياى زخّار انتخاب نموده به درنويسى كرد و چيزى از خود هم اضافه ساخت و غايت اختصار را مرعى داشت و از تكلّفات در عبارت و استعارت احتراز لازم شمرد و نام اين انموذج منتخب التواريخ نهاده آمد . اميد كه اين جمع و تأليف ناتمام كه غرض از آن ابقاى نام فرخنده فرجام پادشاهان اهل اسلام است و گذاشتن يادگارى در اين سراى مستعار ناسرانجام سبب مغفرت مؤلّف بشود نه باعث مزيد علّت . بيت :\r\n تو اى بلبل چو بخرامى درين باغ * به هر لحنى نگيرى نكته بر زاغ \r\nچون وجه همت بر راست‌نويسى است ، اگر بىقصد سهوى و لغوى بر زبان قلم و قلم زبان گذرد اميد كه حق سبحانه تعالى آن را به كرم عميم قديم خود درگذارد و ببخشد . بيت :\r\n به بد گفتن زبان من مگردان * زبان من زيان من مگردان \r\n\r\n","description":"","footnote":"","page_name":" 5 ","page_number":19},
  {"content":"\r\n\r\nو چون اوّل سلاطين اسلام كه باعث فتح هندوستان شده‌اند بعد از محمّد قاسم عم‌زاده و داماد حجّاج بن يوسف ثقفى كه در سنهء ثلاث و تسعين ( 93 ) فتح بلاد سند و ملتان و گجرات كرده و به فرمان وليد بن عبد الملك مروانى كه به تقريبى از دمشق به وى نوشته طلبيده بود از بلدهء اودىپور از بلاد هند روان شده خود را در خام « 1 » پيچيده در راه جان به حق سپرد و بعد از وى امر اسلام در آن ديار انتظام نيافت ناصر الدين سبكتكين و ولدش سلطان محمود غزنوى بود كه هر سال به نيّت غزا و جهاد در هند مىآمد و شهر لاهور در عهد اولاد او پايتخت شد ، ديگر اسلام انقطاع از آن بلاد نيافت ، مناسب چنان نمود كه ابتداى اين تاريخ از آن سلطان عاقبت محمود نمايد ، فهو مسعود الابتداء و محمود الانتهاء و الله خير الناصرين و المعين .\r\n\r\nطبقهء اول غزنويّه\r\nاز سلطان ناصر الدين سبكتگين تا خسرو ملك كه پيش از آنكه دهلى فتح شود در هند اسلام آشكارا كرد از سنهء سبع و ستين و ثلثمائة ( 367 ) تا سنهء اثنين و ثمانين و خمسمائه ( 582 ) و مدت دويست و پانزده سال حكومت ايشان بود به دست پانزده نفر :\r\n\r\nسلطان ناصر الدين سبكتگين\r\nترك‌نژاد است . مملوك الب‌تگين كه غلام امير منصور بن نوح سامانى بود . در سنهء سبع و ستين و ثلثمائة ( 367 ) بعد از وفات ابو اسحاق بن الب‌تگين به اتفاق سپاهى و رعيت در بست بر تخت سلطنت جلوس نموده علم ملك ستانى برافراشت و به غزا و جهاد كمر جدّ و اجتهاد بسته به طرف هندوستان تاخت آورده در سرحدّ ولايت كوه جود با جيپال كه فرمانرواى هند بود جنگى عظيم كرده با او صلح نمود و\r\n\r\n\r\n","description":"","footnote":"\r\n( 1 ) . در همهء نسخه‌ها چنين است ليكن ( در چرم خام ) صحيح است .\r\n","page_name":" 6 ","page_number":20},
  {"content":"\r\n\r\nبعد از نقض عهد جيپال بار ديگر با لشكر آراسته مقدار يك لك سوار و فيلان كوه پيكر بىشمار قصد محاربهء او داشته در نواحى لمغانات محاربهء قوى كرد و نسيم ظفر بر پرچم امير ناصر الدين وزيده شكست بر لشكر جيپال رسيد ، او گريخته به هند رفت تا لمغانات به تصرف امير ناصر الدين آمده خطبه و سكه به نام او رواج يافت و به كمك امير نوح بن منصور سامانى رفته در خراسان و ماوراء النهر مصدر فتوحات عظيم گشت و در شعبان سنهء سبع و ثمانين و ثلثمائه ( 387 ) داعى حق را لبيك اجابت فرمود . مدت حكومت او بيست سال بود .\r\n\r\nيمين الدوله سلطان محمود بن ناصر الدين غزنوى\r\nچون سبكتگين در شهر شعبان سنهء سبع و ثمانين و ثلثمائه ( 387 ) در راه غزنين داعى حق را لبيك اجابت گفت ، پسر خرد اسماعيل را وليعهد گردانيد . چون اين خبر به محمود كه پسر بزرگ سبكتگين بود رسيد به برادر عزانامه نوشت و طلب صلح كرد به اين وجه « 1 » كه غزنين را اسماعيل به محمود بدهد و در عوض آن ولايت بلخ بگيرد . اسماعيل قبول نكرد و ميان برادران كار به محاربه انجاميد و محمود غالب آمد و اسماعيل را بعد از شكست شش ماه در غزنين محاصره داشت . بعد از آن نيك خواهان در ميان آمده ميان ايشان صلح دادند و اسماعيل آمده محمود را ديد و حكومت به يمين الدوله محمود قرار گرفت . و ميان محمود و منصور بن نوح سامانى و برادرش عبد الملك بن نوح منازعت روى داد . آخر محمود غالب آمد و امراى عبد الملك فائق و بكتوزون نيز محاربه نموده از پيش محمود منهزم شدند و سلطنت تمام خراسان و غزنين و حدود هندوستان بر محمود مسلّم گشت . چون مادرش دختر رئيس زابل [ يعنى قندهار « 2 » 
  ] بود او را بدين سبب محمود زابلى مىگويند ، چنانچه فردوسى مىگويد ، شعر :\r\n خجسته درگه محمود زابلى درياست * چگونه دريا كان را كناره پيدا نيست\r\nشدم به دريا غوطه زدم نديدم دُر * گناه بخت من است اين گناه دريا نيست \r\n\r\n\r\n","description":"","footnote":"\r\n( 1 ) . نسخه : قصد .\r\n( 2 ) . اين عبارت فقط در يك نسخه است .\r\n","page_name":" 7 ","page_number":21},
  {"content":"\r\n\r\nو او را با خليفهء بغداد ، القادر بالله عباسى اول حال مراسلات عنيفه واقع شد ، آخر خليفه خلعتى فاخر با ساير نفايس و ذخاير روانه داشته لقب امين المله يمين الدوله براى او فرستاد و از غزنين به بلخ و هرات رفته در سنهء سبع و ثمانين و ثلثمائة ( 387 ) در ضبط آورده به غزنين باز برگشته آمد و از آنجا به هندوستان به كرّات و مرّات غزوات كرد و حصارى چند گرفت و عسجدى در آن سفر گفت اين قصيده را :\r\n چون شاه خسروان سفر سومنات كرد * كردار خويش را علم معجزات كرد \r\nو در شوال سنهء احدى و تسعين و ثلثمائة ( 391 ) از غزنين باز به هندوستان با ده هزار سوار آمد و پشاور را فتح كرد و در آن حدود باز با جيپال كه با سوار و پيادهء بسيار و سيصد زنجير فيل در برابر آمده بود معركهء كارزار بياراست و سلطان محمود مظفّر گشت و جيپال با پانزده نفر از خويشان و برادران و فرزندان اسير شد و پنج هزار كفار در آن معركه علف تيغ آبدار گشتند و غنايم بسيار به دست غازيان افتاد و از آن جمله در گردن جيپال حمايل مرواريدى بود كه به يك لك و هشتاد هزار دينار قيمت آن رسيده و حمايل ديگران نيز بر اين قياس و اين فتح در روز شنبه هشتم ماه محرم سنهء اثنين و تسعين و ثلثمائة ( 392 ) روى نمود و از آنجا به قلعهء تبرهنده كه مقرّ جيپال بود رفته آن ولايت را مسخّر كرد .\r\nو در محرم سنهء ثلاث و تسعين و ثلثمائة ( 393 ) از غزنين به سيستان رفته عزيمت هند نمود و قصد بهاتيه كه در نواحى ملتان است كرد و بيجىراى راجهء آنجا خود را از ترس سياست سلطانى به خنجر هلاك ساخت و سرش نزد سلطان آوردند و هنود بسيار از شمار افزون به تيغ بىدريغ به راه عدم آباد شتافتند و دويست و هفتاد فيل به غنيمت گرفت و داود بن نصر ملحد حاكم ملتان از دست سلطان عاجز شده هر ساله بيست بار بيست هزار درم قبول نمود و در وقت توجه به ملتان انندپال بن جيپال در سر راه سلطان به مخالفت برخاست و بعد از جنگ فرار نموده به كوهستان كشمير رفت و سلطان به راه هند به ملتان رسيد و اين واقعه در سنهء ست و تسعين و ثلثمائة ( 396 ) بود .\r\nو در سنهء سبع و تسعين و ثلثمائة ( 397 ) ميان او و ايلكخان پادشاه ماوراء النهر در بلخ جنگ واقع شد و سلطان محمود ظفر يافت و ايلكخان در سنهء ثلث و اربعمائة\r\n\r\n","description":"","footnote":"","page_name":" 8 ","page_number":22},
  {"content":"\r\n\r\n( 403 ) درگذشت .\r\nو در سنهء ثمان و تسعين و ثلثمائة ( 398 ) در تركستان رفته و از مهمّ تركان فراغ يافته سرجيپال نبسهء راجهء سند را كه بعد از اسلام از قيد ابو على سيمجورى خلاص يافته با اهل شرك و ارتداد پيوسته بود تعاقب نموده به دست آورده محبوس ساخت و هم در حبس درگذشت .\r\nو در سنهء تسع و تسعين و ثلثمائة ( 399 ) ديگر بار به هندوستان آمده و با انندپال مذكور جنگ كرده او را شكست داد و با غنيمت بسيار در قلعهء بهيم‌نگر - كه الحال به تهانهء بهيم مشهور است - رفته و امان داده مفتوح ساخته خزاين و دفاين را كه از زمان بهيم در آنجا مدفون و مخزون بود متصرف شد و در اوايل سنهء اربعمائة ( 400 ) چند تخت از طلا و نقره بر درگاه خود نصب فرمود و آن اموال بىحدّ و قياس در پايتخت خويش ريختن امر كرد تا خلايق آن را بنگرند .\r\nو در سنهء احدى و اربعمائة ( 401 ) از غزنين باز قصد ملتان كرده بقيهء ولايتى را كه مانده بود به تصرف درآورد و اكثرى را از قرامطه و ملاحدهء آنجا به قتل رسانيد و بقية السيف را در قلعه فرستاد تا همانجا مردند و داود بن نصر ملحد حاكم ملتان را به غزنين برده در قلعهء غورى محبوس داشت تا همانجا جان داد .\r\nو در سنهء اثنين و اربعمائة ( 402 ) متوجه تهانيسر شد و جيپال پسر جيپال سابق پنجاه فيل با اموال و نفايس پيشكش قبول كرده سلطان از سر او وا نشد و پيشكش او به معرض قبول نيفتاد و تهانيسر را خالى ديد و غارت كرد و بتخانه‌ها را ويران ساخت و بتى را كه مشهور به چكرسوم بود و هندوان از براى او خراب بودند به غزنين برداشته برد و بر درگاه نهاده پى سپر خلايق ساخت .\r\nو در سنهء ثلث و اربعمائة ( 403 ) غرجستان را فتح نمود و هم در اين سال رسولى از عزيز مصر آمد و سلطان چون شنيد كه او باطنى مذهب است او را تشهير كرده اخراج فرمود .\r\nو در سنهء اربع و اربعمائة ( 404 ) لشكر بر شهر نندنه كه در كوه بال‌ناتهه است كشيد و جيپال ثانى جمعى را به محافظت آن قلعه گماشته خود به درّهء كشمير درآمد و سلطان آن قلعه را به امان گرفته و ساريغ‌كوتوال را به جهت حراست آن گذاشته\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nتعاقب جيپال نمود و غنايم بسيار آن كوهستان به دست آورده و كفار بسيار به تيغ جهاد گذرانيده بقيه را به شرف اسلام رسانيد و جمعى را به اسيرى گرفته به غزنين رفت .\r\nو در سنهء ست و اربعمائة ( 406 ) به تسخير كشمير روى نهاده حصار لوهركوت را [ كه قلعه‌يى بود بسيار رفيع 
  ] « 1 » محاصره كرد و از جهت شدّت برف و باران و كمك كشميريان ترك آن قلعه نموده به غزنين بازگشت و در اين سال همشيرهء خود را به ابو العباس بن مأمون خوارزمشاه عقد بسته به خوارزم فرستاد .\r\nو در سنهء سبع و اربعمائة ( 407 ) جمعى از اوباش خوارزمشاه را كشتند و سلطان از غزنين به بلخ و از آنجا به خوارزم روى نهاد و جنگى عظيم در ميان لشكريان او و خمارتاش سپهسالار خوارزم افتاد و سپاه سلطان ظفر يافت و سلطان محمود التون‌تاش را به حكومت آن ولايت نصب كرد و خطاب خوارزمشاهى به او ارزانى داشته و قاتلان خوارزمشاه را به قصاص رسانيده و انتظام آن مهام داده بازگشت .\r\nو در سنهء تسع و اربعمائة ( 409 ) به عزم تسخير ولايت قنوج روانه شد و از هفت آب هولناك هند گذشته چون به سرحد قنوج رسيد كوره « 2 » نام حاكم آنجا اطاعت نمود و امان خواسته پيشكش داد و از آنجا به قلعهء برنه رسيد و حاكم آنجا بروت نام قلعه را به خويشان سپرده خود را به گوشه‌يى كشيد و اهل قلعه تاب مقاومت نياورده يك لك و پنجاه هزار روپيه و سى زنجير فيل پيشكش گذرانيده امان يافتند و از آنجا به قلعهء مهاون بر كنارهء آب جون رفته و كل‌چندر نام حاكم آنجا فيل سوار خواست كه از آب گذشته فرار نمايد در اين اثنا لشكريان سلطان رسيدند و او خود را به زخم خنجر هلاك ساخته ، ع :\r\n رفت به دوزخ هم از آن راه آب \r\nشعر :\r\n زيستن چون به كام خصم بود * مردن از زيستن بسى بهتر \r\nو قلعهء قنوج مفتوح گشته هشتاد و پنج فيل و غنيمت بىنهايت به دست غازيان افتاد .\r\n\r\n\r\n","description":"","footnote":"\r\n( 1 ) . فقط در يك نسخه آمده است .\r\n( 2 ) . در ترجمهء انگليسى به نقل از تاريخ فرشته ، نام حاكم قنوج ، كونور  Kunwar Rai  خوانده شده است .  ( I , 23 ) \r\n","page_name":" 10 ","page_number":24},
  {"content":"\r\n\r\nو از آنجا به شهر متهره كه معبد كفار و مولدكشن بن باسديو است كه هندوان او را به خدايى مىپرستند و بتخانه‌هاى بىحد و شمار در آن است و كان كفر است آمده آن شهر را بىجنگ و جدال گرفت و پايمال ساخت و اموال و غنايم وافر به دست اهل اسلام آمد از آن جمله يك بت زرين را به فرمودهء سلطان شكستند كه وزن او نود و هشت هزار و سيصد مثقال زر پخته بود و يك پارهء ياقوت كحلى كه وزن آن چهار صد و پنجاه مثقال بود و فيلى عظيم كوه‌پيكر مشهور از راجه گوبند چند نام از راجه‌هاى هندوستان كه سلطان آن را به آرزو مىخواست كه بخرد و ميسر نمىشد از قضا شبى در وقت مراجعت به سراپردهء سلطان بىفيلبان سر زده درآمد و سلطان از گرفتن آن خوشحالى بسيار اظهار نمود و آن را خداداد نام كرد . چون به غزنين رسيد شمار آن غنايم بيست و اند بار هزار « 1 » هزار و پنجاه و سه هزار درم بود و سيصد و پنجاه و اند فيل بود .\r\nدر سنهء عشر و اربعمائة ( 410 ) باز متوجه هندوستان شد و با نندا نام راجهء كالنجر ( كه سى و شش هزار سوار و صد و چهل و پنج هزار پياده و شش صد و چهل زنجير فيل داشت و راجهء قنوج را به تقريب اطاعت سلطان به قتل رسانيده بود و به مدد جيپال نيز كه چند مرتبه از پيش سلطان گريخته رسيده بود « 2 » ) در كنار آب جون مقابله و مقاتله نمود و غلامان سلطانى به تاخت رفته بودند ، شهر را خالى يافتند و غارت كردند و خوفى عظيم در خاطر نندا راه يافته تمام اسباب و آلات را به جاى گذاشته با مخصوصان راه فرار پيش گرفت و پانصد و هشتاد زنجير فيل در وقت تعاقب از ميان جنگلى به دست لشكريان سلطان افتاد و به غزنين بازگشت و ديار بسيار از كفار در حوزهء تصرف اهل اسلام درآمد و اهل آن ديار به طوع يا به كره اظهار اسلام كردند .\r\nو در سنهء اثنى عشر و اربعمائة ( 412 ) قصد كشمير نموده تا يك ماه قلعهء لوهركوت را محاصره كرد و به جهت استحكام فتح نشد و از آنجا بر آمده به جانب لاهور روانه گشت و در اول بهار به غزنين مراجعت نمود .\r\n\r\n\r\n","description":"","footnote":"\r\n( 1 ) . در نسخه‌يى : هزار هزار درم و پنجاه و سه هزار بوده .\r\n( 2 ) . عبارت در يك نسخه آمده است .\r\n","page_name":" 11 ","page_number":25},
  {"content":"\r\n\r\nو در سنهء ثلاث عشر و اربعمائة ( 413 ) باز قصد ولايت نندا كرد . چون به قلعهء گواليار رسيد آن را به صلح فتح كرده و پيشكش از حاكم آن گرفته بر او مقرر داشت و سى و پنج زنجير فيل از جملهء آن پيشكش بود . از آنجا به قلعهء كالنجر رفت و نندا حاكم آن قلعه سيصد فيل پيشكش كرده زنهار جست . شعرى به زبان هندى در مدح سلطان گفته فرستاد و سلطان آن شعر را بر فصحاى هند و ديگر شعراى ديار خويش خواند . همه تحسين نمودند و سلطان مباهات بسيار به آن كرده منشور حكومت پانزده قلعه در وجه صلهء شعر او نوشته داد . نندا نيز اموال و جواهر و اسباب و اشياى بىحد به خدمت سلطان فرستاد و سلطان مظفر و منصور به غزنين مراجعت فرمود .\r\nو در سنهء اربع عشر و اربعمائة ( 414 ) سلطان عرض لشكر خود ديد . وراى لشكرى كه در اطراف بود ، پنجاه و چهار هزار سوار و هزار و سيصد زنجير فيل به قلم درآمد .\r\nو در سنهء خمس عشر و اربعمائة ( 415 ) به بلخ رفت و از جيحون گذشت و سرداران ماوراء النهر به استقبال او شتافتند و يوسف قدر خان پادشاه تمام تركستان به استقبال آمده سلطان را ديد و جشنها آراسته يكديگر را سوغاتها دادند و على تكين كه مردم ماوراء النهر از دست او تظلم نموده بودند خبردار شده گريخت و سلطان تعاقب او نمود و او را به دست آورده در قلعه‌يى از قلاع هندوستان فرستاد و بازگشته زمستان به غزنين گذرانيد .\r\nو باز لشكر به جانب سومنات كشيد كه شهرى است بزرگ بر ساحل درياى محيط و معبد براهمه و بتى بزرگ معبود ايشان است و بتان زرّين در آن بسيار . و اين بت را اگرچه بعضى مورخين منات ناميده مىگويند كه همان است كه در زمان حضرت رسالت صلى الله عليه و سلم ، مشركان از عرب به ساحل هند آورده‌اند ، اما اين سخن اصلى ندارد ، چه اعتقاد براهمهء هند آن است كه اين بت از زمان‌كشن كه چهار هزار سال و كسرى مىشود در آنجاست و نيز نام آن به زبان هندى اصل سوبه ناتهه است به معنى صاحب آرايش نه منات و اين غلط را همانا « 1 » مناسبت اسمى\r\n\r\n\r\n","description":"","footnote":"\r\n( 1 ) . چنين است در همهء نسخه‌ها ، اما اگر لفظ وجه قبل يا بعد همانا باشد معنى فقره مستفاد مىشود .\r\n","page_name":" 12 ","page_number":26},
  {"content":"\r\n\r\nتواند بود نه غير . و در اين يورش شهر پتن كه به نهرواله اشتهار دارد از ولايت گجرات مفتوح ساخته و آزوقهء بسيار از اينجا برداشته به سومنات رسيد و اهل قلعه در به روى سلطان كشيدند و به غارت و تاراج تنبيه يافتند و قلعه مفتوح شد و آن بت را پاره‌پاره ساخته به غزنين فرستاد تا بر در مسجد جامع گذاشته پايمال شد و در وقت مراجعت به ملاحظهء آنكه با بيرم ديو راجهء بزرگ از راجه‌هاى هند كه بر سر راه سلطان بود جنگ با او مناسب وقت نبود بنابر [ اين 
  ] به راه سنده متوجه ملتان شد و از ممرّ كم‌آبى و كم‌علفى محنت عظيم پيش لشكريان آمد و به مشقت و محنت در سنهء سبع عشر و اربعمائه ( 417 ) به غزنين رسيد و در اين سال خليفه القادر بالله نامهء نيابت نوشته لواى حكومت خراسان و هندوستان و نيمروز و خوارزم براى سلطان فرستاد و القاب بر برادران و فرزندان سلطان نهاد و سلطان را كهف الدولة و الاسلام و پسر بزرگ او امير مسعود را شهاب الدولة و جمال الملة و امير محمد برادر خرد او را جلال الدوله و امير يوسف را عضد الدوله خطاب نوشت ، على هذا القياس . و در اين سال سلطان براى تنبيه دادن جتان نواحى ملتان كه انواع بىادبىها به ظهور آورده بودند ، به ملتان لشكر آورد و چهار هزار و به قولى هشت هزار كشتى جتان كه از عيال و اموال پر بود به تقريب غلبهء كشتىهاى سلطانى كه در آن به وجه حكمتى تعبيه فرموده بودند در آب ملتان غرق شد و جتان در غرقاب هلاك فرو رفتند و بقيه علف تيغ گشتند و عيال ايشان اسير شد و سلطان ، مظفر و منصور به غزنين مراجعت نمود و در سنهء ثمان عشر و اربعمائة ( 418 ) به جانب باورد رفته استيصال تراكمهء آن ديار نمود و از آنجا به رى شتافته خزاين و دفاين آن ولايت را كه از سالهاى بسيار مانده بود به دست آورده باطنى « 1 » مذهبان و قرامطهء آنجا را مستأصل گردانيده رى و اصفهان را به امير مسعود پسر بزرگ خويش « 2 » داده به غزنين مراجعت كرد و در اندك زمانى به علت دق مبتلا گشته روز به روز اثر ضعف در وى متزايد بود . با وجود اين حال خود را به تكلف قوى و تندرست ظاهر مىساخت و به همان هيأت به بلخ رفت و در بهار به غزنين آمد و به همان مرض روز پنجشنبه بيست و سوم از ربيع الاول در سنهء احدى و عشرين و اربعمائة ( 421 ) درگذشت و به غزنين مدفون\r\n\r\n\r\n","description":"","footnote":"\r\n( 1 ) . در متن : « باطل » ، پاورقى به متن نقل شد .\r\n( 2 ) . « را » بعد از « خويش » حذف شد .\r\n","page_name":" 13 ","page_number":27},
  {"content":"\r\n\r\nگشت و مدت عمرش شصت سال و سلطنت او سى و يك سال بود . مىگويند كه وقت نزع فرمود كه خزاين و اموال و ساير نفايس او را به نظر درآورند و در آن به چشم حسرت مىنگريست و از فرقت آن آه مىكرد و دانگى از آن به كسى نداد .\r\nدوازده بار سفر هند كرد و جهاد نمود  فَإِنَّما حِسابُهُ عِنْدَ رَبِّهِ  و قصهء او با فردوسى شاعر مشهور ، و عارف جامى مىفرمايد ، شعر :\r\n خوش است قدرشناسى كه چون خميده سپهر * سهام حادثه را كرد عاقبت قوسى\r\nگذشت شوكت محمود و در زمانه نماند * جز اين فسانه كه نشناخت قدر فردوسى \r\nو در تذكرهء محمّد عوفى اين قطعه به سلطان محمود منسوب داشته ، قطعه :\r\n ز بيم تيغ جهانگير و گرز قلعه‌گشاى * جهان مسخّر من شد چو من مسخّر راى\r\nگهى به فرّ و به دولت همى نشستم شاد * گهى ز حرص همى رفتمى ز جاى به جاى\r\nبسى تفاخر كردم كه من كسى هستم * كنون برابر بينم همى امير و گداى\r\nهزار قلعه گشادم به يك اشارت دست * بسى مصاف شكستم به يك فشردن پاى\r\nچو مرگ تاختن آورد هيچ سود نداشت * بقابقاى خدايست و ملك ملك خداى \r\n\r\nسلطان محمد بن سلطان محمود غزنوى\r\nكه جلال الدوله لقب داشته در سنهء مذكور [ يعنى 421 ه 
  ] به حكم وصيت و به استصواب ابن ارسلان ، خويش سلطان محمود در غزنين بر تخت سلطنت جلوس نمود و بعد از يك و نيم ماه از جلوس او امير اياز با غلامان اتفاق كرده و بر اسبان طويلهء خاصه سوار شده به قصد ملازمت شهاب الدوله مسعود كه در سپاهان بود ، راه بست پيش گرفتند و امير محمد ، سوندهىراى هندو را با لشكر بسيار به تعاقب ايشان فرستاد و امير اياز در جنگ غالب آمد و سوندهىراى هندو را با جمعى كثير از هندوان به قتل رسانيد و سرهاى ايشان را امير اياز نزد امير محمد فرستاد و در نيشابور به امير مسعود ملحق شد و بعد از چهار ماه امير محمد سراپرده به جانب بست كشيد و به جمعيت تمام از غزنين به قصد جنگ برادر برآمد و چون به تكيناباد رسيد ، تمامى امرا از او برگشته او را در قلعهء بج كه از مجيرستان است ميل\r\n\r\n","description":"","footnote":"","page_name":" 14 ","page_number":28},
  {"content":"\r\n\r\nكشيده نشاندند و با تمام لشكر و خزاين سوى امير مسعود گردانيده و به هرات رفته او را ديدند و مدت حكومت امير محمد مكحول پنج ماه بود و به قول قاضى بيضاوى چهارده سال و مدت حبس او نه سال ، و الله اعلم . و صاحب لب التواريخ مىنويسد كه محمد بن محمود در عهد پدر در اوايل حال چهار سال در غزنه پادشاهى كرده بعد از آن به حكم برادرش مسعود نه سال محبوس بوده و بعد از قتل مسعود يك سال ديگر نيز حكومت راند و درگذشت . شعر :\r\n اميرى را كه بر قصرش هزاران پاسبان بينى * كنون بر قبّهء گورش كلاغان پاسبان « 1 » بينى\r\nسر الب ارسلان ديدى ز رفعت رفته بر گردون * به مرو آ تا به خاك اندر تن الب ارسلان بينى \r\n\r\nشهاب الدوله سلطان مسعود بن محمود\r\nبه اتفاق امرا و وزراى محمودى بر تخت سلطنت جلوس فرمود ، از هرى به بلخ آمده زمستان گذرانيده و احمد بن حسن ميمندى را كه سلطان محمود در قلعهء كالنجر محبوس داشت طلبيده وزارت داد و از بلخ به غزنين آمد و از آنجا به قصد سپاهان و رى عزيمت نمود و به هرات رسيده با تركمانان به جنگ در پيوست و فتح ناكرده بلكه شكست يافته بازگشت و به سبب ضعف حال او تركمانان روز به روز قوّت مىگرفتند تا كار به آنجا رسيد كه رسيد . و در سنهء ثلث و عشرين و اربعمائة ( 423 ) احمد بن حسن ميمندى درگذشت ، و در سنهء اربع و عشرين و اربعمائة ( 424 ) سلطان مسعود قصد به تسخير هندوستان داشته بر سر قلعهء سرستى كه در راه كشمير واقع است رفته محاصره كرد و بگشاد و با غنايم بسيار به غزنين رفت ، و در خمس و عشرين و اربعمائة ( 425 ) سلطان مسعود تسخير آمل و سارى كرد و تا كالنجار « 2 » و طبرستان رسولان فرستاده خطبه و سكهء خود درست نمود . تغدى بيگ حسين بن على بن ميكال را به لشكر انبوه از نيشابور بر سر تركمانان فرستاد و جنگ\r\n\r\n\r\n","description":"","footnote":"\r\n( 1 ) . قافيه مكرر است .\r\n( 2 ) . در نسخه : كالنجر .\r\n","page_name":" 15 ","page_number":29},
  {"content":"\r\n\r\nعظيم پيوسته ، حسين اسير شد و تغدى بيگ فرار نموده نزد امير مسعود آمد و امير احمد نيال‌تكين ، خازن سلطان مسعود كه سلطان مسعود او را مصادره كرده به هند فرستاده بود ، به هندوستان رفته عصيان آورد و امير مسعود سالار هندوان ناهر نامى را بر سر او نامزد كرد و احمد در جنگ گريخته به منصورهء سنده رفته و در آب غرق شد و سر او را به غزنين فرستادند و در سنهء سبع و عشرين و اربعمائة ( 427 ) كوشك نو به اتمام رسيد و تختى مرصع به جواهر آراستند و تاجى مرصع بالاى آن تخت آويختند و سلطان بر آن تخت نشسته و تاج بر سر نهاده بار عام داد ، و هم در اين سال امير مودود بن مسعود را طبل و علم داده به بلخ فرستاد و خود بر سر هندوستان لشكر كشيد و رفته قلعهء هانسى را گشاده و از آنجا به قلعهء سون‌پت آمد و ديپال « 1 » نام حاكم آن قلعه در بيشه‌يى فرار نموده پنهان شد و قلعه مفتوح گشته غنايم بسيار گرفتند ، لشكر ديپال اكثرى به قتل رسيدند ، خود تنها به در رفت و از آنجا به درهء رام توجه نمود و رام پيشكش بسيار فرستاد و عذر ناآمدن خويش نوشت و امير مسعود عذر او را پذيرفته امير ابو المجاهدين مسعود را طبل و علم داده به لاهور فرستاد و به غزنين مراجعت نمود ، و در سنهء ثمان و عشرين و اربعمائة ( 428 ) به جهت تسكين فتنهء تركمانان از غزنين به بلخ رفت و تراكمه بلخ را گذاشته به اطراف رفتند و سلطان از آب جيحون گذشته تمام ماوراء النهر « 2 » را متصرف شد و داود تركمان كه تغدى بيگ و امير حسن را قبل از اين شكست داده بود به جمعيت تمام قصد بلخ نمود و امير مسعود از ماوراء النهر به بلخ آمد و داود تركمان به مرو رفت و در اين اثنا تغدى بيگ دست تعدّى به نواحى گرگان دراز كرد ، امير مسعود چون آثار تمرد از او ديد او را بر دار فرمود . امير مسعود از بيغو تركمان كه سالار آن طايفه بود عهد و قول گرفته تا من بعد ارتكاب اعمال ناشايسته ننمايند و حدّ فراخور ايشان معين فرموده به هرات رفت و در اثناى راه جمعى از تركمانان بر لشكر امير مسعود زده چندى را به قتل رسانيدند و اسباب به غارت بردند و لشكريان سلطان كه نامزد بر ايشان شدند همه آن جماعت را علف تيغ ساختند و اهل و عيال ايشان را با سرها نزد امير مسعود آوردند ، امير مسعود آن سرها را بر خران بار كرده نزد بيغو فرستاد و بيغو\r\n\r\n\r\n","description":"","footnote":"\r\n( 1 ) . در نسخه : دنيال .\r\n( 2 ) . از اينجا تا لفظ « قصد » در دو نسخه نيست .\r\n","page_name":" 16 ","page_number":30},
  {"content":"\r\n\r\nعذرها خواست و همانا اين بيغو همان است كه ضياى فارسى در مدح او قصيده‌ها دارد . از آن جمله است اين ابيات :\r\n كار اوفتاده بىتو مرا با گريستن * عيب است عيب در غم تو ناگريستن\r\nشب تا به روز كار من و روز تا به شب * ناليدن است از غم تو يا گريستن\r\nگفتى ز عشق من نگرستى و برحقى * فرقيست از فشاندن خون تا گريستن\r\nما را به دولت غم عشق تو هر زمان * صد گونه محنتست نه تنها گريستن\r\nنى حيله‌يى ز مهر تو الا گداختن * نى چاره‌يى ز درد تو الا گريستن\r\nاز روزگار وعده مرا در فراق تو * امروز غصه خوردن و فردا گريستن\r\nاز عهد تست فتنه و گرنه چه لايق است * از من به عهد خسرو دنيا گريستن\r\nبيغو ملك شه آن‌كه پديد آورد ز تيغ * از پردلان به موقف هيجا گريستن\r\nخسرو نظام دين كه به وقت نبرد او * آيد ز خاك رستم و دارا گريستن\r\nبر گوهر از خجالت نطقش فريضه شد * در قعر بحر و در دل خارا گريستن\r\nافتاده از تزلزل سهم سياستش * بر ساكنان عالم بالا گريستن\r\nاز رشك بارگاه وى از اوج آفتاب * شد بر سپهر پيشهء جوزا گريستن\r\nاى شغل بحر پيش كف دُرفشان تو * همچون سحاب از همه اعضا گريستن\r\nبر مردهء عدوى تو هرگز كجا بود * از هيبت تو زهره و يارا گريستن\r\nتيغ ترا ز غايت پاكيزه گوهريست * خون در صف نبرد بر اعدا گريستن\r\nخصم ترا به هر دو جهان چيست فايده * آنجا عذاب دوزخ و اينجا گريستن\r\nاينك كسى كه در سر سوداى كين تست * آماده گوشه‌يى و مهيا گريستن\r\nدارد نهان و پيدا بدخواه تو بسى * ليكن نهان جراحت و پيدا گريستن\r\nبر خاطر عزيز تو دانم گذر كند * كاخر چه كار مدح مرا با گريستن\r\nچون شعر در فراق جناب تو گفته شد * آمد ز سوز مقطع و مبدا گريستن\r\nتا آيد از نهايت رنج اهل عشق را * برداشتن چو وامق و عذرا گريستن\r\nخنديدن تو باد پس از عمدهء حيات * گو باش كار خصم بعمدا گريستن \r\nو له\r\n اى شكر پيش لبت از در هر خنديدن * روح را طعنه زند لعل تو در خنديدن \r\n\r\n","description":"","footnote":"","page_name":" 17 ","page_number":31},
  {"content":"\r\n\r\n دل ربايد سر زلف تو به هر جنبيدن * جان فشاند لب لعل تو به هر خنديدن\r\nپيشهء سنبل جعد تو عبير افشاندن * عادت پستهء تنگ تو شكر خنديدن\r\nتا نبينى رخ زر هيچ نخندى آرى * هست گل را همه از شادى زر خنديدن\r\nچون بخندى سوى تو خلق از آن مىخندند * كه نديدست كس از شمس و قمر خنديدن\r\nگريه‌يى دارم و زارى و فراوان غم و درد * همه دارم ز فراق تو مگر خنديدن\r\nمردم از شكل دهانت به چه بودى آگه * گر ندادى ز دهان تو خبر خنديدن\r\nبا جفاى تو نخندم كه به وقت ماتم * نپسندد خرد از اهل هنر خنديدن\r\nاز غم تست همه بىزبر و زيرى من * پس چرا بر من بىزير و زبر خنديدن\r\nشايد از تاج و ز چتر ملك آموخته‌اند * زلف و رخسار تو هر شام و سحر خنديدن\r\nخسرو شرق ملك شاه كه اندر بزمش * برگ دارد همه از عشرت و فر خنديدن\r\nقامع شرك نظام الدين كاحبابش را * كار پيوسته نشاط است و دگر خنديدن\r\nنطفه را گر ز قبول در او مژده رسد * كند آغاز هم از صلب پدر خنديدن\r\nپدرى را كه پسر لازمهء خدمت اوست * آيد از شادى كردار پسر خنديدن\r\nبس عجب نيست كه از غايت لطفش گيرد * ابر گريان شده با ديدهء تر خنديدن\r\nاى مطيعان ترا آمده چون زيبا گل * با هواى تو درين باغ دو در خنديدن\r\nشايد از لطف تو بر حال شكر بخشودن * زيبد از لفظ تو بر قدر گهر خنديدن\r\nرسم آورده خدنگت به دهان سوفار * در صف معركه بر خُود و سپر خنديدن\r\nاز پى فتح چو شمشير تو سرمست شود * آيدش از فلك عربده‌گر خنديدن\r\nدشمن جاه تو شك نيست كه خوش مىخندد * گر بود ريختن خون جگر خنديدن\r\nتا كه آرد به يقين از اثر خاصيت * زعفران از لب انواع بشر خنديدن\r\nزعفران باد لب خصم تو كاندر لب او * هرگز از بيم تو ناكرده اثر خنديدن \r\nو امير مسعود از هرات به نيشابور رفت و از آنجا به طوس آمد و جمعى از تراكمه جنگ كرده به قتل رسيدند و اهل باورد آن شهر را به تركمانان دادند و سلطان دست بر آن قلعه يافته و همه را به قتل آورده زمستان به نيشابور بگذرانيد .\r\nو در سنهء ثلثين و اربعمائة ( 430 ) به قصد طغرل تركمان كه در باورد سركشيده\r\n\r\n","description":"","footnote":"","page_name":" 18 ","page_number":32},
  {"content":"\r\n\r\nبود رفته و او فرار نمود و امير مسعود برگشته و از راه مهنه به سرخس آمد و به ويرانى حصار مهنه حكم فرمود و از رعاياى مهنه بعضى را بكشت و بسيارى را دست و پا بريد و از آنجا به طرف زيرقان برفت و در آنجا تركمانان لشكرها آراسته جنگى عظيم با سلطان كردند و در اين جنگ اكثرى از سپهسالاران غزنين برگشته به دشمن درآمدند و سلطان با تن تنها در ميدان مانده چندى را از سرداران تراكمه به شمشير و نيزه و گرز انداخت و عاقبت از آن معركه به سلامت به درآمد و اين واقعه در هشتم رمضان سنهء احدى و ثلثين و اربعمائة ( 431 ) روى نمود و امير مسعود از آنجا به مرو آمد و چندى از لشكريان از اطراف گرد آمده با وى ملحق شدند و از راه غور به غزنين رفت و سردارانى كه حرب ناكرده پشت داده بودند مصادرات نموده چندى را مثل على دايه و حاجب بزرگ و بيگ‌تغدى به هند فرستاد و در قلعه‌ها بند كرد و همه در آن بند مردند و امير مسعود خواست كه در هند رفته قوتى به هم رساند و لشكر بسيار از آنجا آورده بر سر تركمانان برد و سزاى ايشان دهد بنابر آن امير مودود را امارت بلخ داده خواجه محمد بن عبد الصمد را وزير او ساخته به آن صوب وداع كرد و امير محمد « 1 » را با دو هزار « 2 » كس به جانب ملتان نامزد گردانيد و امير اين ديار را به كوهپايهء غزنين فرستاد تا افغانان آنجا را كه عاصى شده بودند باز دارد و تمام خزاين محمودى را كه در غزنين و قلاع آن ديار بود بر شتران بار كرده جانب هند روان گشت و هم از راه كس فرستاد تا برادر او امير محمد مكحول را كه در قلعهء بزغند محبوس بود نزد او بيارند . سلطان مسعود چون به رباط ماريكله آمد غلامان او جمله شتران خزانه را به غارت بردند . در اين اثنا امير محمد به آنجا رسيد و غلامان دانستند كه اين تعدى او پيش نمىرود مگر آنكه حاكم ديگر باشد ، به ضرورت نزد امير محمد رفته او را به پادشاهى برداشتند و هجوم نموده بر سر سلطان مسعود آمدند و سلطان در آن رباط حصارى شد . روز ديگر تمام لشكر زور آورده امير مسعود را از اندرون رباط ماريكله آورده در بند كردند و در قلعهء كبيرى « 3 » نگاه داشتند تا به تاريخ جمادى الاول سنهء اثنى و ثلثين و اربعمائة ( 432 ) از زبان\r\n\r\n\r\n","description":"","footnote":"\r\n( 1 ) . در نسخه : محمود .\r\n( 2 ) . در نسخه : ده .\r\n( 3 ) . اين قلعه در تاريخ فرشته : « كيرى » و در نسخه‌يى « كيزى » خوانده شده ، نگ ترجمهء انگليسى جلد 1 ، پاورقى ، ص 44 .\r\n","page_name":" 19 ","page_number":33},
  {"content":"\r\n\r\nامير محمد به دروغ پيغام به كوتوال كبيرى رساندند كه امير مسعود را كشته سر او را نزد ما فرستد . كوتوال به موجب پيغام سر او را جدا كرده نزد امير محمد فرستاد .\r\nقطعه :\r\n ز حادثات زمانم همين پسند آمد * كه خوب و زشت و بد و نيك در گذر ديدم\r\nكسى كه تاج مرصع به سر نهاد صباح * نماز شام ورا خشت زير سر ديدم \r\nاين نقل به موجب نسخهء نظامى است ، اما قاضى بيضاوى آورده كه در سنهء اثنى و ثلثين و اربعمائة ( 432 ) مسعود از پيش سلاجقه منهزم شده به غزنه رفت . امير محمد كه در ايام انتقال او استقلال يافته بود او را به قلعه فرستاد و پسرش احمد بن محمد از پى او به قلعه رفته او را هلاك كرد . حكومت سلطان مسعود بن محمود يازده سال بود . مخفى نماند كه وفات مسعود را قاضى بيضاوى - عليه الرحمه - در سنهء ثلث و ثلثين و اربعمائة ( 433 ) آورده و نوشته كه محمد بن محمود چهارده سال بعد از پدر در ولايت غزنه پادشاهى كرد ، يك سال بعد از وفات پدر و نه سال در زمان برادر و چهار سال بعد از برادر ، چنانچه اشعارى رفت ، و الله اعلم . به ظاهر اين است كه از سهو قلم ناسخ است . و از جملهء شعرا كه در زمان سلطان مسعود نشو و نما يافته‌اند منوچهرى است كه در قصيده‌يى براى وزير او گفته . بيت :\r\n همى نازد به عدلش شاه مسعود * چو پيغمبر به نوشروان عادل \r\n\r\nسلطان مودود بن مسعود بن محمود\r\nبعد از قتل پدر در باميان به اتفاق وزرا و امرا بر سرير سلطنت نشست و به عزم انتقام پدر خواست كه به جانب ماريكله نهضت نمايد . ابو نصر احمد بن محمد بن عبد الصمد او را از آن عزيمت مانع آمده به غزنين آورد و از آنجا به جمعيت تمام به قصد عم خود امير محمد مكحول برآمد . چون به ديپور رسيد با امير محمد جنگ عظيم كرده و آن روز به شب رسانيده هر كدام به منازل بازگشتند روز ديگر سلطان مودود ، امير سيد منصور را كه از امراى معتبر امير محمد بود ، از خود ساخت و جنگ انداخته امير محمد را با پسرش احمد دستگير كرده همه را به قتل\r\n\r\n","description":"","footnote":"","page_name":" 20 ","page_number":34},
  {"content":"\r\n\r\nرسانيد . امير مودود آنجا شهر بنا نهاده به فتح آباد موسوم گردانيد و اين فتح در شعبان سنهء اثنى و ثلثين و به قولى اربع و ثلثين و اربعمائة ( 434 ) روى نمود . و در سنهء ثلث و ثلثين و اربعمائة ( 433 ) از خواجه احمد بن عبد الصمد رنجيده او را در غزنين محبوس ساخت و او در آن حبس بمرد و هم در اين سال ابو نصر محمد بن احمد را به حرب نامى بن محمد به جانب هند فرستاد و نامى در آن حرب كشته شد و در سنهء اربع و ثلثين و اربعمائة ( 434 ) ارتكين به فرمودهء سلطان به طبرستان لشكر بر سر داود تركمان كشيد و كس بسيار از لشكر او كشته به بلخ آمد و خطبه و سكه به نام امير مودود درست ساخت و بعد از چندگاه تركمانان بر سر او زور آورده لشكر كشيدند او تاب مقاومت نياورده بلخ را گذاشت و به غزنين آمد و در سنهء خمس و ثلثين و اربعمائة ( 435 ) امير مودود ابو على كوتوال غزنين را چند گاه محبوس گردانيد و آخر او را ديوان مملكت و كوتوال غزنين ساخت و يسورى بن ايمغور ديوان را حبس فرموده تا در آنجا بمرد و ارتكين را به سياست رسانيد و در سنهء ست و ثلثين و اربعمائة ( 436 ) خواجه طاهر كه بعد از خواجه احمد وزارت يافته بود درگذشت و خواجه امام ابو الفتح عبد الرزاق به جاى او نشست و هم در اين سال طغرل حاجب را به سوى بست فرستاد او زنگى ابو منصور برادر ابو الفضل را اسير ساخته به غزنين آورده تا سيستان رفت و با تركمانان قتال در رباط امير « 1 » كرده اكثر ايشان را به قتل رسانيد و بعد از اين فتح به گرمسير رفته تركمانان آن ولايت را كه سرخ كلاه گفتندى بكشت و بسيارى را اسير ساخته به غزنين آورد و امير مودود در سنهء ثمان و ثلثين و اربعمائة ( 438 ) طغرل را به تكيناباد فرستاد و از آنجا عصيان نمود و على بن ربيع به آن جانب نامزد شد ، و طغرل با معدودى چند گريخت و على لشكر او را غارت كرد و چندى را گرفته به غزنين آورد و در سنهء تسع و ثلثين و اربعمائة ( 439 ) امير قصدار بغى « 2 » ورزيد و پيش حاجب بزرگ بارتكين در جنگ شكست يافت و بعد از چندگاه اطاعت قبول نمود و در سنهء اربعين و اربعمائة ( 440 ) امير مودود ، پسران خود را ابو القاسم محمود و منصور را در يك روز خلعت\r\n\r\n\r\n","description":"","footnote":"\r\n( 1 ) . در متن فارسى : رباط اسير ، متن از ترجمهء انگليسى : ( جلد 1 ، ص 48 ) اصلاح شد .\r\n( 2 ) . در دو نسخه چنين است ، در يك نسخه : بغى قصد ورزيد .\r\n","page_name":" 21 ","page_number":35},
  {"content":"\r\n\r\nو طبل و علم داده يكى را به جانب لاهور و ديگرى را به جانب پرشور و ابو على حسن كوتوال غزنين را به هندوستان فرستاد تا سركشان آنجا را مالش دهد و چون حسن خدمات شايسته به جاى آورده به غزنين آمد او را به ميرك بن حسن سپرده حبس فرمود تا همانجا درگذشت و متعاقب اين حال ميرك بن حسن وكيل كه ابو على حسن را بىحكم امير مودود كشته و پنهان داشته بود ، پادشاه را تحريص بر سفر كابل نمود تا آن فعل او مستور بماند . چون امير مودود به قلعهء سيالكوت رسيد به علت قولنج مبتلا شد ، ناچار به غزنين مراجعت نموده ميرك را به استخلاص ابو على كوتوال امر كرد و او مهلت يك هفته طلبيده هم در اين اثنا امير مودود در بيست و چهارم رجب سنهء احدى و اربعين و اربعمائة ( 441 ) از عالم رخت بر بست و مدت حكومت او قريب به نه سال بود و در لب التواريخ مىآورد كه سلطان مودود دختر چغز « 1 » بيگ سلجوقى را خواست و از وى پسرى آمد ، مسعود نام نهاد و مدت هفت سال پادشاهى كرد و در رجب سنهء احدى و اربعين و اربعمائة ( 441 ) به ديدن چغز بيگ عزيمت كرد كه به خراسان رود و در راه به زحمت قولنج درگذشت .\r\n\r\nسلطان مسعود بن مودود بن مسعود بن محمود\r\nدر سه سالگى به سعى على بن ربيع بر تخت نشست و مهم او انتظام نيافت و عم او را به پادشاهى برداشتند و مدت حكومت او پنج ماه بود .\r\n\r\nسلطان على بن مسعود بن محمود\r\nبه اتفاق امرا جلوس نمود و چون عبد الرزاق بن احمد ميمندى كه او را امير مودود به جانب سيستان نامزد فرموده بود ، به قلعه كه ميان بست و اسفزار واقع است رسيد و معلوم كرد كه عبد الرشيد بن محمود به فرمودهء امير مودود در اين قلعه محبوس است ، عبد الرشيد را برآورده به پادشاهى برداشت و مدت حكومت\r\n\r\n\r\n","description":"","footnote":"\r\n( 1 ) . نسخه : جعفر .\r\n","page_name":" 22 ","page_number":36},
  {"content":"\r\n\r\nعلى قريب به سه ماه است و اين واقعه در سنهء ثلث و اربعين و اربعمائة ( 443 ) بود .\r\n\r\nسلطان عبد الرشيد بن محمود\r\nبه سلطنت نشست و به اتفاق عبد الرزاق رو به غزنين آورد و على بن مسعود جنگ ناكرده گريخت و طغرل حاجب كه از بركشيدگان سلطان محمود بود ، سيستان را مسخّر ساخته و از آنجا قصد غزنين كرد و امير عبد الرشيد متحصن گشت و طغرل دست يافته در سنهء خمس و اربعين و اربعمائة ( 445 ) امير عبد الرشيد را با جميع اولاد سلطان محمود به قتل رسانيد و دختر مسعود را به كره در حبالهء خود آورد . روزى كه بر تخت نشست جمعى از پهلوانان پردل از روى غيرت او را پاره پاره كردند . ايام حكومت عبد الرشيد به چهار سال رسيد و در نظام التواريخ مدت حكومت او به هفت سال نوشته و در لب التواريخ وفات او را در سنهء خمس و اربعين و اربعمائة ( 445 ) آورده ، و الله اعلم .\r\n\r\nسلطان فرخ‌زاد بن مسعود بن محمود\r\nاز حبس برآمده به اتفاق امرا به سلطنت پيوست و جمعى از سلجوقيان به قصد غزنين آمدند و فرخزاد « 1 » اكثرى را به قتل رسانيده مظفر شد و جمعى كثير را اسير ساخته به غزنين برد و الب ارسلان ، شاه سلجوقى از عراق و خراسان لشكر بر سر غزنين كشيده در جنگ غالب آمد و بسيارى را از سرداران غزنين به خراسان برد .\r\nآخر كار به صلح قرار يافته اسيران از جانبين خلاصى يافتند و چون زاولستان خراب شده بود سلطان خراجش بخشيد و با خلق نيكويى كرد و او سه ماه روزه داشتى و بيشتر از شب نمازگزاردى . در سنهء خمسين و اربعمائة ( 450 ) به زحمت قولنج درگذشت و مدت حكومت امير فرخزاد شش سال بود .\r\n\r\n\r\n","description":"","footnote":"\r\n( 1 ) . در نسخه : فرخيز سردار لشكر فرخزاد .\r\n","page_name":" 23 ","page_number":37},
  {"content":"\r\n\r\n\r\nسيد السلاطين ابراهيم بن مسعود بن محمود\r\nبر تخت نشست و او پادشاهى عادل و زاهد بود و هر سال مصحفى به خط خود نوشته به مكهء معظمه فرستادى و هيچ خانه براى خود بنا نكرده الا مسجدى و مدرسه‌يى براى خدا . چون كار ملك بر او قرار گرفت با سلاجقه صلح نموده خاطر جمع ساخته به هندوستان رفته بسيارى از قلاع و بقاع را بگشاد و از يك شهرى كه اهل آن از نسل خراسانيان بودند و آخر ايشان را اخراج كرده « 1 » و در هند آبادان شده بودند صد هزار كس را اسير ساخته به غزنين برد و غنايم ديگر بر اين قياس ، و چند قصبه بنا فرمود ، از آن جمله خير آباد و ايمان آباد و غير ذلك و او را سيد السلاطين نوشته‌اند و از ولايت نصيبى داشت و در عهد او در غزنين داروى چشم و ديگر اشربه و ادويه و اغذيه تمامى بيماران از خزانهء او بردندى و وفات او در سنهء اثنى و سبعين و اربعمائة ( 472 ) بود و مدت حكومت او سى سال بود ، و قاضى بيضاوى مىگويد كه ايام دولت او از سنهء خمس تا اثنى و تسعين و اربعمائة ( 492 ) تمادى يافت و مسعود سعد سلمان در زمان او بود و اين بيت از قصيده‌يى است كه به نام او گفته :\r\n ابو القاسم ملك محمود ابراهيم بن مسعود * كه نازد چار چيز از وى كند هر يك به دو مفخر\r\nيكى افروخته چتر و دوم افراخته رايت * سوم دينارگون كلك و چهارم آب‌گون خنجر \r\nو اين قصيده را سراسر به اين طرز تمام كرده و جاى ديگر مىگويد :\r\n سلطان علاء دنيا كز يمن دولتش * در ضبط دين و دنيا عاليست كار تيغ\r\nمسعود كز سعادت فرّش فتوح ملك * بگذشته ز آنچه آيد اندر شمار تيغ \r\nقصيده\r\n اى عزم سفر كرده و بسته كمر فتح * بگشاد چپ و راست فلك بر تو در فتح\r\nمسعود جهانگير كه از دهر سعادت * هر لحظه به سوى تو فرستد نفر فتح\r\nمانند سنان سر به سوى رزم نهادى * چون تير ميان تو ببندد كمر فتح \r\n\r\n\r\n","description":"","footnote":"\r\n( 1 ) . چنين است در هر سه نسخه ، اما آنچه در طبقات اكبر شاهى نوشته اين است : از جمله شهرى بود در نهايت آبادانى . متوطنان آن از نسل خراسانيان بودند كه افراسياب ايشان را از خراسان اخراج كرده بود .\r\n","page_name":" 24 ","page_number":38},
  {"content":"\r\n\r\n صد فتح كنى بىشك و صد سال ازين پس * در هند به هر خطه ببيند اثر فتح\r\nچندانت بود فتح كه در عرصهء عالم * هر روز بگويند به هر جا خبر فتح\r\nرمح تو و تير تو و شمشير تو باشد * گر نقش كند وهم مصور صور فتح\r\nچون گفت زنم زخم سبك تيغ گرانت * سوگند گرانش نبود جز به سر فتح \r\nاستاد ابو الفرج روئنى هم مدّاح سلطان ابراهيم بود و هم مداح سلطان مسعود و قصايد بسيار به نام ايشان در ديوان اوست و روين « 1 » نام ديهى است از توابع لاهور و در اين روزگار گويا خراب است كه اثرى از وى باقى نمانده است و استاد ابو الفرج راست اين قطعه در مدح سلطان ابراهيم ، قطعه :\r\n زهى به بازوى شمشير كامكار ترا * شبيه نفس « 2 » عزيز و نظير عقل عديم\r\nاسير كردهء آن بىنفس چو حلق گلو * يتيم كردهء اين بىعقب چو درّ يتيم \r\nو مسعود سعد سلمان به تقريب حسدى كه شعرا را لازمهء ذاتى است با استاد بد بوده است و استاد باعث حبس ده سالهء مسعود شده و اين رباعى در زندان گفته ، رباعى « 3 » :\r\n دربند تو اى شاه ملكشه بايد * تا بند تو پاى تاجدارى سايد « 4 »\r\nآن كس كه ز پشت سعد سلمان زايد * گر مار شود ملك ترا نگزايد \r\nو اين بيت نيز از اوست :\r\n چو شاخه شد جگرم شاخ شاخ از حسرت * كه موى ديدم شاخ سفيد در شانه \r\nو او ديوانى عربى و فارسى و هندى دارد .\r\n\r\n\r\n","description":"","footnote":"\r\n( 1 ) . چنين است در همهء نسخه‌ها ، اما در لغت رون آمده چنان كه صاحب رشيدى گويد : « رون » بالضم در فرهنگ نام قصبه‌يى است در هند كه مولد ابو الفرج است و مشهور آن است كه از ولايت طوس است و در آتشكدهء آذر صفحهء 182 در ذكر ابو الفرج نوشته كه اصل وى از قصبهء رونه من محال دشت خاوران است .\r\n( 2 ) . در نسخه : نقش .\r\n( 3 ) . اين رباعى فقط در يك نسخه است .\r\n( 4 ) . بيت اول در متن مغلوط و به صورت زير آمده است :\r\n زندان ترا ملك شهى مىبايد * تا بند به پاى جدار مىشايد \r\nاز ديوان مسعود سعد ، به تصحيح دكتر مهدى نوريان ، جلد 2 ، ص 1001 اصلاح شده - مصحح .\r\n","page_name":" 25 ","page_number":39},
  {"content":"\r\n\r\n\r\nعلاء الدين مسعود بن ابراهيم بن سلطان مسعود\r\nبعد از پدر قايم مقام شد و در سنهء ثمان و خمسمائة ( 508 ) رحلت كرد و مدت حكومت او شانزده سال بود .\r\n\r\nسلطان شيرزاد بن مسعود بن ابراهيم\r\nبه حكم پدر پادشاه شد و يك سال حكم كرد و برادرش ارسلانشاه بر او خروج نمود و او را در سنهء تسع و خمسمائة ( 509 ) بكشت .\r\n\r\nسلطان ارسلانشاه بن مسعود بن ابراهيم\r\nبر تخت سلطنت نشست و جميع برادران را گرفتار ساخت ، مگر بهرام شاه را كه گريخته نزد سلطان سنجر رفت كه پسر خال او بود . هر چند سلطان سنجر در باب شفاعت بهرام شاه خطها نوشت ، ارسلان شاه قبول نكرد و عاقبت سلطان سنجر بر سر او لشكر كشيد و او با سى هزار سوار مصاف داد و هزيمت يافته هندوستان رفت و سلطان سنجر چهل روز در غزنين توقف نمود و آن ولايت را به بهرام شاه داده مراجعت فرمود و ارسلانشاه جمعيت انبوه از هندوستان به هم رسانيده عازم غزنين شد و بهرام شاه تاب مقاومت نياورده به قلعهء باميان تحصن جست و به مدد سلطان سنجر باز غزنين را گرفته ارسلان شاه را به دست آورده در سنهء عشر و خمسمائة ( 510 ) هلاك ساخت و مدت سلطنت ارسلان شاه هفت سال بود .\r\n\r\nسلطان بهرام شاه بن مسعود بن ابراهيم\r\nپادشاه شد و حكيم سنايى مدّاح او بود و كليله و دمنه و كتب بسيار در زمان او تصنيف شد و در روز جلوس او سيد حسن غزنوى قصيده‌يى گفت كه مطلعش اين است :\r\n\r\n","description":"","footnote":"","page_name":" 26 ","page_number":40},
  {"content":"\r\n\r\n ندايى بر آمد ز هفت آسمان * كه بهرام شاه است شاه جهان \r\nو اين قصيده از مكهء معظمه به نام او گفته فرستاد :\r\n هرگز بود كه باز ببينم لقاى شاه * شكرانه در دو ديده كشم خاك پاى شاه\r\nبهرامشه كه جان سلاطين فداش باد * باشد كه جان ايشان باشد سزاى شاه\r\nسيارگان چرخ درافتند چون شهاب * پاى ار برون نهند ز حدّ وفاى شاه \r\nاخرى\r\n بهرامشه كه از هوس لفظ شكرينش * طوطى برون دهد پس ازين نونهال ملك \r\nو حديقة الحقيقه شيخ سنايى به نام اوست كه در ايام حبس گفته و جهت حبس شيخ تعصّب غزنويه بود در وادى تسنّن و چون اين كتاب در دار الخلافهء بغداد رفته به امضاى صدور و اكابر رسيد ، تصديق حقيقت اعتقاد او كرده تذكره نوشته‌اند كه باعث خلاصى او گشته بعد از آن به اندك فرصت از عالم درگذشت . مىگويند كه چون شيخ مجدود سنايى را بعد از تصنيف حديقه به رفض متهم داشتند اين مكتوب را به سلطان بهرام شاه نوشت :\r\nبسم الله الرحمن الرحيم « الحمد لله رب العالمين و الصلاة على خير خلقه محمد و آله و اصحابه اجمعين . اما بعد در بعضى آثار است كه دو چيز در عمر افزايد و سبب باريدن باران و رستن درختان بود : يكى نصرت مظلومان ، و ديگر قهر ظالمان و حجتى كه بر اين گفته‌اند آن است كه پيغمبر - صلى الله عليه و سلم - فرمود كه بالعدل قامت السّموات ، عدل بر مثال مرغى است كه هر كجا سايه افكند آنجا توسعهء دولت شود و آنجا كه خانه سازد قبلهء استدامت شود و باران از آسمان بايستد و ظلم و جور مرغى است كه هر كجا كه بود قحط سال شود و حيات و حيا از ميان خلق معدوم شود و حق سبحانه و تعالى سلطان اسلام و پادشاه عادل بهرام شاه بن مسعود شاه بن ابراهيم شاه بن مسعود شاه بن محمود شاه را از جور و ظلم نگاه دارد و اگرچه همه عالم جمع شوند تا بضاعت و مايهء شناخت دل اين بنده نويسند و به عبارت برند نتوانند و درختى كه مالك الملك آن را نشانده بود « 1 » در مشاهدهء اسرار غيوب جبرئيل و\r\n\r\n\r\n","description":"","footnote":"\r\n( 1 ) . چنين است در دو نسخه ، اما در يكى « و در مشاهده بر واو » آمده به هر حال معنى عبارت روشن نيست .\r\n","page_name":" 27 ","page_number":41},
  {"content":"\r\n\r\nميكائيل كه از تصرف كردن در آن معزول بودند يقين است كه در كلّ احوال عادل سعيد است و جابر شقى و بدترين ظلمى آن است كه جماعتى اندك چيزى بخوانند و فهم نكنند و در آن مغرور شوند و زبان طعن در حق عالمان نهند ، از اينجا است كه پيغمبر ما صلى الله عليه و سلم فرمود : ارحموا ثلاثا غنيّا افتقر و عزيز قوم ذلّ و عالما بين الجهّال . كتابى كه به زبان اهل معرفت گفته ، عارف بينا دل بايد چنان كه بايزيد و شبلى كه در آن كتاب تصرف كنند و بدانند كه در آن‌چه نوشته ، اما دانشمندانى كه به وى معرفت ندارند از سر حقد و نادانى بود كه در آن كتاب طعنى زنند و دليل بر كوردلى ايشان آن است كه مىگويند آل مروان را نكوهيده است و خاندان مصطفى را - صلى الله عليه و سلم - ستايش از حد برده و تفضيل امير المؤمنين على - كرم الله وجهه - بر ديگر صحابه - رضى الله عنهم - نهاده است و آن نمىبينند كه او را فرود صدّيق و فاروق و ذى النورين مرتبه نهاده است بر طريق سلف و خلف صالح و از سيد كائنات محمد مصطفى - صلى الله عليه و سلم - اخبار صحيح مروى است در مثالب آل مروان و مناقب آل محمد مصطفى - صلى الله عليه و سلم - اگر دروغ است و كافهء ناس بر اين‌اند ، عقل داند كه چنين است و كلمهء حق آن است كه بار خدايا آراسته گردان عالم را به عالمانى كه از تو بترسند يا از خلق شرم دارند و ما را مبتلاى بيگانگان كوى مهر « 1 » خود مگردان بفضلك و جودك و كرمك يا ارحم الراحمين . » و اين بيت از حديقه است :\r\n عرش گر بارگاه را زيبد * شاه بهرامشاه را زيبد \r\nو سلطان بهرام شاه لشكرها به ديار هند كشيد و جايهايى را كه اسلاف او مفتوح نساخته بودند مسخّر گردانيد و يكى از امراى عظيم الشأن خود را به هند گذاشته به غزنين بازگشت و آن امير طغيان ورزيده در نواحى ملتان با سلطان جنگ صعب كرد و محاربهء عظيم واقع شد و عاقبت خصم به دست سلطان اسير گشته به قتل رسيد و مرتبهء ديگر ولايت هند در حوزهء تصرف او آمد و علاء الدين حسن بن حسين سورى كه از ملوك غور است بر وى خروج كرده به غزنه رفت و بهرام شاه گريخت و علاء الدين برادر خود سيف الدين سورى را در غزنين گذاشت و بهرام شاه آمده باز\r\n\r\n\r\n","description":"","footnote":"\r\n( 1 ) . در سه نسخه : قهر .\r\n","page_name":" 28 ","page_number":42},
  {"content":"\r\n\r\nغزنين را گرفت و سيف الدين را بر گاو نشانيده و تشهير كرده به اقبح وجوه بكشت و علاء الدين از اين خبر به غايت كوفته شد و با لشكر انبوه عزيمت غزنه كرد و پيش از رسيدن او بهرام شاه به ملك آخرت رسيده بود و پسر به جاى او نشسته و علاء الدين به انتقام برادر خاك غزنين را بار كرده به غور برد و جويهاى خون روان ساخت ، چنانچه به جاى خود مذكور است و بهرام شاه در سنهء سبع و اربعين و خمسمائه ( 547 ) از عالم رفت و مدت حكومت او سى و دو سال بود . مسعود سعد سلمان گويد در مدح بهرام شاه كه مسدس است :\r\n بهرام شاه خسرو گيتى گشاى گشت * خورشيد دهر و سايهء فرّ خداى گشت\r\nچترش كه شد همايون فرّ هماى گشت * او را خداى عزّ و جل رهنماى گشت\r\nآن خنجر ز دردش دولت فزاى گشت * روى عدوى او شده چون چتر او سياه\r\nتا در زمانه شاه جهان تخم عدل كاشت * هر مجرمى كه يافت ازو جرم درگذاشت\r\nگر مدح او سپهر بر آب روان گذاشت * چون نقش سنگ صورتش آب روان نداشت\r\nتا اوج چرخ دين حق و داد سرفراشت * آن شاه دادگستر و حق‌ورز و دين‌پناه \r\n\r\nخسرو شاه بن بهرام شاه\r\nبعد از پدر بر تخت سلطنت جلوس نمود و علاء الدين حسين بن حسن « 1 » غورى متوجه او شده و خسرو شاه گريخته در لاهور آمد و به سلطنت هندوستان اشتغال داشت و چون علاء الدين ، چنانچه گذشت ، كامياب از غزنين مراجعت كرد او باز رفته آن ولايت را متصرف گشت و بعد از آنكه غزان ، سلطان سنجر را گرفتند متوجه غزنين شد و خسرو شاه طاقت مقاومت نياورده بار ديگر به لاهور آمد و در سنهء خمس و خمسين و خمسمائه ( 555 ) درگذشت و مدت حكومت او هشت سال بود و در زمان او شاعران بزرگ بسيار بوده‌اند و در مدح او قصايد گفته . اين بيت از ترجيع‌بندى است كه به نام او پرداخته‌اند :\r\n شاهنشه معظّم خسرو شه آنكه آسان * با تيغ و گرز گيرد از هند تا خراسان \r\n\r\n\r\n","description":"","footnote":"\r\n( 1 ) . متن : « علاء الدين حسن با حسين » بود ، از توضيحات ترجمهء انگليسى اصلاح شد ( جلد 1 ، ص 61 ) .\r\n","page_name":" 29 ","page_number":43},
  {"content":"\r\n\r\nمخفى نماند كه در تاريخ قاضى بيضاوى و غير آن نوشته‌اند كه چون علاء الدين غزنه را غارت كرده خلقى بسيار به قتل آورد ، غياث الدين ابو الفتح محمد و شهاب الدين ابو المظفر را كه برادر زادگان او بودند آنجا گذاشت و ايشان به انواع حيل خسرو شاه را از خود ايمن گردانيده در شهر رى اقامت ساختند و خسرو شاه در سنهء خمس و خمسين « 1 » و خمسمائة ( 555 ) محبوس شده و در سنهء خمس و خمسين و خمسمائة ( 555 ) وفات يافت و امتداد روزگار غزنويان منقطع شد و بعد از مدتى غياث الدين درگذشت و تمامى ممالك در تصرف شهاب الدين ماند ، اما چون خواجه نظام الدين احمد مرحوم در تاريخ نظامى از روضة الصفا خسرو ملك بن خسرو شاه را آخر ملوك غزنويه نوشته تبعيت او كرده شد ، و الله اعلم .\r\n\r\nخسرو ملك بن خسرو شاه\r\nبعد از پدر بر تخت سلطنت در لاهور جلوس كرد و از بس كه به عيش و عشرت اشتغال داشت ، در زمان او خللهايى كلى در ملك راه يافت و دولت غزنويه كهنه شده بود و كار غوريه بالا گرفته ، بنابر آن سلطان معز الدين محمد سام كه مشهور به سلطان شهاب الدين غورى است غلبه يافته و غزنين را تختگاه ساخته لشكر به جانب هند كشيد و به استيلاى تمام نزديك لاهور آمد و خسرو ملك متحصّن شد و به ضرورت امان طلبيده او را ديد و سلطان معز الدين محمد سام او را به غزنين برد و از آنجا نزد سلطان غياث الدين فرستاد و غياث الدين او را به فيروز كوه حبس نمود و فرمان فرستاده بعد از حبس ده ساله شربت فنا چشانيده .\r\n دل مبنديد درين دهر كه بىبنياد است * نو عروسى است كه در عقد بسى داماد است \r\nو اين واقعه در سنهء ثلث و ثمانين و خمسمائه ( 583 ) روى نمود . مدت حكومت او بيست و هشت سال بود و اوان دولت غزنويان به سر آمد و سلطنت از خاندان ايشان به سلاطين غوريه انتقال نمود . توتى الملك من تشاء . مصرع :\r\n بقا بقاى خدايست و ملك ملك خداى \r\n\r\n\r\n","description":"","footnote":"\r\n( 1 ) . در نسخه : ستين .\r\n","page_name":" 30 ","page_number":44},
  {"content":"\r\n\r\nو قاضى بيضاوى عليه الرحمه مدت ملكت غزنويه را از سلطان محمود تا خسرو شاه صد و شصت و يك سال داشته به دست دوازده نفر و قاضى يحيى قزوينى - عليه الرحمه - صد و پنجاه و پنج سال به دست چهارده نفر و صاحب تاريخ نظامى ، چنانچه بالا گذشت ، دويست و پانزده سال به دست پانزده نفر ، و الله اعلم بحقيقة الحال .\r\n\r\nطبقهء دوم غوريه\r\nكه در دهلى پادشاهى كرده‌اند و ابتداى ايشان از سلطان شهاب الدين غورى است كه به معز الدين محمد بن سام مشهور است .\r\n\r\nسلطان معز الدين محمد بن سام غورى\r\nاز جانب برادر بزرگ خويش كه سلطان غياث الدين پادشاه غور و عراق و خراسان باشد در سنهء تسع و ستين و خمسمائة ( 569 ) در غزنين به نيابت نشسته خطبه و سكه به نام خود ساخت و به فرمان برادر لشكرها به هند كشيده ، لواى غزا و جهاد برافراشته و دهلى در زمان او مفتوح گشت . مجمل آنكه سلطان غياث الدين چون تكيناباد از توابع گرمسير را گرفته حكومت آنجا را به سلطان شهاب الدين داد ، او دايم لشكر بر سر غزنين مىكشيد تا در سنهء مذكوره سلطان غياث الدين آن ولايت را در حيّز تسخير آورده و طايفهء غزان را كه بعد از اسيرى سلطان سنجر متصرف شده بودند از غزنين برآورد و سلطان معز الدين محمد را لقب سلطان شهاب الدين داد . سلطان شهاب الدين بعد از يك سال از استقرار سلطنت به طريق نيابت برادر در سنهء سبعين و خمسمائة ( 570 ) گرديز را فتح كرد و در سنهء احدى و سبعين و خمسمائة ( 571 ) اچهه و ملتان را گرفت و طايفهء قرامطه را از آن ديار بيرون آورد و جماعت بهتيه را كه در حصار اچهه متحصن شده بودند مستأصل ساخت و آن\r\n\r\n","description":"","footnote":"","page_name":" 31 ","page_number":45},
  {"content":"\r\n\r\nولايت را حوالهء على كرماج نموده به غزنين بازگشت .\r\nو در سنهء اربع و سبعين و خمسمائة ( 574 ) از راه سلطان « 1 » لشكر به گجرات كشيد و از پيش راى بهيم ديو حاكم آن ولايت منهزم شد و به محنت بسيار خود را به غزنين رسانيد و آسود . در سنهء خمس و سبعين و خمسمائة ( 575 ) پرشور را گرفت و در سنهء ثمانين و خمسمائة ( 580 ) بر سر لاهور رفت و سلطان خسرو ملك كه آخر ملوك غزنويه بود در قلعهء لاهور متحصن گشت ، چنانچه گذشت ، و بعد از رسل و رسايل پسر خود را با يك زنجير فيل پيشكش فرستاد و سلطان شهاب الدين صلح نمود و قصبهء سيالكوت را بنا فرمود و نايب خود را در آنجا گذاشته به غزنين رفت و در سنهء احدى و ثمانين و خمسمائة ( 581 ) به جانب ديول كه عبارت از تته است لشكر كشيد و بلاد ساحل بحر شور را در اضطراب آورده اموال فراوان گرفت و بازگشت .\r\nو در سنهء اثنى و ثمانين و خمسمائة ( 582 ) بار ديگر به لاهور آمد و نواحى لاهور را غارت كرده و حسين را استعداد قلعه‌دارى سيالكوت داده مراجعت نمود و از تاريخ نظامى كه اصل اين منتخب است ، مفهوم مىشود كه بناى سيالكوت در اين سال واقع شده به خلاف مباركشاهى كه از آنجا بناى اين شهر به دو سال مقدم معلوم مىشود ، و الله اعلم . و چون خانهء تاريخ مانند خانهء خراب و ديگر چيزها خراب است عذرخواهى اختلافات معلوم است و در اين سال خسرو ملك به اتفاق كهوكهران و ديگر قبايل ، حصار سيالكوت را مدتى محاصره نمود و بىنيل مراد بازگشت و در اين سال معز الدين باز خسرو شاه را در لاهور محاصره كرده و او بعد از تلاش چند روزه از روى عجز آمده سلطان را ديد و سلطان او را با خود به غزنين برد پيش برادر خود سلطان غياث الدين به فيروزه‌كوه فرستاد تا غياث الدين در يكى از قلاع غرجستان محبوس كرد و در آن حبس درگذشت و عرصهء سلطنت بىخار سهيمى و عديلى به يك قلم غوريان را مسلم شد ، چنانچه سابق ذكر يافت . قطعه :\r\n اگر ابلق دهر در زين كشى * و اگر خنگ چرخت جنيبت كشد \r\n\r\n\r\n","description":"","footnote":"\r\n( 1 ) . در طبقات اكبر شاهى آمده است كه « در سنهء اربع و سبعين و خمسمائه باز به اچه و ملتان آمده از راه ريگستان به جانب گجرات عزيمت كرد . »\r\n","page_name":" 32 ","page_number":46},
  {"content":"\r\n\r\n مشو غرّه كين دور دون ناگهت * رقم بر سر حرف دولت كشد\r\nو گر روضهء عيشت از خرمى * خط نسخ بر ذكر جنت كشد\r\nزمانه چو با دست و باد از نخست * نقاب از رخ گل به عزت كشد\r\nپس از هفته‌يى در ميان چمن * تنش را به خاك مذلّت كشد\r\nجهان بارهء عزّ و يكران ذل * درين تنگ ميدان به نوبت كشد\r\nدهد مرغ را دانه صياد جلد * پسش در خم دام حيلت كشد\r\nكسى يافت عزت كه بگسست اميد * رجا پيشه ناچار ذلت كشد\r\nهر آنكس كه در سايهء فقر رفت * عجب گر ز خورشيد منت كشد\r\nبياسا اگر بهره‌مندى ز عقل * كه نادان به بيهوده زحمت كشد\r\nچه آنكس كه در بزم شادى و عيش * مى راحت از جام عشرت كشد\r\nچه آنكس كه در پاى ديوار غم * خمار غم و رنج محنت كشد\r\nسرانجام دست اجل هر دو را * روان بر سر كوى رحلت كشد\r\nخوشا شير مردى كه پاى وفا * شرف وش به دامان عزلت كشد \r\nو در اين سال سلطان معز الدين در لاهور على كرماج را كه حاكم ملتان بود به نيابت گذاشت و در سنهء سبع و ثمانين و خمسمائة ( 587 ) از غزنين آمده قلعهء تبرهنده را كه تختگاه راجه‌هاى بزرگ هندوستان بود مسخر كرده ملك ضياء الدين توكلى را با يك هزار و دويست سوار چيده و برگزيده در آن قلعه گذاشته عزم مراجعت داشت . در اين اثنا راى پتهورا حاكم اجمير و كهندىراى برادر او كه از قبل پتهورا حاكم دهلى بود با جمعيت انبوه در موضع تراين در كنار آب سرستى كه به هفت كروهى تهانيسر است و الحال تراورى « 1 » مشهور است و از دهلى چهل كروه است رسيد و با سلطان مقاتلهء عظيم روى داد ، شكست بر لشكر اسلام افتاد و سلطان در آن معركه جلادتها نمود و در آن جنگ هم كهندىراى كه فيل سواره مقدمهء لشكر بود از دست سلطان نيزه بر دهن خورد و هم سلطان را از دست او نيزه به سر رسيد و بازوى سلطان نيز مجروح شد و هر دو به سلامت ماندند و سلطان از\r\n\r\n\r\n","description":"","footnote":"\r\n( 1 ) . در نسخه : به تلاورى .\r\n","page_name":" 33 ","page_number":47},
  {"content":"\r\n\r\nاسب بر زمين آمد و خلجى پسر او را بر اسب خود برداشته و رديف او گشته از معركه بيرون برد و سلطان به غزنين رفت و راى پتهورا قلعهء تبرهنده را به صلح از ضياء الدين توكلى بعد از محاصرهء يك سال و يك ماه گرفت و در سنهء ثمان و ثمانين و خمسمائة ( 588 ) سلطان باز با چهل هزار سوار جرّار نامدار به هندوستان آمده لشكر خود را چهار فوج قرار داد و در نواحى موضع مذكور به دفعات جنگ كرده ظفر يافت و پتهورا گرفتار شد و كهندىراى در جنگ مغلوبه كشته شده به مقرّ سقر شتافت و قلعهء سرستى و هانسى را مفتوح كرده سلطان به اجمير كه دار الملك پتهورا بود رفته بگشاد و آن نواحى را قتل و اسير « 1 » و غارت كرده و از جايهاى ديگر چنان مفهوم مىشود كه حضرت خواجه معين الدين چشتى - قدس الله سرّه العزيز - كه سرچشمهء اولياى كبار و مشايخ عظام ديار هند است و مزار متبرّك او در اجمير واقع است ، در اين نوبت با سلطان همراه بود و اين فتح به موجب راندن نفس مبارك رحمانى آن قطب ربّانى روى نمود و در اين سال سلطان ملك قطب الدين ايبك را كه بنده و فرزندخوانده و جانشين او بود در قصبهء كهرام كه هفتاد كروهى دهلى است گذاشته كوه سوالك را كه شمالى هندوستان است نهب و تاراج داده به غزنين رفت و هم در سنهء مذكور قطب الدين دهلى را مسخّر ساخته از تصرف خويشان پتهورا و كهندىراى برآورد .\r\nو در سنهء تسع و ثمانين و خمسمائة ( 589 ) سلطان شهاب الدين در حدود چندوار و اتاوه با راى جيچند حاكم قنوج جنگ كرده او را بكشت و به غزنين رفت و قلعهء كول به تصرف قطب الدين ايبك درآمد و دهلى را دار الملك ساخت و اطراف و نواحى آن را به ضبط درآورده از اين تاريخ باز دهلى تختگاه سلاطين شد و تعمير مناره و ديگر عمارات از مسجد و امثال آن در عهد سلطان شمس الدين التمش در سنهء ست و ستمائة ( 606 ) يافت ، چنانچه به جاى خود ان شاء الله تعالى مذكور شود ، و در سال احدى و تسعين و خمسمائة ( 591 ) قلعهء بهنكر و بداؤن را گرفت و در سال ثلث و تسعين و خمسمائة ( 593 ) گجرات را فتح كرده لشكر به نهرواله كه به پتن مشهور است برد و انتقام سلطان را از بهيم راى ديو كشيده غنايم فراوان\r\n\r\n\r\n","description":"","footnote":"\r\n( 1 ) . در هر سه نسخه اسير به ياى تحتانى است و ظاهرا « اسر » بدون يا صحيح است .\r\n","page_name":" 34 ","page_number":48},
  {"content":"\r\n\r\nبه دست آورده بازگشت و در اين سال سلطان غياث الدين از عالم فانى رخت به سراى جاودانى كشيد و سلطان معز الدين در حدود طوس و سرخس اين خبر شنيده متوجه بادغيس شده شرايط عزا به تقديم رسانيد و ممالك برادر را بر خويشان تقسيم نموده به غزنين آمد و لشكر بر سر خوارزم كشيد و مرتبهء اول سلطان محمد خوارزم شاه شكست يافت و سلطان تعاقب او نموده بر سر خليجى كه از طرف شرقى جيحون كنده‌اند با اهل خوارزم جنگ كرد و چندى از امراى معتبر غورى به شهادت رسيدند و فتح خوارزم ميسر نشد و با لشكر خطاى ملوك تركستان كه به مدد سلطان محمود به كنار آب جيحون آمده بودند ، جنگ عظيم كرده و داد مردانگى داده عاقبت شكست يافت و با صد هزار سوار مانده در قلعهء اندخود در آمده متحصن گشت و امان خواسته به غزنين مراجعت نمود و در اين ولا طايفهء كهوكهران نواحى لاهور اظهار عصيان كردند . سلطان بر سر ايشان لشكر كشيد و قطب الدين ايبك را نيز از دهلى طلبيده كهوكهران را تنبيه خوب داده به غزنين معاودت فرمود و هنگام مراجعت در دميك كه نام دهى است از توابع غزنين از دست فدايى كهوكهر شهيد شد و اين قطعه در تاريخ او گفته‌اند ، قطعه :\r\n شهادت ملك بحر و بر شهاب الدين * كز ابتداى جهان هم‌چو او نيامد يك\r\nسوم ز غرّهء شعبان به سال ششصد و دو * فتاده در ره غزنين به منزل دميك \r\nايام سلطنت او از ابتداى حكومت غزنين تا آخر عمر سى و دو سال و چند ماه بود و بعد از او جز يك دختر وارث نماند و خزاين بسيار از زر و نقره و جواهر از او باز ماند ، از آن جمله پانصد من الماس بود كه از جواهر نفيسه است و ديگر نقود و اموال و اجناس از اين قياس بايد گرفت . او نه مرتبه سفر هند كرده و دو مرتبه شكست يافته و هفت مرتبه كامياب گشته . نظم :\r\n معز الدين محمد سام را ديدى كه در هيجا * قوىتر بود بازوى و دل از سام و نريمانش\r\nميسر گشت چون محمود از فيلان هندوستان * سياست‌هاى ساسان و ولايت‌هاى سامانش\r\nگذشت از عالم و گويند و بر راوى بود عهده * كه پانصد من فزون الماس ماند از گنج پنهانش \r\nو علما و فضلا و شعرا در زمان او بسيار تربيت يافتند ، از آن جمله امام فخر الدين رازى - رحمة الله عليه - كه لطايف غياثى و كتب ديگر به نام برادر او سلطان\r\n\r\n","description":"","footnote":"","page_name":" 35 ","page_number":49},
  {"content":"\r\n\r\nغياث الدين ابو الفتح تصنيف كرده در لشكر سلطان معز الدين محمد سام اقامت داشته هر هفته به وعظ قيام مىنمود و سلطان در پاى وعظ او رفته رقّت بسيار مىكرد و امام را چون از اين تردّد و دوام ملازمت دلتنگى حاصل شده بود ، روزى بر سر منبر با سلطان خطاب كرده گفت كه اى سلطان معز الدين بعد از چندگاه نه اين عظمت و شوكت تو مىماند نه تملق و نفاق رازى و اين قطعه از اوست ، قطعه :\r\n اگر دشمن نسازد با تو اى دوست * ترا بايد كه با دشمن بسازى\r\nوگر نه چند روزى صبر فرما * نه او ماند نه تو نه فخر رازى \r\nو بعد از حادثهء سلطان ، بعضى از متفتّنان از روى حسد امام را به شركت فداييان متهم داشته گفتند كه امام از نفاق ايشان مطلع بود و قصد امام كردند و او التجا به مؤيد الملك سنجرى كه از امراى عظيم الشأن سلطان بود آورد تا به سلامت به مأمنش رسانيد و شاعرى قصيده‌يى در مدح او گفته كه اين دو بيت از آن است . بيت :\r\n سلطان معز دين شه غازى كه در جهان * تيغش چو ذو الفقار على مرتضى شدست\r\nسلطان حق محمد سام آنكه خلق را * مهرش چو مهر و دوستى مصطفى شدست \r\nو ديگرى مىگويد ، بيت :\r\n شاه زمانه خسرو غازى معزّ دين * كز وى فزود زينت تاج و كلاه را\r\nاصل ظفر محمد بن سام بن حسين * آن حضرتش نشانه شده فرّ شاه را \r\nو نازكى مراغه نيز در مدح او مىگويد :\r\n شه معز الدين كز دولت اوست * همچو گلدسته فلك بسته ميان\r\nرفت بر تخت چو گل در وقتى * كه فلك برد خور اندر ميزان\r\nآنكه در آتش قهرش بدخواه * جان شيرين بدهد شكّر سان\r\nشكّر دين و گل دولت را * با هم آميخت سپهر گردان\r\nيا رب اين گلشكر دولت و دين * سبب صحت عالم گردان \r\nو قاضى حميد بلخى مىگويد ، بيت :\r\n خسرو غازى معز الدين و الدنيا كه هست * روز هيجا با همايون رايتش همسر ظفر\r\nبو المظفر شهريار شرق كاندر معركه * گوييا دارد هماى چترش اندر پر ظفر \r\n\r\n","description":"","footnote":"","page_name":" 36 ","page_number":50},
  {"content":"\r\n\r\n\r\nسلطان قطب الدين ايبك\r\nكه از غلامان برگزيدهء خاص سلطان معز الدين بود به تقريب گرفت ماه انگشت خنصر شكسته داشت و به اين لقب مشهور شد و او را قطب الدين لك‌بخش نيز مىگويند . به اتفاق امراى هندوستان به حراست ملك دهلى قيام نمود و بعد از شهادت سلطان معز الدين برادرزادهء او سلطان غياث الدين محمود خلف صدق سلطان غياث الدين محمد كه اين بيت در مدح او گفته‌اند ، بيت :\r\n 2 سلطان مشرقين جهاندار مغربين * محمود بن محمد بن سام بن حسين \r\nاز فيروزه كوه به جهت ملك قطب الدين چتر و امارات پادشاهى فرستاده مخاطب به خطاب سلطان ساخت و در سنهء اثنى و ستمائة ( 602 ) از دهلى به لاهور آمده در روز سه‌شنبه هيجدهم ماه ذى قعدهء سنهء مذكور بر تخت سلطنت جلوس فرمود . او در جود و كرم ضرب المثل بود و مستحقان را زياده از حوصله انعام بخشيدى و رسم لك‌بخشى او پيدا كرد و يكى از فضلاى عصر بهاء الدين اوشى نام در مدح او گفته ، رباعى :\r\n اى بخشش لك تو در جهان آورده * كان را كف تو كار به جان آورده\r\nاز رشك كف تو خون گرفته دل كان * وز لعل بهانه در ميان آورده \r\nو بعد از چند روز ميان او و تاج الدين يلدوز كه يكى از بندگان معزى بود و خطبه در غزنين به نام خود خوانده ، بر سر لاهور مخاصمت رفت و آتش حرب و جدال در حدود پنجاب اشتعال يافته تاج الدين شكست خورده به كرمان كه مقر معهود او بود رفت . سلطان قطب الدين رفته قلعهء غزنين را متصرف گشت و تا مدت چهل روز آنجا اقامت نموده اوقات صرف لهو و لعب و غفلت مىكرد ، چنان كه مردم غزنين از وضع او دلگير شده به خفيه تاج الدين يلدوز را طلبيدند تا يكايك برسيد و سلطان قطب الدين تاب نياورده از راه سنگ سوراخ به لاهور آمد . بيت :\r\n چو سلطان سرانداز باشد به مى * فتد بىخبر از سرش تاج كى \r\nو بعد از مدتى كه حكومت راند در سنهء سبع و ستمائة ( 607 ) به لاهور در ميدان چوگان‌بازى از اسب بر زمين درآمد و قالب تهى ساخت و در آن بلده مدفون گشت\r\n\r\n","description":"","footnote":"","page_name":" 37 ","page_number":51},
  {"content":"\r\n\r\nو قبر او حالا زيارتگاه مردم است و مدت حكومت او بعد از فتح هند بيست سال و از آن جمله ايام سلطنت او چهار سال بود . بيت :\r\n گردن گردان شكست اين كهنه چرخ چنبرى * تا توانى دل منه بر مهر و ماه و مشترى \r\nو هفت نفر ديگر از امرا و غلامان سلطان معز الدين در هند و غزنين و بنگاله و غير آن به سلطنت رسيده‌اند و احوال ايشان به جاى خود مذكور است . از آن جمله تاج الدين يلدوز در حدود تراين عرف تراورى با سلطان شمس الدين ايلتمش جنگ كرده گرفتار شد ، ديگر سلطان ناصر الدين قباچه است كه هم از بندگان معز الدين است و يك دختر تاج الدين يلدوز در نكاح آورده و ديگرى در حبالهء سلطان قطب الدين بود و سلطان معز الدين در زمان حيات خود حكومت اچه و ملتان را به او انعام كرده بود بعد از وفات سلطان قطب الدين از اچه تا سرستى و كهرام به تصرف خويش آورده و لاهور را نيز متصرف گشت و با لشكر ملك تاج الدين كه از غزنين مىآمد و خواجه مؤيد الملك سنجرى سردار آن لشكر بود محاوره كرده منهزم شده به سنده رفت و در آن ولايت استيلاى تام يافت .\r\nو در سنهء احدى عشر و ستمائة ( 611 ) لشكر مغول آمد و ملتان را چهل روز محاصره داشت و سلطان ناصر الدين در خزينه گشاده و آثار جلادت به ظهور آورده شرّ ايشان را دفع گردانيده و عاقبت بعد از حكومت مدت بيست و دو سال به دست سلطان شمس الدين گرفتار شده راه آخرت پيمود ، و ديگر ملك بهاء الدين طغرل است كه چون معز الدين محمد سام قلعهء بهنگر را فتح كرد آن را به ملك بهاء الدين طغرل سپرده و او در ولايت بهسيانه حصار بنا كرده آنجا سكونت اختيار نموده هميشه نواحى گواليار را مىتاخت و سلطان معز الدين وقت مراجعت از گواليار آن قلعه را به ملك بهاء الدين وعده كرده بود او به دو كروهى گواليار حصارى مستحكم ساخته كار بر اهل قلعه تنگ آورد و بعد از يك سال اهل قلعه رسل و تحفه‌ها فرستاده سلطان قطب الدين را طلبيده قلعه به او سپردند و ميان ملك قطب الدين و بهاء الدين بر سر آن عداوتى روى نمود . ملك بهاء الدين در اندك مدت درگذشت ، و ديگر ملك محمد بختيار غورى است او از اكابر بلاد غور و گرمسير است و به جميع صفات آراسته بود . در عهد سلطان معز الدين به غزنين و از آنجا به هندوستان آمده و\r\n\r\n","description":"","footnote":"","page_name":" 38 ","page_number":52},
  {"content":"\r\n\r\nصحبت او با سلطان قطب الدين در لاهور راست نيامد و به ملك حسام الدين اوغلبيگ حاكم ميان‌دوآب و آن طرف آب گنگ پيوست و كنپله و پتيالى در وجه جلدوى او مقرر گشت و به اوده رفته و آن ولايت را گشاده بهار و منير را تسخير نمود و انواع غنايم به دست آورده سلطان قطب الدين از لاهور براى او تشريف شاهى و لواى سلطنت فرستاد و او هداياى بسيار به درگاه سلطان آورده انواع اكرام و انعام يافت و امراى بارگاه از روى ناتوان‌بينى بر وى حسد برده سلطان را بر اين آوردند تا روزى او را با فيلى مست جنگ انداخته او گرزى گران چنان در خرطوم فيل زد كه فيل بازپس گريخت . سلطان را از مشاهدهء اين حال تعجب تمام دست داد و فرمان حكومت تمام ولايت لكهنوتى بنگاله به نام او نوشته رخصت داد و در سال دوم از اين معامله محمد بختيار لشكر از بهار به جانب لكهنوتى كشيده به اندك جماعتى به شهر نوديا رسيد كه حالا خراب است و راى لكميه ( لكهمنيه ) حاكم آن شهر كه از منجمان علامات محمد بختيار و استيلاى او شنيده بود از آنجا گريخته به كامران رفت ، اسباب و غنايم بىشمار به دست اهل اسلام افتاد و محمد بختيار معابد و بتخانه‌هاى كفار را ويران ساخته مساجد و خوانق و مدارس بنياد كرد و دار الملك به نام خويش تعمير فرمود كه حالاگور نام دارد . بيت :\r\n آنجا كه بود نعره و غوغاى مشركان * اكنون خروش و غلغل الله اكبر است \r\nو بعد از آنكه خطبه و سكه به نام خود خواند و جمعيت بسيار به هم رسانيد به پيشوايى امير على مسيح ( ميچ ) قصد تسخير ولايت تبت و تركستان كرد و دوازده هزار سوار مسلح و مكمل به شهرى رسيد كه آن را برهمن گويند و پيش راه ايشان دريايى آمد برهمن‌پتر نام كه آن را برهمكدى نيز گويند و سه چهار برابر گنگ است و شاه گرشاسب چون به هندوستان آمد پلى بر روى آن دريا بسته و به كامرود گذشته رفته بود . محمد بختيار از آن پل درگذشت و اميرى چند معتبر خود را براى محافظت پل و حراست راه گذاشته بر زمين تبت در آمد و ده روز در ميان كوهستان و راه‌هاى صعب قطع مىنمود و به صحرايى رسيد كه در آن قلعه‌يى بود در نهايت استحكام و متانت اهل آن قلعه كه از نسل گشتاسب بودند و آن قلعه نيز از بناهاى گشتاسب بود به جنگ پيش آمدند و تا شب آن‌چنان محاربه نمودند كه مردم بسيار\r\n\r\n","description":"","footnote":"","page_name":" 39 ","page_number":53},
  {"content":"\r\n\r\nاز جانب محمد بختيار ضايع شدند و همانجا ديره‌يى كرده فرود آمد و خبر شنيد كه پيشتر از اين شهر به پنج فرسنگى شهرى ديگر است كه پنجاه هزار ترك كه همه جنگى و مستعد كارزارند به مدد اين قلعه خواهند آمد . روز ديگر محمد بختيار بودن در آنجا مصلحت نديده و تاب مقاومت نياورده بازگشته بر سر آن پل رسيده پيش از آنكه او بيايد اميران راه با يكديگر جنگ كرده بودند و دو طاق را از آن پل كفار شكسته لشكر محمد بختيار از پيش و كفار در عقب مىآمدند و جنگ مردانه مىكردند در آن نزديكى بتخانه‌يى مستحكم بود ، شبى به حيله در آنجا گذرانيدند و صباح پايابى پيدا شده و پاره‌يى مردم كه گذشتند ريگ دريا حكم ريگ روان پيدا كرده آب دريا رفته رفته عميق شده اكثر لشكريان محمد بختيار غريق بحر فنا گشتند و بقيه كه ماندند لقمهء آتش تيغ كفّار شدند و به درجهء شهادت پيوستند . محمد بختيار از چندين هزار مردم با سيصد چهار صد كس در ديوكوت رسيد و از غصه مريض شد و به زحمت دق منجر گشت و همين مىگفت كه مگر سلطان محمد معز الدين سام را حادثه‌يى رسيد كه دولت از ما برگشته و چون ضعف بر او استيلا يافت ، على مردان اميرى بزرگ از امراى محمد بختيار از اقطاع نارنول به ديوكوت رسيده و او را صاحب فراش يافته و چادر از روى او برداشته بىمحابا به يك خنجر كار او تمام ساخت و اين واقعه در سنهء اثنى و ستمائة ( 602 ) كه سلطان معز الدين از عالم گذشته بود روى نمود و بعد از وفات سلطان قطب الدين ، اين على مردان عاقبت الامر به حيلهء بسيار چتر بگرفت و خطبه و سكهء لكهنوتى به نام خود كرده به سلطان علاء الدين مخاطب گشته و از بس كه سفاهت و نخوت و تكبر در سر داشت در ديار لكهنوتى نشسته ولايت ايران و توران را به مردم قسمت مىكرد و هيچ‌كس را ياراى آن نبود كه بگويد كه اين ممالك از تصرف سلطان بيرون است چه تقسيم مىكنى ؟ مىگويند كه تاجرى واقعه‌زده از افلاس خود شكايت پيش علاء الدين نمود . پرسيد كه اين مرد از كجاست ؟ گفتند از اصفهان . فرمود تا به اصفهان مثال نويسند كه در وجه اقطاع او مقرر باشد . سوداگر آن مثال قبول نكرد ، وزرا اين معنى از ترس نتوانستند به عرض رسانيد و چنين تقرير كردند كه حاكم اصفهان به خرج راه و گرد آوردن حشم به جهت ضبط آن ولايت محتاج است . فرمود تا مبلغ خطير كه\r\n\r\n","description":"","footnote":"","page_name":" 40 ","page_number":54},
  {"content":"\r\n\r\nزياده از توقع او بود به او دادند و چون جور و تعدّى او از حد گذشت امراى خلج اتفاق نموده او را به قتل رسانيدند و ملك حسام الدين خلجى را كه از امراى خلج و گرمسير و از خدمتكاران محمد بختيار بود اجلاس بر تخت نمودند و مدت حكومت على مردان سى و دو سال بود ، ديگرى ملك حسام الدين مذكور بود كه ولايت ترهت و بنگاله و جاجنگر و كامرود را به تمام متصرف گشت و سلطان غياث الدين خطاب يافت تا در شهر سنهء اثنى و عشرين و ستمائة ( 622 ) سلطان شمس الدين ايلتمش سى و هشت زنجير فيل و هفتاد هزار تنكه نقد پيشكش كرده خطبه و سكه به نام سلطان خواند ، چنانچه مذكور خواهد شد ، ان شاء الله تعالى .\r\nو در سنهء اربع و عشرين و ستمائة ( 624 ) ملك ناصر الدين محمد سلطان شمس الدين از اوده به اغواى بعضى از امرا به لكهنوتى رفت و غياث الدين كه در آن وقت لشكر از لكهنوتى به كامرود برده بود بازگشته و به ملك ناصر الدين محاربهء عظيم كرده به اكثر امراى خود گرفتار شد و به قتل رسيد و مدت سلطنت او دوازده سال بود . ذكر اين چند ملوك ديار هند در خلال احوال سلاطين عالىشان دهلى تقريبى بود و ضرورى و احوال باقى ملوك معزى كه به سلطنت ملتان و اقاليم ديگر رسيده‌اند به جاهاى ديگر مذكور است .\r\n\r\n[ [ طبقه سوم : مماليك 
  ] 
  ]\r\n\r\nسلطان آرام شاه بن قطب الدين ايبك\r\nبعد از پدر جانشين او شد . بيت :\r\n جهان را نمانند بىكدخداى * يكى گر رود ديگر آيد به جاى\r\nهمين است رسم سراى فريب * پدر رفت و پاى پسر در ركيب \r\nو به اتفاق امرا از لاهور به جانب دهلى نهضت نمود . در اين اثنا ملك شمس الدين ايلتمش كه بنده و فرزند خوانده و داماد سلطان قطب الدين بود با ملك ناصر الدين قباچه نسبت باجگى داشت به استدعاى سپهسالار على اسماعيل از هردوار و بداؤن به دهلى آمده شهر و ولايت آن را متصرف شده بود . چون آرام شاه به نواحى دهلى رسيد ملك شمس الدين برآمده جنگ صف كرد و آرام شاه\r\n\r\n","description":"","footnote":"","page_name":" 41 ","page_number":55},
  {"content":"\r\n\r\nشكست يافت و مدت سلطنت او به سالى نكشيد . بيت :\r\n همه مرگ راييم پير و جوان * به گيتى نماند كسى جاودان\r\nچنين است كردار چرخ بلند * به دستى كلاه و به دستى كمند \r\n\r\nسلطان شمس الدين التمش المخاطب به يمين امير المؤمنين\r\nدر سنهء سبع و ستمائة ( 607 ) بر تخت سلطنت دهلى جلوس فرمود . وجه تسميه به التمش آن است كه تولد وى در شب گرفت ماه واقع شده بود و تركان اين چنين مولود را التمش مىگويند و پدر او در تركستان بر خيلى از قبايل حكومت داشت خويشان او التمش را به بهانهء سير در باغى برده او را به دست تاجرى يوسف‌وار فروختند و از آنجا به بخارا و از آنجا در زمان سلطان محمد سام به غزنين اوفتاد و در آن هنگام سلطان قطب الدين بعد از فتح نهرواله و تسخير گجرات به غزنين رفته بود و چون بىحكم سلطان محمد سام هيچ‌كس التمش را نمىتوانست خريد از سلطان اذن بيع او التماس كرد . سلطان محمد سام فرمود كه چون ما حكم كرديم كه اين غلام را اينجا هيچ‌كس نخرد او را در دهلى ببرند و بفروشند و سلطان قطب الدين بعد از مراجعت از غزنين ايبك نام غلامى هم نام خود را و ايلتمش را به دهلى به يك لك تنكه ابتياع نموده اول نام او را امير طمغاج نهاده به اميرى تبرهنده نامزد گردانيد و زمانى كه سلطان قطب الدين با تاج الدين يلدوز جنگ كرد ، ايبك غلام شربت فنا چشيد ، آن‌گاه التمش را به تقرب خود مخصوص ساخت و بعد از فتح گواليار امارت آنجا را به وى داد . بعد از آن حكومت برن و نواحى آن را ارزانى فرمود و چون آثار جلادت از او بيشتر ظاهر شدن گرفت ، ولايت بداؤن را به دو تفويض فرمود و در جنگ سلطان معز الدين با كهوكهران ، چنانچه سابق گذشت ، ايلتمش جمعيت انبوه از بداؤن و دامن كوه به هم رسانيده در ملازمت سلطان قطب الدين با سلطان معز الدين پيوست و مسلح اسب در آب زده با غنيم جنگهاى مردانه كرد . سلطان معز الدين او را به تشريفات لايق و انعامات خسروانه مشرّف گردانيده به ملك قطب الدين سفارش بسيار فرمود و مبالغهء عظيم در تربيت او كرد و\r\n\r\n","description":"","footnote":"","page_name":" 42 ","page_number":56},
  {"content":"\r\n\r\nهمان روز ملك قطب الدين خطّ آزادى او نوشته و به تدريج به مرتبهء امير الامرايى رسانيد تا كار او به جايى رسيد كه رسيد و در ابتداى جلوس او بعضى از امراى معزى و قطبى از او عاصى شدند و مالش يافتند و علف تيغ بىدريغ گشتند و ملك تاج الدين يلدوز بعد از آنكه از پيش لشكر خوارزم منهزم شد لاهور را متصرف گشت . سلطان شمس الدين از دهلى به استقبال او آمده در شهور سنهء اثنى عشر و ستمائة ( 612 ) در حدود تراين كه مشهور به سراى تلاورى است جنگ صف نمود بعد از محاربهء عظيم سلطان تاج الدين يلدوز شكست يافته به دست شمس الدين اسير شد و او را به بداؤن فرستاد تا مرغ روحش همانجا از حبس تن رسته به آشيانهء آخرت پرواز نمود و قبر او در آن شهر است .\r\nو در سنهء اربع عشر و ستمائة ( 614 ) سلطان شمس الدين را با سلطان ناصر الدين قباچه كه دو دختر سلطان قطب الدين به نوبت در حبالهء او درآمده بود و اچه و ملتان داشت محاربه افتاد و فتح به جانب سلطان شمس الدين بود و مرتبهء سوم سلطان شمس الدين خود بر سر او رفت و او حصار اچه را مستحكم ساخته خود به قلعهء بهنگر رفت و نظام الملك وزير جندى تعاقب او نموده اچه را سلطان فتح كرد و بعد از استماع خبر فتح اچه ، ناصر الدين پسر خود بهرام شاه را به خدمت سلطان فرستاده التماس صلح نمود بهنكر نيز فتح شد .\r\nو در سنهء خمس عشر و ستمائة ( 615 ) ناصر الدين در پنجاب غريق بحر فنا شد و رخت وجود را به سيلاب اجل در داد و سلطان بازگشته به دهلى آمد و در ثمان عشر و ستمائة ( 618 ) سلطان شمس الدين بر سر سلطان جلال الدين منكبرنى پسر خوارزم شاه كه از پيش چنگيز خان منهزم گشته بعد از تاج الدين به غزنين و از آنجا از ترس ايلغار چنگيز خان با خيل و تبار و خويش در حدود لاهور آمده بود لشكر كشيد و سلطان جلال الدين تاب مقاومت او نياورده به جانب سنده و سيوستان رفت و از آنجا به راه كچ و مكران به كرمان و عراق رسيد .\r\nو در سنهء اثنين و عشرين و ستمائة ( 422 ) سلطان شمس الدين لشكر به طرف بهار و لكهنوتى كشيد و سلطان غياث الدين خلجى را كه ذكرش گذشت در اطاعت آورد و پيشكش كه مذكور شد گرفته خطبه و سكه به نام خود رايج ساخت و پسر\r\n\r\n","description":"","footnote":"","page_name":" 43 ","page_number":57},
  {"content":"\r\n\r\nمهتر خود را سلطان ناصر الدين محمد خطاب كرده ولىعهد ساخته آن ولايت را به او سپرده به جانب دار الملك دهلى مراجعت فرمود . آخر الامر ملك ناصر الدين محمود در حدود لكهنوتى با غياث الدين جنگ كرده غالب آمد و دستگير ساخته كار او را به اتمام رسانيد و غنيمت بسيار به دست او فتاده به هر كدام اعيان دهلى جدا جدا فرستاد . مشهور است كه ناصرى نام شاعرى از ولايت به دهلى در ملازمت حضرت خواجه قطب الدين اوشى - قدس الله سره - رسيد ، گفت كه قصيده‌يى در مدح سلطان شمس الدين گفته‌ام فاتحه بخوانيد كه صله معتد به برسد . فاتحه خواندند و او در مجلس سلطان درآمده اين مطلع برخواند ، بيت :\r\n اى فتنه از نهيب تو زنهار خواسته * تيغ تو مال و فيل ز كفار خواسته \r\nسلطان به مجرد خواندن آن مطلع را ياد گرفته مكرّر خواند و بعد از اتمام پرسيد كه اين قصيده مشتمل بر چند بيت است ؟ عرض نمود كه پنجاه و سه . فرمود پنجاه و سه هزار تنكهء سفيد به او دادند و سلطان شمس الدين در ثلث و عشرين و ستمائة ( 623 ) عزيمت رنتهنبور نمود لشكر به آن طرف برده آن قلعه را مفتوح گردانيد و در سنهء اربع و عشرين و ستمائة ( 624 ) سپاهى گران به عزيمت تسخير قلعهء مندو نامزد ساخته آن قلعه را با كوه سوالك در حيّز ضبط آورده به دهلى مراجعت فرمود و هم در اين سال امير روحانى كه از افاضل آن روزگار بود در حادثهء چنگيز خان از بخارا به دهلى آمد و در تهنيت فتوحات قصايد غرّا گفت از آن جمله اين ابيات است ، بيت :\r\n خبر به اهل سما برد جبرئيل امين * ز فتح نامهء سلطان عهد شمس الدين\r\nكه اى ملايكهء قدس آسمانها را * بدين بشارت بنديد كلمهء آمين\r\nكه از بلاد ملاحد شهنشه اسلام * گشاد بار دگر قلعهء سپهر آيين\r\nشه مجاهد غازى كه دست و تيغش را * روان حيدر كرّار مىكند تحسين \r\nو نيز او را غير از اين اشعار دلپذير بسيار است و از آن جمله است اين قصيده ، نظم :\r\n قصّهء خويش از زبان قلم * كرده‌ام ياد در بيان قلم\r\nرقم رنج گوييا بر دست * بر خط عمر من نشان قلم \r\n\r\n","description":"","footnote":"","page_name":" 44 ","page_number":58},
  {"content":"\r\n\r\n با قلم تا قرين شدم به جهان * روز من گشت چون جهان قلم\r\nناگهان با نگار دفتر من * زان درشتى كند سنان قلم\r\nكه به آواز نرم من ماند * نالهء زار ناگهان قلم\r\nگرچه پيوسته در ميان ضرر * داردم نفع بيكران قلم\r\nآخر احوال من نگويد كس * پيش صاحب مگر زبان قلم\r\nخواجه منصور بن سعيد كز اوست * تيز بازار امتحان قلم\r\nآن بزرگى كه دارد از لفظش * بار انصاف كاروان قلم\r\nچون بنان را سوار كرده بود * مركب او خجسته ران قلم\r\nدر كفايت كند ركاب گران * پس بگيرد سبك عنان قلم\r\nبر هنر عقل را چو بگمارد * آشكارا كند نهان قلم \r\nو در سنهء ست و عشرين و ستمائة ( 626 ) رسولان عرب از مصر براى او خلعت و القاب آوردند و از اين شادى قبّه‌ها در شهر بستند و جشنها ساختند و هم در اين سال خبر فوت پسر او سلطان ناصر الدين حاكم لكهنوتى رسيد و سلطان بعد از فراغ از مراسم تعزيت نام او را به پسر خرد خويش نهاد كه طبقات ناصرى به نام اوست و در سنهء سبع و عشرين و ستمايه ( 627 ) عزيمت لكهنوتى نمود و فتنهء آن ديار را تسكين داد و حكومت آنجا به عز الملك ملك علاء الدين خافى مفوّض ساخته به دار الملك مراجعت نمود و در سنهء تسع و عشرين و ستمايه ( 629 ) قلعهء گواليار را بگشاد و ملك تاج الدين دبير مملكت در فتح آن قلعه اين رباعى گفته و بر سنگ نقش كردند :\r\n هر قلعه كه سلطان سلاطين بگرفت * از عون خدا و نصرت دين بگرفت\r\nآن قلعهء كاليور و آن حصن حصين * در ستمائه سنهء ثلثين بگرفت \r\nظاهرا تاريخ محاصره است كه به تفاوت يك سال گفته و در سنهء احدى و ثلثين و ستمائة ( 631 ) به صوب ولايت مالوه يورش نموده بهيلسا را مسخر ساخت و شهر اجين را نيز بگرفت و بتخانه اجين را كه از ششصد سال تعمير يافته بود و مهاكال نام داشت خراب ساخته از بيخ برانداخت و تمثال راى و كرماجيت را كه هنود تاريخ خود از او مىنويسند و جامع اين منتخب به حكم حضرت خليفة الرحمانى\r\n\r\n","description":"","footnote":"","page_name":" 45 ","page_number":59},
  {"content":"\r\n\r\nشاهنشاهى ظل اللّهى در سنهء نهصد و هشتاد و دو باز مجددا در تاريخ سنهء الف و ثلث سى و دو حكايت او را كه از نوادر امثال و غرايب احوال است به اتفاق دانايان هند از هندوى به زبان فارسى ترجمه نموده نامهء خردافزا نام نهاده و تمثالى چند ديگر را كه از برنج ريخته بودند آورده پيش در مسجد دهلى كهنه فرود برد و فرمود تا لگدمال خلايق باشد و بار ديگر به طرف ملتان لشكر كشيد و همانا او را اين سفر نامبارك افتاد و عارضهء پر صعب عارض بدن او شد و بازگشته به دهلى آمد و در سنهء ثلث و ثلثين و ستمائة ( 633 ) از سراى عاريتى دنيا به عالم جاودانى عقبى رخت كشيد و مدت سلطنت او بيست و شش سال بود . بيت :\r\n از آن سرد آمد اين كاخ دلاويز * كه چون جا گرم كردى گويدت خيز \r\nو خسرو شاعران عليه الرحمه مىفرمايد :\r\n همه هندوستان ديدى غبار جيش التمش ( كذا ) * كنون بين باده نوش ديگران در سير ميدانش\r\nهمان دهلى است اين گويا كجا شد چتر فيروزش * همان ملك است اين آخر كجا رفت آن‌قدر خانش\r\nزمين ماتمكده است و بهر خود ماتم همى دارد * به گاه زادن آن طفلى كه مىبينند گريانش \r\nو در افواه مشهور است كه سلطان شمس الدين آدم سرد بود و وقتى از اوقات با جاريهء جميلهء شكيله خواست كه صحبت كند و در خود آن قوّت نديد و همچنين چند مرتبه واقع شد تا روزى جاريه بر سر سلطان روغن مىانداخت و قطره‌يى چند از اشك آن جميله بر تارك سلطان ريخت . چون سر بالا كرده به جانب او ديد و سبب گريه را پرسيد ، بعد از مبالغهء بسيار جواب داد كه برادرى داشتم مثل شما اصلع بود از اين سبب او را ياد كردم و به گريه آمدم چون قصهء بند افتادن او را شنيده ، چنان ظاهر شد كه او خواهر حقيقى سلطان بود كه حق سبحانه تعالى او را از آن حرام محفوظ داشته و كاتب اين اوراق از زبان خليفهء آفاق يعنى اكبر شاه - خلد الله ملكه - هم در فتح‌پور و هم در لاهور شبى كه در خلوتگاه پايهء تخت اعلى طلبيده به تقريبى مخاطب ساخته بودند ، اين نقل را از سلطان غياث الدين بلبن\r\n\r\n","description":"","footnote":"","page_name":" 46 ","page_number":60},
  {"content":"\r\n\r\nشنيدم و مىفرمودند كه آن جاريه را وقت ارادهء مباشرت سلطان حيض مىآمد و اين واقعه در زمان تحرير بود .\r\n\r\nسلطان ركن الدين فيروز شاه بن شمس الدين\r\nكه در زمان پدر چندگاه اقطاع بداؤن و بعد از آن چتر و دورباش يافته ولايت لاهور در تصرف داشته وليعهد بود . به اتفاق اهل حلّ و عقد در سنهء مذكور اجلاس يافت و ملك تاج الدين دبير در تهنيت جلوس او اين قصيده گفت :\r\n مبارك باد ملك جاودانى * ملك را خاصه در عهد جوانى\r\nيمين الدوله ركن الدين كه آمد * درش از يمن چون ركن يمانى \r\nچون بر تخت نشست ابواب خزاين گشاده داد عيش و لهو و لعب و فراغت داد و اوقات گرامى صرف صحبت لوليان و اراذل مىنمود :\r\n دل چو به ميخانه گرايد ترا * جز مغ و مطرب كه ستايد ترا \r\nو والده‌اش تركان خاتون كه كنيزك تركيه بود استيلاى تمام يافته حرم‌هاى ديگر سلطان را كه از رشك آنها خون در جگر داشت آزارها مىرسانيد . پسر بزرگ سلطان را از حرم ديگر كه قطب الدين نام داشت به قتل رسانيد و خزانه تهى گشت و ملك غياث الدين محمد شاه برادر خرد سلطان كه حاكم اوده بود سر اطاعت پيچيده دم از عصيان زد و ملك عز الدين و كبير خان سلطانى والى ملتان و ملك سيف الدين ضابط هانسى مراسلات نموده لواى مخالفت برافراشتند و سلطان ركن الدين فيروز شاه به عزم دفع آن فتنه تا به حوالى منصورپور و تراين رسيد و قبل از اين واقعه نظام الملك جنيدى وزير و وكيل ممالك هند از بيم سلطان در منزل كيلوگهرى فرار نموده به جانب كول رفته با ملك عز الدين محمد سالارى پيوسته بود و امراى معتبر ديگر كه در لشكر باقى مانده بود از نواحى منصورپور گريخته به دهلى رفته رضيه خاتون كه دختر بزرگ سلطان شمس الدين و به حكم وصيت پدر وليعهد و به خصال پسنديده از شجاعت و سخاوت و فراست موصوف بود بيعت نموده او را به پادشاهى برداشتند و تركان خاتون را مقيد ساختند و سلطان از آن لشكر مراجعت\r\n\r\n","description":"","footnote":"","page_name":" 47 ","page_number":61},
  {"content":"\r\n\r\nنموده چون به كيلوكهرى رسيد فوج سلطان رضيه به استقبال او رفته و بىجنگ گرفته او را محبوس ساختند و هم در حبس درگذشت و مدت سلطنت او شش ماه و كسرى بود .\r\n منه بر جهان دل كه بيگانه‌يى است * چو مطرب كه هر روز در خانه‌يى است \r\nو از جمله شعراى عصر و استاد زمان ركنى شهاب مهمرهء بداؤنى است كه مير خسرو - عليه الرحمه - در بعضى از قصايد عنوان فرمايد :\r\n در بداؤن مهمره سرمست برخيزد ز خواب * گر برآيد غلغله مرغان دهلى زين نوا \r\nو ملك الكلام فخر الملك عميد تولكى او را به استادى ياد كرده چون كلام متقدمين بعد از ظهور كوكبهء خسرو شاعران حكم وجود ستاره‌ها در وقت ارتفاع اعلام نيّر اعظم پيدا كرده و مانند سبعيات هنگام نزول وحى منزل بر خير البشر و سيد عالم عليه السلام در پردهء توارى مانده از آنها كم مىگويند و مىنويسند ، بلكه نمىنمايند . بنابر مقتضاى الفضل للمتقدّم قصيده‌يى چند از آن بزرگوار تيمّنا و تبركا در اين عجاله نوشتن و براى احباب تذكره گذاشتن و نسبت خود به اساتذه درست كردن و فضل آن شهسوار ميدان بلاغت را بر منصّهء ظهور آوردن خصوصا حق همشهرى نگاه داشتن لازم ديد . استاذ الشعرا شهاب مهمره بدؤانى مىفرمايد :\r\n الفم به لوح هستى همه هيچ در نشانى * به بقاى غير قايم ز وجود خويش فانى\r\nصف آخر ايستاده به اميد به نشينى * ز تحرك آرميده به صفات بىنشانى\r\nصفت الف ندارم كه الف كژى ندارد * همه نقش من كژ آمد ز صحيفهء امانى\r\nدم بلبل است و گل خوش من بى خبر چو سوسن * چو الف زبان ندارم چه كنم به ده زبانى\r\nچه بگيرم آرميده چه درم بسى دريده * چو ببينم آشكارا چه روم ره نهانى \r\n\r\n","description":"","footnote":"","page_name":" 48 ","page_number":62},
  {"content":"\r\n\r\n فلك از زمين به حيلت نشناسم ارچه هستم * چو فلك به چهره گردى چو زمين به ناردانى\r\nنه چو آبم از طراوت نه چو آتشم ز رفعت * نه چو بادم از لطافت نه چو خاكم از گرانى\r\nنه ازين چهار طبعم نه بخار پارگينم * فضلات پارگينى زده لاف پاركانى\r\nخردم چو تن گرفته صفت خطا ستايى * طبعم چو كوه بسته كمر عطا ستانى\r\nشده وقف راه حرصم ز حقيقت آيتى نه * زده رحمت مثالب ره رحمت مثانى\r\nطبعم فريفت ز انسان كه ببرد از نهادم * حركات خمس خوارى بركات عشر خوانى\r\nگهرم چو جسم خالى ز تفكر و تذكر * بصرم چو شمع مايل به غوانى و اغانى\r\nسخن آبدار خواهم ز زبان همچو تيغم * قلمم نمود دهره ز پى دونان ستانى\r\nسخن آب شد كه آتش شد ازين حديث آرى * بود اين همه كم‌آبى ز هواى پيش نانى\r\nمنم آن خسى كم از كم كه به حبه‌يى نيرزم * و گرم جوى بدانى نخرى به رايگانى\r\nعجب اى شهاب از تو كه ز سلطنت درين راه * نه امير هشت خانه نه سوار هفت خوانى\r\nنه فرشته‌اى نه شيطان ز كدام كارگاهى * نه مقيم و نه مسافر ز كدام آستانى\r\nدل و عقل سركشيده ز گزند كور خانه * بر سينه بر نهاده به پرند كور خانى \r\n\r\n","description":"","footnote":"","page_name":" 49 ","page_number":63},
  {"content":"\r\n\r\n ز هوس به روى عشرت شده مست لا ابالى * ز هوا به راه تهمت زده كام كامرانى\r\nدر عقل نيك بسته غم ناز لاله عارض * رگ ديده خون گشاده پى جام ارغوانى\r\nعفن هوا مثالى ز من زمين نظيرى * گهر عرض بقايى صدف تهى دهانى\r\nبودم چو برق سوزان بد و نيك را فسونى * ز دل چو سنگ خارا تر و خشك را فسانى\r\nز هوس به طبع گردان چو فلك به نقشبندى * ز صبا به حرص پويان چو صبا به ناتوانى\r\nغم هفت و چار در دل زده هر دم از رعونت * در صد هزار حيلت به اداى يك دوكانى\r\nچو زمين كثيف دايم سخنت به ماه گردون * نرسى به سير ملكى ز مقام پاسبانى\r\nتو خود از سر بطالت نرسيده يكزمان هم * ز نقيصهء زمانه به فريضهء زمانى\r\nز صلاح اهل دل‌ها خبريت باد يكره * كه درين دوكون بارى به فساد داستانى\r\nكژى از دل تو زايد چو تكبر از سفاهت * بدى از تن تو خيزد چو تهور از غوانى\r\nنم كوزهء ريايى دم كورهء جفايى * گُل روضهء هوايى گِل حوضهء روانى\r\nبه حضور جان گدازى مگر از تف تموزى * به عصيد برف ريزى مگر از دم خزانى\r\nتو به شبه طفل طالب همه عمر نقش باطل * ز خيال كرد پيرت غم دهر در جوانى \r\n\r\n","description":"","footnote":"","page_name":" 50 ","page_number":64},
  {"content":"\r\n\r\n هوس است شعر و بحرش چو سراب زاب خالى * نفس است رنج و ذوقش به از آب زندگانى\r\nهوست چو جمع گردد شود آن خيال بازى * نفست چو نظم يابد بود آن گهر فشانى\r\nهوسى خيال تا كى نفسى گهر فشان كن * بنماى آنكه ز اوّل خردش نديد ثانى\r\nشه تخت كن محمد كه سرادق شرف زد * به سوى در مهيمن ز سراى امّ هانى\r\nبشرى ملك لطافت فلكى زمين تواضع * چو فلك به پاك جسمى چو ملك به پاك جانى\r\nگهرى كه بود جايش به خزانهء الهى * قمرى كه تافت نورش ز سپهر جاودانى\r\nگهرى كه قيمتىتر ز وجود او نيامد * به دلالت عناصر ز محيط آسمانى\r\nقمرى كه هر سحرگه چو شب سياه گيتى * ز خجالت عقيقش رخ كوكب يمانى\r\nشكرين زبان رسولى كه بود نجات امت * به قصيدهء زبانش ز عقيلهء زبانى\r\nگهرين بيان فصيحى كه فصاحت بيانش * چو ضمير كان كند خون دل گنج شايگانى\r\nز جمال عارضش كم رخ آفتاب شرقى * ز قوام قامتش خم قد سرو بوستانى\r\nبه حساب پر گرفته ره مالك الرقابى * به كلام برگشاده در صاحب القرانى\r\nجذبات شوق باطن به مكاشفت كشيده * ز بسيط كايناتش به محيط لا مكانى \r\n\r\n","description":"","footnote":"","page_name":" 51 ","page_number":65},
  {"content":"\r\n\r\n به نويد دوست جانش شده مست بر اميدش * پسر ابو قُحافه زده قحف دوستكانى\r\nربطى بنا فكنده سخنش قضاى حق را * شده از پى سياست عمرش به عدل بانى\r\nقدم سيوم درين ره ز پَيَش نهاده مردى * كه نزد غرور راهش به متاع اين جهانى\r\nشده ركن چارمينش على آنكه بد گه كين * ز شعاع ذو الفقارش رخ مهر زعفرانى\r\nملكا به حق ياران كه مرا به يارى خود * ز بلاى يار نادان همه عمر وا رهانى\r\nز من آنكه اين قصيده طلبيده باد جانش * چو قصيده‌ام مزين به جواهر معانى \r\nاين قصيده هم او مىفرمايد به التزام موى و مور در توحيد و نعت ختمى پناه صلى الله عليه و آله و سلم :\r\n از زبان گرچه شكافم موى هنگام بيان * در ثناى حق ز حيرت همچو مردم بىزبان\r\nدر پى زنجير مويان پريرو از هوس * بسته‌ام بسيار چون موران ز دل جان بر ميان\r\nوز براى مور چشمان شكر لب در خيال * سفته‌ام موى سخن صد ره ز روى امتحان\r\nتا ذخيره باشدم چون مور اندر مدح او * مو دو نيمه كردم و يك مو نديد از كس نشان\r\nبعد ازين چون مور بندم بر در بىچون كمر * وز بن هر موى توفيقش گشايم صد زبان\r\nكى گشايم بيزبان چون مور و چون ماهى دهن * بلكه از هر مو زبانى سازمش گوهر فشان \r\n\r\n","description":"","footnote":"","page_name":" 52 ","page_number":66},
  {"content":"\r\n\r\n زين خط چون مور و لفظ شكّرين از روى نظم * موى بشكافم به توحيد خداى غيب دان\r\nآن خداوندى كه بر صنعش به هر مويى گواست * هر چه هست از مور و مار و وحش طير و انس و جان\r\nآن يكى از روى هستى نه از عدد كاندر دو كون * نيست بر علمش پى مورى سر مويى نهان\r\nلطفش ار موى فتد بر بيضهء مورى از آن * صد جم آيد هر يكى صد هم چو جم در يك زمان\r\nقهرش ار يك موى بر پيلى گمارد پيل ازان * بيند آن كز مور بيند بچهء شير ژيان\r\nمىنگنجد عقل را مويى درين از بهر چيست * زادهء شير توانا زاد مور ناتوان\r\nنيست با حكمش سر مويى مجال اعتراض * ور دهد ملك سليمانى به مورى رايگان\r\nبوده از حكمش موافق شكل شير و مورچه * گشته از صنعش مخالف رنگ موى و استخوان\r\nگردد از فضلش كزو هر موى دارد آگهى * آيد از عدلش كه بر هر مور آيد پاسبان\r\nخاك در كف كيميا و آب در دريا گهر * مور در چشم اژدها و مو بر اعضا چون سنان\r\nاى به قدرت موى و خون و استخوان را نقش‌بند * اى به روزى مرغ و مور و مار و ماهى را ضمان\r\nبا تن هر مور عدلت را حسابى بىغلط * بر سر هر موى فضلت را سپاسى بيكران\r\nعين فضلت پاى مرد رزق هر مور و ملخ * دست لطفت رنگريز موى هر پير و جوان \r\n\r\n","description":"","footnote":"","page_name":" 53 ","page_number":67},
  {"content":"\r\n\r\n خانهء صنعت نماند آنچه هست آثار او * بر تن هر مور پيدا بر سر هر مو عيان\r\nخال بر چهرهء عروسان چون نقط بر آينه * موى بر روى شهان چون مورچه بر ارغوان\r\nگرسنه در ره به امر تست مور بىشكم * شير بر تن از عطاى تست موى بىروان\r\nآنكه مويى سر نپيچد از درت بر درگهش * گشت مور بىزبان چون سوسمار مدح‌خوان\r\nدر رهت چون مور بُد بيخواب و بيخور لا جرم * ماه را چون مو دو نيمه كرد از تيغ بنان\r\nآيتى چون صبح صادق مو شكاف اندر كلام * امتش بر كردمان دين چو موران كامران\r\nهفت اندام چو سيم چرخ گشتى مورچه * چون برافكندى ز مشكين مويهايش طيلسان\r\nبُد چو موران بر زمينش در طريق فقر زيست * زان كم از موى مژه آمد به چشمش آسمان\r\nاندران موضع كه پر چون مور افكندى ملك * گر سر مويى نهادى پاى پيش از آشيان\r\nمو صفت اندر شفاعت از سبك روحى چنانك * از پى مورى سر مويى برو نامد گران\r\nبر خطا رفت ار پى مورى نمودش معذرت * بىعطا ماند ار سر مويى نشد هم داستان\r\nيك سر مو اندران شب ديد نورانى سراى * همچو مورش سر برآمد در هواى لا مكان\r\nديده اندر لقمهء چرب جهان موى فنا * راه معده بست همچون مور زين پرورده خوان \r\n\r\n","description":"","footnote":"","page_name":" 54 ","page_number":68},
  {"content":"\r\n\r\n زلّه‌بردارى پى موران دين ز انسان كه ماند * بر سر هر موى زان لقمه نشان جاودان\r\nصانعا هر مو زبانى كرده‌ام ليكن چون مور * در ثنات از بىزبانى مىكنم در دل فغان\r\nكرده روشن كز بدى چون تار موى چشم مور * بىجوار رحمت تو نگذرد اين كاروان\r\nهمچو مور و مو در آب و آتشم زيرا كه نيست * اين شكر ريز ضميرم در خور اين آستان\r\nپاى كوشش در رهت چون موى دارم در ركاب * تا ز من يك موى مىماند نگردانم عنان\r\nچون گشايد يكسر موى از قبولت بسته‌ام * كى كمر بندم چو مور از پيش حرص اين و آن\r\nگرچه از دست هوا چون مور گشتم پايمال * يك سر مويى نديدم جز ز تو سود و زيان\r\nچون ز تست اين خوشدلم گرچه پريشانست و تنگ * دل چو چشم مور حالم همچو مويى دلستان\r\nمور اگر پاى ملخ آورد پيش جم شهاب * آمد از سر بر درت بسته چو مويى پاى جان\r\nمور خوان لطف تو صالح نمود اين ره به دو * ياريش ده زان پل چون موى بر آتش امان\r\nبر سر هر موى او صد لطف دارى زان سبب * زو دل مورى نيازارد به مويى در جهان\r\nخصم ملك شاه را بابِ نگاهش‌دار بد * همچو مو در آتش و چون مور در آب روان \r\nو هم مىفرمايد در مدح سلطان ركن الدين فيروز به التزام چهار چيز :\r\n\r\n","description":"","footnote":"","page_name":" 55 ","page_number":69},
  {"content":"\r\n\r\n هر زمان اين كرگ و گرگ و فيل و شير طفل‌خوار * آن كند با من كه پيل و كرگ وقت كارزار\r\nآسمان پيلگون مالد تنم را كرگ‌سان * روزگار شيروش صبرم ربايد گرگ‌وار\r\nزور كرگم نى و با من تند پيل آسمان * شير مردى مىكند چون كهنه گرگ روزگار\r\nپيل با كرگ آن نكرد و گرگ با ميش آنچه كرد * شير چرخ از جور با اين شخص چون موى نزار\r\nحيلت گرگست و زور كرگ با شير فلك * زان هميشه بر دل من درد بارد پيل بار\r\nپيل مستست اين سپهر گرگ‌موى كرگ‌پوست * مردم ار شير نرست از وى برآرد هم دمار\r\nچرخ كرگ‌انداز شيرافكن به بازى گر چو گرگ * پيش جان رستم آرد پيل‌بندى استوار\r\nگرگ صبرم بفكند بارانى از وى همچو شير * كرگ‌وارم بسپرد گر پيل اين نيلى حصار\r\nشيرچرخ پيل‌رنگ گرگ‌سيرت مىكند * جوشن صبرم چو چرم كرگ سازد تارتار\r\nدوش چون شد نيلگون شير فلك در چرم كرگ * سر برون زد يوسف از گرگان گردون بىشمار\r\nجان من در دست شير و پاى كرگ درد بود * تا ز چرخ پيل پيكر شد دُم گرگ آشكار\r\nچنگ شير و شاخ كرگ و اشك پيل و موى گرگ * گرچه در تعويذ دل‌بندى به كارست اين چهار\r\nكى كند سودم خواص شير و كرگ و گرگ و پيل * چون ز من زر پيل بالا خواهد آن سيمين عذار \r\n\r\n","description":"","footnote":"","page_name":" 56 ","page_number":70},
  {"content":"\r\n\r\n حملهء كرگ و دل شير و دم گرگم چو نيست * مىروم با پيل‌بار غم به استقبال يار\r\nدر دهان شير و پاى كرگم و اين گرگ پير * داردم پر اشك پيل از عشق يار چون نگار\r\nيار با شمشير و قبضهء كرگ پويان همچو گرگ * من چو پيلم بر پى او با تنى مانند تار\r\nبعد كرگ جوشن گرگ سپهر پيلگون * شيرگير چرخ پيدا شد چو شمع شهريار\r\nركن دنيا شاه پيل‌افكن به گرز شير سر * كز سمند كرگ پويش كار بر گرگست زار\r\nديدهء گرگ فلك از شير گرزش رنگ رنگ * كوههء كرگ زمين از پاى پيلش غارغار\r\nپيل پيكر گرزش از گرگان كند بيشه تهى * كرگ پويه چنگش از شيران ستاند مرغزار\r\nدور باش دسته كرگش در دل گرگ سپهر * كرگ همچون پيل پايش كرده شيران را فگار\r\nاز سرِ ژوپين شيرِ گرز او بر كرگ و پيل * آن رسد كز تيغ رويين تن به جان گرگسار\r\nاى ز شير گرز كرگ انداز پيل آساى تو * گور بر گرگين به سان چاه بيژن تنگ و تار\r\nعكس تيغ نيلگونت گر زند بر شير و كرگ * ديده چون عناب گرگانى كندشان را چو نار\r\nباد شير رايتت بر خاك عالم چون وزد * كرگ مست از پيل و گرگ از ميش خواهد زينهار\r\nچون تو گرز پيل پيكر بر گدايى بفكند * شير دندان گرگ ناخن زهره كرگ و مهره مار \r\n\r\n","description":"","footnote":"","page_name":" 57 ","page_number":71},
  {"content":"\r\n\r\n كرگ حمله گرگ‌پويه شيرزهره پيل‌تن * رخش تست اى يل غلامت همچو رستم صدهزار\r\nخسروا در مدح تو بر گرگ و كرگ و شير و پيل * گشته‌ام قادر به امر صاحب چرخ اقتدار\r\nپيلتن شيرافكن گرزت اگر خواهد دهد * گرگ را چون دم كرگس بر سر گردون قرار\r\nآن وزيرى كز براى گوشمال گرگ چرخ * دل نهاده همچو كرگ و پيل و شير از اضطرار\r\nبىفسون گرگ و زور كرگ عزمش مىزند * بر سر پيلان كژك در ديدهء شيران شرار\r\nخورده در ملك تو شاه از پيل‌بند حزم تو * شير ظلم و گرگ مكر و كرگ فتنه زينهار\r\nاى قدر قدرت به فرمان وى از فرّ تو شاه * چون قضا بر كرگ و گرگ و شير و پيلى كامكار\r\nچرم و شاخ و موى و اشك از كرگ و گرگ و شير و پيل * در ره جان و دل و طبع و زبان آيد به كار\r\nاز براى جوشن و كفشت سپهر گرگ‌خوى * اشك و چرم از پيل و شير و كرگ چون كرد اختيار\r\nبر تو اين گرگ كهن از پيل و شير و كرگ از آن * چرم هديه پوست تحفه آورد دندان نثار\r\nگرگ ماده چپ دهد شير نرى را در شكون * گر به پيش پيل كرگ‌اندازت آيد در شكار\r\nپيل بخشا در بداؤن بايدم ويرانه‌يى * گرچه جاى گرگ و كرگ و شير باشد اين ديار\r\nتا كه شير و پيل باشد در مهابت همقدم * تا كه گرگ و كرگ باشد در كتابت يك شمار \r\n\r\n","description":"","footnote":"","page_name":" 58 ","page_number":72},
  {"content":"\r\n\r\n خصم گرگ افسونت اى كرگ‌افكن و پيل استناد * باد پيش شير دهليزت ميان خاك خوار\r\nهمچو شير و پيل و گرگ و كرگ در گرمابه‌ها * دشمنان بيجان شده بر آخر سنگين قطار \r\n\r\nسلطان رضيه بنت سلطان شمس الدين\r\nدر سنهء اربع و ثلثين و ستمائة ( 634 ) بر تخت سلطنت نشست و روش عدالت و آيين داد پيش گرفته انتظام مهماتى كه مختل مانده بود داد و طريقهء كرم‌ورزى كه زنان را چون بخل در مردان عيب است پيش‌نهاد همت خود ساخت . نظام الملك جندى « 1 » را وزير كل ساخت و در ميان امرا مخالفت و منازعت پديد آمد و سلطان رضيه به تدبير لايق امراى بىحقيقت را بر هم زد تا هر يكى به طرفى گريختند و بعضى را تعاقب نموده به قتل رسانيد و نظام الملك در سرمور رفته ساكن نهان‌خانهء عدم گشت و خواجه مهذّب نايب قايم‌مقام او شد و دولت رضيه قوّتى پيدا كرد و لشكرى بر سر رنتهنبور فرستاده مسلمانان را كه بعد از وفات سلطان شمس الدين ، هندوان محاصره داشتند از آن حبس خلاصى بخشيد و جمال الدين ياقوت حبشى كه ميراخور بود معتمد عليه و صاحب نسبت گشت به مرتبه‌يى كه سلطان رضيه در وقت سوارى فيل و اسب تكيه بر بغل و بازوى او مىكرد . محسود امرا شد و سلطان رضيه از پردهء عفاف برآمد و لباس مردان پوشيده بىمحابا قبا در بر و كلاه بر سر داشته بر تخت مىنشست و ملك مىراند .\r\nو در سنهء سبع و ثلثين و ستمائة ( 637 ) ملك عز الدين اياز حاكم لاهور مخالفت ظاهر ساخت و سلطان رضيه بر سر او رفت و در حلقهء اطاعت خود آورده ملتان را نيز اضافه جايگير او ساخت و هم در اين سال به جانب تبرهنده لشكر كشيد و در اثناى راه امراى ترك اداهاى ناپارسايانهء او را ديده خروج كردند و سلطان رضيه را با جمال الدين ياقوت حبشى كه امير الامرا شده بود گرفته در قلعهء تبرهنده محبوس ساختند .\r\n\r\n\r\n","description":"","footnote":"\r\n( 1 ) . در طبقات ناصرى : جنيدى .\r\n","page_name":" 59 ","page_number":73},
  {"content":"\r\n\r\n مجو درستى عهد از جهان سست نهاد * كه اين عجوزه عروس هزار دامادست\r\nنشان عهد و وفا نيست در تبسم گل * بنال بلبل بيدل كه جاى فريادست \r\n\r\nسلطان معز الدين بهرام شاه بن شمس الدين\r\nبعد از آن به پادشاهى نشست و در دهلى آمد ، در اين وقت ملك اختيار الدين التونيه حاكم تبرهنده سلطان رضيه را در عقد خويش آورده چندى را از امراى و جماعت از جتان و كهوكهران و ساير زمين‌داران به خود متفق ساخته لشكر به جانب دهلى كشيد . سلطان معز الدين بهرام شاه ملك بلبن خرد را كه به آخر سلطان غياث الدين شد با لشكر انبوه در مقابلهء رضيه فرستاد و بعد از جنگ صف رضيه شكست يافته در تبرهنده آمده نوبت ديگر جمعيت به هم رسانيده و پراكندگىها را جمع ساخته به قصد تسخير دهلى در نواحى قصبهء كيتهل رسيد و باز از پيش ملك بلبن خرد هزيمت يافته و فرار نموده هم رضيه و هم التونيه به دست كراران افتاده به اشارهء سلطان بهرام شاه به قتل رسيدند و اين واقعه در سنهء سبع و ثلثين و ستمائه ( 637 ) دست داد و مدت سلطنت رضيه سلطان سه سال و شش ماه و شش روز بود .\r\n سرى را كه گردون برآرد بلند * همش باز در گردن آرد كمند \r\nچون امر سلطنت بر سلطان بهرام شاه قرار يافت ملك اختيار الدين ايتكين كه سابقا حاجب بود و همشيرهء سلطان در نكاح خود داشت و به اتفاق نظام الملك مهذب الدين جميع امور مملكت را از پيش گرفته و پيوسته يك فيل بزرگ بر در خود مانند پادشاهان بسته مىداشت . در سنهء ثمان و ثلثين و ستمائة ( 638 ) او و مهذب الدين وزير بر دست فدايى چند به اشارهء سلطان به قتل رسيدند و در اين سال سلطان جمعى را از امرا و اكابر و اعيان و صدور و قضات كه پنهانى مجلس داشته سخن از تبديل سلطنت و نصب پادشاهى ديگر مىكردند بعضى را به قتل رسانيدند و بعضى را چون بدر الدين سنقر امير حاجب جانب بداؤن فرستاد تا همانجا در حبس گذشتند . از آن جمله قاضى جلال الدين كاشانى را از حكومت لشكر معزول ساخته به قضاى بداؤن منصوب گردانيدند و قاضى شمس الدين و\r\n\r\n","description":"","footnote":"","page_name":" 60 ","page_number":74},
  {"content":"\r\n\r\nقاضى مارهره را به پاى فيل انداختند بر اين قياس .\r\nو در سنهء تسع و ثلثين و ستمائة ( 639 ) افواج مغول چنگيزى آمده لاهور را محاصره كردند و ملك قراقش حاكم لاهور نيم شبى گريخته به دهلى آمد و سلطان از سر نو بيعت از امرا گرفته و كنكاش طلبيده نظام الملك وزير را كه در باطن با سلطان صاف نبود به جهت دفع مغول در پنجاب فرستاد . او به مكر و نفاق عريضه به سلطان نوشت و از امرايى كه همراه بودند شكايت‌ها نموده سلطان را طلبيده ، سلطان مصلحت در رفتن خويش نديده فرمانى از روى سادگى به وى نوشت كه اين امراى منافق سزاى خود به وقتى خواهند يافت ، تو را مىبايد كه تا آن زمان با ايشان مدارا بكنى . او همان فرمان را به جنس به امرا نموده با خود متفق ساخت و سلطان معز الدين بهرام شاه خدمت شيخ الاسلام خواجهء خواجگان قطب الدين بختيار اوشى - قدس الله سره العزيز - را براى اصلاح حال و تسكين فتنه نزد امرا فرستاده صورت‌پذير نشد . شيخ الاسلام بازگشته به دهلى آمد و مقارن اين حال نظام الملك و امرا نيز رسيده سلطان را در دهلى محاصره كردند و او را به دست آورده محبوس ساختند و بعد از چند روز به عالم ديگر فرستادند و ديگرى را به جاى او نصب كردند .\r\n زمانه دير شد كين رسم دارد * كزين بستاند و با آن سپارد \r\nو مدت سلطنت او دو سال و يك ماه و پانزده روز بود .\r\n\r\nسلطان علاء الدين مسعود شاه بن ركن الدين فيروز شاه\r\nدر آخر سنهء مذكور به اتفاق اعمام خويش كه سلطان ناصر الدين محمود و سلطان جلال الدين اولاد سلطان شمس الدين ايلتمش باشند از حبس برآمده پادشاه شد . بعد از آنكه عز الدين بلبن بزرگ يك روز بر تخت نشسته منادى فرموده بود و هيچ كدام از ملوك و امرا به اين معنى راضى نشده رجوع به او نمودند و ملك قطب الدين حسن را نايب و ملك مهذب الدين نظام الملك را وزير ممالك گردانيده و در سنهء اربعين و ستمائة ( 640 ) امرا سلطان علاء الدين مسعود و نظام الملك وزير را\r\n\r\n","description":"","footnote":"","page_name":" 61 ","page_number":75},
  {"content":"\r\n\r\nبه قتل رسانيدند ، شعر :\r\n نبايد تيز دولت بود چون گل * كه آب تندرو زود افكند پل \r\nوزارت به صدر الملك نجم الدين ابو بكر تفويض يافت و ملك غياث الدين بلبن خرد كه اول خطاب الغ خانى يافت و بعد از آن به سلطانى رسيد ، امير حاجب گشت و حكومت ناگور و سند و اجمير بعده به ملك عز الدين بلبن بزرگ مقرر شد و بداؤن به ملك تاج الدين تفويض يافت و در اين سال عز الدين طغا خان كه از آگره به جانب لكهنوتى رفته بود شرف الملك اشعرى را نزد سلطان علاء الدين با عريضه فرستاد و سلطان چتر لعل و خلعت خاص مصحوب حاكم اوده براى عز الدين طغا خان در لكهنوتى روانه داشت و هر دو عمّ مذكور خود را از قيد بر آورده خطّهء قنوج به ملك جلال الدين و بهرايج به ملك ناصر الدين محمود حواله نموده و از ايشان آثار پسنديده در آن ديار به ظهور رسيده و در سنهء اثنى و اربعين و ستمائة ( 642 ) افواج مغول به ديار لكهنوتى رسيدند . قياس اين است كه مغولان از راه تبت و خطا آمده باشند و سلطان علاء الدين تيمور خان قرا بيگ را به جهت امداد طغا خان در آن ديار فرستاد و مغول هزيمت يافت و ميان طغا خان و ملك قيران مخالفت به هم رسانيد .\r\nطغا خان به دهلى آمد و لكهنوتى بر تيمور خان قرار يافت در اين سال لشكر مغول به نواحى اچه رسيده تاخت آورد و سلطان به سرعت تمام كوچ در كوچ به كنار آب بياه رسيد و مغول دست از محاصره اچه بازداشته روى به فرار نهادند و سلطان به دهلى رسيده روش اخذ و قتل پيش گرفت و امرا و اكابر از او برگشته به اتفاق ملك ناصر الدين محمود بن شمس الدين را از بهرايج طلبيدند . چون به دهلى رسيده در سنهء اربع و اربعين و ستمائة ( 644 ) سلطان علاء الدين مسعود شاه را در حبس كشيدند و از آن حبس به زندان‌خانهء جاويد شتافت . بيت :\r\n چنين است آيين گردنده دهر * كه بخشد به لطف و ستاند به قهر \r\nو مدت سلطنت وى چهار سال و يك ماه بود .\r\n\r\n","description":"","footnote":"","page_name":" 62 ","page_number":76},
  {"content":"\r\n\r\n\r\nسلطان ناصر الدين محمود بن شمس الدين ايلتمش\r\nدر سنهء اربع و اربعين و ستمائة ( 644 ) به سلطنت رسيد و وزارت بر غياث الدين بلبن خرد كه در معنى بزرگ و بنده و داماد پدر او بود قرار يافت . در وقت جلوس وى نثارهاى عظيم واقع شد و شعرا تهنيت‌نامه‌ها گفتند . از آن جمله است اين ابيات ، بيت :\r\n آن خداوندى كه حاتم بذل و رستم كوشش است * ناصر دنيا و دين محمود بن ايلتمش است\r\nآن جهاندارى كه سقف چرخ از ايوان او * در علوّ مرتبت گويى فرودين پوشش است\r\nسكه را از القاب ميمونش چه اندازه‌ست فخر * خطبه را ز اسم همايونش چه مايه نازش است \r\nو مآثر عدالت و اخلاق حميدهء او از كتاب طبقات ناصرى كه به نام او تصنيف شده ظاهر است و سلطان جميع امور سلطنت را به غياث الدين بلبن سپرده و او را خطاب الغ خانى داده فرمود كه زمام اختيار جملگى به دست تو نهادم . زنهار ! كارى نكنى كه فردا در حضرت بىنياز درمانى و مرا و خود را خجل و شرمسار گردانى و خود اكثر اوقات در حجره رفته به عبادت و تلاوت و ذكر حق سبحانه تعالى مشغول مىبود . در افواه چنان است كه او در وقت بار عام سر و پاى پادشاهانه در بر مىانداخت و در خلوت ژنده‌يى كهنه مىپوشيد و اين هم مىگويند كه اوقات گذر خويش از وجه مصحفى كه مىنوشت مىساخت و خود به خفيه مىنوشت تا كسى خطّ او را نداند و زياده از بها نخرد به بازار مىفروخت و حكايات ديگر غرايب كه به احوال خلفاى راشدين مشابه باشد از او نقل مىكنند . از آن جمله نوشته ديدم در كتابى كه روزى زوجهء او از دست بىكنيزكى شكايت كرد و گفت از بس كه نان براى شما مىپزم دست من سوخته و آبله‌ها افتاده ، او گريه كرد و گفت دنيا گذر است ، چند روزى بر محنت صبر كن كه خداى تعالى فرداى قيامت ، آمنّا و صدّقنا به اجر اين مشقّت حورى را به تو براى خدمت خواهد داد ، حالا من نمىتوانم كه براى تو\r\n\r\n","description":"","footnote":"","page_name":" 63 ","page_number":77},
  {"content":"\r\n\r\nاز حصهء بيت المال كنيزكى بخرم . زوجهء او نيز بر اين معنى خرسند شد . شعر :\r\n جهان خوابى است نزد چشم بيدار * به خوابى دل نبندد مرد هشيار \r\nو سلطان در ماه رجب از سال جلوس لشكر به جانب ملتان برد و در ذيقعده از آب لاهور گذشته و الغ خان را مقدمة الجيش ساخته به جانب كوه جود و اطراف نندنه فرستاد و خود در كنار آب سند توقف نمود و الغ خان آن نواحى را مالش داده در ضبط آورد و طايفهء كهوكهران و ديگر متمرّدان را تنبيه نموده به سلطان ملحق شد و به دهلى مراجعت فرمود و در سنهء خمس و اربعين و ستمائة ( 645 ) ميوات را ضبط نموده به ولايت ميان‌دوآب پرداخت و هم در سنهء مذكور الغ خان را از حدود كره براى دفع و رفع متمرّدان آن نواحى فرستاده با غنايم بسيار به دهلى آمد .\r\nو در سنهء ست و اربعين و ستمائة ( 646 ) بر سر رنتهنبور رفته و مفسدان آن ديار را گوشمال داده مراجعت نمود و در سنهء سبع و اربعين و ستمائة ( 647 ) دختر الغ خان را در نكاح خود آورد .\r\nو در سنهء ثمان و اربعين و ستمائة ( 648 ) لشكر به طرف ملتان كشيد و بعد از چند روز ملك عز الدين بلبن بزرگ حاكم ناگور پاى از دايرهء اطاعت كشيده عصيان نمود و سلطان آنجا رفت و او امان طلبيده به درگاه پيوست .\r\nو در سنهء تسع و اربعين و ستمائة ( 649 ) به جانب گواليار و چنديرى و مالوه حركت كرد و جاهر ديوراى آن ديار با پنج هزار سوار و دو لك پياده استقبال نموده با سلطان مصاف عظيم داد و شكست يافت و قلعه به زور مفتوح گشت و در اين سال شير خان حاكم ملتان و ملك عز الدين بلبن كه از ناگور به كمك او رفته بود . قلعهء اچه را فتح كرده شير خان در قلعه ماند و ملك عز الدين بلبن به خدمت سلطان آمد و جاگير او اقطاع بداؤن گشت و كشلو خان خطاب يافت .\r\nو در سنهء خمسين و ستمائة ( 650 ) از دهلى عزيمت لاهور نموده از آنجا به ملتان و اچه رفت و در اين سفر كشلو خان تا آب بياه همراه سلطان بود .\r\nو در سنهء احدى و خمسين و ستمائة ( 651 ) از دهلى نهضت فرموده بر سر تبرهنده و اچه و ملتان كه از دست شير خان به درآمده بود و سنديان در تصرف داشتند لشكرها نامزد كرده به ضبط آورده حوالهء ارسلان خان نموده بازگشت .\r\n\r\n","description":"","footnote":"","page_name":" 64 ","page_number":78},
  {"content":"\r\n\r\nو در سنهء اثنى و خمسين و ستمائة ( 652 ) در حدود كوه‌پايهء بجنور لشكر « 1 » كشيده و از آب گنك گذر جوالاپور « 2 » گذشته و دامن كوه گرفته تا لب آب راست رسيد و غنيمت و بندى بسيار گرفته به تاراج و اسير داده ولايت كتيهر را تاخته به بداؤن و از آنجا به اوده رفت و به دار الملك شتافت و بعد از چندگاه خبر رسيد كه بعضى امرا مثل الغ خان اعظم و ارسلان خان و ديگران به اتفاق ملك جلال الدين برادر سلطان در نواحى تبرهنده آغاز مخالفت نهاده‌اند . سلطان از دهلى نهضت فرمود و در نواحى تبرهنده و كهرام و كيتهل جمعى از امرا در ميان آورده و امرا به صلح قرار دادند و به عهد و سوگند امان طلبيده به ملازمت سلطان آمدند و حكومت لاهور سلطان به ملك جلال الدين تفويض نموده به پاىتخت رسيد .\r\nو در سنهء ثلث و خمسين و ستمائة ( 653 ) مزاج سلطان با والدهء خويش ملكهء جهان انحراف يافته قتلغ خان را كه ملكهء جهان در حبالهء او درآمده بود در آورده جاگير داد و در اندك آن را تغير نموده در بهرايج فرستاد . او از آنجا هراس نموده به كوه سرمور درآمد و ملك عز الدين كشلو خان و بعضى از امراى ديگر با او موافقت نموده بنياد بغى نهادند و سلطان الغ خان بلبن را با لشكرهاى گران بر سر ايشان نامزد فرمود و چون فريقين قريب به هم رسيدند ، شيخ الاسلام سيد قطب الدين و قاضى شمس الدين بهرايجى و جمعى ديگر قتلغ خان و كشلو خان را ترغيب آمدن در دهلى و در آن ملك كردند و مردم دهلى نيز بر اين معنى تحريض مىنمودند و الغ خان اين صورت را معروض درگاه سلطان داشت . سلطان فرمود تا آن جماعت هر كدام به جايهاى خود متفرق روند و قتلغ خان و ملك عز الدين كشلو خان بعد از شكست مسافت صد كروه راه را در دو روز قطع نموده از سامانه به دهلى در آمدند و جماعت را كه باعث طلب ايشان بود نيافتند و قتلغ خان و كشلو خان نيز متفرق گشتند و الغ خان متعاقب ايشان به خدمت سلطان رسيد .\r\nو در سنهء خمس و خمسين و ستمائة ( 655 ) سلطان حكم به اخراج اكابر و اعيان شهر دهلى كرد و در آخر اين سال مغول در حدود اچه و ملتان رسيد و كشلو خان\r\n\r\n\r\n","description":"","footnote":"\r\n( 1 ) . متن از ترجمهء انگليسى و پاورقى آن اصلاح شد ( جلد 1 ، 130 - 131 )\r\n( 2 ) . در ترجمهء انگليسى :  Miapur  .\r\n","page_name":" 65 ","page_number":79},
  {"content":"\r\n\r\nبلبن با ايشان به حرب در پيوست و سلطان بر سر ايشان رانده آمد و مغول تاب مقاومت جنگ نياورده به جانب خراسان برگشت و سلطان نيز لواى مراجعت به جانب تخت‌گاه افراخت و ملك جلال الدين جانى را خلعت داده به جانب لكهنوتى رخصت فرمود .\r\nو در سنهء ست و خمسين و ستمائة ( 656 ) ايلچيان از تركستان نزد سلطان آمدند و ايشان را با انعامات وافر بازفرستاد و در اين سال حضرت گنج شكر - اصلح الله اعلى ذكره - از سراى بعد و حرمان به دار قرب و رضوان خراميد .\r\nو در سنهء سبع و خمسين و ستمائة ( 657 ) پيل و مال بسيار و جواهر و قماش بىحد و قياس از لكهنوتى پيشكش آمد و در رجب اين سال ملك عز الدين كشلو خان بلبن از تك و دوى دنياى فانى برآسوده به ملك آخرت شتافت و در اين سال غوث العالم حضرت شيخ بهاء الدين زكرياى ملتانى - قدّس سرّه - خيمهء وصال در جوار قرب ذو الجلال عزّ شأنه افراخت و عزيزى اين مصرع در تاريخ گفته :\r\n ز تير عشق ربانى يكى زخمى دگر خون شد \r\nو در سنهء ثمان و خمسين و ستمائة ( 658 ) سلطان ناصر الدين محمود ولايت ميوات و غير آن را تنبيه داد و چون كار ملك به او قرار گرفت در سنهء اربع و ستين و ستمائة ( 664 ) بيمار شده و چشم از عالم خواب و خيال پوشيده به ملك باقى خراميد و از او وارثى نماند . مدت ملك او نوزده سال و سه ماه و چند روز بود . قبر او در دهلى مشهور است ، چنان كه هر سال در او جمعى عظيم مىشود .\r\n بيا و نيك نظر اعتبار كن در خاك * كه خاك تكيه‌گه خسروان معتبر است \r\nو از جمعى كه در عهد ناصرى كوس شاعرى نواخته به درجهء ملك العلامى رسيده بود ، يكى شمس الدين دبير است كه آثار فضايل و كمالات او از حدّ بيان و توصيف و تعريف مستغنى است و مير خسرو - قدّس الله سرّه - عيار اشعار خود را بر محك قبول طبع او زده به آن مباهات فرموده و در ديباچه غرّة الكمال و در آخر هشت بهشت كلام خود را به ذكر محامد و نشر مناقب او زيور تمام بخشيد و سلطان غياث الدين بلبن در آخر حال او را منشى مملكت بنگاله و كامرود ساخته در ملازمت پسر بزرگ خويش نصير الدين بغرا خان گذاشته بود و اين چند بيت از قصيدهء اوست :\r\n\r\n","description":"","footnote":"","page_name":" 66 ","page_number":80},
  {"content":"\r\n\r\n اى همه كار دلم از تو به نادانى خام * داده‌اى دوش مرا وعدهء مهمانى خام\r\nپخته كردم همه شب چشم ندانستم كان * طمعى بود از آن‌گونه كه مىدانى خام\r\nپخته دارم دل از انديشهء رويت كه چراست * رنگ تو پخته همين نقرهء پيشانى خام\r\nسست مىدارم و هرچند قوى مىكندم * ريسمانى است ز من تا به پريشانى خام\r\nمكن از عيش خودم پخته چو مهمان توام * كه ثوابى است قوى دادن قربانى خام\r\nگفتيم هيچ مسلمان نخورد خام ببين * غم تو مىخوردم اينت مسلمانى خام\r\nخام مىخوانيم ار سينهء تو بشكافم * پخته بنمايم آن دل كه تو مىخوانى خام\r\nبس كه در حسن تو و فرّ ملك حيرانم * كار ناپخته من مانده ز حيرانى خام\r\nچون ملك خسرو ثانى است نماند هرگز * كارم از دولت خسرو ملك ثانى خام\r\nناصر دنيى و دين آنكه به پيش ملكش * شد ز شاهان هوس ملك سليمانى خام\r\nشاه محمود شه آن سلطان كز فرّ پدر * ديگ در آرزويش نيست ز سلطانى خام\r\nآفتاب كرمش گر سوى بستان تابد * نايد از شاخ برون ميوهء بستانى خام\r\nچه كند چرخ اگر بار وقارت نكشد * چه كشد بار گران مركب پالانى خام\r\nدشمنت لايق آنست كه در خام‌كشى * به كه در كالبد خام چه پيشانى خام\r\nغسل خصم است به خون جاى زره پيراهن * در گلو مىكشدش هر دم زندانى خام\r\nهمه كار تو ز زر پخته و بدخواه ترا * كار بر هرزه و مصداق پشيمانى خام\r\nخصمت آن غول برهنه است كه از كلّ جهان * پوستى دارد و آن نيز چو بستانى خام\r\nخلق را گر نكشى مايده هر روز دو وقت * دانه خايند چو دست آس ز بىنانى خام\r\nخصم اگر گردد پر باد چه باك است ار چه * كرد چون شير علم حمله ز كشخانى خام\r\nسحر فرعون چه آرد چه فرو خواهد برد * اژدهاى علمى از دم ثعبانى خام\r\nخسروا شمس دبيرست قوى پخته سخن * نيست چون دفتريان سوخته ديوانى خام\r\nهست او پخته و شعرش چو زر پخته و نيست * سخنش چون سخن پختهء خاقانى خام\r\nپخته گر دست فلك بهر تو ملكت يا رب * پختهء او به كرم بازنگردانى خام \r\nو ملك الملك و الكلام امير فخر الدين عميد نونكى مىفرمايد در قصيده‌يى كه مطلعش اين است ، بيت :\r\n\r\n","description":"","footnote":"","page_name":" 67 ","page_number":81},
  {"content":"\r\n\r\n چو پردازد نگارم چنگ بندد زخمه بر ناخن * زند ناهيد را صد زخم غيرت بر جگر ناخن\r\nز رشك چنگ او ناهيد را تب گيرد آن ساعت * كبودش گردد از تأثير آن تب سر به سر ناخن\r\nحنا بر ناخنش خونى شمر كز وقت رگ جستن * ز چنگ خشك نى ناگه بجست و كرد تر ناخن\r\nبه بازى ناخن من گر لبت را خست ازين مشكن * كه بهر چاشنى دارند گه‌گه در شكر ناخن\r\nسر ناخن چو غمزه تيزدار اى جان كه چنگى را * بر انگشتان نباشد جز به تيزى معتبر ناخن\r\nبياورده به لطف اى مهر دلدارى كه با رويت * عروس ماه خون دل ز رشك آورده در ناخن\r\nمى چون خون خرگوشم به ياد مجلس شاهى * كه قهر او بكند از پنجهء شيران نر ناخن\r\nشهنشه ناصر دنيا و دين محمود كز عدلش * به منقار افكند تيهو ز باز تيز پر ناخن\r\nز جور چرخ كار خصمش آمد در ضرر شايد * كه از حجّام نااستاد باشد در ضرر ناخن\r\nسرش بر ذروهء قطع است با تيغ سراندازان * چو اندر معرض ثقليم بر حكم خبر ناخن\r\nسزد كز هيبت شاهين عدلش در گريز اكنون * چو بر ناخن بيندازد عقاب نيشتر ناخن\r\nچنان پندار از بىناخنى و تنگى طعمه * كه ناخن عاريت خواهد ز كبك محتضر ناخن\r\nبراى آنكه پيش قدرش از غيرت سرى خارد * فلك هر ماه زان بنمايد از جرم قمر ناخن \r\n\r\n","description":"","footnote":"","page_name":" 68 ","page_number":82},
  {"content":"\r\n\r\n به جنب عنبرين گرد سمندش كرد در نافه * شده بيقدر چون گردى كه باشد زير هر ناخن\r\nخدنگش گويى انگشتيست بر دست ظفر كو را * ز روى صورت آمد برگ بيد جان شكر ناخن\r\nچه انگشتى كه گر خواهد به حكم نيزهء هندى * نشاند در ضمير آهن و در قلب حجر ناخن\r\nنهاده تيغ قهرش بر رخ دشمن چنان داغى * كه مىماند به روى مادر از سوز پسر ناخن\r\nبه كين جان خصم بد نژادش تيز كرده بين * گرازان قضا دندان و شيران قدر ناخن\r\nجهان قدرا سر تيغ تو بر دلها چو بخراشد * برد از پنجهء جور سپهر سنگ سر ناخن\r\nعدويت كى شود چون تو به خنجر كى رسد گرچه * چو خنجر مىكند پيدا كه آن گاهى گهر ناخن\r\nخيالش گر زند ره كو نهد انگشت بر حرفت * به دست او هبا گردد سر انگشت و هدر ناخن\r\nپناه روى عالم شد دم تيغ تو خوش نبود * پس پشت سرانگشتان اگر نبود سپر ناخن\r\nحسود از ناخن جرأت اگر كين تو مىسازد * مگر مسكين نمىداند كه باشد زهر گر ناخن\r\nشها مگذار تا از بهر چنگ روزگار من * زند بر همدگر هر لحظه چرخ كينه‌ور ناخن\r\nرديف ناخن آوردم درين شعرى كه سحر آمد * بلى در سحر كار آيد به سان موى سر ناخن \r\nچون ذكر عميد كه مستوفى جميع ممالك هندوستان بود در ميان آمد چيزى از اشعار او را كه عزيز الوجود است ايراد نمودن ضرورى بود :\r\n\r\n","description":"","footnote":"","page_name":" 69 ","page_number":83},
  {"content":"\r\n\r\n برخيز عميد ار نه فسردست دل تو * بگذر ز غزل حمد خداوند جهان‌گو\r\nمدّاحى درگاه خدا كن كه برافراشت * بىزحمت آلات بسى گنبد مينو\r\nدو شاه روان كرد برين طارم ارزق * پس داده ز سياره‌شان خيل ز هر سو ( كذا )\r\nصد شاهد اختر به گه شام نموده * مشاطهء صنعش ز پس پردهء نه تو\r\nفرموده به خاتون جهان از شب و از روز * دو خادم چالاك لقب رومى و هندو\r\nبىهيچ دكاندار به دكّانچهء گردون * آويخته يك گوشه به دو كفّه ترازو\r\nصنعش به سر كوه برويانده شقايق * در باغ دوانده كرمش سورى و راهو\r\nگاه از سر پرگار كرم نقش دهن بست * گاه از قلم لطف نگاريده دو ابرو\r\nروز از كرمش گشته همه رخ به سفيدى * شب نيز ز صنعش به سياهى همه گيسو\r\nشاهان مجازى ز سر بندگى و عجز * ماليده پى آب به خاك درِ او رو\r\nهر ماه به ميدان فلك دارد مه را * گه چون خم چوگان و گهى بر صفت گو\r\nآن دادگرى كو به گه داد هميشه * نازرد گهى شخص كس از ظلم سر مو\r\nاو را كه ز خون دل انگور غذا ديد * فرداش سيه‌روى كند چون رخ آلو \r\n\r\n","description":"","footnote":"","page_name":" 70 ","page_number":84},
  {"content":"\r\n\r\n تيهو به سرپنجه به صد باز درآيد * گر چند سر مور دهد زور به تيهو\r\nبخشيد نسيم سحر از لطف عميمش * هر چين و خطا را شرف از نافهء آهو\r\nبشنو ز من اى يار چو توحيد شنيدى * پندى كه ازو باز شود گوش من و تو\r\nهان تا ندهى گوش به آواز رگ چنگ * هان تا نكنى راى صراحى گل آجو\r\nآنان كه بدينسان سرخوش داشته با يار * امثال تو زان جمله نگويى كه يكى كو\r\nخود هر سحرى بين كه بدين لطف گواه است * بر شاخ چمن فاخته از گفتن كوكو\r\nبر خاك فكن چشم كه تا ريخته بينى * بس يار نكو روى بسى دلبر خوش خو\r\nشو باز عميدا به سر رشتهء توحيد * در عقد مناجات در آويز چو لولو\r\nاى داور دلدار جهان‌دار كه هستى * بىروح ابد زنده و بىكام سخن‌گو\r\nاز حكم تو پيدا شده از نعش سه دختر * بىزحمت درد زه و بىواسطهء شو\r\nبا حكم قديم تو چه كسرى و چه قيصر * در پيش قضاى تو چه خاقان چه هلاكو\r\nبىامر تو يك مور بعمدا نزند دم * بىعلم تو يك خفته نگرداند پهلو\r\nگرچه صفت چنگ شوم كوز و نگونسار * در بزم اميد تو زنم پردهء يا هو \r\n\r\n","description":"","footnote":"","page_name":" 71 ","page_number":85},
  {"content":"\r\n\r\n آن روز كه از هيبت تو جمله درآيند * اركان نبوت ز سر پا به دو زانو\r\nيا رب به كرم بر من بيچاره ببخشاى * كز معصيت آلوده‌ام و غرقه به هر سو \r\nو له فى نعت النبى صلّى الله عليه و سلّم\r\n سخنى طرازم اكنون كه طراز آستينش * ز طراز جان بجويد چو طراز آفرينش\r\nره طرز نو گزينم ز طراز نعت يك ره * كه دو كون شد كتابه ز طراز آستينش\r\nگل روضهء نبوّت كه ز سنبلش به ماچين * تحفى برون ز نافه نبرد صبا ز چينش\r\nسر كاينات عالم كه به پاى همت او * چو صدف نثار برده فلك از دُر ثمينش\r\nفلكش ز پنج نوبت دو علم سه پايه كرده * ز تنورهء مسدس به حصار هفتمينش\r\nبه نگين جم نديده ز سر كرشمه جز عشق * كه ز ماه تا به ماهى شده مهر بر نگينش\r\nقدر و قضاش راعى ، اجل و امل موافق * ز من و زمانش داعى ملك و فلك رهينش\r\nلبش انگبين و گل رخ چه مفيد عالمى شد * خفقان معصيت را مدد گل انگبينش\r\nدهن صدف پر از دُر ز كلام دُر مزاجش * كمر افق مرصع ز درازى يقينش\r\nكف معشر يقين را همه يسر در يسارش * رخ سالكان دين را همه يمن در يمينش \r\n\r\n","description":"","footnote":"","page_name":" 72 ","page_number":86},
  {"content":"\r\n\r\n صفحات هفت گردون نقطيست از وجودش * دو جهان به جوى همت عرقيست از جبينش\r\nبه زبان سوسمارش رقمى بُد از سجلش * ز نسيج عنكبوتى تتقى بد از قرينش\r\nبه سپهر مه گريبان نظرش به يك اشارت * چو فواره زد دو نيمه دل ماه نازنينش\r\nبه وفا نطاق بسته ز وحوش تا طيورش * به درود لب گشاده ز شيوخ تا جنينش\r\nگل و خار در رياحين ثمرى ز مهر و لطفش * شكر و شرنگ هر دو اثرى ز مهر و كينش\r\nچمن از نثار خلقش چو بنفشه رخ شخوده * اثر كبودى اينك به عذار ياسمينش\r\nتن او ز روح قدسى كه شفاى روح انسى * نرسد به طينت او كه ز نور شد عجينش\r\nچو براق برق سرعت به ركاب او درآمد * به عنان چرخ برزد چو هلال عطف زينش\r\nرخ رقعهء زمين را چو سپرده ره نوردش * به مثابه‌يى قدم زد كه شد آسمان زمينش\r\nقدمش يكى به اقصى ز سراى امّ هانى * قدم دوم به سدره چو فرشته از زمينش\r\nكرهء سپهر توسن به جنيبتش روان شد * ز هلال نعل داغى زده ماه بر سرينش\r\nكرم جبلّيش بين كه ز بهر ما به عقبى * شده امتى سرايان دل زين قبل حزينش\r\nخرد از چه ضلالت به عنايتش برآيد * به طناب حبل عصمت كه خطاب شد متينش \r\n\r\n","description":"","footnote":"","page_name":" 73 ","page_number":87},
  {"content":"\r\n\r\n دل حاسدان سگ جان چو زبان سگ كشيده * به سنان آب داده اسد الله از غرينش\r\nگرهى چو مور صفصف به رهى چو موى پويان * به مثال برق لامع ز فروغ شمع دينش\r\nگرهى چو موى رفته به خمير آتش از پل * كه ميان چو مور بسته ز مخالفت به كينش\r\nبه رخ بساط صدقش ز وغا كه برزند سر * كه ز چرخ باز ماند به مراد كعبتينش\r\nطبقات آسمان را كه به قطب شد مسمر * شده هفت ركن ثابت به چهار همنشينش\r\nهم ازين چهار نجمش چو قران هر دو سعدين * مه و مشترى مقارن به قران هر قرينش\r\nبه دو گوش چار عنصر چه خوشست گوشوارم * ز دو قرط هشت جنت به دو نور چشم بينش\r\nرصد عميد گشته سر چار سوى نعتش * كه مگر رواج گيرد سخن غث و سمينش\r\nبه نسب چه نازم اينجا كه نيازمندم از دل * به شفيع روز محشر كه گزيد حق بدينش\r\nز طراز نعت سحرم چه حلال مىنمايد * چو ميى كه حرف صفوت ز پياله شد معينش\r\nز طبرزد حديثش لب طوطيان شكرچين * چو ز خوانچهء فصاحت خردست ريزه چينش\r\nچه كسم چه طوطيم من كه كنم سخن سرايى * من و آنگهى ثنايش مگسى و بس طنينش\r\nدم طوطيان جانم نفسى مباد خالى * ز ترنم ثنايش ز نواى آفرينش \r\n\r\n","description":"","footnote":"","page_name":" 74 ","page_number":88},
  {"content":"\r\n\r\nقصيدهء ديگر\r\n اى ز نهيب حكم تو خم زده قامت فلك * خطبهء كبرياى تو وحدكَ لا شريكَ لك\r\nملك تو ملك ثابتست ملك تو ملك راستين * ملك نه ملك منقلب ملك نه ملك مشترك\r\nپرتو نور قدس تو چهره گشاى مهر و مه * گوشه‌نشين ملك تو اوج سماك تا سمك\r\nگاه تذرو روز را بال و پر آتشين دهى * گاه در آبگون قفس مهدم شب كنى غلك « 1 »\r\nطاسك مه شكسته‌اى در سر و پاى هر مهى * غور محيط بسته‌اى گرد ستارهء پرك\r\nقدرت تست باغبان ريع زمينش مزرعه * فيض بحور سبعه را ساخته گرد او بلك\r\nاز جگر تنور شرق امر تو مىبرآورد * قرصهء زرّ مغربى از پس سيمگون خپك\r\nدر چمن از صنايعت دست مشاطهء صبا * غازهء لطف مىكشد برگ « 2 » مثال بر خجك « 3 »\r\nگل كه به نقش هندوش كرد ز غنچه منظرى * چون رخ ترك مه گه اردى « 4 » نمايد از فلك\r\nبر سر عرض نوبهار از در آفرينشت * لاله نشسته با سپر بيد ستاده با نجك\r\nسنبل و گل دهد برون از لب و چهره صنع تو * در شكر طبرزدين لطف تو پرورد نمك \r\n\r\n\r\n","description":"","footnote":"\r\n( 1 ) . در نسخه : ملك .\r\n( 2 ) . در نسخه : نرك .\r\n( 3 ) . در نسخه : محك .\r\n( 4 ) . در هر سه نسخه به ياى تحتانى است و در وزن يا ساقط است .\r\n","page_name":" 75 ","page_number":89},
  {"content":"\r\n\r\n جز قدم تو كى كشد قافلهء حدوث را * كحل به ديدهء يقين ميل به چشم شرك و شك\r\nهر كه موافق رهت نقش نگينش قدنجا * وانكه مخالف درت داغ جبينش قدهلك\r\nدر شرف قبول تو كى به حيل رسد كسى * هر شجرى كجا كشد ارّهء نوح بن ملك\r\nطوطى جان به ذكر تو مانده مصون ز داغ « 1 » غم * چون به محيط مشترى حوت مسلّم از شبك\r\nچون حبشى و روميى برده ز آستان تو * روز قباى زر چكن شب سلب فلك « 2 » كلك\r\nجرعه‌يى از رعايتت هست ظهور چند صف * ذره‌يى از عنايتت اهل جريد چند لك\r\nتا چو سر رسن كسى روى نتابد از درت * در رسن مجرّه به گردن چنبر فلك\r\nباد سر حباب را قهر تو مىكند برون * از سر نيش پشه‌يى نى به طليعهء يزك\r\nقطرهء فيض قرب تو گر چكدم به كام دل * ابر نياز گو مبار اشك اميد گو مچك\r\nممتليم ز فيض تو در غشيان گهرصفت * نى چو قنينه كز پرى خويش برآيد از كلك\r\nپايگه سخنورى يافتم از قبول تو * خود ز ازل به عون تو دست مراست اين خمك\r\nچند كشم صداى غم گرد بساط خسروان * كز در تست عالمى رزق‌پذير بىكمك \r\n\r\n\r\n","description":"","footnote":"\r\n( 1 ) . در نسخه : دام .\r\n( 2 ) . نسخه : كلك كلك ، كل كلك .\r\n","page_name":" 76 ","page_number":90},
  {"content":"\r\n\r\n باده كه درد سر دهد خاك به است مطرحش * مفرش اگر حرير شد سوختنى است از خسك\r\nيارب از آن گل كرم كز نفحات خلق او * خشك بماند مشك چين نزد مشام تو ملك\r\nتازه كنم مشام جان تا لب خاك هر نفس * خاك ازو چو گلشنى دور ز شركت خسك\r\nمايهء صدق و محض عدل اصل حيا و سر حق * خانهء دين بدين همه هم به سجل و هم به چك\r\nبر فلك رسالتش راهروان شرع را * هريك ازين چهار ركن آيتى از تمر فرك\r\nهر نفسى ز جان من باد درود و آفرين * تا نفس سپيده‌دم تحفه به روح يك به يك\r\nمردم اين دو ديده را چار شمر ز دوستى * ورنه بماندى از درج ساخته‌اى در درك\r\nرفض چه فايده كند چون على از تو شد برى * زر چه عيار بر دهد هر چه نتابدش محك\r\nكاس رباب را چه نقص ار گسلد به زخمه « 1 » در * تار بريشمى برد يا به سر آيدش خرك\r\nرو سر نامهء رسول از سر صدق باز كن * تا شود از ضمير تو ماحى شبهت فدك\r\nو آنكه چو بوم شوم دم لاف زند ز خارجى * محرم غار ازو چنانك آيت روز و شب پرك\r\nعزم خروج فسخ كن جز به ادب نفس مزن * با قزل ارسلان كجا خيره سرى كند كپك \r\n\r\n\r\n","description":"","footnote":"\r\n( 1 ) . در نسخه : بنغمه .\r\n","page_name":" 77 ","page_number":91},
  {"content":"\r\n\r\n فرق صحابهء نبى چون رسدت كز ابلهى * كور صفت طلب كنى نرمى قاقم از فنك\r\nدامن وقت پاك به زين فرق بلا به فن * پيش كه اين ندا رسد در سقرت كه ما سلك\r\nيا رب اگرچه پيش ازين بود مرا دل و جگر * خستهء دلبر چگل بستهء گلرخ يمك\r\nدر سر نون و دال عمر از پس خا و نون و ها * شكر كه مرغ همتم رست به جهد زين شرك\r\nدست فشانده‌ام برين پاى گشاده‌ام از آن * جسته ز هر دو دامگه چون گل خاره از تفك\r\nبر در تست بعد ازين تُبتُ اليك ورد من * ناز و نياز من به تو سرّ و علانيه معك\r\nفضل كنى در آن زمن كز دبهء اجل شود * هم ذقنم فسرده‌اى در سكرات هم حنك\r\nچون هلكى شود نفس بستهء منجنيق تن * سنگ عرارهء اجل بشكندش برو كرك\r\nوجه ضيافتم تو ساز از سر خوان مغفرت * در نفسى كه گويدم قابض جان قنق گرك\r\nبا اثر شكستگى بنده عميد مىكند * نظم ثنا به حضرتت نثر به قدر ما ملك\r\nاين دو سه حرف مختصر زين سگ پير كن قبول * كين سگ خام پوستين در ره تست منسلك\r\nحمد تو ثبت بر دلم نعت رسول بر اثر * هر رقمى كزين گذشت آن ز ضمير باد حك \r\nقصيده در مدح\r\n اى از بنفشه بر سمنت صد هزار بند * وز لعل تست بر گهر آبدار بند \r\n\r\n","description":"","footnote":"","page_name":" 78 ","page_number":92},
  {"content":"\r\n\r\n زلفت ز ره گريست كه هر دم در آورد * بر سوسنت ز سلسلهء مشكبار بند\r\nسوسن به زير حلقهء سنبل نكوترست * گو جانبش صبا ز گلت بر مدار بند\r\nدر غنچه‌يى كه خنده همىزد دهان تو بست « 1 » * زان غنچه واگشاى هم از نوك خار بند\r\nگل برگ تست ساخته در بند مشك ناب * جز بر گلت كه ديد چنين سازوار بند\r\nگفتى مگر هم از گل و لاله است در نظر * خط معنبر تو بر آن لاله‌زار بند\r\nمشرف نبود عارضت از خط چرا كشد * چون من به دور دولت اين شهريار بند\r\nشاه جهان گشاى نصير الحق آنكه هست * بر دست و پاى بخل ز جودش هزار بند\r\nو الا محمّد بلبن كز كمند قهر * بر سركشان نهد به گه كارزار بند\r\nاى خسرو زمان كه به يمن تو بر گشاد * گنجور قدرت از صدف كان يسار بند\r\nدر زير زين عنصر خصم تو روز رزم * از يك لگام و زين تو شد شصت و چار بند\r\nافيون فتنه جوى بدانديش بد كنون * افيونش كو بماند در كوكنار بند\r\nتا بر گرفت لخلخهء طيب خلق تو * از روى چين نافهء مشك تتار بند\r\nهم عنبر از نسيم سرش بوى تر گرفت * هم غنچه را گشاده شد از نو بهار بند\r\nمستان جام لطف ترا هر كه افكند * بر سدهء دماغ سپهر از خمار بند\r\nجوييست دولت تو ز سرچشمهء مراد * امن و نشاط و عيش درين جويبار بند\r\nاسباب فتح را ره عدل آنچنان گشاى * كز عدل تو نباشد جز زلف يار بند\r\nديدى كسى كه عون ستم كرده در نفس * در كار او نهاده قضا بيشمار بند\r\nنوشيروان صفت چو در عدل مىزنى * بر نيك و بد نداشته‌اى استوار بند\r\nدر عهد تو سزد كه نبيند كسى به عمر * جز ساق سرو و پنجهء دست چنار بند\r\nبنديست عقدهء ذنب و رأس در فلك * هين واگشاى از فلك بيقرار بند\r\nتا مهر و ماه كم شود از زحمت كسوف * در عقدهء ذنب چو من اضطرار بند\r\nفرموده‌اى كه بند نهند اهل فضل را * هى هى بر اهل فضل منه زينهار بند\r\nتعظيم كن ز حيله و از درج خاطرم * بر نوعروس مدح دُر شاهوار بند\r\nهرگز كس از ملوك بر اهل سخن نهاد * روزى ز راه سلطنت و گيرودار بند\r\nمن طوطى سخنورم آخر نه جرّه باز * در پاى طوطيان غلط آمد شكار بند \r\n\r\n\r\n","description":"","footnote":"\r\n( 1 ) . در نسخه : دهان تست .\r\n","page_name":" 79 ","page_number":93},
  {"content":"\r\n\r\n بندم چه مىكنى كه ز راه نهانيم * مستحكم است بر در حصن آشكار بند\r\nبگشاى بند ما وز بهر گشاد حصن * دل بر اميد فضل در كردگار بند\r\nبودم فگار سينه ز جور و جفاى چرخ * ساقم چو سينه مىكند اكنون فگار بند\r\nدر بند من نديد كسى نيم دانگ زر * در ديده بهر آن نكنم اختيار بند\r\nدر چشم من عزيز نبودست كى نهم * بر زر ديده دوازده چون سود خوار بند\r\nدارم چو آب زر سخن و زر كسى دگر * اينجا گشاى پنجه و آنجا گمار بند\r\nچندين مدارم از پى تخليص منتظر * خونم چو آب كرد درين انتظار بند\r\nبارى به تيغ قهركش اين بيگناه را * بندم منه كه مىكندم زار زار بند\r\nنامم ز شرق و غرب گذشت از سخنورى * واجب كند به پاى چنين نامدار بند\r\nمىگفت پيش ازين به نصيحت مرا خرد * خود را بر آستان شه كامكار بند\r\nبودم بر اين اميد كه خود شاه لطف كرد * چون خونيان نهاد برين سوگوار بند\r\nجايى كه مهر گنج به همت گشاده بود * آنجا يقين بدان كه نيايد به كار بند\r\nبستى نخست باز گشاده زهى كرم * بردم به حضرت از در تو يادگار بند\r\nتيغ ملوك بود كه از فضل ذو المنن * ورنه برآوريده بد از من دمار بند\r\nگر پيش تخت شاه ببستى كمر عميد * از پاس او گشاده بدى روزگار بند\r\nتا نوخطان شوخ على رغم عاشقان * عمدا نهاده‌اند ز خط بر عذار بند\r\nصد راه بسته باد در بخت بر عدو * وز تيغ تو گشاده ز هر دو حصار بند \r\nقصيده\r\n مراست ديده محيط و خيال جان كشتى * بر آب ديده ز غم مىكند روان كشتى\r\nدر آب ديده شب و روزم و چگونه بود * فراز و شيب ز خون موج و در ميان كشتى\r\nمراد دل چه طمع دارم از جهان خسيس * چگونه رانم بر روى ناودان كشتى\r\nدرين محيطم اگرچه روان و ساكن هست * ز چار لنگر و زين هفت بادبان كشتى\r\nچه سود داردم آن بادبان و آن لنگر * چو شد ز موج اجل غرق ناگهان كشتى\r\nوفا ز اهل جفا خواستم درين ايام * كه ديده بر سر جيحون به مهرگان كشتى\r\nز پيش پنجهء خرچنگ و دور نه گردون * چهار لنگر بگشاد و بس روان كشتى\r\nنهنگ حرص روان بازگردد ورنه * توان كشيد به تمويه بر كران كشتى \r\n\r\n","description":"","footnote":"","page_name":" 80 ","page_number":94},
  {"content":"\r\n\r\n بدون اهل بصر سوى حاصل عقبى * كجا برند ز گرداب اين جهان كشتى\r\nبر آبنوس جهان دل منه كه غرق شود * ز آبنوس درين بحر خاكدان كشتى\r\nبه زير حمل تفاخر طريق امن مجوى * كه بشكند سبك از حمل بس گران كشتى\r\nامان ز بحر غم آنگه طلب كه دانى ساخت * چو من ز لوح مديح خدايگان كشتى\r\nمدار مملكت برّ و بحر تاج الحق * كه بهر قلزم غم ساخت از امان كشتى\r\nسپهر مرتبه سنجر كه فتنه زو يله كرد * به سوى معبر درياى قيروان كشتى\r\nبرون دهد ز نسيم تبسمش در بحر * ز چوب خشك همه شاخ زعفران كشتى\r\nچو عزم بحر كند مقدم همايونش * صدف مثال ز دريا دهد نشان كشتى\r\nبه نردبانى پيش آيدش فلك چو شود * به نزد ساحل محتاج نردبان كشتى\r\nدران زمان كه ز خون دلاوران گردد * روانه بر سر خوناب ارغوان كشتى\r\nچنان نمايد در بافته كه عبره كند * بر آب خشك به ره خنجر و سنان كشتى\r\nز تير بند شكافش حيات را دشمن * چو دام ديده همه رخت آن زمان كشتى\r\nز يمن پيش قدومت به سينه پيموده * ز پشت موج سر اوج فرقدان كشتى\r\nگشاده خنجر تو سينهء حسود چنانك * ز روى پشت گشايد لب و دهان كشتى\r\nبه قصد مالش دشمن در آن زمان كه شود * گران ركاب صبا و سبك عنان كشتى\r\nازين غدير طلب كرد كشتى خسرو * كه هست لايق اين لجه مر فلان كشتى\r\nكشيدمش ز سر طوع پيش آن دريا * اگرچه در خور دريا نبود آن كشتى\r\nچو بحر خاطر من موج مىزد از مدحت * رديف ساختم از بهر امتحان كشتى\r\nمرا نخواندى جز بحر فضل و كان سخن * چو ماهى ارنبدى ز اصل بىزبان كشتى\r\nكس از بحور افاضل به از عميد كه راند * ز نيل فضل درين قلزم بيان كشتى\r\nهميشه تا كه ز جرم هلال هر مه نو * پديد مىشود از بحر آسمان كشتى\r\nترا ز بادهء چون آفتاب و آتش تر * بر آب عيش روان باد جاودان كشتى \r\nقصيده\r\n زهى ز نرگس مست تو پر خمار آهو * ز بند نافهء مشك تو شرمسار آهو\r\nبه حيرتست در آن چشم ديدهء نرگس * به غيرتست در آن زلف مشكبار آهو\r\nبه گرد بستان صد ره چو دايره برگشت * نديد چون خط تو يك بنفشه‌زار آهو \r\n\r\n","description":"","footnote":"","page_name":" 81 ","page_number":95},
  {"content":"\r\n\r\n چه صنعت است در آن نرگسش كه آن غمزه * درونش صيد دلست و برون شكار آهو\r\nز رشك نقطهء مشكين كه بر گل تو چكد * مدام دارد در سينه خار خار آهو\r\nضرورت است كه با اين دو صورت مفتون * كند حمايت زلف تو اختيار آهو\r\nحديث عنبر زلف تو تا رسيده به در * فكند قصهء نافه در اختصار آهو\r\nز چشم مست تو بودش خمار و مىشكند * ز جام بزم جهان پهلوان خمار آهو\r\nخجسته شير كمين تاج دين حق سنجر * كه شرزهء فلكش هست در شمار آهو\r\nصواب ديد كه سوى خطا ز خاك درش * برد شمامهء كافور يادگار آهو\r\nمگر به خاك جنابش كه ديد « 1 » زينش خور * كه بر وحوش شد از نافه كامكار آهو\r\nزهى شهاب خدنگى كه از تو ديو دلان * حذر كنند كه از ضيغم الحذار آهو\r\nمخالفى كه به چنگت در اوفتاد نرست * ز چنگ شير كه ديدست رستگار آهو\r\nچو فخر كرد به جنگ تكاورت اين دم * مسلم از تك خود داشتست عار آهو\r\nبه وقت حمله غبارى كه خيزد از سم او * كجا رسد به تكلف در آن غبار آهو\r\nعجب مدار گر از غايت عنايت او * پياده يوز رود زين سپس سوار آهو\r\nبه جنب لخلخهء خلق تو چه باز كند * به خون سوختهء ناف در تتار آهو\r\nز عون لفظ چو ترياك تو ندارم باك * اگرچه زنگ غذا خور شود ز مار آهو\r\nغذاش ارقم و پس چون گوزن جز ترياك * به عرض نافه كند هر طرف نثار آهو\r\nبه عرصه‌يى كه تويى از وفور انصافت * غمين نشسته درو يوز و غمگسار آهو\r\nبه روز عزم تو ننمود جز كه شانهء راست * چو از يمين صَفَت راند بر يسار آهو\r\nبه اعتماد تو گر پرورد عجب نبود * ز مشفقى بچهء شير در كنار آهو\r\nچه پاى دارد با كبر تو دو صد دشمن * به چشم يوز چه سنجد صف هزار آهو\r\nعدو به رزم تو وقتى رسد كه با شرزه * ميان كند به سر شاخ كارزار آهو\r\nبه مرتع كرم تو سرين و پهلوى آن * نديده هرگز چون ساق خود نزار آهو\r\nجهان گشايا بستم به امتحان چو شتر * به گرد مدح تو بر سى و سه قطار آهو\r\nرديف مدح تو صد باره زيبد آهوى مشك * ز مكرمت چو فرستاده‌ام دوبار آهو\r\nبه نافه داشت ازين پيش كار و بار اكنون * ز فر مدح تو دارد رواج كار آهو \r\n\r\n\r\n","description":"","footnote":"\r\n( 1 ) . دو نسخه : كه بدر پيش .\r\n","page_name":" 82 ","page_number":96},
  {"content":"\r\n\r\n گشاده نافهء حكمت عميد در مدحت * چو نافه‌يى كه بر آن كرد افتخار آهو\r\nهميشه تا كه سر « 1 » ناف بر زمين جستن * ز خاصيت ننهد هيچ نافه دار آهو\r\nكمال عدل تو جايى رسيده باد مدام * كه يوز را شود از طنز ناف خار آهو\r\nبه باغ بخت گذارنده باش و نازنده * چو در بهار در اطراف مرغزار آهو \r\nو له\r\n قد چو نارونش كرد خيزران روزه * ز ارغوانش برون داده زعفران روزه\r\nچه زعفران كه نخندم از آن و از گريه * زرير كرد رخ و اشكم ارغوان روزه\r\nچه لاله بود كه خيريش مىدهد گونه * چه سرو بود كه مىداردش نوان روزه\r\nچونال نارونش خم گرفت و كس ديدست * ز قدّ نارون و سرو بوستان روزه\r\nگل شكفتهء او تا به غنچه باز نشد * يقين نشد كه گرفتست گلستان روزه\r\nمه دو هفتهء او تا نشد هلاك كه ديد * درست بر مه و خورشيد آسمان روزه\r\nشكسته ناوك غم در دلم كه قامت او * ز شكل تير برآورد چون كمان روزه\r\nدو روز شد كه شكر تنگ تنگ مىبينم * به يك نفس كه زدش مهر بر دهان روزه\r\nدرين تعجبم از پستهء شكرگر او * شكر به تنگ در اطراف و در ميان روزه\r\nز عشق اوست كم از ذره‌يى و بل كمتر * به نيم ذره توان داشت زو گمان روزه\r\nشگفت بين به چه صنعت نگاه مىدارد * ميان ذرهء لعل شكرفشان روزه\r\nبه غمزه خون دلم مىخورد چه پندارد * كه از تجرع خون بشكند عيان روزه\r\nمگر به موشك سيمينش افگند تعليق * خرد چو گربهء صايم گرفت از آن روزه\r\nدر آرزوى لب اوست اين دلم بيمار * درين هوس كه گشايد به ناردان روزه\r\nزبان چو روزه شدم خشك در نصيحت او * كه شكل تست گل تازه و خزان روزه\r\nچو غنچه گرچه لب از روزه بسته بگشايى * چو من ز خوان مديح خدايگان روزه\r\nمحيط فيض نصير الحق آنكه بگشادند * ز گرد سفره اكرامش انس و جان روزه\r\nقضا طليعه محمد كه بند نيزهء او * به خون خصم گشاد از سر سنان روزه\r\nسفنديار يمينى كه از يسار كفش * گشاده است برين روى هفت خوان روزه\r\nز جود بر دلش از غايت تهىدستى * شمرد بر دل خود فرض بحر و كان روزه \r\n\r\n\r\n","description":"","footnote":"\r\n( 1 ) . نسخه : گه ناف .\r\n","page_name":" 83 ","page_number":97},
  {"content":"\r\n\r\n زهى شهى كه گرفت از براى حفظ رمه * به دور معدلتت گرگ چون شبان روزه\r\nتويى چو « 1 » وسطى سبابه هم ركاب فلك * چو باركاب « 2 » نماز است هم عنان روزه\r\nوجود تست كه با ملك توامان آمد * چو با زكات حج و عمره توامان روزه\r\nنسيم خلق تو چون طيب مشكبوى خلوف * به تحفه برد سوى روضهء جنان روزه\r\nرسوم جور برافكندى از ممالك دهر * چو از خراب خراج وز ناتوان روزه\r\nز رنگ و بوى اباهات روح انسانى * بسى شكست طبيعت صفت بنان روزه\r\nدرين عهود كس از عهد جم ندارد ياد * فراز مايده مثل تو ميزبان روزه\r\nوجوب يافته بر خود به بوى خوان كفت * به بزم رزم وز هر جنس ميهمان روزه\r\nگشاده مرغ خدنگت چو پشهء نمرود * ز مغز خصم تو در كاسهء دخان روزه\r\nجوان و پير گرفته ثبات ملك ترا * ز كاينات هم از پير و هم جوان روزه\r\nگرفت ذكر جميل تو دور اين شش طاق * چو هفت ركن جوارح برين جنان روزه\r\nبه همتى كه چو روحانيان بنگشايند * به عمر بر سر اين خاك خاكيان روزه\r\nچو روزه پيش تو بستم ميان به صدق كه نيست * زمانه « 3 » بر نى و پيدا و نى نهان روزه\r\nمروت از سر همت شمار برد كه گفت * كه فرض كن به سر خامه و بنان روزه\r\nدواعى كرمت بود مضطر « 4 » وقتم * و گرنه بر سخن افكندمى روان روزه\r\nاگر نه مدح تو بودى غذاى ناطقه‌ام * كجا به نظم گشادى سر زبان روزه\r\nچو طوطى از شكر شكر تو بود سحرم * نه چون هماى گشايم به استخوان روزه\r\nبرين مثال كه آرد گشاد وقت رديف * به از عميد به جلاب امتحان روزه\r\nگشاده بر پر مرغ دعا كه هست كنون * ز بهر مرغ دعا بهتر آشيان روزه\r\nهميشه تا كه مثوبات فيض و رحمت حق * دفينه آرد صد گنج شايگان روزه\r\nفسانهء كرم و لطف باش در گيتى * كه سوى خلد برين مىدهد نشان روزه \r\nو له\r\n من كه چون سيمرغ در يك گوشه مسكن كرده‌ام * ماوراى مركز خاكى نشيمن كرده‌ام \r\n\r\n\r\n","description":"","footnote":"\r\n( 1 ) . نسخه : كه .\r\n( 2 ) . نسخه : با زكات .\r\n( 3 ) . نسخه : زبانه ، زبا يزيد نه پيدا .\r\n( 4 ) . نسخه : مقطر .\r\n","page_name":" 84 ","page_number":98},
  {"content":"\r\n\r\n ننگ هر مرغى درين بوم از چه معنى مىكشم * رفته‌ام عنقا صفت در كوه مسكن كرده‌ام\r\nمرغ همت تا نگردد خرمن سفلى گراى * خرمن چرخش ز انجم پر ز ارزن كرده‌ام\r\nمه چه خرمن مىزند چون دانه ننمايد به كس * من به جوسنگ « 1 » مروت چند خرمن كرده‌ام\r\nنوعروس بكر معنى را به نور معرفت * در شبستان خرد چون روز روشن كرده‌ام\r\nسير اجرام سپهر از جدول تقويم كن * برد رنج ( ؟ ) ناطقه يك يك مبرهن كرده‌ام\r\nدر لگام چار حلقه كان ستام عنصريست * بس رياضتها كه من بر نفس توسن كرده‌ام\r\nطوطى جان را كه قالب گلخن مستوحش است * هر نفس دستان سراى سير گلشن كرده‌ام\r\nشد به گلشن طوطى و زاغ هوا را بر اثر * گرد بر گرد طبيعت وقف گلخن كرده‌ام\r\nدر بسى فن اهل حكمت را گران رغبت نبود * من در آن صد گونه ره چون مرد يك فن كرده‌ام\r\nگنج حكمت را ضمير من چراغ‌افروز شد * در فتيلش « 2 » تا ز نور عقل روغن كرده‌ام\r\nگوهر اسرار معنى شد چنان حاصل كه من * خاطر از گنجينهء اسرار مخزن كرده‌ام\r\nروزى از راه رعونت در گلستان هوا * جلوهء حكمت چو طاووس ملوّن كرده‌ام \r\n\r\n\r\n","description":"","footnote":"\r\n( 1 ) . نسخه : بجوشك .\r\n( 2 ) . نسخه : مغيلش .\r\n","page_name":" 85 ","page_number":99},
  {"content":"\r\n\r\n شاهباز غيرت حق از كمين زد پنجه‌يى * زان كبوتروار در يك گوشه مسكن كرده‌ام\r\nره درين يك برج بىروزن نمودندم ولى * من به همت ره برون از هفت روزن كرده‌ام\r\nبرجى آنگه چون دلم بل كز دل من تنگ‌تر * رشته‌ام گويى مكان در چشم سوزن كرده‌ام\r\nبرج قوس است اين و من خورشيدسان بر عالمى * نو بهارى را ز آه سرد بهمن كرده‌ام\r\nاين نه بس آهنگر آوردم نويد بخت بد * گفتمش بر گردن ار خونى به گردن كرده‌ام\r\nمسند خورشيد زرين تخت مىزيبد مرا * حال را من تكيه بر كرسىّ آهن كرده‌ام\r\nدر گريبان سر فرو برد اژدهاى هفت سر * تا من اين مار دو سر در زير دامن كرده‌ام\r\nبند بيزن مىكنندم عرض در چاه ستم * نى منيزه ديدم و نى جرم بيزن كرده‌ام\r\nصبر بازوى تهمتن دارد از روى قياس * قوت مخلص به بازوى تهمتن كرده‌ام\r\nهمدمانم هر يكى در شغل و من در بند حبس * حاش لله زين سخن تنها گنه من كرده‌ام\r\nكار بر عكس است ورنه خود كه روز بد كشد * شغل اشرافى كه من بر وجه احسن كرده‌ام\r\nناوك چرخ ستمگر بگذرد روشن ز پشت * گرچه روى صبر را از سينه جوشن كرده‌ام\r\nتن غذا خواهست در بند غم و من راتبش * شربت از خون و كباب از دل معيّن كرده‌ام \r\n\r\n","description":"","footnote":"","page_name":" 86 ","page_number":100},
  {"content":"\r\n\r\n يك زمان « 1 » بودم چو لاله در شكايت بعد ازين * خويشتن را بعد ازين ( ؟ ) مانند سوسن كرده‌ام\r\nچون بنفشه سر به پيش افكنده از قحط كرام * همچو سوسن ده زبان از مدحت الكن كرده‌ام\r\nكيفر لب مىبرم كز گفتن مدح دروغ * هر گدايى را شه و اشهب ز لادن كرده‌ام\r\nگه سها را بر فروغ ماه رجحان داده‌ام * گاه دريا را كم از فيض غريزن كرده‌ام\r\nدوستى با حرص كردم چون عميد از آز خون * زان قناعت را به روى خويش دشمن كرده‌ام\r\nطبع آتش پاى را از دست بىآبىّ چرخ * زير حمل محنت اكنون بين چه كودن كرده‌ام\r\nخاطر معنى طراز و طبع گوهرزاى را * گرچه ديرى شد كه بىقطران سترون كرده‌ام\r\nهستم اين يك شعر ديوانى و صد درج گهر * بلكه هر بيتش به از شعر ملوّن كرده‌ام\r\nحبس بر من شيون آوردست و از لطف سخن * سور ديدستى كه من در عين شيون كرده‌ام\r\nيا رب از نخل كرم برگ و نواى من بده * مرغ جان را چون به توحيدت نوازن كرده‌ام\r\nخلعت امنم كرامت كن كه ما را درگهت * مأمن اصليست اينك قصد مأمن كرده‌ام\r\nدور دار از ظلمت شرك و نفاق و حقد و كين * باطنى كز نور اخلاصت مزيّن كرده‌ام \r\n\r\n\r\n","description":"","footnote":"\r\n( 1 ) . در هر سه نسخه : « زمان » است احتمالا بايد « زبان » باشد .\r\n","page_name":" 87 ","page_number":101},
  {"content":"\r\n\r\n آفتاب معرفت در سينه‌ام تابنده دار * چون گهرهاى يقين را سينه معدن كرده‌ام \r\n\r\nسلطان غياث الدين بلبن خرد\r\nكه خطاب الغ خانى داشت در سنهء اربع و ستين و ستمائة ( 664 ) به اتفاق ملوك و امرا در قصر سفيد تخت سلطنت را به جلوس خويش آرايش نمود و او از جملهء بندگان چهل‌گانى سلطان شمس الدين بود كه هر كدام از ايشان به مرتبهء امارت رسيده‌اند . چون در ايام خانى نيز زمام مملكت به دست او بود كار مملكت بر او زود قرار گرفت و او اراذل را در كارها اصلا دخل ندادى . گويند فخر نام رئيس بازارى سالها خدمت كرده و به يكى از مقرّبان التجا آورده تقبّل بسيار نموده كه اگر سلطان غياث الدين بلبن يك بار به او هم‌زبانى فرمايد اين همه نقد و جنس كرامند پيشكش سازد ، و چون اين معنى به عرض سلطان رسيد قبول نفرمود و گفت كه هم‌زبانى با اسافل و اراذل موجب نقصان مهابت است و به ظلم اصلا راضى نبوده و در اوايل حال جلوس چندى را از امراى خود به سبب ظلمى كه از ايشان به رعايا واقع شد ، سياست فرمود و يك دويى را « 1 » به مدعيان داد تا به قصاص رسانند و بعد از آنكه آن امرا ديت دادند تا آخر عمر از شرمندگى از خانه نتوانستند بر آمدن تا آنكه از عالم درگذشتند .\r\nبيت :\r\n نامدارى به عدل و داد بود * ظلم و شاهى چراغ و باد بود \r\nو ساير اوصاف حميدهء او از اينجا قياس توان كرد كه هرگز بىطهارت نبودى و در مجالس وعظ رفته رقّت و گريه بسيارى كردى و در باب اهل بغى و طغيان كمال جبارى و قهارى را كار فرمودى . نظم :\r\n فرّ كيخسروى ازينجا خواست * كه جهان را به علم و عدل آراست\r\nروز خلوت گليم پوشيدى * به نماز و نياز كوشيدى\r\nروى پر ريگ و دل چو ديگ به جوش * دل سخن گستر و زبان خاموش\r\nتا بديدى دلش به ديدهء راز * ديدنيهاى اين نشيب و فراز \r\n\r\n\r\n","description":"","footnote":"\r\n( 1 ) . نسخه : را بسته به مدعيان .\r\n","page_name":" 88 ","page_number":102},
  {"content":"\r\n\r\nو هم در اين سال جلوس تاتار خان پسر ارسلان خان از لكهنوتى شصت و سه فيل پيشكش فرستاد و در اين سال سلطان تا بيتالى و كنپله رفته حصار بيتالى و كنپله و بهوج‌پور و ديگر قلعه‌ها بنا كرد و با پنج هزار سوار به بهانهء استعداد سفركوه جود از آب گنگ گذشته از دهلى دو شب در ميان ولايت كانتهر درآمده مرد معنى را تا هشت ساله نيز به قتل رسانيد و زنان را بند كرد و چنان تنبيه داد كه تا عهد جلالى ولايت بداؤن و امروهه از شرّ كانتهريان ايمن بود و راه‌هاى بهار و جونپور و تمام راه‌هاى شرق رويهء هند را كه مسدود بود مفتوح گردانيد . ولايت ميوات ميان‌دوآب را به سرداران زبردست داد تا متمردان را به قتل رسانيدند و بندى ساختند و بر سمت كوه‌پايهء سنتور تاخت و در آن حدود قلعه بنا كرد و حصار نو نهاده به كوه جود رفت و لشكر به جانب لاهور كشيد و حصار لاهور را كه در عهد سلطان معز الدين بهرام شاه از دست مغولان خراب شده بود از سر نو بنا فرمود و اينجا بيمار شد و خبر ناخوش به سرحد لكهنوتى رسيد و طغرل نايب امين خان كه بعد از شير خان در آن ديار منصوب بود بنياد طغيان نهاد و با صاحب خود امين خان جنگ كرد و غالب آمد و او را اسير ساخته اسباب شوكت پادشاهى به هم رسانيد و سلطان معز الدين خطاب خود كرد و چند فوج سلطانى كه به جنگ او رفته بودند همه را شكست داد و سلطان غياث الدين لشكر بر سر طغرل كشيده او در بحرهء سرو نشسته به طرف جاجنكر و تاركيله رفت و ملك اختيار الدين بيگ برلاس را حكم به تعاقب او شد راىسنار نام و هنوج نام سلطان را ملازمت كرده متعهد آوردن طغرل گشت و ملك اختيار الدين به ايلغار رفته طغرل كه در جنگلى گريخته مىگشت ، غافل يافت و به قتل رسانيده سر او را به درگاه فرستاد و سلطان آن ملك را به پسر خرد خويش بغرا خان حاكم سامانه كه آخر سلطان ناصر الدين خطاب يافت با چتر و دورباش داده به تختگاه رسيد . چون بعد از وفات شير خان كه عم‌زادهء سلطان و از بنده‌هاى چهل‌گانى سلطان شمس الدين و حاكم لاهور و ديپالپور در غزنين خطبه به نام سلطان ناصر الدين خوانده بود و مغول در ايام حكومت او به هندوستان روى آمدن نداشت ، راه آمد و شد بر مغول وا نشده بود ، سلطان بلبن به جهت تدارك اين فتنه پسر بزرگ خود سلطان محمد را كه مشهور به خان شهيد و قاآن ملك است چتر\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nو دور باش و اسباب و علامات سلطنت داده ولى عهد گردانيده و سند را با توابع و مضافات به او مفوّض داشته به استعداد تمام جانب ملتان روانه گردانيد و راست تا تهته و كنار درياى شور در تصرف او بود و امير خسرو و امير حسن دهلوى تا پنج سال در ملتان به خدمت او قيام داشتند و در سلك نديمان داخل بودند . دو نوبت زر بسيار از ملتان به شيراز فرستاده التماس قدوم شيخ سعدى - رحمة الله عليه - نمود و شيخ به عذر پيرى نيامد ، اما به تربيت مير خسرو ، سلطان را وصيت فرمود و سفارش او فوق الحد نوشته سفينهء « 1 » اشعار به خط خود ارسال داشت و سلطان محمد هر سال به شهر ملتان به ديدن سلطان بلبن مىآمد و با خلعت و ساير انعامات و تشريفات ممتاز گشته مراجعت مىنمود و مرتبهء اخير كه بعد از آن ملاقات ميسر نشد ، سلطان او را در خلوت نصايح بليغ و مواعظ دلپذير كه در كتب تواريخ دهلى مذكور است فرمود و رخصت داده به ملتان فرستاد و همان سال ايتمر مغول با سى هزار سوار آب راوى را از گذر لاهور گذشته فتنهء عظيم در آن ديار انگيخت و حاكم لاهور عريضه‌يى مشتمل بر اين مضمون به خان شهيد فرستاد . او در مجلس خويش سى هزار را سه هزار خوانده به استعداد تمام به كوچ‌هاى متواتر در حدود باغ سبز « 2 » بر كرانهء آب لاهور آمده با كفار جنگ كرده به درجهء شهادت رسيد و اين واقعه در ذى حجّهء سنهء شش صد و هشتاد و سه ( 683 ) روى نمود و مير حسن دهلوى مرثيهء نثر انشا نموده به دهلى فرستاد و در اينجا به جنس نقل كرده مىشود :\r\n\r\nمرثيهء مير حسن\r\nديرباز است تا سپهر ستمگر اگرچه مدتى عقد موافقت مىبندد و عهد مصادقت مىپيوندد برمىگردد ، و روزگار ناسازگار اگرچه رسم رضا مىنهد و وعدهء وفا مىدهد در مىگذرد . آسمان شوخ چشم كه مردمك مردمى او به خس خساست معيوب است ، اگرچه اول چون مستان بىآنكه هيچ كرمى باعث باشد چيزى مىبخشد و ليكن آخر چون طفلان بىآنكه هيچ خيانتى مانع آيد باز مىستاند .\r\n\r\n\r\n","description":"","footnote":"\r\n( 1 ) . نسخه : گلستان و بوستان و سفينهء اشعار .\r\n( 2 ) . در متن فارسى : « باغ سرير » .\r\n","page_name":" 90 ","page_number":104},
  {"content":"\r\n\r\nعادات و معهودات زمانهء جافى هم بر اين منوال ، چه به تجارب و چه به تسامع ديده و شنيده آمده است كه هركه را چون ماه برآمده مىبيند مىخواهد كه روى كمال او را به داغ نقصان سياه كند و هر كه را چون ابر بر سر آمده مىيابد در آن مىكوشد كه جوهر او را پاره پاره در اطراف آفاق پراكنده كند . در اين باغ حيرت و بستان حسرت ، چنان كه هيچ گلى بىخار نرست ، هيچ دلى از خارخار نرست ، اى بسا سبزهء نورسته كه از خزان آفت در مقام لطافت زرد روى مانده و اى بسا نهال نوخاسته كه از تندباد اجل در خاك زمين پهلو نهاده . بيت :\r\n در باد خزان بين كه چه حد سردى كرد * بر سرو « 1 » جوان چه ناجوانمردى كرد \r\nيكى از امثال اين تمثيل واقعهء خسرو ماضى قاآن ملك غازى است - انار الله برهانه و ثقل بالحسنات ميزانه - روز آدينه سلخ ماه ذى حجّهء سنهء ثلث و ثمانين و ستمائة ( 683 ) كه ماه چون مهر در دل كافر هيچ جا پديد نبود آفتاب به مصاحبت لشكر اسلام تيغ زنان برآمد و شاهزادهء اعظم كه آفتاب آسمان ملك بود نورانيت غزا در غرّهء غرّاى او لايح و جهد افراط جهاد در ضمير منير او ثابت ، پاى مبارك در ركاب آورد ، شبانه بر راى مشكل‌گشاى عرض داشتند كه ايتمر با تمامى لشكر به سه فرسنگى فرود آمده است . چون بامداد شد بر عزيمت كوچ از آن مقام نهضت فرمود و به يك فرسنگى آن ملاعين پيش بازآمده به موضع مصاف در حدود باغ سرير كرانهء آب لاهور اختيار كرد ، چنانچه متصل آب ديهى بزرگ بود آن را حصن حصين ساخت و صورت بست كه چون كفار مقابل شوند هر دو آب در عقب لشكر باشد تا نه از اين جمله كسى رو به فرار تواند نهاد و نه از آن مخاذيل ساقهء لشكر را آفتى تواند رسيد و الحق آن اختيار از غايت حزم و نهايت كاردانى آن خان جهان‌ستان بود ، اما چون قضاى بد مىرسد ، سررشتهء همهء مصالح در تاب مىرود و سلك همه تدبيرها از انتظام مىشود . شعر :\r\n هر كرا از بخت بد راه اوفتد * كار او در كام بدخواه اوفتد\r\nبخت چون ديوانه از ره گم شود * عقل چون شب‌كور در چاه اوفتد \r\nقضا را آن روز ماه و آفتاب كه نسبت به ملوك دارند نشانهء ماهى آويخته بودند ، و\r\n\r\n\r\n","description":"","footnote":"\r\n( 1 ) . در نسخه : پيرو .\r\n","page_name":" 91 ","page_number":105},
  {"content":"\r\n\r\nمريخ كه سرخرويى او همه از خون اعيان مملكت است همه از تركش آن برج خدنگ خذلان و طعانهء طغيان مىگشاد خان جوزا كمر را كه اسدى بود از برج آبى خانهء خوف و خرابى و دلايل فتن و مخايل فتور بر اين نوع ظاهر و باهر و رمز و اشارات جاء القضا ضاق الفضا در سياق اوراق تحرير افتاد .\r\nالقصه نيم روز است كه سوار چرخ در ولايت نيمروز رسيد و روز آن شاه گيتى فروز را وقت زوال نزديك شد . ناگاه گروهى از سمت آن كفره پديد آمد خان غازى همان زمان سوار شد و مثال داد كه تمامى خيل و خدم و حاشيه و حشم او بر قضيهء  قاتِلُوا الْمُشْرِكِينَ كَافَّةً  صفى صد بار قوىتر از سدّ سكندر بركشيدند . بعد از ترتيب ميمنه و تركيب ميسره به ذات عالى صفات در قلب‌گاه چون در جمع كواكب ماه به جهاد ايستاد و كفار تتار - عليهم الخذلان و الخسران - از آب لهاور عبره كردند و مقابل صف اسلاميان درآمدند . از اين وحشيان خرابى دوست بيابان‌زاده پرهاى بوم بر سر شوم خود نهاده و غزات اسلام از ملوك ترك و خلج و معارف هندوستان و ساير سپاهى در نمازگاه معركه از آن جهت كه مصطفى - عليه الصلاة و السلام - جهاد را با صلوة نسبت فرمود كه رجعنا من الجهاد الاصغر الى الجهاد الاكبر تكبير گويان دست برآوردند و در اول حمله چندين زبردستان را از خيل مغول زير تيغ گذرانيدند و نيزهء ملوك درگاه در اعضاى اعدا چنان مىنشست كه نيزه‌وار از بالاى هر يك خون برمىخاست و شست تركان خاص تير دريافته چنان مىبود كه جامهء پود بر اهل تتار تارتار مىشد . بيت :\r\n در اول تك خدنگ شه جست * گشتند تتاريان همه پست \r\nخدايگان شيردل شمشيرزن با شمشيرى چون عقيدهء خود صاف از ميان مصاف هر بار كه حمله مىآورد شمشيرگويى در آن حرب‌گاه بر شمايل آن شاه مىلرزيد و همه تن زبان شده به او مىگفت كه امروز دفع اين ملاعين به بندگان دولت حواله كن و به نفس نفيس خود حركت مفرماى كه شمشير دو رويه است و تيغ اجل را زخمى بىمحابا نتوان دانست كه از تقدير قادر بر كمال به كه رسد من از عين الكمال چشم مىزنم . شعر :\r\n مرو تا خاك تو بر چشم بندم * مكن كز چشم بد انديشه بندم \r\n\r\n","description":"","footnote":"","page_name":" 92 ","page_number":106},
  {"content":"\r\n\r\n فلك روىِ چنان روشن نديدست * من از ديده بر آن آتش سپندم \r\nتا زمانى كه در ميدان سير غزا و رسوم هيجا به اقامت مىرسانيد ، هر يك از اسلحه به زبان حال در مقال آمده ، نيزه مىگفت كه شاها امروز دست از من كوتاه كن كه زبان سنان من از بسيارى جدال و قتال كند شده و مرا در روى خصم مجال طعن نمانده ، مبادا كه برجهم و حركت پريشان از من به ظهور آيد ، و تير مىگفت اى عقد شست تو عقدهء جوزهر گشاده به قصد اين فسده پيش مرو ، من خود در رفتن مهلكه خاك بر سر مىكنم نبايد تنگ چشم فلك كه بر بام پنجم است و بر در خانهء هشتم در گوشهء كمين از كمان كيد و كين بر سبيل جسارت و جفا بر تو خدنگ خطا روان كند ، و كمند مىگفت كه امروز سر رشتهء تدبير از دست تفكر نمىبايد داد كه من از اين جنگ بىدرنگ و رزم بىحزم تو بر خود مىپيچم ، ساعتى توقف كن كه اسلام و اسلاميان چون طناب بر بسته خيمهء نعم تواند ، الله الله با اين طايفه رسم طناب اندازى را چندين اطناب مده . شعر :\r\n من به رغبت پيش تو سر بر طناب آورده‌ام * تو كمند از زلف اندازى كمند انداز من \r\nفى الجمله ، آن شاه دين‌پناه كفركاه به همه قلب سپاه به اين گروه گمراه از نيم‌روز تا شامگاه غزوى بىاجبار و اكراه مىكرد ، غوغاى وغا و غليان طالبان سر غرهء غزاگوش گيتى و اسماع سما كر كرده زبان‌هاى آتشين كه از سر نيزهء غزا مغز مىخواست و زبان‌هاى تيغ كه در گزاردن پيغام اجل يك حرف خطا نمىكرد ، در آن قيامت همه بدين آيه روان بود كه  يَوْمَ يَفِرُّ الْمَرْءُ مِنْ أَخِيهِ  پشت زمين چون چشم پيران بصر به باد داده پرخون ، و روى آسمان چون فرق پسران پدر كشته پر گرد .\r\nشعر :\r\n آهن شمشير چون آتش چه تابى اى پدر * يا مرا داغ « 1 » يتيمى بر جگر خواهى نهاد \r\nهم در عين اين عنا و اثناى اين آشوب و بلا ناگاه تيرى از شست قضا بر بال آن شهباز فضا فرا رسيد و مرغ روح از قفس قالب آن حضرت به جانب گلشن و روضهء رضوان نقل كرد ،  إِنَّا لِلَّهِ وَ إِنَّا إِلَيْهِ راجِعُونَ  ، همان زمان پشت دين محمدى - صلى الله عليه و سلم - چون دل يتيمان زار بشكست و سدّ ملت احمدى - صلى الله عليه و\r\n\r\n\r\n","description":"","footnote":"\r\n( 1 ) . در متن : داغى .\r\n","page_name":" 93 ","page_number":107},
  {"content":"\r\n\r\nسلم - چون گور غريبان پست بيفتاد و اعتضادى كه بازوى ملك را بود از دست بشد و اعتمادى كه بيضهء اسلام داشت از جاى برفت . راست وقت غروب آفتاب عمر آن شاه كه آفتابش زرد شده بود به مغرب فنا فرو رفت و گردون بر شعار سوگواران جامه در نيل زده و اشك سيّاره بر اطراف رخساره روان گرديدن گرفت ، زحل بر وقف قضاى وفا و شرط عزا كسوت سياه گردانيد و از مرگ او بر اهل هندوستان نوحه مىكرد ، و مشترى بر دريغ آن اندام گرداندود قباى خون‌آلود درّاعه چاك مىكرد و دستار بر خاك مىزد ، و مرّيخ كه دست قوّت او چون چشم تركان و روى معيشت او چون جعد زنگيان تنگ و تاريك باد ، از تأسف آن خارخار كه در دل خون انگيخت چون حوت در پيش آفتاب و چون حمل در قبضهء قصّاب مىتپيد ، و آفتاب از شرم آنكه چرا در دفع اين حادثه و قمع اين واقعه نكوشيد برنيامد و در زمين فروشد ، و زهره چون ديد كه اجرام از چنگ ايام چه زحمت يافتند زاد فى الطنبور نغمهء دف را ورق بگردانيد و سماع در پردهء ديگر آغاز كرد و بر وفات آن شاه بنده نواز خود به جاى سار ناليدن گرفت ، و عطارد كه در غزوات و فتوحات بر موافقت كاتب فتح‌نامه‌ها در قلم مىآورد در آن نظم از سواد دوات خود روى سياه مىكرد و از اوراق دفتر خويش پيراهن كاغذين مىپرداخت ، و ماه حالى در صورت هلالى با قامت منحنى در آن قيامت زمين سر بر ديوار و در افق مىزد و مراتب مراثى نگاه مىداشت . نظم :\r\n روى به خاك مىنهى وه كه چنين نخواهمت * ماه زمانهء مرا زير زمين نخواهمت\r\nگر به شكار مىروى جان منست خاك تو * خلوت خاك خوش بود جان من اين نخواهمت \r\nحق تعالى و تبارك ، روح مطهّر و مطيّب آن شاهزادهء غازى را به مدارج اعلى و مراتب و الا برساند و دم‌به‌دم جام مالامال تجلى جمال و جلال خويش بخشاد و هر شفقت و مرحمت و عاطفت و تربيت كه در حقّ اين شكستهء بىكس داشت سبب مزيد درجات و محو خطيّات او گرداناد ، آمين رب العالمين . و مير خسرو نيز در آن روز در بند لاهورى نوكر مغول افتاده بود و بار توبره و جل بر سر داشت و از آن\r\n\r\n","description":"","footnote":"","page_name":" 94 ","page_number":108},
  {"content":"\r\n\r\nحالت ياد مىدهد و مىگويد ، بيت :\r\n من كه بر سر نمىنهادم گل * بار بر سر نهاد و گفتا جل \r\nو در مرثيهء تركيب‌بند كه در ديوان غرة الكمال مسطور است به نظم آورده در دهلى فرستاد و تا يك ماه كم و بيش آن تركيب‌بندها را مردم مىخواندند و بر كشتگان خويش خانه به خانه نوحه مىكردند و يكى اين است ، نظم :\r\n واقعه است اين يا بلا از آسمان آمد پديد * آفت است اين يا قيامت در جهان آمد پديد\r\nراه در بنياد عالم داد سيل فتنه را * رخنه‌يى كامسال در هندوستان آمد پديد\r\nمجلس ياران پريشان شد چو برگ گل ز باد * برگ‌ريزى گويى اندر بوستان آمد پديد\r\nهر مژه بىديدن ايشان سنانى شد به چشم * نيزه بالا خون ز هر نوك سنان آمد پديد\r\nدل بپيچد چون زمانه رشتهء صحبت گسست * دُر بريزد چون خلل در ريسمان آمد پديد\r\nبس كه آب چشم خلقى شد روان از چار سوى * پنج آب ديگر اندر مولتان آمد پديد\r\nخواستم تا ز آتش دل بر زبان آرم سخن * صد زبان آتشينم در دهان آمد پديد\r\nسينهء خالى بكندم گريه بگشاد از دو چشم * چون زمين كاويده شد آب روان آمد پديد\r\nگريه هم بىپوست رويى مىكند با من كزو * پوست از رويم برفت و استخوان آمد پديد\r\nجمع شد سياره در چشمم مگر طوفان شود * چون به برج آبى انجم را قران آمد پديد \r\n\r\n","description":"","footnote":"","page_name":" 95 ","page_number":109},
  {"content":"\r\n\r\n من نخواهم جز همان جمعيت و اين كى شود * خود محالست اين بنات النعش پروين كى شود\r\nتا چه ساعت « 1 » بد كه شاه از مولتان لشكر كشيد * تيغ كافركش براى كشتن كافر كشيد\r\nآنچه حاضر بود لشكر لشكرى ديگر نجست * زانكه رستم را نشايد منت لشكر كشيد\r\nچون خبر كردندش از دشمن بدان قوت كه داشت * بىمحابا خشم در سر كرد و رايت بركشيد\r\nيك كشش از مولتانش تا به لاهور اوفتاد * يعنى اندر عهد من كافر تواند سركشيد\r\nمن نه آن شيرم كه شمشير چو آب و آتشم * از كشش هر سال‌شان در خاك و خاكستر كشيد\r\nبس كه بر گل خون ايشان را روان كردم چو آب * همچو بط بر آب كركس بر سر خون بركشيد\r\nآنچنان رنگين كنم امسال خاك از خون نشان * كز زمين بايد شفق را گونهء احمر كشيد\r\nاو درين تدبير و آگه نه كه تقدير فلك * صفحهء تدبير را خطّ مشيّت دركشيد\r\nز اختران چشمش رسيد اردست باشد چون شهاب * ميل بايد تافت اندر چشم هفت اختر كشيد\r\nغرهء مه شد « 2 » محرم نى برو بر كلّ خلق * چون به سلخ اندر گلوى دشمنان خنجر كشيد\r\nتا شود عاشوره در صفّ غزا شد چون حسين * گرد چنگش سرمه در چشم مه انور كشيد \r\n\r\n\r\n","description":"","footnote":"\r\n( 1 ) . در نسخه : طالع .\r\n( 2 ) . متن بالا از ترجمهء انگليسى و پاورقى آن اصلاح شد .\r\n","page_name":" 96 ","page_number":110},
  {"content":"\r\n\r\n تا « 1 » چه ساعت بد كه كافر بر سر لشكر رسيد * جوق جوق از آب بگذشتند و ناگه در رسيد\r\nجنگ « 2 » شه ديدى و بر گردون غبار انگيختن * بادپا بر كافران خاكسار انگيختن\r\nغلغله در انجم از جوش سپاه انداختن * زلزله در عالم از سير سوار انگيختن\r\nاز خروش كوس و بانگ اسب و آواز سوار * لرزه در صحرا و دشت و كوهسار انگيختن\r\nنعل در آتش نهادن توسنان گرم را * وز سم قهر آتشين نعلى شرار انگيختن\r\nآن چه حيرت بود گاه كارزار انداختن * وين چه هيبت بود گاه گير و دار انگيختن\r\nاز فروغ تيغ در سر تفّ و تاب انداختن * وز خيال نيزه « 3 » در دل خار خار انگيختن\r\nپر دلان در حمله از بهر مخالف سوختن * بيدلان در حيله از بهر فرار انگيختن\r\nضربتى مردانه در پهلوى نامردان زدن * شعلهء آتش ز تيغ آبدار انگيختن\r\nديوبندى را علم جمشيدوار افراختن * ملك‌گيرى را فرس خورشيدوار انگيختن\r\nآسمان اندر تضرّع زان فزع برداشتن * آفتاب اندر تيمّم زان غبار انگيختن\r\nتا چه ساعت بد كه كافر بر سرش لشكر كشيد * جوق جوق از آب بگذشتند و ناگه در رسيد \r\n\r\n\r\n","description":"","footnote":"\r\n( 1 ) . نسخه : آن چه ساعت بد كه كافر بر سرش لشكر كشيد .\r\n( 2 ) . نسخه : جنگ .\r\n( 3 ) . نسخه : تير .\r\n","page_name":" 97 ","page_number":111},
  {"content":"\r\n\r\n روز را تاريكى آمد چون به هم بر بافتند * زرد شد خورشيد چون خنجر به خنجر بافتند\r\nروز نزديك فرو رفتن شده از رزم تيغ * آسمانى بر سر خورشيد لشكر بافتند\r\nشانه را زانست « 1 » آن صفهاى تيغ از هر دو سو * سركشان چون موى در مو يكدگر بر بافتند\r\nآبگون شد خاك چون جوشن به جوشن دوختند * گلستان شد دشت چون اسپر در اسپر بافتند\r\nآسمان پر مىكشد « 2 » گويى كه بگريزد ز تير * تيرها بالاى سر زان پر كه در پر بافتند\r\nصاف گشت از تيغ چون نيمى سر كافر تمام * كافران هر صف كه چون مرغول كافر بافتند\r\nاز سرشك خون همه ياقوت سرخ تيغ جست * تا مكلل شد علمهايى كه در زر بافتند\r\nهم يكان سر شد دوكان شمشير چون بر هم زدند * هم دوكان سر شد يكان سرها چو در سر بافتند\r\nكشتگان افتاده در اطراف آن صحراى سبز « 3 » * همچو صورت‌ها كه در ديباى اخضر بافتند\r\nپيش ازين كوشش بود كز چاشتگه تا وقت شام * روبه‌رو و مو « 4 » به مو و سو به سو بر بافتند\r\nخواست شه تا نطع نصرت گسترد ليكن چه سود * كز فلك آن نطع را بر شكل ديگر بافتند\r\nاندر آن ميدان كه فرق از مرد تا نامرد بود * اى بسا كس را كه لبها خشك روها زرد بود \r\n\r\n\r\n","description":"","footnote":"\r\n( 1 ) . نسخه : مانند .\r\n( 2 ) . نسخه : پر مىكند .\r\n( 3 ) . مصراع عينا از پاورقى جلد 1 ، ص 203 انگليسى نقل شد .\r\n( 4 ) . نسخه : سربسو .\r\n","page_name":" 98 ","page_number":112},
  {"content":"\r\n\r\n يا رب آن خون بود كاندر روى صحرا مىدويد * يا به سوى تشنگان موجى ز دريا مىدويد\r\nآب در غربال ريزى چون فرو ريزد به زير * خستگان را خون بر آن گونه « 1 » ز اعضا مىدويد\r\nكشته اندر خاك جان مىكند بر خود مىتپيد * در گلويش موج مىزد خون و بالا مىدويد\r\nاين به دوزخ برد آب و آن به جنت برد جوى * گرچه خون گبر و مؤمن هر دو يك جا مىدويد\r\nتوسنان در خيز و سرهاى سواران مىفتاد * مرد را سر مىدويد و اسب را پا مىدويد\r\nهر كرا از قوّت دل بازو اندر كار بود * راست كرده تير سوى قلب اعدا مىدويد\r\nو انكه از ضعف درونى دست و پا گم كرده بود * گه به سوى آب و گاهى سوى صحرا مىدويد\r\nتير كشتيهاى تن مىراند بر درياى خون * بيلكى مىزد به تندى و گذارا مىدويد\r\nاز وجود مرد هر خونى كه آن از تير جست * چون كسى از خاك بجهد بىمحابا مىدويد\r\nشاه لشكركش به ترتيب صف و آيين جنگ * مىدرانيد اشهب اقبال را تا مىدويد\r\nپاى پس مىبرد گردون مو گرفته فتح را * فتح هر چند از ملاعين جانب ما مىدويد\r\nيك زمان شمشير فتانش نياسود از قتال * از زوال روز تا شب اندران روز زوال \r\n\r\n\r\n","description":"","footnote":"\r\n( 1 ) . نسخه : بر .\r\n","page_name":" 99 ","page_number":113},
  {"content":"\r\n\r\n تا چه شب بود آنكه از چرخ آفتاب افتاده بود * ديو آتش در جهان مىزد شهاب افتاده بود\r\nگر حسين كربلا را ره به بىآبى فتاد * او محمد بد كه در آبش مآب افتاده بود\r\nروز چون باقى نبود آن آفتاب تخت را * روز باقى بود چيزى كافتاب افتاده بود\r\nدام ماهى شد دل مردم كه از دستان ديو * دست جم را خاتم شاهى در آب افتاده بود\r\nكافر اندر خون چو خر در پارگين غلتيده بود * مؤمن اندر گل چو گوهر در خلاب افتاده بود\r\nفوجى اندر آب طوفان بلا را مىگذشت * فوج ديگر تشنه در راه سراب افتاده بود\r\nهر يكى در تختهء خاكى فرو شد بهر آنك * كارشان با دفتر يوم الحساب افتاده بود\r\nجوز هندى بد منقّش كرده از شنگرف‌تر * كاسه‌هاى سر كه اندر خون ناب افتاده بود\r\nاز وداع جان جراحت‌هاى دل خون مىگريست * وز فراق زندگانى تن خراب افتاده بود\r\nاى بسا زنده كه از هيبت ميان كشتگان * تن به خون آلوده و ديده به خواب افتاده بود\r\nفعل اين گرگ كهن بنگر كه از دست سگان * شير در زنجير و فيل اندر طناب افتاده بود\r\nكافر اندر انتظار شب كه تا بيرون شود * ناگهان ميزان ما را پله ديگرگون شود \r\n\r\n","description":"","footnote":"","page_name":" 100 ","page_number":114},
  {"content":"\r\n\r\n دايرات آسمانى گردشى « 1 » بر كار كرد * مركز اسلام را سرگشته چون پرگار كرد\r\nذره را ديدى كه آب چشمهء خورشيد بود * سنگ را ديدى كه كار لولوى شهوار كرد\r\nتا شه اندر كهف عصمت شد شكست آن آدمى * كو نه ز افغان خفتگان كهف را بيدار كرد\r\nگر به غار غيب رفت از پيش دشمن عيب نيست * مصطفى از رزم دشمن عزم سوى غار كرد\r\nور شرارى آمدش از تير مژگان مرهمت * خشم نمرود آخر ابراهيم را در نار كرد\r\nور به دار قدس رفت از تنگنا دل بد مكن * عيسى از جور نصارا سر فداى دار كرد\r\nور سگان رو به فنى كردند با او هم بخوان * زانچه سگ سارى به روى حيدر كرّار كرد\r\nور ز ديوانش گذشت آب از سر آخر ياد كرد * زانچه ديوى تهمتن را غرق دريا بار كرد\r\nبا مغل هر سال بهر دين سر و كاريش بود * عاقبت جان گرامى در سر آن كار كرد\r\nدست تقديرست گه خون ريزد و گه جان برد * ناتوانانيم نتوان كينه با قهّار كرد\r\nشير نر از نيش مورى صد خروش صعب زد * پيل مست از نوك خارى صد فغان زار كرد\r\nبىفزع بود آن قيامت را معين ديده‌ام * گر قيامت را نشان اينست پس من ديده‌ام\r\nمهر و مه بر روى آن فرّخ‌لقا بگريستند * روز و شب بر سال آن اندك بقا بگريستند \r\n\r\n\r\n","description":"","footnote":"\r\n( 1 ) . در هر سه نسخه : گردش پرگار بدون ياى تحتانى است .\r\n","page_name":" 101 ","page_number":115},
  {"content":"\r\n\r\n همچو فرمانش روان شد شرق تا غرب آب چشم * بنده فرمانان كه بىفرمان روا بگريستند\r\nبس كه اندر عهد او ماهى و مرغ آسوده بود * ماهيان در آب و مرغان در هوا بگريستند\r\nآسمانها با هزاران ديده بر اهل زمين * همچو باران بهارى بر گيا بگريستند\r\nشبنمى كز آسمان هر صبح مىريزد به خاك * اشك انجم دان كه از اوج سما بگريستند\r\nخلق ملتان مرد و زن مويه‌كنان و موكنان * كو به كو و سو به سو و جا به جا بگريستند\r\nاز خروش گريه و بانگ دهل شب كس نخفت * بس كه در هر خانه‌يى اهل عزا بگريستند\r\nهم به آب چشم خود كردند ترتيب وضو * مغفرت جويان كه در وقت دعا بگريستند\r\nديده خون افشاند بر گل چون گلوى تشنگان * بس كه هر كس كشتگان خويش را بگريستند\r\nشد زبان از ناله چون پاى اسيران آبله * بس كه از بهر اسيران بلا بگريستند\r\nور از آن بند بلا ناگه اسيرى بازگشت * روى او ديدند هر كس بىريا بگريستند\r\nجمعه بود و سلخ ذى حجّه كه بود آن كارزار * آخر هشتاد و سه آغاز هشتاد و چهار\r\nدست مالم يا خود از دندان كنم بازو كبود * يا بپوشم جامه زين ميناى چون مينو كبود \r\n\r\n","description":"","footnote":"","page_name":" 102 ","page_number":116},
  {"content":"\r\n\r\n هر كسى نامى زند سوزن به هر بازو « 1 » و من * نام شه خيزد چو از دندان كنم بازو كبود\r\nوه كه از چرخ كبود او خفته پهلوى زمين * در زمين خفتن همه آفاق شد پهلو كبود\r\nهم سياهى شد ز هندو هم سفيدى شد ز ترك * بس كه مىپوشد كنون هم ترك و هم هندو كبود\r\nمصر جامع « 2 » را به هر كويى روان شد رود نيل * شسته شد از گريه چندان جامه از هر سو كبود\r\nنيلگر را خود عروسى شد به خانه بس كه شد * بر مثال نو عروسى در عزاى شو كبود\r\nنيل پوشيدن كنون چون رسم شد زين پس رواست * گر كنند اسفيدبافان رشته در ماكو كبود\r\nخوبرويان را كه پيشانى زدند و خون گريست * زير ابرو سرخ شد بالاتر از ابرو كبود\r\nنيل حاجت نيست خوبان را ز سرخى بعد ازين * چون ز كندن سرخ شد رخ وز زدن شد رو كبود\r\nبس كه مىكندند مو از فرق تارك سربه‌سر * شد ز آزار چنان كندن ته هر مو كبود\r\nگريه چندان شد كه موج ديده از جيحون گذشت * حال من اين بود حال ديگران تا چون گذشت\r\nوه كه دل يكبارگى خون شد براى دوستان * آه از آن جمعيت راحت فزاى دوستان\r\nديده بهر دوستان شد آشناى آب و خون * تا ميان آب و خون شد آشناى دوستان \r\n\r\n\r\n","description":"","footnote":"\r\n( 1 ) . نسخه : بازوى من .\r\n( 2 ) . در هر سه نسخه چنين است .\r\n","page_name":" 103 ","page_number":117},
  {"content":"\r\n\r\n بس كه خون بىبها خوردست خاك از دوستان * واجب است از خاك جستن خونبهاى دوستان\r\nخفتگان خاك را گر خاستن ممكن بود * عمر باقى مىكنم وقف بقاى دوستان\r\nحيف باشد مردمان از چشم و چشم از مردمان * ديگران را چون توان ديدن به جاى دوستان\r\nخاكشان در ديده مىآرم ور انصافى بود * اين‌چنين بىقدر باشد خاك پاى دوستان\r\nدوستان رفتند غيرى را چه گيرم در كنار * چون كشم بر قامت هر كس قباى دوستان\r\nدر هواى دوستان گر از سرم بيرون كنند * از سرم بيرون نخواهد شد هواى دوستان\r\nخسروا هر بار مىگويى فرا خواهم دريد * جامهء جان تا به دامن در عزاى دوستان\r\nجان كه صد جا پاره شد از غم كجا باشد روا * پاره‌يى را پاره كردن از براى دوستان\r\nدوستان رفتند از بهر كه مىگويى سخن * ختم مطلق كن سخن را از براى دوستان\r\nموى سر تا چند ازين غم‌زار و گريان بركنم * اين تن چون موى بارى از سر جان بركنم\r\nيا رب آن خورشيد رحمت نور در جان بادشان * جان ز فيض نور چون خورشيد تابان بادشان\r\nبودشان در روز هيجا خان اعظم پيشوا * پيشواى جنة الفردوس هم‌خان بادشان\r\nدر هوايى كان فلك آنجا پرد گردد مگس * پرّ طاووسان فردوسى مگس‌ران بادشان \r\n\r\n","description":"","footnote":"","page_name":" 104 ","page_number":118},
  {"content":"\r\n\r\n فيض رحمت آب حيوان است از ظلمات گور * يا رب اندر ظلمت گور آب حيوان بادشان\r\nچون ز ديوان سياست نامه‌شان بر كف نهند * از كتابا باليمين در نامه عنوان بادشان\r\nقطرهء خونى كه گشت از حلق ايشان ريخته * بهترين لعلى براى تاج غفران بادشان\r\nتشنگيّى را كه جانهاشان ز بىآبى برفت * بر سر از ابر كرم هر لحظه باران بادشان\r\nبستگانى را كه دشوارى بر ايشان دير ماند * يا رب اميد رهايى زود آسان بادشان\r\nرستگان بند را رنجى كه اندر بند بود * موجب از بهر نجات آخرت آن بادشان\r\nوانچه باقى مانده‌اند و زان بلا باز آمده * فضل يزدان بادشان احسان سلطان بادشان\r\nچون محمد رفت شه را عاقبت محمود باد * كيقبادش اسعد و كيخسروش مسعود باد \r\nو مطلع مرثيهء ديگر اين است ، بيت :\r\n اى دل به غم‌نشين كه ز شادى نشان نماند * وى غم جهان ستان كه طرب در جهان نماند \r\nو در آن قصيده نيز اشارت به آن واقعه مىكند . قصيده :\r\n همين بدان كه ز امسال در حد ملتان * شكسته ميمنهء مؤمن از صف كفّار\r\nچگونه شرح توان داد آن قيامت را * كز آن فزع ملك الموت خواستى زنهار\r\nچه بگويم آن صفت حمله كردن غازى * به روى خيبريان همچو حيدر كرّار\r\nولى چه چاره توان كرد حكم محكم را * كه گشت نامزد از كارخانهء قهار\r\nزمين رزم كه شد بازگشت بود همه * بسا كه ريخته شد خون همدمان شد يار \r\n\r\n","description":"","footnote":"","page_name":" 105 ","page_number":119},
  {"content":"\r\n\r\n چو جرعه خون شهيدان به گل سرشته تمام * چو گل گلوى اسيران به رشته بسته قطار\r\nدوال بازى سر در شكنجهء فتراك * شكنجه‌كارى گردن به رشتهء افشار\r\nمرا اگرچه سر از آن دوال بازى رست * همم نرست گلو زان شكنجهء آزار\r\nاسير گشتم و از بيم آنكه خون ريزند * نمىنماند ز خون در تن نحيف و نزار\r\nچو آب بىسر و پا مىدويدم و چو حباب * هزار آبله در پا ز رفتن بسيار\r\nز پاىهاى من از آبله جدا شد پوست * چنان كه باز شود درزهاى پاافزار\r\nز رنج سخت شده جان چو قبضهء شمشير * ز ضعف چوب شده تن چو دستهء چقمار\r\nدمى بماند زبانم ز بودن تشنه * دمى شده شكم من ز ماندن ناهار\r\nبرهنه مانده تهى چون درخت گاه خزان * هزار باره چو گل از خراش خار آزار\r\nبه گريه مردمك ديده قطره‌ها مىريخت * چنان كه بگسلد از گردن عروسى هار\r\nقرونه‌يى كه مرا پيش كرده ره مىبرد * نشسته بر فرسى چون پلنگ بر كهسار\r\nگشاده از دهنش نكهتى چو بوى بغل * فتاده بر زنخش سنبلى چو موى زهار\r\nز ماندگى قدمى ماندمى اگر پستر * گهى طغانه كشيدى به خشم و گه تخمار\r\nهمى زدم دم سرد و به دل همى گفتم * كزين بلا نتوانم كه جان برم زنهار\r\nهزار شكر خداوند را كه داد خلاص * نه دل ز تير شكاف و نه تن ز تيغ فگار\r\nچو خواست كالبدم خشت گور راست كند * ز سر شد آب و گلم قصر عمر را معمار\r\nولى چه سود مرا از خلاص آن رشته * گسسته گشت چو سلك مهاجر و انصار\r\nبريخت آن همه روهاى همچو گل در خاك * ز تندباد حوادث خزانست اين نه بهار\r\nنماند هيچ كس از دوستان پار امسال * معاينه است كه امسال نيز گردد پار\r\nتو نيز همچو من اى ابر نوبهار كنون * ز آب دست بشوى وز ديده خون مىبار\r\nجهان پر از گل و مجلس تهى ز گل‌بويان * چگونه خون نشود دل چو غنچه از تيمار\r\nپياله‌يى بدهيدم كه از سر حسرت * تهى كنم ز مى و پر كنم ز گريهء زار\r\nكنون كه شش صد و هشتاد و چار شد تاريخ * مرا به سى و سه آيد نويد سى و چهار\r\nنه سى و چار كه گر سى هزار سال بود * چو در حساب فنا شد نه سى شمر نه هزار\r\nنه شاعر ارچه كه جادوگرم هم آنگه خاك * نه خسرو ارچه كه كيخسروم هم آنگه غار \r\n\r\n","description":"","footnote":"","page_name":" 106 ","page_number":120},
  {"content":"\r\n\r\nو در ديباچهء غرة الكمال نيز اشعارى به طريق اجمال از آن سرگذشت مىفرمايد كه خلاصهء چاشنى آنكه طغرل را پر كم كردند و شاهزاده كه به دعا و زارى در حضرت خير الناصرين مىگفت  وَ اجْعَلْ لِي مِنْ لَدُنْكَ سُلْطاناً نَصِيراً  به اقطاع لكهنوتى و چتر لعل چنان سربلند شد كه فرق فرقدساى او به پردهء اطلس رسيد و ملك شمس الدين دبير و قاضى اثير خواستند كه به لباس ماتم دامن‌گيرى كنند ، اما فراق عزيزانم گريبان‌گير بود ، ضرورت يوسف‌وار از آن چاه زندان سوى مصر جامع روان گشتم و در سايهء علم ظلّ اللّهى در شهر پيوستم ، هم در آن شهور خان بزرگ قاآن ملك از فتح دمريله در رسيد و آوازه رسيد كه سخنم به دو رسيده بود تا از ميوهء پختهء سخنم پرسيد ، خام پخته چندان كه بود پيش بردم و به مجلس خانهء خاص قبول افتاد و به شرف تشريف و صله مشرف گشتم و كمر بندگى بر ميان بستم و كلاه نديمى بر سر نهاده و پنج سال ديگر پنجاب و ملتان را از بحور لطايف حالى آب دادم تا ناگاه از حكم محكم حكيم آن اختر شرف را با مريخ نحس مقابله افتاد وقت زوال رسيده بود كه كوكبهء منحوس مريخيان دررسيد و به وقت غروب آفتاب مشرق « 1 » از گردش چرخ فروشد جهانى پردلان سهم خورده افتاده بودند و طبق زمين پر از كاسه‌هاى شكسته شده و اجل خود در آن ميان كاسه كجا نهم و كوزه كجا برم مىگفت آسمان خاك مىخورد و آفتاب طشت خون فرو مىبرد . شعر :\r\n چگونه شرح توان داد آن قيامت را * كز آن فزع ملك الموت خواستى زنهار \r\nدر آن كانون بلا مرا نيز رشتهء كفار گلوگير شد ، اما چون خداى تعالى رشتهء عمرم دراز داده بود خلاص يافتم و آن شاهراه بلا را لا زدم و به تماشاى قبة الاسلام آمدم و زير قدم مادر بهشتى شدم ، او را خود حالى كه چشمها بر من افتاد جوى شيرش از اشفاق روان شد . شعر :\r\n بهشت زير قدم‌هاى مادرست مدام * دو جوى شير ازو بين روان به سان « 2 » بهشت \r\nو چندگاه به ديدار عزيز مادر و عزيزان ديگر در قلعهء مؤمن‌پور عرف پتيالى بر لب آب گنگ روزگارى خوش كناره مىكردم انتهى .\r\nالقصّه ، چون خبر اين حادثهء جانكاه به سمع سلطان رسيد چند روز شرط عزا به\r\n\r\n\r\n","description":"","footnote":"\r\n( 1 ) . نسخه : مشرف .\r\n( 2 ) . نسخه : نشان .\r\n","page_name":" 107 ","page_number":121},
  {"content":"\r\n\r\nجا آورده شكستى عظيم در كار او افتاد ، چنان كه ديگر كمر نتوانست بست و خود را به هر چيزى مشغول مىداشت و فرمانى به نام بغراخان كه سلطان ناصر الدين خطاب يافته به لكهنوتى فرستاد كه چون برادر تو را اين‌چنين حادثهء صعب پيش آمد مىخواهم كه تو به جاى او نعم البدل باشى تا غم‌هاى او را به ديدن لقاى تو فراموش توانم ساخت . نصير الدين را حكومت آن ديار من حيث الاستقلال و الانفراد دست داده بود ، درآمدن تعطّل بسيار روى نمود و بعد از آنكه به قدغن تمام آمد ، در دهلى نتوانست قرار گرفت و فيل را هندوستان به ياد آمد و از مهر پدرى و فرزندى و برادرى فراموش كرده از هواى آن ديار بىقرار بود تا روزى به رخصت پدر با مقرّبى چند به بهانهء شكار برآمده به ايلغار خود را به لكهنوتى رسانيد و بر سر كار خود رفت . نظم :\r\n چرا نه در پى عزم ديار خود باشم * چرا نه خاك كف پاى يار خود باشم\r\nغم غريبى و غربت نمىتوانم ديد * به شهر خود روم و شهريار خود باشم \r\nو سلطان بلبن كه از آن واقعه بسيار محزون و ملول گشته و روز به روز ضعف او قوّت گرفته و بر بستر بيمارى افتاده و سن او نيز از هشتاد گذشته بود ، پسر بزرگ خان شهيد را كه كيخسرو نام داشت ، خطاب خسرو خانى و اسباب سلطنت براى او ترتيب داد و ملتان حوالهء او شد و ولىعهد گردانيد و وصيت كرد كه كيقباد بغرا خان را در لكهنوتى پيش پدر بفرستند و بعد از فراغ خاطر از مهمات ولىعهدى كيخسرو و ديگر وصاياى جهاندارى به سه روز كرده ، رخت هستى از اين جهان به جهان ديگر بست و اين واقعه در سنهء ست و ثمانين و ستمائه ( 686 ) روى نموده و مدت ملك او بيست و دو سال و چند ماه بود . شعر :\r\n اى دل جهان محلّ ثبات و قرار نيست * دست از جهان بدار كه بس پايدار نيست \r\n\r\nسلطان معز الدين كيقباد بن سلطان ناصر الدين بن سلطان غياث الدين بلبن\r\nدر سن هژده سالگى بعد از جدّ خويش به اهتمام ملك كچهن « 1 » كه ايتمر نام\r\n\r\n\r\n","description":"","footnote":"\r\n( 1 ) . نسخه : تكين .\r\n","page_name":" 108 ","page_number":122},
  {"content":"\r\n\r\nداشت و ديگر امرايى كه با خان شهيد انحراف مزاج داشتند بر سرير سلطنت استقرار گرفت و خسرو خان را با خيل و تبع او اقطاع ملتان داده به حيله روان گردانيدند و هواخواهان او را جلاى وطن كردند و بعد از استقرار سلطنت جمله اهل حلّ و عقد را به دستور سابق بر اشغال مملكت مقرر داشت و ملك نظام الدين علاقه داد بيگى يافت و به خواجه خطير الدين خواجه جهانى و به ملك شاهك امير حاجب خطاب وزير خانى دادند و ملك قيام الملك علاقه وكيل در شد و بعد از شش ماه از دهلى رفته قصر كيلوگهرى را كه الحال نزديك به گذر خواجه خضر به كنار آب جون ويران است آبادان ساخت و بار عام داد و مغولان نو مسلمانان را به حيله به دست آورده اكثرى را به قتل رسانيد و جمعى را جلاى وطن كرد و پيشتر بانى و باعث اين امر ملك نظام الدين وزير بود ( اين نظام الدين علاقه همان است كه كتاب جامع الحكايات و تذكرة الشعراى محمد عوفى به نام او تصنيف شد ) و ملك چهجو را ( كه آخر مقطع كوره و مانگپور شد و مير خسرو در قران السعدين تعريف او كرده :\r\n خانكره چمجوى كشور گشاى * كز لب خانان گره بسته به پاى ) \r\nاقطاع سامانه تفويض نموده دختر او در حبالهء نكاح سلطان معز الدين كيقباد درآمد . در آخر ماه ذى حجهء سنهء مذكور خبر كفار تتار كه ايتمر سردار ايشان بود رسيد كه لاهور و حدود ملتان را تاخته‌اند . سلطان شاهك باربك را با سى هزار سوار نامزد ساخته و خان جهانى خطاب داده فرستاد . او تعاقب تتاريان كرده تا كوه پايهء جود رفت و بيشتر ايشان را به قتل و اسر دفع كرده به درگاه آمد و چون سلطان كيقباد را در زمان حيات سلطان بلبن آرزوهاى دل ميسر نبود و معلمان مؤدب بر او گماشته بودند ، اين زمان كه به سلطنت رسيد خليع العذار بوده به استيفاى لذات و شهوات مشغول شد و اكثر خلايق نيز به مقتضاى خرّمى آن عهد به عيش و عشرت روزگار مىگذرانيدند و ارباب لهو و لعب و مسخرگان و مطربان و بازيگران بر خلاف دور جدّش تقرّب تمام يافتند و بازار علم و زهد و صلاح شكست يافت و ملك نظام الدين علاقهء سلطان را مستغرق نشاط و انبساط ديده و از كار ملك غافل يافته دست تطاول دراز كرده ، پاى از حدّ گليم بيرون نهاد و طمع خام سلطنت در دل او\r\n\r\n","description":"","footnote":"","page_name":" 109 ","page_number":123},
  {"content":"\r\n\r\nافتاده در پى استيصال خاندان غياثى شده ، اول حال سلطان معز الدين را باعث بر قتل كيخسرو ولد سلطان محمد شهيد شده او را از ملتان طلبيده در قصبهء رهتك به درجهء شهادت رسانيده به پدرش ملحق گردانيد و همچنين خواجه جهان را به گناهى نابوده متهم ساخته تشهير نمود و امرا و ملوك بلبنى را كه با امراى مغول نو مسلمان قرابت داشتند محبوس ساخت و در قلعه‌هاى دور فرستاد و رونق درگاه معزّى بشكست و سلطان ناصر الدين بغرا خان چون خرابى احوال پسر خويش در لكهنوتى شنيد ، مكتوبى كنايت‌آميز به رمز و اشارت به سلطان معز الدين نوشته او را بر داعيهء فاسد نظام الملك آگاه ساخت . سلطان معز الدين به غرور جوانى پند پدر را كار نفرمود و بعد از رسل و رسايل قرار يافت كه سلطان ناصر الدين از لكهنوتى و سلطان معز الدين از دهلى روانه گرديده در اوده با يكدگر ملاقات نمايند و از فحواى عبارت مير خسرو - عليه الرحمه - كه در قران السعدين واقع شده و از تاريخ مبارك شاهى نيز چنين مفهوم مىشود كه بغرا خان چون بر مسند بنگاله نشست و ناصر الدين خطاب يافت با جمعى انبوه به قصد دهلى مىآمد و سلطان معز الدين نيز لشكرها از اطراف جمع آورده در مقابل او به سمت اوده روان شد و چون آب سرو در ميان بود پسر اين طرف آب و پدر آن طرف فرود آمد و هيچ‌كدام عبور نمىتوانستند كرد و امرا و ملوك غياثى در ميان آمده قرار به صلاح و صلح دادند و سلطان ناصر الدين با جمعى از خواصّ خود از آب گذشته چنان كه قرار يافته بود كه پسر بر تخت و پدر پايين تخت ايستاده به شرايط آداب سلطنت و تعظيمات لايق او را به جا آورد و سلطان معز الدين را آن قرارداد از بسيارى شوق به خاطر نماند و به مجرد افتادن نظر به جمال پدر از تخت فروآمده پاى برهنه دويده مىخواست كه در پاى او افتد . پدر به اين معنى رضا نداد و هر دو يكديگر را كنار گرفته تا ديرى گريه‌ها كردند و هر چند پدر خواست كه پايين بايستد پسر به زور دست او را گرفته بالاى تخت برد و بنشاند ، آن‌گاه خود هم نشست و بعد از زمانى دراز سلطان ناصر الدين به منزل خود رجوع كرد و فيلان نامى بسيار و تنسوقات و تحف لايق فراوان و نفايس قيمتى از ديار لكهنوتى براى پسر پيشكش ساخت و پسر نيز همچنان اسبان عراقى و ديگر امتعه و اقمشه و افراد و اجناس فاخر كه محاسب و هم از شمار آن عاجز آيد ،\r\n\r\n","description":"","footnote":"","page_name":" 110 ","page_number":124},
  {"content":"\r\n\r\nبراى پدر فرستاد و انواع خرّمى و كامرانى بر روى امراى غياثى و ناصرى و معزّى و خاص و عام هر دو سپاه گشود و ملوك با يكديگر آمد و رفت مىنمودند و مير خسرو ذكر اين صحبتها را به تفصيل در قران السعدين ايراد فرموده و جاى ديگر در قصيده مىگويد ، نظم :\r\n زهى ملك خوش چون دو سلطان يكى شد * زهى عهد خوش چون دو پيمان يكى شد\r\nپسر پادشاهى پدر نيز سلطان * كنون ملك بين چون دو سلطان يكى شد\r\nز بهر جهاندارى و پادشاهى * جهان را دو شاه جهانبان يكى شد\r\nيكى ناصر عهد محمود سلطان * كه فرمانش در چار اركان يكى شد\r\nدگر شه معزّ جهان كيقبادى * كه در ضبطش ايران و توران يكى شد \r\nو له\r\n سلطان معز دنيى و دين كيقباد شاه * يك ديدهء دو مردمك چار پادشاه \r\nو روز آخرين كه سلطان ناصر الدين به وداع آمد ، سلطان معز الدين را به حضور ملك نظام الملك و قوام الملك كه هر دو عاقله و علاقهء سلطنت بودند از هر باب نصيحتهاى سودمند به اشباع و شرح و بسط كرد و اولا بر افراط شراب و كثرت جماع . آن‌گاه بر بىپروايى از امور ملكى و كشتن برادر خود كيخسرو و ديگر امراى نامدار و ملوك غياثى را سرزنش بسيار نموده و ترغيب بر دوام نماز و روزهء ماه رمضان و ساير اركان مسلمانى كرده چندى از ضوابط و قوانين ضرورى مملكت آموخت و در وقت كنار گرفتن آهسته به سر گوشى گفت كه نظام الملك علاقه را زود از ميان بردارى كه اگر او فرصت مىيابد تو را فرصت نمىدهد ، اين بگفت و به وحشتى تمام يكديگر را وداع نمودند و سلطان معز الدين چند روز پاس سخنان پدر داشته گرد عيش و عشرت نمىگشت و چون منزلى چند قطع نمود ، نازنينان لولىوش و ساير اقسام مطربان دلكش و بازيگران جادو فريب زهدشكن پر فن از هر طرف هجوم آورده به انواع ناز و كرشمه و حركات و سكنات هوش‌رباى پاى صبر و ثبات سلطان را از جاى ببردند . شعر :\r\n پند تلخ پدران در دل او جا نگرفت * زانكه دل مايل شيرين پسرانست او را \r\nو فيل هندوستان را به خواب ديد و توبهء ضرورى او كه حكم نسج عنكبوت\r\n\r\n","description":"","footnote":"","page_name":" 111 ","page_number":125},
  {"content":"\r\n\r\nداشت به يك اشارت بشكست و مىگفت كدام پند و چه نصيحت . شعر :\r\n ما عشرت امروز به فردا ندهيم * فردا كه شود هر چه شود مىشو گو \r\nو بر خلاف اين مضمون كه نظم :\r\n نشايد پادشه را مست بودن * نه در عشق و هوس پيوست بودن\r\nبود شه پاسبان خلق پيوست * خطا باشد كه باشد پاسبان مست\r\nشبان چون شد خراب از بادهء ناب * رمه در معدهء گرگان كند خواب \r\nرطلهاى گران با ساقيان سبك جان مىپيمود و بهره از عمر دو روزهء كوته خويش مىگرفت و در آن حال روزگار كين‌گذار با او اين نكته مىسرود ، رباعى :\r\n اى عهد تو عهد دوستان سر پل * از مهر تو كين خيزد و از عز تو ذل\r\nپر مشغله و ميان تهى همچو دهل * اى يكشبه همچو شمع و يك روزه چو گل \r\nبا اين حال عشرت منوال در سنهء تسع و ثمانين و ستمائه ( 689 ) به دهلى رسيد و بعضى از امراى نامدار از او متوهّم شده سر به دامن كوه كشيدند ، از آن جمله شير خان پشيمان شده بازگشت و در زندان افتاد و از همانجا به زندان خانهء خاك رفت و ديگران به سياست رسيدند و فيروز خان بن يغرش خلجى را كه آخر حال سلطان جلال الدين خطاب يافت شايسته خان لقب كردند و اقطاع برنى به او تفويض نموده و او ملك ايتمركچهن را كه به غدر قصد كشتن او كرده بود به لطايف الحيل به دست آورده به قصاص فعلى كه به وجود نيامده ، رسانيد و ( سرّ من حفر بئرا لاخيه فقد وقع فيه ) ، ظاهر شد .\r\n تو چاهى كنده‌اى در ره كه خلقى را براندازى * نمىترسى از آن روزى كه خود را در ميان بينى \r\nو سلطان معز الدين كارى كه كرد اين بود كه نظام الملك علاقه را به موجب وصيت پدر خواست كه از ميان بردارد ، اول او را به جانب ملتان نامزد ساخت . او اين معنى را دريافته تعلّل در رفتن مىورزيد و بعضى مقرّبان به اشارت سلطان چيزى در كاسهء او كرده او را به ملك عدم فرستادند . اتفاقا اين معنى نيز بيشتر باعث خلل در ملك گشت و در اين حالت سلطان را از افراط و تفريط در شراب و جماع باد لقوه حادث شد و ديگر زحمتهاى مهلكه و امراض مزمنه بر ملك وجود او استيلا\r\n\r\n","description":"","footnote":"","page_name":" 112 ","page_number":126},
  {"content":"\r\n\r\nيافت و طبيعت از مقاومت با علت عاجز آمد و قوى در مقام سقوط افتاده اكثرى از امرا و ملوك دولت‌خواه پسرش را كه كيكاوس نام داشت و طفلى بود خردسال شمس الدين خطاب داده به پادشاهى برداشتند .\r\nو در سنهء ثمان و ثمانين و ستمائه ( 688 ) با شايسته خان كه او را عديلى نمانده بود پيوستند ، او تمامى اقربا و حشم خود را كه از برن طلبيده بود و آن طرف آب مسلح و مكمل ايستاده انتظار مىبردند ، فرمود تا از آب جون گذشته آمادهء جنگ مخالفان باشند و بعضى از امراى غياثى و معزى با فيلان و جمعيت انبوه در مقابله آمده سلطان معز الدين را كه از ضعيفى و نحيفى خيالى شده بود ، چون شبحى و مثالى نمودار كرده و چترى بر سر او برداشته از دور بالاى قصر كيلوگهرى نمودند و حركة المذبوحى مىكردند و در اين ميان ملك چهجو برادرزادهء سلطان غياث الدين كه كشلى خان خطاب يافته بود فرياد زد كه ما مىخواهيم كه سلطان معز الدين را به كشتى نشانده به لكهنوتى نزد پدر فرستاده در خدمت سلطان شمس الدين كيكاوس باشيم و با وجود اين خاص و عام دهلى به مدد سلطان شمس الدين آمده و پيش دروازه بداؤن جمعيت نموده در مقابلهء شايسته خان به حرب ايستاده‌اند و چون پسران ملك الامرا فخر الدين كوتوال در جنگ شايسته خان اسير شده بودند و ملك ايتمر سرخه كه با بندگان غياثى اتفاق كشتن شايسته خان و بردن سلطان شمس الدين كيكاوس كرده بود به دست اختيار الدين ولد شايسته خان كشته شد ، لا جرم ملك الامرا را از آن ازدحام منع نموده تا آنكه مردم شايسته خان سلطان شمس الدين كيكاوس را به زور از تخت برداشته در بهاپور جايى كه شايسته خان بود بردند و كسى را كه سلطان معز الدين پدر او كشته بود فرمود كه تا در قصر كيلوگهرى رفته در حالتى كه از سلطان رمقى بيش نمانده بود لگدى چند بر سر او زد و در آب جون سر داد و سلطنت از خاندان غورى و پادشاهى از دودمان غياثى برافتاد و اين واقعه در اواسط محرم سنهء تسع و ثمانين و ستمائه ( 689 ) روى نموده و مدت سلطنت سلطان معز الدين سه سال و چند ماه بود . بيت :\r\n برين گونه گردد همين چرخ پير * گهى چون كمان است و گاهى چو تير\r\nگهى مهر نوش و گهى كينه زهر * برين سان بود چرخ گردنده دهر \r\n\r\n","description":"","footnote":"","page_name":" 113 ","page_number":127},
  {"content":"\r\n\r\nو از تاريخ مبارك شاهى چنين مفهوم مىشود كه سلطان معز الدين را در آن هجوم عام بعد از دست آوردن شاهزاده وقتى كه در بارگاه نشسته بود بستند ، چنانچه همانجا به گرسنگى و تشنگى هلاك شد و در آن حالت اين رباعى گفت . رباعى :\r\n اسب هنرم بر سر ميدان ماندست * دست كرمم در ته سندان ماندست\r\nچشمم كه زر كان و گهر كم ديدى * امروز براى نان چه حيران ماندست \r\nو چون غوغاى ملك ايتمرسرخه و خلق دهلى فرو نشست و شايسته خان به كام دل شاهزاده را بر تخت نشانده كار ملك سر كرده ، روز دوم سلطان معز الدين اين جهان فانى ناپايدار را بدرود نمود و آن همه عيش و عشرت را خوابى و خيالى انگاشت . رباعى :\r\n با يار گر آرميده باشى همه عمر * لذات جهان چشيده باشى همه عمر\r\nهم آخر كار مرگ باشد وانگاه * خوابى باشد كه ديده باشى همه عمر \r\n\r\nسلطان شمس الدين كيكاوس\r\nابن معز الدين كيقباد در سنهء مذكور به اتفاق شايسته خان و ملك چهجو از براى نام بر تخت در بهاپور نشست و عمّ شايسته خان ملك حسين نام كه در ايام هرج و مرج در قصبهء كيلوگهرى به محافظت سلطان معز الدين قيام داشت اعتبارى تمام يافته و شايسته خان ملك چهجوكشلى خان را تكليف نيابت ملك نموده و شاهزاده را به او سپرده از براى خود اقطاع تبرهنده و ديپالپور و ملتان التماس كرده رخصت به جانب آن ولايت طلبيد و ملك نيابت وزارت را در عهدهء او گذاشته اقطاع كره براى خود درخواست و شايسته خان ملتمس او را در ساعت قبول نموده و خلعت داده بعد از چند روز به جانب كره روانه گردانيد و ملك الامرا فخر الدين كوتوال شايسته خان را تهنيت مناصب عاليه و دولت فراوان داده باعث بر رخصت ملك چهجو بود و شايسته خان شاهزاده را در بارگاه آورده خود به درگاه مىنشست و انتطام مهمات ملكى مىداد و بعد از يك دو ماهى سلطان شمس الدين را سوار ساخته در قصر كيلوگهرى آورده محبوس گردانيد و با مقيمان زندان خانهء خاك\r\n\r\n","description":"","footnote":"","page_name":" 114 ","page_number":128},
  {"content":"\r\n\r\nهمخوابگى « 1 » داده در پيغولهء عدم فرستاد و مدت ملك شمس الدين كيكاوس سه ماه و چند روز بود . شعر :\r\n نوش فلك بىنمك نيش نيست * شغل جهان شعبده‌يى بيش نيست \r\n\r\n[ [ طبقه چهارم : خلجيان 
  ] 
  ]\r\n\r\nسلطان جلال الدين بن يغرش خلجى\r\nكه ملك فيروز نام و شايسته خان خطاب داشت در سنهء تسع و ثمانين و ستمائه ( 689 ) به اتفاق ملك چهجوكشلى خان ، چنانچه گذشت ، تخت سلطنت را آرايش داد و چون قبل از اين نايب و ضابط ملك بود مهمات ملكى بر او قرار گرفت . مخفى نماند كه اگرچه شهاب الدين حكيم كرمانى جونپورى صاحب تاريخ طبقات محمود شاهى نسب سلطان جلال الدين و سلطان محمود مالوى را از نسل قالج خان داماد چنگيز خان درست كرده ، در اين باب قصه دارد مطنب ، اما ظاهر آن است كه اين معنى وقوعى نداشته باشد و صاحب طبع سليم را به اندك تأملى فساد دعوى او معلوم مىشود و نيز در ميان قالج و خلج هيچ نسبتى نيست با آنكه قالج به زبان تركى ملايمتى ندارد و اگر باشد قلج باشد به معنى شمشير « 2 » و در بعضى تاريخ آورده‌اند كه خلج نام يكى از فرزندان يافث بن نوح عليه السلام است و خلجيان منسوب به اويند . و الله اعلم .\r\nفى الجمله ، سلطان جلال الدين بيشتر مناصب ارجمند را بر فرزندان و برادران خويش تقسيم نموده پسر بزرگ را خانخانان و ميانگى را اركليخان و خرد را قدر خان و ملك حسين عمّ خود را تاج الملك مخاطب ساخت ، بر اين قياس ديگران را خطاب‌ها داده جايگير مقرر فرمود و در كنار آب جون در مقابل قصر معزى باغى نو و شهرى نو بنا نهاده و حصارش سنگين فرمود . چون مرتب گشت به شهر نو منسوب گرديد و در شعبان سال دوم از جلوس ملك چهجوكشلى خان در كره رفته سر از\r\n\r\n\r\n","description":"","footnote":"\r\n( 1 ) . نسخه : همخانگى .\r\n( 2 ) . اين نزاع لفظى بيش نيست چه قالج و قلج هر دو يكى است و الف در اولين به جاى فتحهء قاف دومين است به حسب رسم خط الفاظ تركى كما تقرر فى موضعه و قاف به جاى خا به زبان متاخران عجم شايع است .\r\n","page_name":" 115 ","page_number":129},
  {"content":"\r\n\r\nاطاعت پيچيده و امراى غياثى كه در آن حدود جاگير داشتند با او متفق شده به بداؤن آمده و آب گنگ را از گذر بجلانه گذشته عزيمت دهلى مصمم ساختند و راه ملك چهجو مىديدند كه از راه كره « 1 » بيايد . سلطان جلال الدين خانخانان را در دهلى گذاشته متوجه دفع ايشان شد و لشكر خود را دو فوج گردانيده خود از راه كول به بداؤن « 2 » رسيد و اركليخان را به جانب امروهه به مقابلهء ملك چهجو فرستاد و اركليخان در كنارهء آب رهب چند روز با مخالفان جنگهاى مردانه كرد . در اين اثنا كسان بيرمديو راجهء كوله كه آن را كويله نيز مىگفتند ، ملك چهجو را از تعاقب سلطان جلال الدين خبردار ساختند و رعبى عظيم در دل او انداخته ترغيب به گريختن كردند و او از هيبت سلطانى سر را از پا نشناخته شباشب روى به فرار نهاد .\r\nعاقبت به دست كواران « 3 » افتاد و اركليخان از آب رهب عبره كرده بيرمديو را به جهنم فرستاد و تعاقب ملك چهجو نموده او را و بعضى از امراى ديگر غياثى را اسير گرفته به جانب بهارى و كسم‌كور كه شمساباد باشد رفت و چون ملك چهجو و ديگر امراى اسير بلبنى را به بند و غل نزد سلطان بردند در حال نسبت قديمى ايشان را به ياد آورده از بند بركشيد و به حمام فرستاده و خلعت‌هاى فاخر پوشانيده با خود هم پياله ساخت و ملك چهجو را به حرمت تمام به ملتان فرستاد و ملك علاء الدين كه برادرزاده و داماد و سلطان بود از بداؤن به اقطاع كره نامزد شد و الماس بيگ برادر علاء الدين كه بعد از الغ خان منصب آخور بيگى يافت . در اين اثنا خانخانان را امرى كه ناگزير همه است در رسيد و سلطان را از مصيبت او دلتنگى بسيار روى نمود و مير خسرو اين مرثيه به نام او گفت ، مرثيه :\r\n چه روز است اينكه من خورشيد تابان را نمىبينم * و گر شب شد چرا ماه درخشان را نمىبينم\r\nدو روزى هست كاندر ابر مانده آفتاب من * كه اندر چشمها جز ابر و باران را نمىبينم \r\n\r\n\r\n","description":"","footnote":"\r\n( 1 ) . نسخه : كابر .\r\n( 2 ) . نسخه : و بداؤن .\r\n( 3 ) . نسخه : تورانيان .\r\n","page_name":" 116 ","page_number":130},
  {"content":"\r\n\r\n به هندوستان خطايى گشت پيدا و به هر رويى * همى بينم هزاران چين و خاقان را نمىبينم\r\nنگين خاتم شاهى به كان سنگ پنهان شد * دلم چون لعل خون شد زان سبب كان را نمىبينم\r\nشه اينك بر سر تخت و بزرگان صف زده هر سو * همه هستند و ليكن خانخانان را نمىبينم\r\nچو دولت كور ديدم گفتمش خواهى بصر گفتا * چه خواهم كرد چون محمود سلطان را نمىبينم \r\nو در سال ديگر اركليخان از ملتان به دهلى آمد و سلطان او را در دهلى گذاشته به جانب منداور عزيمت فرمود و بعد از رسيدن در آن منزل به واسطهء شنيدن خبر غدر ، از بعضى امراى غياثى انديشيده ملك مغلتى را اقطاع بداؤن داده در ساعت رخصت نمود و ملك مبارك را تبرهنده داده بعد از فتح قلعهء منداور به كوچهاى متواتر به دهلى آمد و در آن ايام سيدى مرتاضى مجردى صاحب تصرفى با ادبى به چندين فضايل و كمالات آراسته ، سيدى موله نامى اول از ولايت عجم در اجودهن به ملازمت حضرت قطب الاوليا مخدوم شيخ فريد گنج شكر - قدس الله سره - رسيده رخصت رفتن به شرق رويهء هند طلبيد . ايشان فرمودند زنهار از هجوم مردم و اختلاط با ملوك اجتناب نماى و چون به دهلى رسيد ، خانخانان پسر بزرگ سلطان نسبت به وى ارادت و اعتقاد بىحد پيدا كرده بود . همچنين اكثر ملوك و امراى معزول بلبنى كه روزى هر دو وقت بر سر سفرهء آن درويش كه از هيچ‌كس چيزى قبول نمىكرد و مردم گمان كيمياگرى بر او داشتند حاضر مىشدند و هزار من ميده و پانصد من مسلوخ و سه صد من شكر خرج يومى شيخ بود كه در لنگر به كار مىرفت و سيدى مشار اليه اگرچه نماز پنج وقتى مىكرد ، اما به نماز جمعه حاضر نمىشد و به شرايط جماعت ، چنانچه از سلف معمول است تقيد نداشت و قاضى جلال الدين كاشى و قاضى اردو و مردم نامى و سرداران معتبر و ساير خواص و عوام پيوسته ملازم خانقاه او بودندى . چون اين خبر به سلطان رسيد ، مىگويند كه شبى به لباس نشناس در خانقاه او رفته تصرف او را از آنچه شنيده بود زياده يافت و روز\r\n\r\n","description":"","footnote":"","page_name":" 117 ","page_number":131},
  {"content":"\r\n\r\nديگر مجلسىهايى ساخته سيدى موله را با قاضى و ديگر امراى معتقد او به انواع اهانت در اغلال و سلاسل مقيد طلبيده ، صورت ماجرا و داعيهء سلطنت او را از هر كدام پرسيد . سيدى مشار اليه انكار آورد و سوگند ياد كرد ، فايده نداد . آن‌گاه سلطان قاضى جلال الدين را در معرض خطاب و عتاب داشت . او نيز منكر شد و قاضى را معزول ساخته به قضاى بداؤن نامزد گردانيد و از براى تصديق شرف سيادت و امتحان كرامت سيدى آتش نمرودى بلند افروخته مىخواست كه سيدى موله را در آن آتشكده بيندازد . علماى وقت به نامشروعيت اين امر فتوى داده خاطرنشان سلطان كردند كه جوهر آتش محرق به ذات است و كسى از آن به سلامت به در نمىآيد . سلطان از آن امتحان باز آمده ، اكثرى از آن ملوك را هم در آن مجلس سياست فرمود و بعضى را جلاى وطن ساخت و چون جواب‌هاى سيدى موله همه معقول بود و از راه شرع و عقل گناهى بر او متوجه نبود ، سلطان ملزم شد به يكبارگى روى به ابو بكر طوسى حيدرى كه سر حلقهء قلندران بىباك بود آورده گفت درويشان چرا داد من از اين ظالم نمىستانيد ؟ از آن ميان قلندرى برجست و استرهء چندى بر سيّدى بيچاره زده مجروح ساخت و محاسن او را به كاردى تا زنخ فرود آورده و سوزنهاى جوالقيان به پهلوى او زدند و به فرمودهء اركليخان پسر ميانگى سلطان ، فيل‌بانى فيل مست را بر سر سيدى مظلوم رانده به انواع عقوبت شهيد ساختند - رحمة الله عليه - و مىگويند كه سيدى مذكور پيش از اين واقعه به يك ماه اكثر اوقات اين دو بيت مىخواند و مىخنديد ، رباعى :\r\n در مطبخ عشق جز نكو را نكشند * لاغر صفتان زشت‌خو را نكشند\r\nگر عاشق صادقى ز كشتن مگريز * مردار بود هر آنچه او را نكشند \r\nو مقارن اين حال در روز قتل او باد سياه برخاست و عالم تاريك شد و باران در آن سال كم باريد و قحطى چنان واقع شد كه هندوان از غايت گرسنگى و مخمصه جماعه جماعه دستهاى يكدگر را گرفته خود را در آب جون انداخته طعمهء نهنگ فنا مىشدند و مسلمانان نيز به آتش گرسنگى سوخته غريق بحر عدم مىبودند و اهل عالم ظهور اين وقايع را دليل حقيقت سيدى و برهان صدق او مىداشتند ، اگرچه بر اين‌طور چيزها مدار هم نتوان نهاد كه شايد از جملهء اتفاقيات باشد و ما را نيز امثال\r\n\r\n","description":"","footnote":"","page_name":" 118 ","page_number":132},
  {"content":"\r\n\r\nاين امور معاينه و مشاهده شده ، چنانچه به محل خود مذكور خواهد شد ، ان شاء الله تعالى .\r\n هيچ قومى را خدا لعنت نكرد * تا دل صاحبدلى نامد به درد \r\nو باقى تهمت‌زدگان به وسيلهء شفاعت اركليخان از خطر جانى و سياست سلطانى خلاص يافتند . و هم در اين سال سلطان به مرتبهء دوم به جانب رنتهنبور نهضت فرموده و نواحى آن را نابود ساخته بتها و بتخانه‌ها را برانداخته و به فتح قلعه مقيد ناشده بازگشت و اركليخان بىرخصت او به ملتان رفت و سلطان بسيار دلگير شد و در سنهء احدى و تسعين و ستمائه ( 691 ) مغولان چنگيزى با لشكرهاى گران به هندوستان روى نهادند و با افواج قاهرهء سلطان در نواحى سنام محاربهء عظيم نموده و از لشكر هندوستان حساب گرفته سخن صلح در ميان درآوردند و سلطان سردار ايشان را كه قرابت قريب به هلاكو خان داشت و پسر او سلطان را پدر خوانده و يكديگر را ديده و تحف و هدايا از جانبين در كار شده هر كدام به ولايت خويش بازگشتند و الغو نبسهء چنگيز خان به شرف اسلام پيوست و چند هزار مغول نيز تبعيت او نموده كلمهء طيبهء مبارك بر زبان رانده خدمت درگاه اختيار كردند و الغو به دامادى سلطان اختصاص يافت و در غياث‌پور مسكن گرفتند كه حالا روضهء متبرّكهء سلطان المشايخ نظام الاوليا - قدس الله سره - در آنجاست و اشتهار به مغول‌پور دارد و آن مغولان را نو مسلمان خواندند و آخر همين سال سلطان بر سر قلعهء منداور رفته حوالى آن را نهب و غارت فرموده بازگشت و علاء الدين حاكم كره در اين سال رخصت به جانب بهيكه « 1 » گرفته و آن ولايت را تاخته غنايم بسيار به خدمت سلطان آورد و بت معبود معهود هندوان را در پيش دروازهء بداؤن پى سپر خلايق گردانيد و اين خدمات از علاء الدين مستحسن افتاد و سر كار اوده نيز اضافهء جايگير او شد و چون علاء الدين از كوچ سلطان كه خوش‌دامن او باشد و دختر سلطان دلى پر غصه و جگرى پرخون داشت كه از وى هميشه به سلطان بدى مىگفتند ، به هر بهانه مىخواست كه از قلمرو سلطان دور تر رفته گريزگاهى براى خود پيدا سازد و نوكر جديد نگاه داشته به لباس و تعبيه نواحى چنديرى را از سلطان طلبيده از دهلى به\r\n\r\n\r\n","description":"","footnote":"\r\n( 1 ) . اين كلمه را در ترجمه انگليسى :  Bhilsa  نقل كرده است .\r\n","page_name":" 119 ","page_number":133},
  {"content":"\r\n\r\nكره آمد و از آنجا به بهانهء تاختن چنديرى از راه ايلچپور گذشته متوجه سرحدّ ديوگير شد و ملك علاء الملك را كه يكى از مخلصان او بود در كره به نيابت گذاشته و او را به دار و مدار با سلطان رهنمونى كرده به جايى رفت كه كس نشان ندهد و چون مدتى مديد خبر ملك علاء الدين منقطع بود ، سلطان از جانب او دل‌نگرانى بسيار داشت و به يك بار خبر آمد كه علاء الدين رفته به ديوگير سركشيده و آن نواحى را تا اقصى ولايت دكهن گشاده خزاين و اموال و فيلان و چند هزار اسب و امتعه و اقمشه و جواهر افزون از حدّ قياس به دست آورده به جانب كره مىآيد و اين معنى موجب مسرت خاطر سلطان شد و دانايان روزگار به قياس و قرينه به يقين مىدانستند كه علاء الدين كه بىرخصت سلطان به آن ولايت رفته و آزار بسيار از ملكهء جهان كه حرم سلطان باشد و از حرم خود كشيده سر در جهان نهاده دايما در دل انديشهء فاسد داشت و حالا كه اسباب عصيان او را به وجه كمال به هم رسيده به درگاه آمدنى نيست ، عجب است كه سلطان فكرى به حال او ندارد و هيچ‌كس اين معنى را به عرض سلطان نمىتوانست رسانيد و سلطان اصلا و قطعا بر محنتى كه علاء الدين از مادر زن و زن خود داشت مطلع نبود و اگر ايشان احيانا سخنى از بغى و خروج علاء الدين مىكردند حمل بر غرض نموده تمرّد و طغيان او را هيچ‌گونه به دل خود راه نمىتوانست داد .\r\nالقصّه ، در زمانى كه سلطان به نواحى گواليار بود از امراى خويش در باب علاء الدين كنكاش طلبيده گفت علاء الدين كه با چندين اسباب شوكت مىآيد به قياس شما او چه معامله كند و ما را چه بايد كرد ، آيا به راه چنديرى پيشواز او برويم يا همين‌جا باشيم يا به دهلى مراجعت نماييم ؟ ملك احمد چپ كه وزير صاحب‌راى و تجربه‌كار بود و دولتخواه قوى ، هر چند سلطان را به دلايل عقلى و مقدمات نقلى خاطرنشان ساخته و فتنه‌گرى ملك چهجو و بغى مردم كره را كه به تازگى گذشته بود گواه حال آورده ترغيب بر استقبال به جانب علاء الدين و برهم زدن مواد حشمت و شوكت و گرفتن فيل و مال اسباب و اشياى كارآمدنى از او نمود معقول سلطان نيفتاد و علاء الدين را تعريف بسيار كرده گفت خاطر من به جميع وجوه از جانب او جمع است كه پروردهء نمك و برآوردهء من است با من هرگز\r\n\r\n","description":"","footnote":"","page_name":" 120 ","page_number":134},
  {"content":"\r\n\r\nبدى نخواهد انديشيد . ملك فخر الدين و امراى ديگر نيز مداهنه نموده به جانب سلطان رفتند و دلايل واهى از هر جنس بر موافقت مزاج سلطان و تمثيلات ضعيف آورده باعث بر مراجعت سلطان جانب دهلى شدند و ملك احمد چپ به غضب از آن مجلس برخاست و همين سخن مىگفت كه اگر ملك علاء الدين با اين اسباب شوكت و سلطنت به كره رسيد و از آب سرو گذشته قصد لكهنوتى كرد ، من نمىدانم كه از عهدهء او كه مىتواند برآمد و تأسف بسيار بر حال سلطان مىخورد و مىگفت ، بيت :\r\n عدو را به كوچك نبايد شمرد * كه كوه كلان ديدم از سنگ خرد \r\nو سلطان از گواليار به دهلى آمد و علاء الدين به كره رسيد و عرايض حيله‌انگيز پركار به درگاه نوشته سلطان را به پيشكش ساختن فيل و مال بىحد خام‌طمع ساخت و فرمان بشارت‌آميز مشتمل بر طلب خود نيز التماس نموده در پى استعداد رفتن به لكهنوتى مىبود و برادر خرد خود ظفر خان را در اوده فرستاده فرمود تا كشتيها در آب سرو مهيا دارند . سلطان جلال الدين ساده‌لوح فرمانى موافق مدّعاى او به خطّ خود نوشته به دست دو مقرب محرم خويش كه يكى عماد الملك و ديگر ضياء الدين نام داشت فرستاده اينها آمده از طرح و وضع او چنان معلوم كردند كه ورق ديگرگون شده و علاء الدين آش سلطان را طيار ساخته و موقوف بر اشارتى مانده و علاء الدين آن دو نفر را به موكّلان سپرده تا به جايى نگاه دارند كه پرنده نزد آنها پر نتواند زد و خطّى به الماس بيگ برادر خود كه همراه سلطان بود نوشته در دهلى فرستاد كه چون از من در اين سفر جرأت گونه‌يى ظاهر شد كه بىفرمان سلطان به ديوگير رفتم ، بنابر آن بعضى مردم در دل من وهمى و رعبى انداخته‌اند .\r\nچون من سلطان را بنده و فرزندم ، اگر جريده ايلغار فرموده بيايند و دست مرا گرفته ببرند از بندگى چاره ندارم و اگر چنانچه گفتهء ابناى روزگار صدقى دارد و مزاج سلطان به تحقيق از من منحرف شده به ضرورت سر خود گرفته از عالم گم خواهم شد . چون الماس بيگ مضمون نامه را به عرض رسانيد ، سلطان در ساعت او را براى تسلى علاء الدين رخصت فرموده و وعده كرده كه من نيز از عقب مىرسم و الماس بيگ در كشتى نشسته چون باد به روى آب روانه شد . هفتم روز به ملك\r\n\r\n","description":"","footnote":"","page_name":" 121 ","page_number":135},
  {"content":"\r\n\r\nعلاء الدين پيوست و او را به رفتن به لكهنوتى تحريض نموده و بعضى دانايان دورانديش از مقربان علاء الدين گفتند كه چه احتياج به رفتن لكهنوتى داريم ؟\r\nسلطان از ممرّ شوم طمعى مال ديوگير و فيلان و اسبان آن ديار در عين بشكال جريده نزد ما خواهد آمد ، آن زمان هر انديشه كه مىبايد مىانديشيم و هر چه كردنى است براى آن وقت ذخيره داريم و كار او را همين‌جا تمام مىسازيم و چون سلطان جلال الدين را پيمانهء عمر پر شد و دل به هوس و حرص مال موهوم و شوم مالامال گشته و قضا او را كور و كر ساخته بود ، از اين مفاسد هيچ‌كدام به نظر او در نيامد . نظم :\r\n قضا چون ز گردون فرو هشت پر * همه عاقلان كور گردند و كر \r\nو سخن دولت‌خواهان را پشت‌پا زده با چندى از خواص و يك هزار سوار در كشتى نشسته ، سرعت از باد و تعجيل از آب استعاره كرده روانه كره شد و ملك احمد چپ وزير را با لشكر و حشم از راه خشكى روانه ساخت و ملك احمد چپ گريبان چاك مىكرد و سود نداشت . بيت :\r\n نيوشنده چون گوش ننهد به پند * خورد گوشمال از سپهر بلند \r\nو سلطان كه كشتى عمر او از باد مخالف تباه شده به ساحل فنا رسيده بود ، در هفدهم ماه مبارك رمضان به كره رسيد و علاء الدين كه لشكر خود را مستعد ساخته ما بين كره و مانكپور از آب گنگ گذشته فرود آمده بود ، الماس بيگ را به قدغن نزد سلطان با جواهرى چند نفيس فرستاد تا به هر نوعى كه داند و به هر حيلتى كه تواند سلطان را از لشكر خود جدا ساخته بيارد . آن حريف در ملازمت سلطان رفته به انواع مكر و فريب و عجز و نياز عرض كرد اگر من نمىآمدم و علاء الدين بالكلّ آواره شده از دست رفته بود و از بس كه غرض‌گويان او را از سخنان بىالتفاتانهء پادشاهى پر ساخته رعبى در دل او انداخته‌اند ، حالا هم ترس و وهم به تمام از خاطر او مرتفع نشده و آن احتمال هنوز باقى است ، مگر آنكه كرم و لطف پادشاهى او را دريابد و تسلى بخشد و تنها به ذات شريف خود رفته و دست او را گرفته بيارد و سلطان خون گرفته سخنان او را راست دانسته ، سوارانى را كه همراه داشت فرمود تا همان‌جا توقف نمايند و خود با چندى معدود كه مسلح و مستعد بودند پارهء راهى طى نموده\r\n\r\n","description":"","footnote":"","page_name":" 122 ","page_number":136},
  {"content":"\r\n\r\nپيشواز اجل رفت و الماس بيگ غدّار باز عرض نموده كه برادر ما را كمال دهشت و هيبت سلطان دريافته و سرتاپاى او لرزه گرفته ، اين چند كس را كه خواهد ديد بيشتر رم خواهد خورد و از رحمت سلطان مأيوس خواهد شد . سلطان فرمود تا اين مقربان سلاحها از خود جدا كردند و نزديكان پادشاهى از اين راى ركيك خون‌ها مىخوردند و سلطان از منع ايشان ممتنع نشد ، چون نزديك به كنار آب رسيدند ، لشكر علاء الدين را كه يسال بسته ايستاده بود عيان ديدند كه مسلح و مكمل شده انتظار جنگ مىبرند . ملك خورم وكيل در به الماس بيگ گفت كه ما به گفتهء تو لشكر خود را گذاشتيم و سلاح‌ها را جدا كرديم ، اين چيست كه لشكرى مستعد جنگ در نظر مىآيد ؟ او گفت كه برادر من مىخواهد كه عرض لشكر نمايد و مجراى خويش كرده بيان واجب در نظر سلطان درآورد تا روزى به كار آيد و سلطان به حكم ( اذا جاء القضا ضاق الفضا ) ، هنوز هم پى به مكر دشمن نبرده به پاى خود گام به كام اژدها مىسپرد . بيت :\r\n چو تيره شود مرد را روزگار * همه آن كند كش نيايد به كار \r\nو به الماس بيگ سنگدل گفت كه من با وجود پيرى و ضعف روزه اين‌قدر راه آمده‌ام ، هنوز هم دل برادر بىمهر تو نمىكند كه به زورقى نشيند و نزديك من بيايد .\r\nالماس بيگ گفت برادرم نمىخواهد كه تهى دست و خشك و خالى سلطان را ببيند .\r\n دست تهى گر بر شيخى روى * بار نيابى و نيابى نظر \r\nاو در پى انتخاب فيل و مال و اسباب پيشكش است و ما به خدمت مشغول و طعام افطار و نزول مهمانى مهيا ساخته ، انتظار مقدم شريف سلطانى مىبرد تا به اين دولت مشرف گرديده در ميان اقران ممتاز شود و سلطان در اين حالت به تلاوت مصحف مجيد اشتغال داشت تا وقت عصر به كنار آب رسيده در جايى كه براى نشستن سلطان مهيا ساخته بودند بنشست و علاء الدين كار خود پخته ساخته و در ملازمت سلطان با جمعيت انبوه آمده در پاى افتاده ، سلطان تبسم‌كنان از روى شفقت و مهربانى و محبت طپانچهء سبكى بر رخسار او زده اظهار نوازش و مرحمت و دلگرمى بسيار فرموده و مقدمات وعظ و نصيحت‌انگيز و سخنان شوق و محبت‌آميز به او مىگفت و به انواع تسلى مىداد و دست ملك علاء الدين گرفته به\r\n\r\n","description":"","footnote":"","page_name":" 123 ","page_number":137},
  {"content":"\r\n\r\nجانب خود مىكشيد . در اين اثنا كه سلطان محاسن او را گرفته و بوسيده خصوصيت اظهار مىكرد ، دست به دست وى داده بود ، علاء الدين پنجهء سلطان را مضبوط گرفته بيفشرد و به جماعتى كه متعهد و متكفل قتل سلطان شده بودند اشارت نمود تا محمود سالم كه از اجلاف سامانه بود ، شمشيرى بر سلطان انداخته زخمى ساخت . سلطان به آن زخم به جانب كشتى دويده گفت كه علاء الدين بدبخت چه كردى ؟ در اين هنگام اختيار الدين نامى كه پروردهء نعمت سلطان بود از عقب درآمده زخمى ديگر زد و كار او را تمام ساخته و سر سلطان را بريده نزد علاء الدين آورده ، علاء الدين فرمود تا سر آن سلطان مظلوم شهيد را بر نيزه برداشته در كره و مانكپور گردانيدند و از آنجا به اوده بردند و مخصوصان سلطان كه در كشتى بودند همه به قتل رسيدند و جمعى خود را به آب زدند و غريق بحر فنا شدند . ملك فخر الدين كوچى زنده به دست آمد و به عقوبت رسيد . ملك احمد چپ اردوى سلطانى را اسير كرده به دهلى آورد تا آمدن اركليخان از ملتان كه پسر رشيد سلطان و قابل سلطنت بود توقف نموده ، قدر خان پسر خرد سلطان را ركن الدين ابراهيم خطاب داده به پادشاهى بر تخت دهلى به سعى ملكهء جهان برداشتند و ملوك و امراى جلالى به تمام در بيعت او درآمدند و تا يك ماه نام پادشاهى داشت و ملك علاء الدين هم فرصت نداده در روز قتل سلطان آثار و علامات سلطنت ظاهر ساخته و چتر سلطنت بر سر خود كشيده به سلطنت موسوم شد . در عين بشكال به كوچ‌هاى متواتر جانب دار الملك دهلى رانده و دينار و دراهم را چون باران بر سر خلايق ريخته و زرها در عراده و منجنيق در رهگذر خاص و عام روزگار افشانده به كنار آب جون در باغ خود رسيده نزول كرد و امراى جلالى روز به روز به او پيوسته و عهدها گرفته در بيعت مىآمدند و به اميد زر سرخ كينهء سلطان جلال الدين از دلهاى سياه ايشان به تمام شسته شد .\r\n سخاوت مس عيب را كيمياست * سخاوت همه دردها را دواست \r\nمىگويند كه روزى كه سلطان علاء الدين در بداؤن رسيد ، شصت هزار سوار در قلم آمده بود . ملك ركن الدين ابراهيم چون طاقت مقاومت نداشت با چندى از امراى مخصوص بعد از حركة المذبوحى در ملتان نزد اركليخان رفت و جهان يكسر\r\n\r\n","description":"","footnote":"","page_name":" 124 ","page_number":138},
  {"content":"\r\n\r\nبه كام علاء الدين گشت ، الملك للّه و العظمة للّه و واقعهء سلطان جلال الدين در هفدهم ماه رمضان سنهء اربع و تسعين و ستمائة ( 694 ) روى نمود و مدت ملكش هفت سال و چند ماه بود . نظم :\r\n ديدى چه كرد چرخ ستمكار و اخترش * نامش مبر چه چرخ نه چرخ و نه چنبرش\r\nدر خاك اوفكنده چه خورشيد ملك را * گردون كه خاك بر سر خورشيد انورش \r\nسلطان جلال الدين طبع نظم داشت و امير خسرو بعد وفات معز الدين كيقباد در خدمت سلطان جلال الدين رسيده به شرف نديمى اختصاص يافته و مصحف او را نگاه مىداشت و خلعت‌هايى كه خاصهء امراى سلطان بود و امتياز تمام و اعتبار كلى داشت هر سال به دو مىرسيد و همچنين امير حسن و مؤيّد جاجرمى و امير ارسلان كاتبى و سعد منطقى و باقى « 1 » خطيب و قاضى مغيث هانسوى كه از جملهء فضلاى روزگار جلالى است و غزلى گفته نوزده بحرى و اين مطلع از آن است . شعر :\r\n دو در گوش و قد خوش دو خد خوب و خط تر * فر تو فرى « 2 » پرى و پرى و با تو كر و فر ( ؟ ) \r\nو ديگر فضلا پيوسته مجلس سلطان را به زيور اشعار و نكات علمى و حكمى آراسته و پيراسته مىداشتند و اين چند بيت نتيجهء طبع سلطان است ، بيت :\r\n آن زلف پريشانت ژوليده نمىخواهم * و آن روى چو گلنارت تفسيده نمىخواهم\r\nبىپيرهنت خواهم يك شب به كنار آيى * هان بانگ بلندست اين پوشيده نمىخواهم \r\nو زمانى كه گواليار را در محاصره داشت صفهء بزرگ و گنبد عالى بنا كرده اين رباعى فرمود تا كتابهء آن عمارت سازند ، رباعى :\r\n ما را كه قدم بر سر گردون سايد * از تودهء سنگ و گل چه‌قدر افزايد\r\nاين سنگ شكسته زان نهاديم درست * باشد كه دل شكسته‌يى آسايد \r\nو سعد منطقى و ديگر شعرا و فضلا را فرمود كه عيب و هنر اين شعر را بگوييد ، همه تحسين بسيار نموده گفتند كه هيچ عيب ندارد و گفت شما رعايت خاطر من\r\n\r\n\r\n","description":"","footnote":"\r\n( 1 ) . نسخه : قاضى .\r\n( 2 ) . نسخه : فريرى و با تو .\r\n","page_name":" 125 ","page_number":139},
  {"content":"\r\n\r\nمىكنيد عيب آن را در اين رباعى ظاهر مىسازم . رباعى :\r\n باشد كه درين جا گذر كس باشد * كش خرقه رداى چرخ اطلس باشد\r\nشايد كه ز يمن قدم ميمونش * يك ذرّه به ما رسد همان بس باشد \r\n\r\nسلطان علاء الدين خلجى\r\nدر بيست و دوم ذى حجّهء سنهء خمس و تسعين و ستمائه ( 695 ) به اتفاق برادر خويش الماس بيگ لواى سلطنت دهلى برافراشت . او را الغ بيگ خان و سنجر خسر پورهء خود را كه مير مجلس بود البخان و ملك نصرت جليسرى را نصرتخان و ملك بدر الدين را ظفر خان خطاب داده در صحراى سيرى نزول نموده لشكرگاه ساخت و بار عام داده امرا و اكابر و اصاغر را از نعمات وافره محظوظ گردانيده و خطبه به نام خود آراست و مناصب و القاب بر امرا داشته و جاگيرها قسمت نموده اول از همه دفع و رفع پسران سلطان جلال الدين كه در ملتان بودند پيش ديد همت ساخت . نظم :\r\n سر وارث ملك تا بر تن است * تن ملك را فتنه پيراهن است \r\nو در محرم سنهء ست و تسعين و ستمائة ( 696 ) الغ خان و الب خان را بر سر اركليخان و سلطان ركن الدين نامزد كرد و اين هر دو برادر در حصار ملتان محصر شدند و اهل شهر و كوتوال امان طلبيده در صلح زدند و سلطان‌زاده‌ها به وسيلهء شيخ ركن الدين قريشى - قدس الله سره العزيز - برآمده به الغ خان ملاقات نمودند و او به تعظيم تمام ايشان را دريافته فتحنامه به دهلى فرستاد و خيل و تبار جلالى را گرفته متوجه دهلى شد و نزديك به بوهر نام موضعى از نواحى هانسى نصرت خان فرمانى آورد تا هر دو سلطان جلال الدين را با الغو مغول داماد سلطان و ملك احمد چپ را ميل در چشم كشيده سلطان‌زاده‌ها را تسليم كوتوال هانسى نمودند و با دو پسر اركليخان شهيد گردانيدند و حرمهاى سلطانى و باقى فرزندان او را در دهلى مقيد داشتند و احمد چپ و الغو مغول را در قلعهء گواليار فرستادند و جمعى ديگر را نيز مكحول ساخته به هر جانب پريشان ساختند و به سياست رسانيدند و خيلى از\r\n\r\n","description":"","footnote":"","page_name":" 126 ","page_number":140},
  {"content":"\r\n\r\nخاندانهاى قديم را برانداختند و باطن سيدى موله مرحوم زود ظاهر شد و خون او دير نكشيد ، در اندك فرصت باعث خون‌ريزى سلطان جلال الدين و تبارش و چندين هزار خون‌هاى ديگر خلايق گشت . بيت :\r\n گنج قارون كه فرو مىرود از قعر هنوز * خوانده باشى كه هم از غيرت درويشان است \r\nو در سنهء سبع و تسعين و ستمائة ( 697 ) نصرت خان به عهدهء وزارت منصوب شد و در بازيافت زرهايى كه سلطان علاء الدين در اوايل حال به جهت استجلاب قلوب به مردم بخشيده بود مبالغه بسيار نموده و مبالغ بىشمار مسترد ساخته و اصل خزانه گردانيد و علاء الملك عم ضياى برنى صاحب تاريخ فيروز شاهى را كه سلطان علاء الدين از كوتوالى دهلى به حكومت و ايالت كره رسانيده و نصرت خان را منصب كوتوالى داده بود از كره طلبيده باز عهدهء قديم به او مفوّض شد و ملتان را به الب خان دادند و در سنهء ثمان و تسعين و ستمائة ( 698 ) چتلدى « 1 » نام سرلشكر مغول از آب سند گذشته روى به هند آورد و الغ خان و تغلق خان حاكم ديپالپور كه غازى ملك باشد به دفع آن فتنه نامزد شده در حدود جارن منجهور به ايشان مصاف قوى دادند و شكست بر لشكر مغول افتاده بعضى كشته و ديگران اسير شدند و لشكر سلطان علاء الدين با غنايم بسيار مظفر بازگشت . مرتبه دوم قتلغ خواجه ولد داود از ماوراء النهر به جمعيت بىشمار به قصد تسخير ولايت هندوستان تا ظاهر دهلى درآمده « 2 » رسيد و به پرگنات هيچ تعرض نرسانيد . در دهلى گرانى غلّه شد و بر مردم شهر حال تنگ گشت و سلطان علاء الدين الغ خان و ظفر خان را مقدمه ساخته با عساكر بىشمار به محاربهء لشكر مغول فرستاد و در حد گيلى جنگى عظيم واقع شد و ظفر خان مقتول گشت و صرفهء سلطان نيز در اين بود و قتلغ خواجه هزيمت يافته راه خراسان پيش گرفت و در آن جايگاه به دار فنا رفت .\r\nمرتبهء سوم ترغى مغل كه يكى از مركنان ، يعنى تيراندازان بىخطاى آن ديار بود با يك لك پياده و بيست هزار سوار دلير و نامدار دامن كوه گرفته و آن ولايت را به تصرف آورده تا قصبهء برن رسيد و ملك فخر الدين امير داد حاكم آنجا حصارى شد و\r\n\r\n\r\n","description":"","footnote":"\r\n( 1 ) . در ترجمه انگليسى :  Salai  و در پاورقى : صلدى و نيز چتلدى آورده است ( ج 1 ص 249 ) .\r\n( 2 ) . در انگليسى :  Penetrated as far as Delhi  ، در اصل : در آره رسيد و . . .\r\n","page_name":" 127 ","page_number":141},
  {"content":"\r\n\r\nملك تغلق و غازى ملك از درگاه نشانى شده به جهت دفع آن فتنه نامزد گشت و ملك فخر الدين از حصار بيرون برآمده و به ملك تغلق جمع شده به اتفاق شبخون بر مغول زدند و شكست بر آن لشكر افتاده ترغى اسير گشت و ملك تغلق او را در حضرت آورد . مرتبهء چهارم محمد ترتاق « 1 » و على بيگ مغول كه پادشاه‌زاده‌هاى خراسان بودند ، لشكر بسيار جرار جمع آورده دو فوج شدند ، يكى به جانب ناگور تاخت برد ، دوم دامن كوه سرمور را گرفته تا حد آب بياه كه آن را كالى مىگويند متصرف گشت . سلطان علاء الدين ملك مانك بندهء خود كه كافور نايب هزار دينارى باشد و ملك تغلق حاكم ديپالپور را به جانب امروهه نامزد ساخت و زمانى كه لشكر مغول اموال و مواشى فراوان غنيمت گرفته به كنار آب رهب مىرفت ، ملك مانك از عقب رسيد و جنگى عظيم پيوست و هر دو پادشاه‌زاده‌هاى مغول داد مردانگى داده عاقبت اسير شدند و به قتل رسيدند و بيشترى از آن ملاعين علف تيغ كين گشتند و بقية السيف پريشان به ديار خود فرار نمودند و سرهاى آن هر دو سردار را بر كنگرهء حصار بداؤن برده آويختند و اين رباعى يكى از فضلاى آن عصر گفته به دروازهء جنوبى آن شهر كتابه نوشته ، رباعى :\r\n اى حصن كه تأييد خدا يار تو باد * فتح و ظفر شاه علمدار تو باد\r\nاز نو ملك زمانه معمار تو شد * ترغى چو علا بيگ گرفتار تو باد \r\nو مير خسرو - عليه الرحمة - قصّهء جنگ ملك مانك را كه ملك نايب خطاب يافته بود در تاريخ خزاين الفتوح به عبارتى آورده كه معجزه است و طاقت بشرى از اتيان به مثل آن به عجز قايل و معترف ، اگرچه تمام كلام آن خسرو شاعران از اين نمط است و تعريف و فرق نهادن ديگرى فضول و غلط . شعر :\r\n اذا ما جلّ شيئ عن خيال * يدقّ عن الاحاطة و المثال \r\nمرتبهء پنجم اقبال مند و كپك مغل لشكرها جمع آورده به انتقام محمد ترقاق و على بيگ در سرحد ملتان تاختند و سلطان اين مرتبه نيز ملك نايب و ملك تغلق را نامزد فرمود و ايشان به وقت بازگشت مغل به ايلغار رفته تعاقب كردند و كپك در جنگ گرفتار شد و اسيران و غنايم بسيار كه به دست كفار تاتار افتاده بودند به عوض\r\n\r\n\r\n","description":"","footnote":"\r\n( 1 ) . متن فارسى : « ترياق » چند سطر پايين‌تر « ترتاق » ، ترجمهء انگليسى : ترماق ( جلد 1 ، ص 250 ) .\r\n","page_name":" 128 ","page_number":142},
  {"content":"\r\n\r\nكپك باز خريدند و از آن روز مغل را هوس هندوستان بر دل سرد شد و دندان طمع كند گشت و بعد از اين فتوحات شبى سلطان به خاطر جمع با حريفان مجلس شراب داشته ، رطلهاى گران مىپيمود و شب چون دور پياله به آخر رسيده بود ، ناگاه بعضى از اهل مجلس به دست و چشم و ابرو يكديگر [ را به 
  ] برخاستن اشارت كردند . نظر سلطان بر آن افتاد و بدگمان شده فرياد برآورد كه غدر غدر ، و هم در آن حالت حكم به كشتن قاضى بهار كه از جملهء ندما و ظرفا بود فرمود و ديگران متفرق شدند . صباح چون پرده از روى كار برگرفت ، سلطان « 1 » چون روز روشن شد كه گمان غلط بود . بيت :\r\n باش تا پرده براندازد جهان از روى كار * و آنچه امشب كرده‌اى فردات گردد آشكار \r\nو طلب قاضى بهار نمود ، عرض داشتند كه او خود همان زمان به هزار ساله‌ها پيوست . سلطان از اين ادا نادم و خجل شده از شراب توبه كرد و منادى گردانيد كه شراب به يك قلم از ممالك محروسه بر طرف باشد و خم‌هاى شراب بر درگاه ريخته جويى از آن روان گردانيدند و هر كه را مست مىيافتند به زندان كشيده تعزير مالى و بدنى مىنمودند و بازار توبه و زهد رواج يافت و خانهء شراب و خرابات خراب و دكان محتسبان گرم شد و احتياج به خريدن سركه نماند و مىخوران به زبان حال اين بيت‌گويان بودند ، بيت :\r\n گه نمك ريزد به خم گه بشكند پيمانه را * محتسب تا چند در شور آورد ميخانه را \r\nو در سنهء سبع و تسعين و ستمائة ( 697 ) سلطان بر نو مسلمانان مغول بدگمان شده داعيهء قتل و استيصال ايشان نمود و اين جماعه نيز به سبب سخت‌گيرى ارباب دخل و شدّت مطالبهء اموال مسترد قصد غدرى در وقت شكار سلطان و پرانيدن جانوران داشتند . يكى از منهيان اين معنى را به سلطان رسانيد و فرامين پنهانى به حكام ولايت نوشتند كه در فلان ماه و فلان روز نو مسلمانان مغول را به يك اتفاق هر جا كه يابند به قتل رسانند . بنابر آن بر سر ميعاد چندان مغول غريب و نامراد را به تيغ بيداد مسافر ملك عدم ساختند كه عقل از شمار آن عاجز باشد و در هند نام مغول نماند ، اما اين رسم غريب‌كشى از آن وقت بازماند و در اوايل حال چند فتحى كه\r\n\r\n\r\n","description":"","footnote":"\r\n( 1 ) . هر سه نسخه چنين است . احتمالا كلمهء « را » بعد از سلطان ساقط شده است .\r\n","page_name":" 129 ","page_number":143},
  {"content":"\r\n\r\nمتواتر روى داد ، داعيهء فاسد به خاطر سلطان راه يافت : يكى احداث دينى مجدّد به مدد اين چهار كس : الغ خان و نصرت خان و ظفر خان و الب خان و قياس حال خود بر پيغمبر عليه السلام و ياران او رضى الله عنهم اجمعين ، و دوم تسخير اقاليم ربع مسكون ، چون سكندر و لهذا در خطبه و سكه نام خود سكندر ثانى ثبت نمود و چون مشورت از علاء الملك كوتوال دهلى پرسيد ، او سلطان را از اين هر دو داعيه بازداشته گفت كه دين از پيش خود اختراع نمىتوان كرد تا مؤيّد من عند الله نباشد و معجزات صادر نشود و اين معنى به زور ملك و مال و حشم و خدم صورت نمىتواند بست و در اين صورت انواع فتنه و فسادهاى عظيم متوقع ، بلكه متحقّق است و كارى از پيش نمىرود و پشيمانى باقى است و داعيهء ملك ستانى پسنديده است و ليكن آن را استعداد تمام مىبايد و هم عهدى درست و وزيرى چون ارسطو و اينجا همه منتفى است و سلطان اگر قلاع هندوستان را از كفره و نواحى دهلى را از متمردان پاك سازد ، كم از جهانگيرى سكندر نيست . سلطان را بعد از تأمل وافى اين دلايل عقلى و نقلى او بسيار خوش‌آمد و او را خلعت داده انعامات وافر بخشيد و از هر دو داعيه بازآمد و امرايى كه از جهت درشتى مزاج سلطان سخن برآمد نمىتوانستند گفت هر كدام براى علاء الملك تحفه‌ها و اسبان و اشياى نفيس فرستاده و آفرين‌ها گفته . بيت :\r\n به نزد من آن‌كس نكو خواه تست * كه گويد فلان خار در راه تست \r\nو در اين سال سلطان به ديوگير رفته فتح مجدد نموده غنايم مثنّى گرفت . شعر :\r\n و آنچه از آن پس بريد تيغ مثنّى بريد * و آنچه ازين پس شكست گرز مكرّر شكست \r\nو در سنهء ثمان و تسعين و ستمائة ( 698 ) الغ خان را با عساكر قاهره در ولايت گجرات بر سر راى كرن كه سى هزار سوار و هشتاد هزار پياده و سى زنجير پيل داشت ، تعين فرمود و الغ خان نهرواله را بعد از هزيمت يافتن راىكرن نهب و غارت كرده تعاقب او نموده و راىكرن در پناه راىبيرمديو « 1 » كه والى ديوگير بود از ولايت دكن پيوست و اهل و عيال راىكرن و خزانه و پيل و هر چه داشت به دست غازيان اسلام افتاده و از جملهء حرمخانهء او ديولرانى بود كه خضر خان ولد سلطان\r\n\r\n\r\n","description":"","footnote":"\r\n( 1 ) . نسخه : رامديو .\r\n","page_name":" 130 ","page_number":144},
  {"content":"\r\n\r\nعلاء الدين آخر حال بر او عاشق شد و قصهء عشق‌بازى خود را به امير خسرو گفت تا به نظم آرد و كتاب خضر خان و ديولرانى كه به عشيقه مشهور است به نام اوست و الغ خان بتى را از نهرواله به عوض بت سومنات كه سلطان محمود آن را در غزنين برده و هندوان معبود خود ساخته بودند ، در دهلى برده پى سپر خلايق گردانيد و تعاقب راىكرن تا سومنات كرد و بتخانهء سومنات را مجددا خراب ساخت و مسجدى برآورده بازگشت و نصرت خان به كهنبايت كه بندرى است مشهور رفته از آنجا « 1 » اموال و لعل و جواهر بىقياس غنيمت گرفته و كافور هزار دينارى كه به آخر سلطان علاء الدين به او تعلق خاطرى پيدا كرده نايب ملك ساخت از جملهء اين غنايم بود و الغ خان چون در حد الور رسيد به تحقيق اموال و اسبابى كه به دست مردم در جنگها افتاده بود مقيد گشت و شدت از حد گذرانيده بازيافت مىنمود و جماعتى از مغولان را كه همراه او بودند اين معنى دشوار آمده قصد غدر انديشيدند و عاقبت پريشان شده بعضى نزد راىهميرديو در جهاين كه نزديك رنتهنبور واقع است رفتند و بعضى به جاى ديگر و الغ خان به كوچ متواتر به حضرت دهلى رفت و از اينجا معلوم مىشود كه قصهء غريب‌كشى بعد از آمدن الغ خان از گجرات روى نموده و ارباب تاريخ تقديم و تأخير را منظور نداشته‌اند ، و اللّه اعلم ، و در سنهء تسع و تسعين و ستمائة ( 699 ) الغ خان به جانب قلعهء رنتهنبور و جهاين كه مشهور به نوشهر است نامزد شد و راىهميرديو نبيرهء راىپتهو را كه ده هزار سوار و پيادهء بىشمار و پيلان نامدار داشت ، جنگى كرده و هزيمت يافته به استعداد قلعه‌دارى تمام پناه به قلعهء رنتهنبور آورده الغ خان صورت حال را به درگاه عرض نمود ، سلطان را بر تسخير آن قلعه ترغيب كرد و سلطان لشكرها را جمع آورده به رنتهنبور رفت و آن قلعه را به جدّ درست و عزم الملوك تمام در اندك فرصت به قهر و غلبه گرفته هميرديو را به دوزخ فرستاد و اموال و خزاين و دفاين بىشمار به دست آورده كوتوالى براى حراست آن قلعه تعين فرمود و ولايت جهاين در تصرف الغ خان سپرده قصد چيتور نمود و آن را نيز در ايامى معدود گشاده خضر آباد نام نهاده و چترى لعل به خضر خان مذكور مرحمت نموده در قبضهء اقتدار او بازگذاشت و از\r\n\r\n\r\n","description":"","footnote":"\r\n( 1 ) . نسخه : تجار .\r\n","page_name":" 131 ","page_number":145},
  {"content":"\r\n\r\nجملهء وقايعى كه در اين يورش روى داد يكى آن بود كه نصرت خان به كمك الغ خان كره به رنتهنبور آمده بود . پيش از آنكه سلطان به آنجا رسد در ايام محاصره روزى سنگى بر سر او رسيد و به عالم ديگر شتافت و يك بازوى سلطان كه عبارت از ظفر خان باشد خود در جنگ قتلغ خواجه شكسته بود ، بازوى دوم نيز حالا شكست . ديگر چون نزول لشكر در نواحى قصبهء پنهيت « 1 » واقع شد ، روزى سلطان شكار قمرغه فرموده شب در صحرا مانده و صباح پگاه سپاه خويش را به هر جانب تعين نموده خود با جمعى معدود بر سربلنديى تماشا مىكرد و در اين اثنا برادرزادهء سلطان اكتخان با جمعى از مغولان نومسلم كه به عهدهء وكيل درى مشغول بودند بىمحابا سر زده درآمده سلطان را به تير گرفتند و بازوى او را مجروح ساختند . چون هواى زمستان بود و سلطان دگله « 2 » پر پنبه پوشيده بود زخمها كارگر نيفتاد و اكتخان خواست كه از اسب فرود آمده سر او را از تن جدا سازد و پايگى چند به لباس موافقت و متابعت « 3 » او درآمده فرياد زدند كه كار سلطان تمام شد و اكتخان به سخن آنها خرسند گشته به تعجيل تمام به لشكرگاه رفته سواره به بارگاه سلطانى درآمده بر تخت نشست و چتر بر سر كشيده و امرا به دستور قديم به توره و تزك سلطانى به بيعت او درآمده هيچ انكارى ظاهر نساختند و اكتخان بىحوصله مغلوب شهوت شده ، همان ساعت قصد اهل حرم خاص نموده و ملك دينار حرمى كه با جماعت خويش مسلح و مكمل بر در حرم پاس مىداشت ، گفت تا سر سلطان را نمىنمايى نمىگذارم كه قدم در اين سراپرده توانى نهاد و سلطان علاء الدين چون از آن تهلكه اندكى به هوش آمده زخمها را بر بست و به خود يقين كرد كه اكتخان به اتفاق امرا كه از من برگشته‌اند جرأت بدين حركت شنيع كرده و اگر نه او خود تنها مرد اين كار نبود . بنابراين خواست با پنجاه و شصت نفرى كه نزد او مانده بود به انداز الغ خان راه جهاين پيش گيرد تا او چه راه نمايد . يك دو مقربى از مقربانش سخافت اين راى روشن كرده او را ترغيب بر رفتن در سراپردهء سلطنت و بارجاى دولت نمودند و تا رسيدن به بارگاه پنجاه سوار به هم رسيدند و اكتخان راه افغان‌پور پيش گرفت و\r\n\r\n\r\n","description":"","footnote":"\r\n( 1 ) . نسخه : سون‌پت .\r\n( 2 ) . نسخه : كله .\r\n( 3 ) . نسخه : مبايعت .\r\n","page_name":" 132 ","page_number":146},
  {"content":"\r\n\r\nجماعتى كه به ايلغار متعاقب او رفته بودند او را دستگير ساخته به ملازمت سلطان فرستادند و هر جا كه خويش و تبار او بود مستأصل گردانيدند و قتلغ خان نام برادر او نيز در آن ميان تلف شد . ع :\r\n رخنه‌گر ملك سرافكنده به \r\nو در همان ايام عمر خان و منگو خان دو برادرزادهء سلطان در بداؤن سر بغى كشيدند و امرايى چند از درگاه رفته گرفته آوردند تا ميل در چشم آنها كشيدند . نظم :\r\n با ولى نعمت ار برون آيى * گر سپهرى كه سرنگون آيى \r\nديگر آنكه در ايام محاصرهء سلطان قلعهء رنتهنبور را حاجى مولا « 1 » نام شخصى از خيلان ملك الامرا كوتوال مفسدى چند به هم رسانيده در دهلى فرمان لباسى ظاهر ساخته و از دروازهء بداؤن به شهر درآمده ترمذى نام كوتوال را طلبيد و در ساعت سرش از تن جدا كرد و دروازه‌ها را بربست و كس به علاء الملك صاحب خويش كه كوتوال حصار نو بود فرستاد كه فرمانى از سلطان آمده بيا و بخوان . علاء الملك از سر آگاه شد به طلب او نرفت و حاجى مولا مفتن به كوشك لعل رفته و بنديان را هم از زندان برآورده به هر كدام اسب و اسلحه و خرجى و افراز خزانه داده جمعيت بسيار به هم رسانيد و سيدزادهء علوى شاه تلبنه « 2 » نامى را كه از جانب مادر نسبش به سلطان شمس الدين التمش مىرسد به حضور اكابر و صدور به زور طلبيده بر در كوشك لعل بر تخت اجلاس نمود و خواهى نخواهى از اعيان شهر براى او بيعت گرفت و سلطان اين خبر را شنيده فاش نساخت و از جاى درنيامد تا به حدى فوق الحد و الغايه فتح قلعه دست داده يك هفته از معاملهء حاجى مولا « 3 » نگذشته بود كه ملك حميد الدين كه ميركويى داشت با پسران خود كه به شجاعت اشتهار داشتند و جمعى از سواران ظفر خان كه از امروهه به جهت عرض محلى آمده بودند با حاجى مولا جنگ كرده و كار او را تمام ساخته آن سيدزادهء نامراد را نيز به قتل رسانيده و سرها را به رنتهنبور فرستادند و سلطان الغ خان را به دهلى نامزد فرمود تا جماعتى را كه در اين فتنه متفق بودند پيروى نموده به معرض تلف درآورد و\r\n\r\n\r\n","description":"","footnote":"\r\n( 1 ) . نسخه : مولانا .\r\n( 2 ) . نسخه و در متن انگليسى : نبسه .\r\n( 3 ) . نسخه : مغل .\r\n","page_name":" 133 ","page_number":147},
  {"content":"\r\n\r\nخانمان ملك الامرا و خويشان او را به گمان اين كه حاجى مولا بىاشارت ايشان شروع در اين امر نموده باشد از بيخ برانداخت و سلطان قلعهء رنتهنبور را با ولايت در جايگير او مقرر فرموده بازگشت و او در همان روز در راه بيمار شد و رخت از اين جهان برد و رنتهنبور نسبت به او حكم بهشت شداد پيدا كرده بود ، ديگر آنكه جماعتى از ياغيان جالورى كه مير محمد شه نامى سردار ايشان بود ، بعد از فتح رنتهنبور در آن قلعه به دست افتادند و چون سلطان از محمد شاه كه زخمى بود پرسيد كه اگر جان‌بخشى نموده تو را معالجه فرمايم و از اين مهلكه نجات يا بى من بعد با من چگونه سلوك مىكنى ؟ او گفت كه اگر مرا صحت شود و دست يابم تو را به قتل رسانيده پسر هميرديو را به پادشاهى بردارم . سلطان از اين معنى متحيّر و متعجّب مانده از امراى صاحب راى و تدبير سبب برگشتگى خلايق و روى گردانى از او و فتنه‌انگيزىهاى متواتر و فسادهاى متوالى پرسيد و چارهء دفع آن حوادث از ايشان خواست . راهى چند نمودند كه مآل آن به چهار چيز منجر مىشد : اول خبردار بودن پادشاه به ذات خود از معاملات نيك و بد كه در مملكت مىگذرد ، دوم قطع مادهء شراب‌خوارى كه خوىهاى زشت از آن متولد مىشود ، سوم ترك آمد و رفت ملوك به خانه‌هاى يكديگر و كنكاش نمودن با هم ، چهارم بازيافت نمودن زرهاى زيادتى از هر كه باشد ، خواه سپاه ، خواه رعيت كه سرمايهء هر فتنه و فساد از اوست ، خصوصا نوكيسه‌هاى سفله و در اندك مدت اين ضوابط به استصواب پسنديده رايان از قوه به فعل درآمد ، چنانچه سابقا سمت گزارش يافت . سلطان شراب را برانداخت و ديگر ضوابط نيز به عمل درآورد و قانونى چند از خود احداث كرد كه در زمان هيچ پادشاهى نه قبل از آن نه بعد از آن كسى نشان ندهد ، خواه موافق شريعت بودى خواه نى و از آن جمله است ارزانى غله و پارچه و اسب و ساير ما يحتاج اليه ضرورى سپاه و رعيت و وصول انعامات و خيرات به عام و خاص كه تفصيل آن در تاريخ ضياى برنى مشرّح و مفصّل است و آن بربست از نوادر و عجايب امور بود و ارزانى اشياء از معظمات اسباب رفاهيت عامهء خلق شد و سدى عظيم گشت از براى درآمدن مغل و چون در ذكر بعضى از اين وقايع و سوانح از كتاب اصل ترتيب سنوات ساقط است و ايراد آن بر سبيل استطراد تقريبى\r\n\r\n","description":"","footnote":"","page_name":" 134 ","page_number":148},
  {"content":"\r\n\r\nاست اينجا نيز به همان طريق مذكور شد .\r\nدر سنهء سبعمائة ( 700 ) عين الملك شهاب ملتانى را به جانب مالوه با لشكر بسيار نامزد فرمود و كوكا نام رانى كه چهل هزار سوار و يك لك پياده داشت به او تاب مقاومت نياورده فرار نمود و عين الملك آن ولايت را نهب و تاراج داده با فتوح و غنايم بىحد و حساب بازگشت و خسرو شاعران در اين باب مىفرمايد در عشيقه ، بيت :\r\n به عين الملك اشارت كرد ز ابرو * كه تا آرد به سوى مالوه روى\r\nز بينايى كه عين الملك را بود * به ديده در پذيرفت آنچه فرمود\r\nروان شد با سپاهى صف كشيده * به گردش همچو مژگان كرد ديده \r\nو در سنهء مذكور سلطان به طريق شكار به جانب سورته نهضت فرموده و ستلديو نام مفسدى را كه به انبوهى گران در آن حصار پناه جسته و لشكر سلطانى را فتح آن ميسر نبود به دست آورده به جهنم فرستاد و در سنهء احدى و سبعمائة ( 701 ) قلعهء جالور به دست كمال الدين كرك فتح شد و كنهرديو متمردى سخت را به دركهء اسفل روانه گردانيد .\r\nو در سنهء اثنى و سبعمائة ( 702 ) ملك نايب كافور را با لشكر گران و استعداد فراوان به جانب تلنگ و مرهت نامزد ساخت و عالم عالم گنجها و فيل و اسب و جواهر و اقمشه به غنيمت به دست غازيان افتاد .\r\nو در سنهء تسع و سبعمائة ( 709 ) ملك نايب كافور ديگر باره به ارنكل رفته خزاين بسيار و چند زنجير فيل نامى و هفت هزار اسب از راىندر ديو حاكم ارنكل پيشكش گرفته خراجى معين قرار داد .\r\nو در سنهء عشر و سبعمائة ( 710 ) ولايات معبر تا دهور سمندر در حوزهء تصرف اهل اسلام درآمد .\r\nو در سنهء احدى عشر و سبعمائة ( 711 ) ملك نايب با سيصد و دوازده فيل و بيست هزار اسب و نود و شش هزار من طلا و صندوقهاى جواهر و مرواريد و ديگر غنايم از اندازهء حساب افزون به درگاه آمده گذرانيد و امير خسرو كه در آن لشكر بود خصوصيات اين احوال در خزاين الفتوح نوشته و اين فتوحات را بعضى حمل بر\r\n\r\n","description":"","footnote":"","page_name":" 135 ","page_number":149},
  {"content":"\r\n\r\nاستدراج و بعضى بر كرامات سلطان علاء الدين مىكردند و بعضى امن و امان آن عهد را از بركات بىنهايات سلطان المشايخ نظام الاوليا - قدس الله سره - مىدانستند . فى الجمله ، چون خاطر سلطان از ضبط و ربط مهمات و اشغال ملكى فراغ يافت همت بر امر خير پسران خويش گماشته و هركدام را به ناحيت ملكى نامزد نموده اقطاعات براى ايشان جدا ساخت و از آن جمله كدخدايى خضر خان است با ديولرانى و آن چه كراى ذكر مىكند ، همان است كه با دامان قيامت دامان بسته و اهل ذوق آن را در كتاب عشيقه خواهند خواند و سلطان خضر خان را چتر و دورباش داده ولى عهد ساخته به جانب هتناپور و دامن كوه رخصت فرمود . چون كارها قرار گرفت و چرخ از آن بىوفايى كه در طبيعت او مركوز است آغاز كرد و آن بدخويى آشكار ساختن گرفت و پيرى بر مزاج سلطان استيلا يافت دلها از او برگشت . بيت :\r\n جهان پادشا چون شود دير سال * پرستنده را زو بگيرد ملال\r\nسرى كو سزاوار باشد به تاج * سرين گاه او مشك بايد نه عاج \r\nو امراض گوناگون بر او عارض شده ، علت دق كه موجب درشتى و بدگمانى و انحراف مزاج است از جادهء اعتدال بر مملكت بدنش غالب آمد و چون اندك صحت كه حكم خانه روشن كردن چراغ داشت روى نمود ، خضر خان به موجب نذرى كه كرده بود به حسن نيت و خلوص ذهن از هتناپور برهنه پاى به زيارت پيران حضرت دهلى رفت و شكرانهء صحت پدر به جاى آورد و [ از جملهء غرايب اينكه اصلا به ملازمت سلطان المشايخ و الاولياء 
  ] . نظم :\r\n شيخ امم قطب طريقت نظام * خضر و مسيح از دم يحيى العظام \r\nكه دست انابت و تولا بديشان داشت ، نرفت و ملك نايب آمدن خضر خان را به صد آب و تاب به سلطان باز نموده گفت كه الب خان خالوى خضر خان كه از گجرات آمده به تدبير و دورانديشى در كار ملك و طمع نيابت و وكالت خود خواهرزاده را طلبيده و اگر اين فكر خام و سوداى ناتمام در متخيّلهء خضر خان جا نكرده باشد چرا بىطلب به درگاه آمده ؟ سلطان را كه مزاجش آشفته و دماغش پريشان و خرافت دريافته بود به موجب آنكه ( اذا ساء حال المرء ساءت ظنونه ) از غايت بىشعورى اين\r\n\r\n","description":"","footnote":"","page_name":" 136 ","page_number":150},
  {"content":"\r\n\r\nمعنى را واقع و اين سخنان را راست شمرده در حال به سياست الب خان حكم فرمود و آن بيچاره را ملك نايب و ملك كمال الدين گرگ چون گوسپند سليم گرفته اندرون قصر پادشاهى پاره‌پاره كردند . بعد از آن ملك نايب سلطان را بر اين داشت كه خضر خان چون از كشتن خال خودش هراس يافته مناسب نيست كه به جاى خود برود . فرمان شد تا به جهت اصلاح امور ملكى چند روز به جانب امروهه رفته به سر برد تا آنكه فرمان طلب به نام او صادر شود به شكار مشغول باشد و چتر و دور باش و ساير اسباب سلطنت را به درگاه بازفرستد . خضر خان با دلى متردّد و خاطرى پريشان به موجب فرمان عمل نموده بعد از چند گاهى از حسن ظنّى و خلوص اعتقادى كه به خاطر داشت چنان به عرض رسانيد كه از من خيانتى صادر نشده كه موجب چندين گرانى خاطر سلطان باشد ، بىاختيار از امروهه به عزم پابوس به درگاه رسيد . در اين مرتبه رگ مهر پدرى سلطان در حركت آمد و پسر را در كنار گرفت و بوسه‌ها بر پيشانى او داد و اشارت به ديدن والدهء او كرد . خضر خان آنجا رفت و ملك نايب از روى حرامزادگى باز همان ساعت گوش سلطان را از سخنان غيرواقع پر كرد و گفت خضر خان دوم مرتبه است كه به قصد بدانديشى بىحكم به درگاه مىآيد و سلطان از اين معنى غافل است . سلطان در اين مرتبه حكم فرمود كه خضر خان و شادى خان هر دو برادر را در قلعهء گواليار فرستند و ملك نايب بعد از فرستادن اين دو وارث ، ملك شهاب الدين پسر سلطان كه از مادر ديگر و خردسال بود سر راست شده و او را وليعهد ساخته از او عهد گرفت و بعد از دو سه روز سلطان را زحمت وجود مزاحم شد و مىخواست كه دمى را به عالمى بخرد نمىدادند . نظم :\r\n سكندر كه بر عالمى حكم داشت * در آن دم كه مىرفت عالم گذاشت\r\nميسر نبودش كزو عالمى * ستانند و مهلت دهندش دمى \r\nتا كارخانهء هستى را از نقد حيات پرداخت و اين واقعه در سنهء ست عشر و سبعمائة ( 716 ) روى نمود و مدت ملك سلطان علاء الدين بيست و يك سال بود .\r\nنظم :\r\n\r\n","description":"","footnote":"","page_name":" 137 ","page_number":151},
  {"content":"\r\n\r\n علاء الدين كه از مهر علايى سكّه بر زر زد * جهان بگرفت زير زر كف دست زرافشانش\r\nز دور چرخ گشت آن سكه ديگرگون ولى آن زر * همانسان ماند در عالم كه بينى دست گردانش \r\n\r\nذكر امير خسرو و مير حسن رحمة الله عليهما\r\nاز جملهء شاعران كه زمان سلطان علاء الدين به وجود ايشان مزيّن و مشرّف بود يكى خسرو شاعران است - عليه الرحمة و الرضوان - كه آفاق كران تا كران از نظم و نثر وى مملو و مشحون است و خمسه را در سنهء ( 698 ) شش صد و نود و هشت به نام سلطان علاء الدين در مدت دو سال تمام ساخته و از آن جمله مطلع الانوار را در دو هفته گفته ، چنانچه مىفرمايد ، نظم :\r\n سال كزين چرخ كهن گشته بود * از پس ششصد نود و هشت بود\r\nاز اثر اختر گردون خرام * شد به دو هفته مه كامل تمام \r\nدر كتاب نفحات از سلطان المشايخ نظام الاولياء - قدس الله سره العزيز - نقل مىكنند كه روز قيامت هر كسى به چيزى نازد و ناز من به سوز سينهء اين ترك الله است و مير خسرو غالبا به اين معنى اشارت مىفرمايد ، بيت :\r\n خسرو من كوش به راه صواب * تات شود ترك خدايى خطاب \r\nديگر مير حسن دهلوى است كه ديوان او نيز شرق و غرب عالم را گرفته و در آن عهد اگرچه شعراى ديگر صاحب دواوين بوده‌اند ، اما با وجود اين دو بزرگوار ذكر آنها خوش نمىآيد . مصرع :\r\n چو آفتاب بر آيد ستاره‌ها عدم است \r\nوفات مير خسرو در سنهء خمس و عشرين و سبعمائة ( 725 ) است و در دهلى پايان قبر متبرك پير خود - رحمة الله عليهما - مدفون است و مولانا شهاب معمايى در تاريخ آن قطعه‌يى گفته بر تخته سنگى نقش فرموده بالاى مزار مير نصب ساخته و قطعه اين است . نظم :\r\n\r\n","description":"","footnote":"","page_name":" 138 ","page_number":152},
  {"content":"\r\n\r\n مير خسرو خسرو ملك سخن * آن محيط فضل و درياى كمال\r\nنثر او دلكش‌تر از ماء معين * نظم او صافىتر از آب زلال\r\nبلبل دستان سراى بىقرين * طوطى شكر مقال بىمثال\r\nاز پى تاريخ سال فوت او * چون نهادم سر به زانوى خيال\r\nشد عديم المثل يك تاريخ او * ديگرى شد طوطى شكر مقال \r\nو مير حسن در سالى كه سلطان محمد دهلى را ويران كرده دولت آباد دكن را تعمير فرموده آباد ساخت ، در آن ديار وفات يافت و در شهر دولت آباد مدفون شد و قبر وى مشهور است كه به تبرّك زيارت كرده مىشود و عارف جامى - قدس سره - مىفرمايد ، نظم :\r\n آن دو طوطى كه به نوخيزىشان * بود در هند شكرريزىشان\r\nعاقبت سخرهء افلاك شدند * خامشان قفس خاك شدند \r\n\r\nسلطان شهاب الدين بن علاء الدين خلجى\r\nكه طفل بود به طريق نمونه در ماه شوال سنهء خمس عشر و سبعمائة ( 715 ) به سعى و اتفاق ملك نايب بر تخت سلطنت نشست و به اين لقب ملقّب شد و ملك اختيار الدين سنبل را در قلعهء گواليار فرستاد تا چشم خضر خان و شادى خان را ميل كشيد و مادر خضر خان ملكهء جهان را مقيد گردانيده هر چه داشت از وى گرفتند و شاهزاده را كه مبارك خان نام داشت در حبس كشيده داعيهء ميل كشيدن نمود و تقدير موافق تدبير او نيامد و چون قصد استيصال دودمان علايى از او مشاهده مىشد مبشر و بشير نام دو سردار با جمعى از پايگان محافظ قصر هزار ستون اتفاق نموده شبى ملك نايب را به قتل رسانيدند . نظم :\r\n اگر بد كنى چشم نيكى مدار * كه هرگز نيارد گز انگور بار\r\nنپندارم اى در خزان كشته جو * كه گندم ستانى به وقت درو \r\nو شاهزاده مبارك خان را از حبس برآورده به جاى ملك نايب به نيابت سلطان شهاب الدين منصوب گردانيد و مبارك خان تا يك دو ماه ديگر كار و بار ملك روان\r\n\r\n","description":"","footnote":"","page_name":" 139 ","page_number":153},
  {"content":"\r\n\r\nساخت و امرا و ملوك را از خود راضى گردانيد و سلطان شهاب الدين را به قلعهء گواليار فرستاد تا در سنهء عشر و سبعمائة ( 710 ) همانجا درگذشت . نظم :\r\n كس بوى وفايى نشنيدست ز ايام * هر كس كه ز ايام وفا جست خطا كرد \r\nو سرداران پايگان را به قتل رسانيد و ديگران را در اطراف متفرق ساخت . نظم :\r\n نكو را نيك و بد را بد شمارست * به پاداش عمل گيتى به كارست \r\nو مدت حكومت شهاب الدين سه ماه و چند روز بود .\r\n\r\nسلطان قطب الدين مبارك شاه بن علاء الدين خلجى\r\nبه اتفاق امرا و وزرا بر تخت دهلى در اوايل سنهء سبع عشر و سبعمائة ( 717 ) جلوس فرمود و مناصب و جايگيرهاى لايق به امراى مقرب خويش تقسيم كرده ، حسن نام براوربچه « 1 » را كه حسن تمام داشت و از مالوه اسير شده و پروردهء ملك شادى نايب خاص و حاجب سلطان علاء الدين بود ، به اختصاص خودش سرفراز گردانيده خطاب خسرو خانى داد و طايفهء براوربچه در گجرات به منزلهء خدمتيه‌اند حالا در ملك دهلى ، سلطان از بس كه واله و شيفتهء روى او شده عهدهء وزارت را با وجود بىاستعدادى به او مفوّض ساخت . بيت :\r\n گرت مملكت بايد آراسته * مده كار اعظم به نوخاسته\r\nنخواهى كه ضايع شود روزگار * به ناكار ديده مفرماى كار \r\nسلطان قطب الدين چون محنت زندان كشيده بود روز اول تمام زندانيان را آزاد گردانيد و ملك فخر الدين جونا پسر غازى ملك را كه آخر به سلطان محمد عادل ملقب شد ، ميرآخور ساخت و در سال اول از جلوس داعيهء تسخير ديوگير عرف دولت آباد كرد ، امرا مانع آمدند . نظم :\r\n پسنديده نبود ز فرهنگ و راى * جهان پادشا را خرامش ز جاى\r\nكه داند كه در پرده بدخواه كيست * به صدق اندرون مخلص شاه كيست \r\n\r\n\r\n","description":"","footnote":"\r\n( 1 ) . در متن فارسى برواربچه ؛ گاهى برادر بچه ضبط شده با توجه به توضيحات ترجمه انگليسى همه موارد اصلاح شد .\r\n","page_name":" 140 ","page_number":154},
  {"content":"\r\n\r\nو در سنهء ثمان عشر و سبعمائة ( 718 ) سلطان قطب الدين سر سلاحى كوتوال را فرستاد تا در گواليار رفته خضر خان و شادى خان را به درجهء شهادت رسانيد و ديولرانى را طلبيده داخل حرم ساخت و مير خسرو در اين باب مىفرمايد . بيت :\r\n مع القصّه نهانى دان اين راز * ز گنج راز زينسان در كند باز\r\nكه چون سلطان مباركشاه بىمهر * ز تلخى گشت بر خويشان ترش‌چهر\r\nصلاح ملك در خونريزشان ديد * سزاوارى به تيغ تيزشان ديد\r\nبران شد تا كند از كين سگالى * ز انبازان ملك اقليم خالى\r\nنهان سوى خضر خان كس فرستاد * نمودارى به غدر از دل برون داد\r\nكه اى شمعى ز مجلس دور مانده * تنت بيتاب و رخ بىنور مانده\r\nتو مىدانى كه از من نيست اين كار * ستمكش ماند و يكسو شد ستمكار\r\nگرت بنديست از گيتى خداوند * چو وقت آيد همو بگشايد اين بند\r\nنمىشايد درين انديشه تعجيل * به هنجار از وحل بيرون رود پيل\r\nكنون ما هم درين هنجار كاريم * كه با هنجار زان بندت برآريم\r\nچو در خوردى كه باشى مسند آراى * بر اقليمى كنيمت كارفرماى\r\nولى مهر كسى كاندر دلت رست * نه در خورد علوّ همت تست\r\nدولرانى كه در پيشت كنيزيست * كنيز ار مه بود هم سهل چيزيست « 1 »\r\nشنيدم كان چنان گشت ارجمندت * كه شد پابوس او سرو بلندت\r\nنه بس زيبا بود كز چشم كوتاه * پرستار پرستارى بود شاه\r\nكدو در صحن بستان كيست بارى * كه جويد سربلندى با چنارى\r\nخسى كو بر كف دريا نهد پاى * برد بادش به زخم سيلى از جاى\r\nتمناى دل ما مىكند خواست * كه زان زانونشين بربايدت خاست « 2 »\r\nچو زينجا رفت باز اينجا فرستش * به پايين گاه تخت ما فرستش\r\nچو سوداى دلت كم گشت چيزى * دهيمت باز تا باشد كنيزى\r\nچو شد پيغام گوى و برد پيغام * خضر خان را نماند اندر دل آرام \r\n\r\n\r\n","description":"","footnote":"\r\n( 1 ) . نسخه : خيزيست .\r\n( 2 ) . اين بيت در هيچ يك از سه نسخهء بداؤنى نيامده است ، از عشيقه نقل شد .\r\n","page_name":" 141 ","page_number":155},
  {"content":"\r\n\r\n نخست از ديده لب را جوش خون داد * پس آلوده به خون پاسخ برون داد\r\nكه شه را ملك‌رانى چون وفا كرد * دولرانى به من بايد رها كرد\r\nورين دولت هم از من دور خواهى * مرا بىدولت و بىنور خواهى\r\nچو با من همسرست اين يار جانى * سر من دور كن ، زان پس تو دانى\r\nپيام آور چو زان جان غم اندود * به برج شاه برد آن آتشين دود\r\nشهنشه گرم گشت از پاى تا فرق * به گرمى خيره خندى كرد چون برق\r\nبرآمد شعلهء كين را زبانه * بهانه‌جوى را نو شد بهانه\r\nبه تندى سر سلاحى را طلب كرد * كه بايد صد كروه امروز شب كرد\r\nرو اندر گالير اين دم نه بس دير * سر شيران ملك افكن به شمشير\r\nكه من ايمن شوم ز انبازى ملك * كه هست اين فتنه كمتر بازى ملك\r\nبه فرمان شد روان مردى ستمكار * كبوتر پاى هند و جرّه ناهار\r\nشباروزى بريد آن چند فرسنگ * رسيد و بر زبر كرد از ته آهنگ\r\nرسانيد آنچه فرمان بودش از تخت * شد اهل قلعه در كارى چنان سخت\r\nدرون رفتند سرهنگان بىباك * به بىباكى « 1 » دران عصمت‌گه پاك\r\nبر آن پوشيدگان هويى درافتاد * كزان هو لرزه بر بام و درافتاد\r\nدر آن برج از شغب هر تير شد قوس * قيامت ميهمان آمد به فردوس\r\nز كنج حجره‌ها با صد نژندى * برون جستند نر شيران « 2 » به تندى\r\nز بازو زور وز تن تاب رفته * توان مرده « 3 » خورد و خواب رفته\r\nشد اندر غصّه شادى خان و الا * مدد جست از پناه حق تعالى\r\nسبك در كوتوال آويخت تا دير * بيفكند و به كشتن جست شمشير\r\nچو شمشير ظفر گم گشته بودش * از آن نيروى بىحاصل چه سودش\r\nعوانان در دويدند از چپ و راست * در افتادند و آن افتاده برخاست\r\nبه هر يك شير « 4 » ده‌گان سگ درآويخت * نگر سگ را كه بر شيران غضب ريخت\r\nزهى سگسارى چرخ زبون گير * كه شيران را سگان سازند نخجير \r\n\r\n\r\n","description":"","footnote":"\r\n( 1 ) . نسخه : آبى .\r\n( 2 ) . نسخه : بر شيران هندى .\r\n( 3 ) . در هر نسخهء بداونى و يك نسخهء عشيقه چنين است ، احتمالا « مرد و » با واو ربط صحيح است .\r\n( 4 ) . نسخه : شرزه .\r\n","page_name":" 142 ","page_number":156},
  {"content":"\r\n\r\n چو بستند آن دو دولتمند را سخت * زمانه بست دست دولت و بخت\r\nفتادند آن شگرفان در زبونى * برآمد سوبه‌سو شمشير خونى\r\nچو جست آواز بىرحمى ز خنجر * درآمد خونى بىرحمت از در\r\nجهانى « 1 » مايهء غم شاديش نام * مخالف چون خط « 2 » مهر و غم دام\r\nبه فن دجّال را معزول كرده * به شكل ابليس را مشغول كرده\r\nبه هر يك جانب از رو جسته ميغى * ز هر يك موى او بر رسته تيغى\r\nنهيبى تند چون سكّين جلاد * نگاهى تند چون ميتين فرهاد\r\nدهانش از خشمناكى گشته خندان * گرفته خشم لبهايش به دندان\r\nهمه قهر و سياست رغبت و راى * همه نفرين و نفرت فرق تا پاى\r\nاشارت كرد هر سو راندن تيغ * نشد برق كسى در جنبش از ميغ\r\nعفا اللّه بر چنان روهاى چون ماه * كسى چون بركشد شمشير كين‌خواه\r\nكرا در دل نيايد سوز جانى * ز افسوس چنان عمر و جوانى\r\nفلك را باد يا رب سينه صد چاك * كزينسان ارجمندان را كند خاك\r\nبه خون قصّاب را رحمت چه جويى * كه خواهد تيغ خود را سرخ‌رويى\r\nچو گل بندد به سر جلاد خون‌ريز * ز اندام چو گل نبود به پرهيز\r\nغرض كس را برايشان چون نشد راى * كه گردد تيغ خود را كارفرماى\r\nبجنبيد از ميان چون تند بادى * فروتر نسبتى هندو نژادى\r\nستنبه صورتى اهريمن آثار * هزار اهريمن از رويش به زنهار\r\nغم‌افزايى چو عيش تنگ حالان * كج‌انديشى چو عقل خردسالان\r\nچو بوم نو به ديدن شوم‌چهرى * چو صبح دى به غزنين سردمهرى\r\nچو شام غم جبينى محنت‌آميز * چو خوى بد طريقى « 3 » لعنت‌انگيز\r\nلبى چو پاشناى جفت‌رانان * رخى چون بوسه جاى كج‌دهانان\r\nدر آن ناخوش دهانى چون غراره * تبسم گونه‌يى چون كفش پاره\r\nدرازش سبلتى پيچيده بر گوش * ز سبلت كرده خود را حلقه در گوش \r\n\r\n\r\n","description":"","footnote":"\r\n( 1 ) . نسخه : جمادى .\r\n( 2 ) . نسخه : خط و مهر و غم و دام .\r\n( 3 ) . نسخه : طبيعت .\r\n","page_name":" 143 ","page_number":157},
  {"content":"\r\n\r\n سبك زان « 1 » صف سرهنگان برون جست * تو گويى خواهد از وى موج خون جست « 2 »\r\nز راه قهر دامن دركشيده * به خونريز آستينها بركشيده\r\nز فرمان بنده تيغ گوهرين جست * كشيد و كرد دامان قبا چست\r\nشهادت خواست از خضر اندر آن كاخ * چو تسبيح درخت از سبزى شاخ\r\nسياست را فلك زارى همى كرد * شهادت را ملك يارى همى كرد\r\nدر فردوس رضوان باز كرده * همه حوران درود آغاز كرده\r\nاز آن بانگ شهادت كامد از شاه * شهادت‌گوى شد هم مهر و هم ماه\r\nچو بر شد خنجر و شه جعد برداشت * در آن منزل فغان رعد برداشت\r\nسپر مىكرد خورشيد از تن خويش * ولى تقدير يكسو كرده از پيش\r\nكند تيغ قضا چون قطع امّيد * نه مه داند سپر گشتن نه خورشيد\r\nبه يك ضربت كه آن نامهربان كرد * سر شه در كنارش ميهمان كرد\r\nبه خون شستن بر آن شد چرخ دولاب * كه سازد چشمهء خورشيد را آب\r\nولى چون در تن از جان دم نبودش * برون جانب ز خون شستن چه سودش\r\nدولرانى كه با فرخندگى بود * خضر خان را زلال زندگى بود\r\nچو خضر چرخ با او در كمين گشت * همان آب حياتش تيغ كين گشت\r\nچو ديدم اندرين شيشه به تمييز * بسى هست آب حيوان خضركش نيز\r\nبرآمد جان عاشق خون فشانان * ولى مىگشت گرداگرد جانان\r\nگلى كز وى چكيدى قطره خونى * فشاندى خون صد رويى به رويى\r\nبه جاى آب از آن گل خون كشيدند * نگه كن تا گلابش چون كشيدند \r\nو چون بنياد اين استيصال در خاندان علايى افتاد يكى از مجذوبى پرسيد كه اين چه مىشود ؟ گفت چون علاء الدين آتش در خان و مان عمّ ولى نعمت خود زد ، بر خانمان او نيز همان معامله مىرود . بيت :\r\n درين پر صدا گنبد مانوى * سخن هر چه گويى همان بشنوى \r\nبه هر تقدير بعد از تسلط سلطان قطب الدين جميع ضوابط و قوانين علايى كه هر\r\n\r\n\r\n","description":"","footnote":"\r\n( 1 ) . نسخه : سگىزان .\r\n( 2 ) . از اين مصراع تا مصراع : ز فرمان بنده تيغ . . . در سه نسخهء بداؤنى نيامده ، از عشيقه نقل شد .\r\n","page_name":" 144 ","page_number":158},
  {"content":"\r\n\r\nيك متضمّن حكمتى و مصلحتى بود بر هم خورد و جور و عصيان و تمرّد و طغيان در دور سلطان قطب الدين از سرنو احيا يافت و در عيش و كامرانى به روى خلق بگشود و چون ملك كمال الدين گرگ بعد از طلب الب خان و به سياست رسيدن او به گجرات رفته به درجهء شهادت رسيده بود ، عين الملك ملتانى از درگاه نامزد شده و آن فتنه را فرو نشانده ، نهرواله و ساير بلاد گجرات را باز در ضبط آورده ، سلطان قطب الدين دختر ملك دينار را به حبالهء خود آورده ، خطاب ظفر خانى داده به گجرات فرستاد و او مهمات آن ملك را بهتر و خوب‌تر از عين الملك سر كرد و هم در سال ثمان عشر و سبعمائة ( 718 ) سلطان قطب الدين با سپاه گران به جانب ديوگير متوجه شد و رايان آن ديار تاب مقاومت نياوردند و هرپال ديو را كه در مدت فترات بعد از رام ديو كه سر از اطاعت كشيده بود پوست از سر كند و ولايت مرهت نيز در تصرف قطبى درآمد و خسرو خان را چتر و دورباش داده جانب معبر نامزد گردانيد و يك لكهى را در ديوگير به نيابت گذاشته به جانب دهلى معاودت نمود و به نزديك بدرهء ساكون ملك اسد الدين بن يغرش خان را كه ملك خموش نام داشت و عم‌زادهء سلطان علاء الدين بود داعيهء سرورى در سر افتاده ، غدرى به سلطان انديشيد و سلطان را يكى از هواخواهان خبردار كرد . سلطان فرمود تا ملك اسد الدين را همانجا به قتل رسانند و بيست نفر را از خويشان يغرش خان كه از اين واقعه خبر نداشتند و بعضى اطفال بودند فرمان فرستاده حكم سياست كرد و چون به جهاين رسيد شادى كنان « 1 » سر سلاح‌دار را به گواليار فرستاد تا اهل و عيال خضر خان و شادى خان مقتول را با بقيهء اهل حرم علايى بعد از كشتن سلطان شهاب الدين به دهلى آورد و سلطان قطب الدين به تقريب آنكه خضر خان مريد سلطان المشايخ نظام الاوليا - قدس الله سره العزيز - بود با حضرت شيخ نسبت بىاعتقادى داشت و بر رغم حضرت او شيخ ركن الدين را از ملتان طلب نمود و شيخ‌زادهء جام را كه از منكران شيخ بود به خود اختصاص داد . بيت :\r\n چون خدا خواهد كه پردهء كس درد * طعنش اندر سيرت پاكان برد\r\nور خدا خواهد كه پوشد عيب كس * كم زند از عيب معيوبان نفس \r\n\r\n\r\n","description":"","footnote":"\r\n( 1 ) . نسخه : كنه پسر .\r\n","page_name":" 145 ","page_number":159},
  {"content":"\r\n\r\nو اخلاق او بسيار تغير يافت و در وادى خونريزى مانند پدر دلير شده جويها از خون روان گردانيدن گرفت و ظفر خان والى گجرات را بىموجب به سياست رسانيد و در اين اثنا يك لكهى در ديوگير بنياد سركشى كرده علامات پادشاهى براى خود ترتيب داد . آخر چون خسرو خان به ديوگير رسيد ، مردم لشكرى كه در ديوگير نامزد بودند يك لكهى را گرفته به خسرو خان سپردند و او را مقيّد ساخته در دهلى فرستاد و به سياست رسيد و ملك شاهين را كه به خطاب وفاملك مخاطب بود ، سلطان به سخن غرض‌گويان بىجهت به قتل رسانيد و در آن ايام سلطان اكثر اوقات خود را به لباس زنان و زر و زيور ايشان آراسته در مجلس حاضر مىشد و شراب‌خوارى و ديگر اقسام فسق علانيه مىكرد و مذكّر و مؤنّث نسبت به وى يكسان بود . نظم :\r\n چو دال و نون همه قدّ الف قدان خم شد * ز بس كه كرد الف در شكاف كاف همه \r\nو هزّالان و مسخره‌ها را مىفرمود تا امراى معتبر و نامدار مثل عين الملك ملتانى و قرا بيگ را كه چهارده شغل داشت و ديگران را بالاى كوشك هزار ستون به طريق هزل و مطايبه اهانتها مىرسانيدند و تقليدها مىكردند و عريان شده حركات قبيح و شنيع آورده بول بر جامه‌هاى امراى محتشم انداختند و اسباب زوال همه مهيا كردند ، مصرعه :\r\n گل بود به سبزه نيز آراسته شد \r\nو دولت به زبان حال مىگفت ، رباعى :\r\n شاها ز مى گران چه بر خواهد خاست * وز مستى بيكران چه بر خواهد خاست\r\nشه مست و جهان خراب و دشمن پس و پيش * پيداست كزين ميان چه برخواهد خاست \r\nو بعد از قتل ظفر خان ، حسام الدين را كه برادر اخيانى « 1 » خسرو خان بود ، سردار هم چشم ظاهر خان اعتبار كرده به جانب گجرات نامزد گردانيد و حسام الدين طايفهء براوربچه را از آن ولايت جمع ساخته داعيهء طغيان در سر پيدا كرد و امراى ظفرخانى او را بند كرده در دهلى فرستادند . سلطان به جهت خاطر خسرو خان هيچ متعرّض او نشده در ساعت خلاص گردانيد و تربيت او فوق الحدّ نمود و ملك وحيد الدين قريشى را به جاى حسام الدين به جانب گجرات نامزد گردانيد كه باعث\r\n\r\n\r\n","description":"","footnote":"\r\n( 1 ) . نسخه : اعيانى .\r\n","page_name":" 146 ","page_number":160},
  {"content":"\r\n\r\nگرفتارى يكلكهى « 1 » او بود و خسرو خان در حدود تلنگ رسيده راى آنجا را در حصارى محصر ساخته صد و چند زنجير فيل و خزاين و دفاين و نفايس نامعدود و نامحدود از او پيشكش گرفته به جانب ديار ميتهيلى حركت نموده و نهصد و بيست فيل و يك قطعه الماس به وزن شش درم به دست آورده به ولايت معبر درآمد و به قوت اموال داعيهء طغيان و عصيان پيدا كرده خواست تا همانجا بماند و امرايى چند را كه همراه داشت به قتل رسانيد . ملك تلبغهء يغده و ملك تلبغهء ناگورى و ملك حاجى نايب و ديگر امراى سلطانى از سرّ باطن او آگاه گشته او را به زور در محفّه نشانده و به ايلغار و سرعت تمام در هفت روز از ديوگير در دهلى برده انديشهء فاسد او را به عرض سلطان رسانيدند و خسرو خان در محل خلوت كه با سلطان صحبت خاص داشت دل سلطان را به لطايف الحيل به دست آورده بدىهاى امرا به وجوه خاطرنشان سلطان ساخت و سلطان سخن او را نصّ قاطع دانسته از بس شكفتگى و ربودگى كه به او داشت از امرا رنجيد و اعتراضها به ايشان كرد و اهانتها رسانيد و هر چند آنها گواهان صادق القول بر طبق مدعاى خويش گذرانيدند فايده نكرد و گواهان بيچاره به سياست رسيدند و آن سخن فرزدق شاعر راست آمد كه چون با زن خويش مرافعه به دار الخلافهء بغداد برده ، او جعفر برمكى را شفيع ساخت و زن او زبيده خاتون را وسيله گردانيد و هارون خليفه رعايت خاطر زبيده كرده حكم بر وفق مدّعاى زن فرزدق فرمود ، فرزدق اين بيت گفت ، شعر :\r\n ليس الشفيع الذى يأتيك متّزرا * مثل الشفيع الذى يأتيك عريانا « 2 » \r\nيعنى شفيعى كه نزد تو ازار پوشيده بيايد مانند آن شفيع نخواهد بود كه برهنه بيايد و اين مثل از آن روز در عرب مشهور شد و بعد از آنكه خاطر خسرو خان از سلطان به جميع وجوه جمع گشت حكم به هم رسانيدن قوم خويش از گجرات و\r\n\r\n\r\n","description":"","footnote":"\r\n( 1 ) . متن : « لكهى » . از متن انگليسى با توجه به پاورقى اصلاح شد .\r\n( 2 ) . در تاريخ ابن خلكان مذكور است كه نوار زوجهء فرزدق خولهء بنت منظور بن زبان را كه زوجهء عبد الله زبير بوده است شفيع خود ساخت و فرزدق حمزة بن عبد الله بن زبير را كه از خولهء مذكوره بود و اين مرافعه پيش حضرت عبد الله بن زبير بوده است نه بر هارون خليفه و فرزدق نيز قبل از آن زمان بوده است . و مطلع شعرش اين است :\r\n اما بنوه فلم تنجح شفاعتهم * و شفّعت بنت منظور بن ربانا \r\n","page_name":" 147 ","page_number":161},
  {"content":"\r\n\r\nآوردن ايشان در خدمت سلطان گرفت و سلطان اعتماد تمام بر وى و قبيلهء او نموده زمام كار و بار سلطنت را به كف كفايت او باز گذاشته خود به فسق و فجور مشغول گشت . نظم :\r\n مصحف و شمشير بر انداخته * جام و صراحى عوضش ساخته \r\nو مقرّبان دولتخواه صمّ و بكم شده به ضرورت زمانه‌سازى خود را در پناه خسرو خان گرفتند . بيت :\r\n اگر زمانه به گرگى دهد زمام مراد * براى روز سلامت سلام بايد كرد \r\nو درگاه سلطان را به تمام الوس براوربچه فرو گرفته در منزل خسرو خان شب و روز اجتماع نموده كنكاش فتنه‌انگيزى و غدرانديشى در حق سلطان مىكردند و چون قاضى ضياء الدين المخاطب به قاضى خان اين معنى را به عرض رسانيد سلطان مغلوب شهوت همان زمان خسرو خان را طلبيده باز اين سخن در ميان نهاد .\r\nخسرو خان گفت چون مردم عنايت سلطان را دربارهء من از اندازه افزون مىبينند از روى حسد تهمت بر من مىكنند . سلطان تصديق او كرده كليدهاى دولتخانه و ديگر كارخانه‌ها را نيز به او سپرده خان اين معنى را دليل بر فتح باب خود دانسته فال خوب براى خود زد . نظم :\r\n چو فيروز ديد آنچنان حال را * دليل ظفر ديد آن فال را\r\nاز آن فال فرخ دل خسروى * چو كوه قوى داشت پشت قوى \r\nتا شبى سلطان با خسرو خان مجلس شراب داشت و امراى چوكيدار از نوبت خويش بازگشتند و قاضى خان از بام هزار ستون فرود آمده تفحص حال دروازه‌ها و پاسبانان مىنمود و در اين اثنا رازهول « 1 » نام عمّ خسرو خان با جماعتى از براوران كه خنجرها زير بغل پنهان داشتند به قاضى خان رسيده و او را به حرف و حكايت مشغول داشته و غافل ساخته زخمى بر او زدند و شهيد گردانيدند تا مظهر « قاضى فى الجنه » گشت و غوغا بلند شد و سلطان كه غير از خسرو خان با خود نديمى ديگر در آن وقت نداشت ، پرسيد چه غوغاست ؟ خسرو خان از پيش او برخاسته و تحريك خويشان بر قتل سلطان كرده بازآمد و گفت اسبان طويله وا شده با هم\r\n\r\n\r\n","description":"","footnote":"\r\n( 1 ) . در متن فارسى : « مدهول » ، از روى ترجمه اصلاح شد .\r\n","page_name":" 148 ","page_number":162},
  {"content":"\r\n\r\nجنگ مىكنند . در اين وقت جاهريا نام خال خسرو خان با جمعى متوجه قصر هزار ستون شده ابراهيم و اسحاق را كه محافظت قصر به عهدهء ايشان بود به قتل رسانيده قصد سلطان كردند و سلطان در آن نيم مستى برخاست و جانب حرم دويد .\r\nخسرو خان موى سر او را از عقب كشيد و سلطان با او در تلاش خلاص بود كه جاهريا رسيد و زخمى بر پهلوى سلطان زد و سر او به دشنه بريده از بالاى قصر پايين انداخت . بيت :\r\n شد خار خار بستر آن شخص نازنين * كازار مىرسيد ز ديباى بسترش \r\nخلايق چون آن حال را ديدند هر كدام خود را به گوشه‌يى كشيدند و هر طرف سنگ تفرقه افتاد و چندى را از امرا بر در قصر به قتل رسانيده و با برادران در حرم سلطانى درآمده فريد خان و منكو خان پسران خردسال سلطان علاء الدين را از كنار مادران جدا كرده سرها بريدند و دست تعدى گشاده هر چه خواستند كردند و آن همه ننگ و ناموس علايى و قطبى را در يك لحظه به باد دادند . نظم :\r\n به يك ساعت به يك لحظه به يك دم * دگرگون مىشود احوال عالم \r\nو چون خاطر از قتل و نهب فارغ ساختند ، چندى از امراى مال عين الملك ملتانى و ملك فخر الدين جونا كه عبارت از سلطان محمد بن تغلق شاه باشد و ملك وحيد الدّين قريشى و پسران قرا بيگ و ديگر امراى كبار را شباشب طلبيده بر بام هزار ستون تا صبح نگاه داشتند . چون روز شد از علما و اكابر شهر بيعت به نام خسرو خان گرفتند و خطبه به نام او خواندند و جمعى را كه گمان مخالفت از ايشان داشته به حيله و تدبير به دست آورده به عالم عدم فرستادند و خانمان قاضى ضياء الدين و قاضى خان را به غير از زن او كه گريخته بود به رازهول مذكور سپردند و حسام الدين برادر مادرى خسرو خان خطاب خان خانانى يافت و رازهول راى رايان شد و حرم‌هاى سلطان قطب الدين و ديگر شهزادگان و مقربان را ميان يكديگر تقسيم نمودند و حرم محترم سلطان را خسرو خان در حبالهء نكاح خود درآورد و اين واقعه در سنهء عشرين و سبعمائة ( 720 ) روى نمود و مدت ملك سلطان قطب الدين چهار سال و چند ماه بود . بيت :\r\n تا جهان بود چنين بود و چنين خواهد بود * همه را عاقبت كار چنين خواهد بود \r\n\r\n","description":"","footnote":"","page_name":" 149 ","page_number":163},
  {"content":"\r\n\r\n\r\nناصر الدين خسرو خان\r\nكه نام او اول حسن براوربچه بود و در سنهء مذكور به اتفاق قبيلهء خويش بر تخت علايى و قطبى جلوس نمود و امرايى كه قبل از اين مذكور شدند خواهى نخواهى سر به اطاعت او درآورده او را مخاطب به اين خطاب ساختند و شعار اسلام روى به تنزل نهاد و رسوم هندوى و عادات كفر رواج يافت و بت‌پرستى و تخريب مسجد شايع شد و خسرو خان براى تأليف قلوب اگرچه زرريزىها و بخششهاى وافر نمود و اكثر خزاين علايى و اموال جمع آورده قطبى را در اندك فرصت به معرض تلف نهاد . مصراع :\r\n الله الله كه تلف كرد و كه اندوخته بود \r\nاما دلهاى خواص و عوام از اين حرام‌نمكى و بىدينى او به طورى نرميده بود كه به دست توان آورد .\r\nو در سنهء احدى و عشرين و سبعمائة ( 721 ) خسرو خان چندى از اولاد سلطان علاء الدين مثل ابو بكر خان و على خان و بهادر خان « 1 » را ميل در چشم كشيد و بعضى از امرا مثل عين الملك و ديگران را متفرق گردانيده هنود و رنود بر اغلب ديار كامياب و كامكار شدند و سيل خرابى بر اهل اسلام شبخون آورده عرض و مال ايشان را درربود و خانمان‌ها به باد فنا در داد و واقعهء غزان كه در زمان سلطان سنجرى روى نموده بود از ياد رفت و اين بيت حسب حال مردم بود ، بيت :\r\n شاد الّا به در مرگ نبينى مردم * بكر جز در شكم خاك « 2 » نيابى دختر \r\nو خسرو خان فرامين به اطراف فرستاده خلق را به جانب خويش استدعا كرد .\r\nيوسف صوفى براوربچه را صوفى خان و اختيار الدين سنبل را حاتم خان خطاب كرد و كمال الدين صوفى را وكيل درى و پسر قره قمار را عارض الملكى داد و ملك فخر الدين جونا پسر غازى ملك را بر آخر بيگى مقرر داشت و دل او را از همه بيشتر به دست مىآورد تا باشد كه به تقريب او غازى ملك نيز كه از امراى كبار علايى در\r\n\r\n\r\n","description":"","footnote":"\r\n( 1 ) . در متن فارسى پهار خان . با توجه به ترجمه انگليسى تصحيح شد .\r\n( 2 ) . نسخه : مام .\r\n","page_name":" 150 ","page_number":164},
  {"content":"\r\n\r\nمقابلهء مغول نشسته بود از سرحد ديپالپور بيايد و در دام افتد ، آن زمان هرچه داند از قوه به فعل آرد و عين الملك ملتانى را چند روزى عالم خانى خطاب داد آخر او به غازى ملك يكى شده مكتوبى به او نوشته مشتمل بر يك جهتى خود و فرار نمودن در روز معركه از دهلى به ديار خويش كه مالوه باشد و آمدن بعد از اقرار گرفتن مواهب « 1 » و امراى ديگر بعضى به طمع مناصب و جايگيرها رجوع به خسرو خان مىكردند و بعضى ديگر سركشى مىنمودند غازى ملك را بعد از شنيدن اين اخبار موحش عرق غيرت اسلام و حميت ناموس ولى نعمت خويش در حركت آمد و كمر همت بر انتقام گرفتن بر ميان جان بست و نامه‌ها به ملوك اطراف بلاد فرستاده استمداد بر استيصال آن كافر نعمت نمود و ملك فخر الدين مكتوبى به طريق خفيه مشتمل بر فرار خويش از دهلى و طلب اسبان الاغ كه به زبان هندى آن را داك چوكى مىگويند و تعين كردن سواران بدرقه در راه هر كجا به جانب پدر فرستاد و شبى به اتفاق پسر بهرام الله « 2 » حاكم ملتان و اچه از دهلى با چندى از سواران به ايلغار بر سمت راه ديپالپور شتافت . بيت :\r\n نشسته بر آن تازيانى براق * همى راند يك رويه با اتفاق \r\nو غازى ملك خود پيش از آن در قلعهء سرستى دويست سوار فرستاده بود . چون خسرو خان از خواب غفلت بيدار شد ، رفتن ملك فخر الدين جونا را دليلى قوى به زوال نعمت دولت خود دانست و پسر قره قمار را كه عارض ممالك ساخته بود به تعاقب او فرستاد و او تا قصبهء سرستى رسيده و بر مقصود خود دست نيافته بازگشت و خسرو خان را اطلاع بر حقيقت حال داد و غازى ملك بعد از آمدن پسر خوشحالى بسيار اظهار نمود و عزم الملوك را كار فرموده در امضاى عزيمت جهاد داد تردد و مردانگى داده به صوب دهلى روانه گرديد و خسرو خان ، خان خانان برادر خود را چتر و دور باش داده و صوفى خان را با ديگر امراى اسافل و اراذل بر سر غازى ملك كه سالهاى بسيار در معارك مغول شمشيرهاى نمايان زده و همه جا مظفر و منصور بازگشته بود فرستاد و ملك بهرام الله حاكم ملتان و اچه نيز به مدد غازى ملك رسيد و فريقين در حوض تهانيسر جاى مصاف اختيار كردند و در اول\r\n\r\n\r\n","description":"","footnote":"\r\n( 1 ) . نسخه : مزاهب .\r\n( 2 ) . نسخه : ايبه .\r\n","page_name":" 151 ","page_number":165},
  {"content":"\r\n\r\nحمله نسيم ظفر بر لشكر اسلام وزيد و علم كفار نگون‌سار شد و خسرو خانيان فيلان و اسبان و اسباب و علامات پادشاهى به باد داده روى فرار به جانب دهلى نهادند و غازى ملك به سرعت تمام تعاقب كافرنعمتان كرده و رانده به كوچ متواتر به دهلى رسيد و خسرو خان لشكرهاى پراكنده‌خاطر از اطراف جمع آورده و در خزاين گشاده مواجب سه ساله و چهار ساله با انعامات وافر و اميدوارى مناصب و ولايات به لشكر مىداد در اين حالت بقيه از شاهزادگان علايى را كه مكحول ساخته بود از حرم برآورده مقتول گردانيد و به استعداد و جمعيت تمام به طالع نحس از شهر برآمد و بر سر حوض خاص ديره كرد و منتهاى خيمه‌هاى اردوى او از حوض خاص تا اندرپت بود و غازى ملك نزول در حوالى حظيرهء سلطان رضيه نمود و در اين حين عين الملك از لشكر نامظفر خسرو خان به موجب قرارداد طرح داده فرار نموده جانب دهار و اجين شتافته و اين معنى باعث دل‌شكستگى خسرو خانيان شد . در روز ديگر معركهء كارزار منتظم گشت و اهل حق با فرقهء باطل دست و گريبان شده دمار از روزگار مدبران حرام‌خوار برآوردند . اول بار لشكر خسرو خان غالب آمد و شكست بر مردم غازى ملك افتاد و غازى ملك پاى ثبات افشرده رستمانه درآمد و با سيصد سوار مرد كارآزماى كه در گوشه‌يى كمين كرده بودند جمعيت كافر را زير و زبر ساخت و ملك تلبغه « 1 » ناگورى و پسر قره‌قمار و ديگر اركان دولت آن بىدولت در اين حمله چون روباه دورنگى علف تيغ بىدريغ شدند و خسرو خان كمال تهوّر و مردانگى با آن نامردانگى به كار برده تا آخر روز جنگ كرد . آخر الامر تاب مقاومت با شيران جنگى نياورده و پشت به هزيمت نهاده به جانب تلپته فرار نمود و چتر و علم و حشم عاريتى او به دست غازى ملك افتاد و خسرو خان از تلپتهه بازگشته در حظيرهء ملك شادى آمده كه صاحب اول وى بود تنها و سراسيمه و مدهوش پنهان شد و روز ديگر او را به اقبح حال گرفته نزد غازى ملك آوردند تا به جزاى اعمال شنيعه و افعال قبيحهء خود رسيد . بيت :\r\n درختى كه پروردى آمد به بار * ببينى هم اكنون برش در كنار\r\nگرش بار خارست خود كشته‌اى * و گر پرنيان است خود رشته‌اى \r\n\r\n\r\n","description":"","footnote":"\r\n( 1 ) . نسخه : فلتغه .\r\n","page_name":" 152 ","page_number":166},
  {"content":"\r\n\r\nو روز ديگر غازى ملك از تلپتهه سوار شده در كوشك سبزى فرود آمد و اكابر و اصاغر به استقبال آمده زبان تهنيت گشادند و روز ديگر به شهر دهلى درآمد و خبر رسانيدند كه خان خانان حرام‌خور در گوشهء باغى خزيده و ملك فخر الدين به حكم غازى ملك رفته اول او را مثله ساخته در شهر گردانيدند آن‌گاه به سياست پيوست و اين واقعه در سنهء عشرين و سبعمائة ( 720 ) روى نمود و مدت ملك خسرو خان چهار ماه و چند روز بود . بيت :\r\n آنچه كنى باز نشانت دهند * آنچه دهى باز همانت دهند \r\n\r\n[ [ طبقه پنجم : تغليقان 
  ] 
  ]\r\n\r\nغياث الدين تغلق شاه\r\nكه غازى ملك باشد در سنهء عشرين و سبعمائة ( 720 ) به اتفاق امرا و اعيان بر سرير سلطنت جلوس فرمود و به اين خطاب مخاطب شد و مهمات ملكى را در يك هفته چنان تنظيم و ترتيب داد كه ديگران در سالها نتوانند داد « 1 » و اقرباى خويش را مناصب معين مقرر فرمود و امراى علايى و بعضى از ملوك قطبى را نوازش‌ها نموده اقطاعات داد و همت بر تعمير قلعهء تغلق آباد و ساير عمارات عالى گماشته مسرت‌ها در آن نمود و بدر شاعر شاشى تاريخ اتمام قلعه را « فادخلوها » يافت و جمعى را راكه در عقد حليلهء سلطان قطب الدين با خسرو خان متفق بودند و امداد و معاونت طايفهء رنود و اوباش نمودند به سياست رسانيد و ملك فخر الدين پسر خود جونا را كه آثار رشد و فرّ سلطنت از ناصيهء او ظاهر بود ، الغ خان خطاب فرموده و چتر و لوازم سلطنت داده ولى عهد ساخت و بهرام الله « 2 » را كه سلطان تغلق شاه برادر خوانده بود به كشلو خانى مخاطب ساخته اقطاع ملتان و تمام سند به او مفوّض داشت و چهار پسر ديگر خود را بهرام خان و ظفر خان و محمود خان و نصرت خان خطاب داد .\r\nو در سنهء احدى و عشرين و سبعمائة ( 721 ) الغ خان را با عساكر چنديرى و بداؤن و اقطاع ديگر از شرق رويهء هند به جانب ديوگير و تلنگ نامزد فرمود و\r\n\r\n\r\n","description":"","footnote":"\r\n( 1 ) . « نتوانند داد » در يك نسخه آمده است .\r\n( 2 ) . نسخه : ايبه .\r\n","page_name":" 153 ","page_number":167},
  {"content":"\r\n\r\nالغ خان لشكر ديوگير را همراه گرفته قلعهء ارنكل راكه از هفت صد سال باز دار الملك راىسدر « 1 » مهاديو و آبا و اجداد او بود محاصره نمود و حصار گلين بيرونى گرفته نزديك بود كه حصار سنگين درونى را نيز بگشايد ، در اين اثنا عبيد شاعر مفتن معارض مير خسرو - عليه الرحمة - كه اين بيت از آن بدبخت شهرت دارد . بيت :\r\n غلط افتاد خسرو را ز خامى * كه سكبا پخت در ديگ نظامى \r\nو مير در اكثر تصانيف از دست او و سعد فلسفى شكايتها كرده و شيخ‌زادهء دمشقى به تقريب دير رسيدن داك چوكى از دهلى به دروغ آوازه در انداختند كه سلطان تغلق نماند و فتورى عظيم در اهل اسلام رفت و عبيد امرا را از الغ خان ترسانيد و كفار برآمده بسيارى را از لشكر مردم به قتل رسانيدند و ملك تكين و ديگر امراى واقعه‌طلب در حق الغ خان غدرى انديشيدند و او با پنجاه سوار به ايلغار به درگاه آمد و امرا هر كدام به اقطاعات رفتند و ملك تكين كه در نواحى ما بين ملتان و جيسلمير « 2 » رفته بود با اهل و عيال اسير شد و تاج الدين طالقانى داماد ملك تكين كه از بندىخانه گريخته بود در كنار آب سرو گرفتار شد و عبيد شاعر نيز همچنان منكوب به دست آمد و اين جماعت را با خيل و تبار زير پاى فيل انداختند و باقى مانده هر جا كه رفتند كشته شدند .\r\nو در سنهء ثلث و عشرين و سبعمائة ( 723 ) الغ خان بار دوم به جانب تلنگ رفت و راىسدر مهاديو باز حصارى شد و الغ خان حصار بيرونى آن را به قهر و غلبه گرفته راى را با خيل و تبع به دست آورد و عمال در آنجا گماشته لشكر به جاجنگر و بيدر كشيد و فيل و مال بسيار و جواهر و نفايس افزون از قياس به غنيمت گرفته سوى حضرت دهلى فرستاد و راىلدهر را نيز روانه درگاه گردانيد و ارنكل را سلطان‌پور نام نهاده به دهلى مراجعت نمود .\r\nو در سنهء اربع و عشرين و سبعمائة ( 724 ) سلطان غياث الدين تغلق شاه به تقريب بدسلوكى حكام بنگاله الغ خان را به نيابت خويش در دار الملك تغلق آباد كه در مدت سه سال و كسرى تعمير يافته بود گذاشته و مهمات ملكى و مالى به رأى\r\n\r\n\r\n","description":"","footnote":"\r\n( 1 ) . متن فارسى : لدر .\r\n( 2 ) . متن فارسى : جليمز از ترجمه متن انگليسى اصلاح شد .\r\n","page_name":" 154 ","page_number":168},
  {"content":"\r\n\r\nصائب او مفوض گردانيده به جانب لكهنوتى عزيمت مصمم فرمود و سلطان ناصر الدين ضابط لكهنوتى و رايان نامدار آن ديار به استقبال سلطان شتافته سر در ربقهء اطاعت درآوردند و سلطان تغلق شاه چتر و دورباش با ساير لوازم و اسباب سلطنت به سلطان ناصر الدين داده لكهنوتى را از سر نو بر او مقرر داشته فتح‌نامه در دهلى فرستاد و تاتار خان پسر خواندهء خود حاكم ظفر آباد را پيشتر روانه گردانيد تا بهادر شاه عرف توده حاكم سنارگانو « 1 » را كه دم از استقلال مىزد زنجير در گردن انداخته با جميع فيلان او به خدمت درگاه پيوست و سلطان تغلق شاه بهادر شاه را همراه گرفته مظفر و منصور به جانب دهلى بازگشت و دو منزل را يكى ساخته به طريق ايلغار مىآمد . الغ خان به شنيدن اين خبر فرمود تا قريب به افغان‌پور كه سه كروهى تغلق آباد است ، قصرى رفيع و عالى در سه روز طيار ساختند تا سلطان تغلق شاه در آنجا فرود آيد و شب گذرانيده و آسايش گرفته در ساعت سعد از آنجا به تغلق آباد نزول فرمايد . سلطان در آنجا رسيد و الغ خان با ساير اكابر و اعيان به استقبال رفته طعام مهمانى كشيد و سلطان تغلق فرمود تا فيلانى كه از بنگاله همراه آمده بودند دوانيدند و چون بنياد قصر نو تازه و بىاستحكام بود از زلزلهء فيلان در تذبذب و تزلزل آمد و مردم چون دانسته بودند كه سلطان به سرعت سوار مىشود دست ناشسته از آن خانه برآمدند و سلطان تغلق به تقريب دست ناشستن از آن خانه برنيامد تا دست از حيات شست و قصر بر سر او افتاد . مخفى نماند كه از ساختن اين‌چنين قصرى كه هيچ ضرورى نبود بوى آن مىآيد كه الغ خان قصدا مجوّف ساخته باشد ، چنانچه مشهور در عوام است ، اما صاحب تاريخ فيروز شاهى ننوشته ، اگرچه احتمال خوش آمد و ملاحظهء خاطر فيروز شاه هم دارد و اين واقعه در سنهء خمس و عشرين و سبعمائة ( 725 ) روى نمود و مدت سلطنت سلطان غياث الدين تغلق شاه چهار سال و چند ماه بود . نظم :\r\n جهان گر كنى در ته پاى خويش * نخسبى سرانجام بر جاى خويش \r\nو در ميان اهل هند مشهور است كه سلطان غياث الدين تغلق با سلطان المشايخ چون سوء مزاج داشت از راه لكهنوتى پيغام به شيخ فرستاد كه بعد از آنكه من به\r\n\r\n\r\n","description":"","footnote":"\r\n( 1 ) . متن فارسى : سنارگانون .\r\n","page_name":" 155 ","page_number":169},
  {"content":"\r\n\r\nدهلى رسم يا شيخ آنجا باشد يا من . شيخ فرمود هنوز دهلى دور است و اين سخن از آن روز ضرب المثل گشته شهرت يافت و تغلق‌نامهء مير خسرو كه آخرين تصانيف اوست به نام سلطان به موجب حكم او منظوم گشته و وفات سلطان المشايخ و مير خسرو نيز چنانچه گذشت در همين سال بود .\r\n\r\nسلطان محمد عادل بن تغلق شاه\r\nكه الغ خان باشد در سنهء خمس و عشرين و سبعمائة ( 725 ) به اتفاق امرا و اركان دولت بر مسند سلطنت نشست و بعد از اقامت مراسم عزا به چهل روز در شهر به دولتخانهء پادشاهان سلف رفته نثارهاى فوق الحد و القياس فرمود و مناصب و اشغال بر امرا تقسيم نموده ، ملك فيروز عم‌زادهء خود را كه سلطان فيروز باشد نايب گردانيد و بر اين قياس پايهء مقربان خويش افزود و حميد لويكى مشرف شد و ملك سرتيز عماد الملك و ملك خورم ظهير الجيوش و ملك پندار خلجى قدر خان و ملك عز الدين يحيى اعظم الملك خطاب يافت و اقطاع ستگانو « 1 » بر او مقرر شد .\r\nو در سنهء سبع و عشرين و سبعمائة ( 727 ) سلطان عزيمت ديوگير كرده از دهلى تا به آنجا در راه بر سر هر كروهى دهاوه ، يعنى پايكان خبردار نشانده و در هر منزلى كوشكى و خانقاهى بنا فرمود و شيخى نصب كرد و طعام و شراب و تنبول و ساير مصالح مهمانى مهيا مىداشتند و از هر دو طرف راه‌بانان را حكم كرد تا مسافر ايذا نكشد و اثرهاى آن تا سالهاى دراز باقى بود و ديوگير را دولت آباد نام نهاده و ميانهء ولايت خود تصور كرده آن را دار الملك ساخت و مخدومهء جهان والدهء خود را با جميع اهل و عيال امرا و ملوك و معارف و حشم و خدم و خزاين و دفاين به دولت آباد برد و به تبعيت مخدومهء جهان سادات و مشايخ و علما نيز همه آنجا رفتند و انعامات و ادرارات هر يكى اضعاف مضاعف شد و به موجب ( الجلاء اشدّ البلاء و الغربة اصعب الكربة ) در اين ويرانى دهلى و انتقال از آن مزاحمت بسيار به حال مردم راه يافت و اكثرى از ضعفا و بيوه‌ها و عجزه و مساكين در راه تلف شدند\r\n\r\n\r\n","description":"","footnote":"\r\n( 1 ) . متن فارسى : سنگانون . از ترجمهء متن انگليسى اصلاح شد .\r\n","page_name":" 156 ","page_number":170},
  {"content":"\r\n\r\nو آنان كه برسيدند هم قرار نتوانستند گرفت و در آخر سنهء مذكوره ملك بهادر گرشاسب عارض لشكر در شهر دهلى خروج كرده فتنه انگيخت و ملك احمد اياز كه خواجهء جهان خطاب داشت با بهادر جنگ كرده او را شكست داد و بهادر اسير شد و نزد سلطان برده « 1 » به سياست پيوست . بعد از آن ملك بهرام ايبه برادرخواندهء سلطان تغلق در ملتان باغى شده و على خططى را كه به طلب او از درگاه رفته بود به قتل رسانيد و سلطان به عزم دفع شر او از دولت آباد به دهلى و از آنجا به كوچ متواتر به ملتان رسيد و بهرام به مقابله آمد و مقاتله نمود و منهزم گشته آخر به قتل رسيد و سر او را نزد سلطان آوردند . و سلطان خواست كه به گناه وى جويهاى خون از ملتانيان روان سازد . شيخ الاسلام قطب العالم شيخ ركن الحق و الدين قريشى - قدس الله سره العزيز - سر مبارك خويش بر درگاه سلطان برهنه كرده در مقام شفاعت ايستاد . او گناه آن جماعت بديشان بخشيد . نظم :\r\n ز ابتداى دور آدم تا زمان پادشاه * از بزرگان عفو بوده و از فرودستان گناه \r\nو سلطان ملتان را به قوام الملك مقبول داده بازگشت و بعد از چند روز از او تغير داده بهزاد را فرستاد و شاهو لودى افغانان بهزاد را كشته سربغى و طغيان بركشيد و سلطان چون به ديپالپور رسيد شاهو گريخته در كوه‌پايه رفت و سلطان بازگشت .\r\nو در سنهء تسع و عشرين و سبعمائة ( 729 ) نرمه شيرين مغول برادر قتلغ خواجه مغول پادشاه خراسان كه سابقا به هندوستان آمده بود با لشكرهاى انبوه در ولايت دهلى آمد و بيشتر حصارها بگشاد و از لاهور و سامانه و اندرى تا حد بداؤن به قتل و اسر گرفت و چون عساكر منصورهء اسلام بر سر او رسيدند ، همچنان بازگشت و سلطان تا حد كلانور تعاقب او نموده شكست و ريخت آن حصار را به عهدهء مجير الدين ابو رجا باز گذاشته بر سمت دهلى بازگشت و در اين ايام راى سلطان چنان اقتضا كرد كه از بس كه رعاياى ميان دو آب سركشى دارند خراج آن ولايت ده بيست مقرر سازند و گاوشمارى و خانه‌شمارى و رسوم بدعت‌هاى ديگر نيز پيدا كرد كه موجب خرابى و ويرانى آن ولايت بالكليه گرديد و ضعيفان نابود شدند و اقويا بنياد فساد نهادند و سلطان حكم فرمود تا بقيهء ساكنان دهلى و قصبات جوار را\r\n\r\n\r\n","description":"","footnote":"\r\n( 1 ) . در هر سه نسخه چنين است .\r\n","page_name":" 157 ","page_number":171},
  {"content":"\r\n\r\nقافله بر قافله روانه سازند و به دولت آباد برند و خانه‌ها را از متوطنان بخرند و بهاى آن را نقد از خزانه دهند و انعامات وافر على حده باشد و دولت آباد به اين طريق معمور و دهلى چنان خراب شد كه سگ و گربه هم در آن نماند و اين بيت حسب حال آن بود ، بيت :\r\n جايى كه بود آن دلستان با دوستان در بوستان * شد گرگ و روبه را مكان شد گرگ و كركس را وطن \r\nو اين معنى باعث كمى خزينه نيز گشت و از جملهء اسباب نقصان خزاين اينكه سلطان حكم فرمود تا مهر مس را برابر مهر نقره صرف كنند و هر كه در ستدن آن تأمل مىكرد او را فى الحال به سياست مىرسانيدند و مفاسد بسيار در ملك از اين رهگذر لازم آمد و مفسدان و متمردان بىمواسا هرجا در مواضع خويش دار الضرب پيدا كرده بر فلوس مس سكه مىزدند و در شهرها برده بدان نقره و اسب و اسلحه و نفايس مىخريدند و قوّت و شوكت عظيم به هم رسانيدند و چون در جاهاى دور دست سكهء مس رواج نداشت و يك تنكهء زر به پنجاه شصت سكهء مس رسيد و كساد آن بر سلطان ظاهر شد ، حكم فرمود تا هر كه را تنكهء مس در خانه باشد به خزانهء عامره آورده تنكه‌هاى زر برابر آن ببرد و خلايق را از اين ممر دستگاه عظيم به هم رسيد و آخر مس مس و نقره نقره بود و آن تنكه‌هاى مس پشته پشته تا زمان سلطان مبارك شاهى به قول صاحب تاريخ مبارك شاهى مانده در تغلق آباد حكم سنگ داشت ، و الله اعلم .\r\nو در سال ثمان و ثلثين و سبعمائة ( 738 ) هشتاد هزار سوار با سرداران نامى براى تسخير كوه هماچل كه ميان ولايت چين و هندوستان حايل است و آن را قراچل هم مىگويند ، نامزد فرموده حكم كرد كه هرجا هرجا محافظان بگذارند تا راه آمد و رفت رسد غله مفتوح باشد و بازگشتن مردم به آسانى روى دهد . بعد از درآمدن اين لشكر بنا بر خاصيت طبيعت آن كوه كه به سبب آواز مردم و فرياد ايشان و شيههء اسبان ابر و باران بسيار مىبارد و تنگى راه و كمى علف راهداران نتوانستند قرار گرفت و كوهيان غالب آمده آن افواج را برداشتند و عقب لشكر را گرفته به تيرهاى زهرآلود و سنگ‌باران هلاك ساختند و اكثرى را به عالم باقى فرستاده به درجهء\r\n\r\n","description":"","footnote":"","page_name":" 158 ","page_number":172},
  {"content":"\r\n\r\nشهادت رسانيدند و بقيه را اسير گردانيدند تا مدتى در آنجاها سراسيمه مىگشتند و آنان را كه به صد تشويش خلاص يافتند سلطان به سياست رسانيد و بعد از اين واقعه آن‌چنان لشكرى بر سلطان جمع نيامد و آن زرهاى مواجب همه سوخت .\r\nو در سنهء تسع و ثلثين و سبعمائة ( 739 ) بهرام خان حاكم سنارگانو وفات يافت و ملك فخر الدين سلاحدار سر به طغيان برآورده خود را خطاب سلطانى داد و با قدر خان ضابط لكهنوتى به اتفاق ملك حسام الدين ابو رجا مستوفى و عز الدين يحيى اعظم الملك جنگ كرده شكست يافت و اسباب تجمل و خزينه و حشم او بر دست قدر خان افتاد و چون بشكال رسيده بود و اسبان قدر خان سقط گشته و او روپيه و مال بسيار جمع كرده توده توده به نيت پيشكش سلطان در منزل خويش نهاده بود . هرچند حسام الدين ابو رجا او را از جمع اموال و طمع بستن مردم در او و منجر به فتنه شدن منع مىكرد قدر خان نشنود ، آخر الامر همان‌طور شد كه حسام الدين گفته بود و ملك فخر الدين بازآمد و سپاهيان قدر خان به او يار شده صاحب خود را كشتند و زر نصيب فخر الدين گشت و حكومت سنارگانو به يك قلم او را مسلم شد و مخلص ، غلام خود را بر لكهنوتى نامزد كرد و على مبارك عارض لشكر قدر خان مخلص را كشته دم از استقلال زد و عرايض مصلحت‌آميز به درگاه سلطان نوشت و سلطان ، ملك يوسف را نامزد كرد و او در راه فوت شد و سلطان را شغل ديگر در پيش آمده كسى ديگر را بدان جانب نفرستاد . در اين مرتبه على مبارك به جهت عداوت فخر الدين علامات پادشاهى ظاهر ساخته خود را به سلطان علاء الدين مخاطب گردانيد و ملك الياس حاجى كه صاحب قبيله و حشم بود بعد از چند روز به اتفاق بعضى از امرا و ملوك لكهنوتى ، علاء الدين را به قتل رسانيده خود را سلطان شمس الدين خطاب كرد .\r\nو در سنهء احدى و اربعين و سبعمائة ( 741 ) سلطان محمد به قصد تسخير سنارگانو رفته فخر الدين را به اسيرى گرفته در لكهنوتى آورد و به قتل رسانيده بازگشت و شمس الدين پادشاه به استقلال در آن ديار شد و حكومت و سلطنت آن ملك تا مدتى مديد و عهد بعيد در عهدهء او و فرزندان او بود و ديگر در قبض سلطان محمد عادل نيامد .\r\n\r\n","description":"","footnote":"","page_name":" 159 ","page_number":173},
  {"content":"\r\n\r\nو در سنهء اثنى و اربعين و سبعمائة ( 742 ) سيد حسن كيتهلى پدر ملك ابراهيم خريطه‌دار سلطان كه به حسن كانگو مشهور است و آخر كار سلطنت دكن بر او قرار يافته ، مخاطب به علاء الدين بهمن شاه گشته در معبر به جهت ضوابط صعب سلطانى و قوانين اختراعى و قتل عام او سرى به طغيان و عصيان برآورد و اكثر از حشم دهلى را كه در آن حدود نامزد بودند به خود كشيد و سرداران مخالف را به قتل رسانيد . سلطان به جهت دفع آن فتنه از لكهنوتى به ديوگير رفت و چون به تلنگ رسيد بيمار شد و بازگشته به كوچ متواتر به دهلى آمد و قتلغ خان را در دولت آباد گذاشت و فتنهء معبر همچنان قايم ماند و كار حسن بالا گرفت .\r\nو در سنهء ثلث و اربعين و سبعمائة ( 743 ) ملك هلاجون و كل‌چندر كهوگهر و ملك تتار خرد حاكم لاهور را به غدر كشتند و چون خواجهء جهان بر سر ايشان نامزد شد به جنگ پيش آمدند و مفسدان مالش خوب يافته منهزم گشتند .\r\nو در سنهء اربع و اربعين و سبعمائة ( 744 ) سلطان از ميان سنام و سامانه گذشته سادات كيتهل و ساير اهل اسلام را به رغم حسن كانگو حكم به قتل عام فرمود و مقدمان آن ديار را به جاى ايشان رعايت كرده در حوالى شهر برد و ديهات و اقطاعات معين ساخت و خلعت‌هاى فاخر و كمرهاى زر داده همانجا ساكن گردانيد و چون قحط عام بود فرمان داد تا هركس خواهد به جانب شرق رويهء هند رفته ايام گرانى و تنگى را بگذراند و كسى مانع نشود و همچنين اگر كسى ترك سكونت دولت آباد خواسته به دهلى بازگردد تعرض به او نرسانند و در آن سال چندان مردم از ولايت خراسان و عراق و سمرقند به اميد بخشش سلطان در هند آمدند كه در اين ديار به غير از ايشان طايفهء ديگر كم به نظر مىآمد و در اين سال حاجى سعيد مصرى از مصر منشور خلافت و لوا و خلعت و خطاب ناصر امير المؤمنين از خليفهء عباسى كه مانده بود آورده و سلطان آيين‌بندى در شهر فرموده با تمام مشايخ و سادات و مقربان به استقبال رفت و پياده شده پاى حاجى سعيد در بوسيده در جلو او روان شد ، نماز جمعه و عيد را كه در اين مدت موقوف بر حكم خليفه و اجازت او داشته بود اقامت فرمود و خطبه به نام خليفه خواند و نام پادشاهانى كه اجازت از دار الخلافه نداشتند برانداخت غير از سلطان محمود و زرهاى بسيار و نفايس\r\n\r\n","description":"","footnote":"","page_name":" 160 ","page_number":174},
  {"content":"\r\n\r\nقيمتى چندان ايثار كرد كه خزينه خالى شد و يك گوهر نفيس كه مثل آن در خزينه نبود ، همراه حاجى برقعى با ديگر تحف و هدايا به مصر فرستاد و در زعم خود خليفهء بر حق شده مصحف و مشارق « 1 » و منشور خليفه را هميشه پيش خود نهاده حكم اولو الامرى مىراند و مىگفت كه خليفه چنين و چنان مىفرمايد و بيعت از مردم براى خليفه مىگرفت و در سركدوارى كه در نواحى شمس آباد است رفت و دو سه مرتبهء ديگر نيز در بروج و كنبهايت مناشير خليفه آمد و مرتبهء ديگر مخدوم زادهء بغدادى آمد و سلطان تا پالم پياده به استقبال او رفت و او هرگاه او را از دور مىديد پيشواز رفته بر تخت همراه خود مىنشاند و شهر كيلى و باغ و قصر و ساير امكنه در تصرف او بازگذاشته .\r\nو در سنهء خمس و اربعين و سبعمائة ( 745 ) ملك نظام الملك حاكم كره فتنه انگيخت و شهر الله برادر عين الملك از اوده لشكر بر سر او آورده دستگير ساخت و فتنه فرو نشست و شهاب الدين سلطان در بيدر تمرد نمود و قتلغ خان بدان جانب نامزد شد و شهاب الدين با پسر به جنگ پيش آمده در حصار محصر گشت و قتلغ خان او را به امان برآورده به حضرت فرستاد .\r\nو در سنهء ست و اربعين و سبعمائة ( 746 ) على شير خواهرزادهء ظفر خان علايى با جمعيت تمام متصرف گلبرگه شده و ضابط بيدر را به قتل رسانيده و اموال و اسباب فراوان به دست آورده با قتلغ خان محاربه نمود و هزيمت يافته در حصار بيدر متحصن شد و قتلغ خان او را نيز اسير ساخته در سر كدوارى كه لشكرگاه سلطان بود فرستاد و سلطان اول آن اسيران را به جانب غزنين جلا فرمود بعد از آن طلبيده همه را به سياست رسانيد .\r\nو در سنهء سبع و اربعين و سبعمائة ( 747 ) زمانى كه سلطان سركدوارى را معسكر ساخته بود ، عين الملك از ظفر آباد و اوده اموال و نفايس ديگر پيشكش آورده به درگاه آمد و مصلحت سلطان بر اين قرار يافت كه قتلغ خان را از دكن طلبيده عين الملك را به جاى او فرستد . عين الملك وهمى به خاطر راه داده شباشب از سركدوارى گريخت و از آب گنگ گذشته به اوده متوجه گشت و برادر او شهر الله\r\n\r\n\r\n","description":"","footnote":"\r\n( 1 ) . چنين است در هر سه نسخه .\r\n","page_name":" 161 ","page_number":175},
  {"content":"\r\n\r\nبعضى از فيلان و اسبان پادشاهى را كه براى چرا گذاشته بودند دست‌اندازى كرده بود و سلطان تعاقب ايشان نموده تا قنوج رفت و عين الملك به اغواى برادران و طايفه‌يى از تابعين ملك فيروز نايب باربك كه بر فيلان و اسبان موكل بودند از آب گنگ گذشته و اين جانب آمده بر لشكر سلطان زد و به طريق دزدان و گواران هند در جنگل درآمده پياده به جنگ پيوستند و از پيش پيلان پادشاهى و تيراندازان تاب نياورده فرار نمود و شهر الله و برادر ديگر وى و اكثرى از سرداران عين الملك در آب فرو رفتند و بقيه طعمهء شمشير سپاهيان و گريختگان اسير گواران گشتند و عين الملك را زنده بر لاشه برداشته سر برهنه به درگاه آورده چند روز موقوف داشتند و سلطان نسبت خدمات شايستهء او را منظور داشته خلاص داد و به دستور سابق در تربيت او افزوده ولايت سپرده به دهلى مراجعت نمود و قتلغ خان را از دكن طلب داشت و چون قتلغ خان آن ولايت را نيكو ضبط كرده و مردم از او آسوده بودند تغير او باعث فتور و قصور بسيار شده و عزيز خمار كه از اراذل بود در مالوه رفته امير صدهء بسيار را كه عبارت از يوزباشى باشد بر حسب اشارت سلطان كشت و فتنه‌ها سركشيد .\r\nو در سنهء ثمان و اربعين و سبعمائة ( 748 ) اميران صده در گجرات فتنه و فساد انگيخته بر مقبل بندهء خواجهء جهان كه نايب وزير گجرات بود و خزانه به درگاه مىآورد شبخون زدند و خزينه و اسبان و اسباب پادشاهى را به دست آوردند و سلطان به دفع اين فتنه متوجه شده به گجرات رسيد و بعضى امراى معتبر چون ملك على سر جاندار و احمد لاچين را در دولت آباد فرستاد تا ميرصدهاى آنجا را بسته به درگاه آرند . ملك احمد لاچين چون در درهء مانك گنج رسيد ميرصدها از ترس جان خودش با هم اتفاق كرده ملك احمد لاچين را به قتل رسانيدند و عزيز خمار كه به دفع ميرصدهاى دبهويى و بروده از گجرات متوجه شده بود و چون روبه‌روى باغيان شد دست و پا گم كرده از اسب افتاد و گرفتار گشت و اين خبر به سلطان رسيد و بيشتر باعث غضب او گرديد و بعد از هزيمت مقبل و قتل عزيز مير صدها دلير شده از هرجا قبايل و خويشان را طلبيده به مير سلطان مطلقا يك رويه شدند و قلعهء دولت آباد را از ضابطان ملك عالم گرفته به تصرف درآوردند .\r\n\r\n","description":"","footnote":"","page_name":" 162 ","page_number":176},
  {"content":"\r\n\r\nاسماعيل فتح نامى را به پادشاهى برداشته سلطان ناصر الدين خطاب دادند . بعد از آن ميرصدهاى دبهويى و بروده كه سلطان بر سر ايشان امرا نامزد فرموده بود از فوج مقابل خود شكست يافته با ميرصدهاى دولت آباد پيوستند . چون سلطان به دولت آباد رفت ، اسماعيل فتح جنگ مصاف داد و هزيمت يافته در حصار دهارانگر كه عبارت از ارگ دولت آباد است متحصن شده مسلمانان بسيار از دولت آباد در اين فتنه به قتل رسيدند و اسير شدند و ملك عنايت عماد الملك سرتيز متعاقب گريختگان امير صدها به طرف بيدر نامزد شد . در همين اثنا خبر طغيان ملك طغى در گجرات رسيد كه ملك مظفر حاكم آنجا را كشته اسبان و اموال موفوره در تصرف او درآمد . سلطان ملك جوهر و خداوندزاده قوام الدين و شيخ برهان الدين بلارامى « 1 » را در دهارانگر گذاشته متوجه دفع فتنهء ملك طغى شد و لشكر گريخته دولت آباد « 2 » كه حسن كانكو سردار ايشان بود از كمين برآمده بر ملك عماد الملك سر تيز زد و عماد الملك كشته شد و لشكر او گريخته به دولت آباد پناه بردند و ملك جوهر و خداوندزاده قوام الدين و امراى ديگر طاقت مقاومت با حسن در دولت آباد نياورده و آن ديار را خالى گذاشته روى به داهارانگر نهادند و حسن كانكو تعاقب ايشان نموده به دولت آباد درآمده و اسماعيل فتح را رانده سلطان علاء الدين خطاب خود كرد و به پادشاهى نشست و از آن باز سلطنت اقطاع دولت آباد و حكومت آن ملك در خاندان او ماند و تاريخ فتوح السلاطين به نام او منظوم شد و طغى طاغى بعد از رسيدن سلطان به گجرات دوبار جنگ صف كرد و شكست يافت و خود را به قزاقى قرار داده جابه‌جا مىگشت و سلطان نيز دست از تعاقب او باز نمىكشيد و هرجا كه او مىرفت ، مىرفت و سلطان در اين مهم ملك فيروز را از دهلى طلبيده تا به درگاه پيوست . در اين سال ملك‌گير پسر ملك قبول خليفتى كه سلطان تمام مهمات خود بر او گذاشته و خطى از جانب او به بندگى خليفهء مصرى عباسى نوشته به دست حاجى برقعى فرستاده بود فوت كرد و احمد اياز كه خواجهء جهان باشد و ملك قبول قوام الملك در دهلى تمشيت مهمات مىنمودند و در آخر عهد سلطان محمد چندان بغى و عصيان و خلل و فتنه روز به روز ظهور كرد كه اگر به\r\n\r\n\r\n","description":"","footnote":"\r\n( 1 ) . نسخه : بلگرامى .\r\n( 2 ) . نسخه : در دولت آباد .\r\n","page_name":" 163 ","page_number":177},
  {"content":"\r\n\r\nتدارك يكى مشغول مىشد ديگرى از دست مىرفت و كار از صلاح گذشته بود و آن آرامش ملك و امان و آبادانى ولايت به عكس تبديل يافت و ظلم به جاى عدل و كفر به‌جاى اسلام فرو گرفت و اين معنى را اسباب بسيار بود و هيأت مجموعى آن باعث خلل و تفرقه و زوال ملك گشت و تفصيل آن در تواريخ « 1 » اصل فيروزشاهى و مبارك‌شاهى مسطور است و مآل آن به طريق اجمال به هفت امر عايد مىشود : اول آنكه بيشتر خلق و رعاياى بلاد و ديار از تاراج ترمه شيرين خراب شد و ديگر روى به آبادانى ننهاد ، دوم خراج ميان‌دوآب كه از معظمات بلاد هند است يكى به ده بيست قرار يافت و گاوشمارى و خانه‌شمارى و ديگر اخراجات علاوهء اين شد به اين طريق ضعفاى رعايا اموال و مواشى گذاشته به اقويا پيوستند و اقويا تمرد و فساد بنياد نهاده قطع طريق و تخريب ولايت مىكردند و به هر حال محصول كم شدن گرفت و ميان دو آب خراب شد ، سوم قحط عام و گرانى غله هفت سال چنان شد كه قطره‌يى از آسمان نباريد و مخفى نماند كه اين عبارت از مباركشاهى به جنس نقل نموده شد و معلوم نيست كه صاحب آن غلوّ در اغراق كرده يا در واقع همين طور باشد ، چهارم ويرانى دهلى و معمورى دولت آباد است كه بعد از تخريب دهلى مردم را از قصبات و مواضع در آن شهر آورده آبادان ساختند و باز كوچانيده به دولت آباد بردند و ضياع موروثى و عقار ملكى و اسباب و اشيايى كه داشتند همه ضايع و تلف شد و ديگر روى سامان نديدند ، پنجم به قتل رسيدن هشتاد هزار سوار تمام در كوه هماچل به يك‌بارگى و ويران شدن خان و مان ايشان ، ششم فتنه‌گرى و بغى هر روزه در هر جا كه مردم از ترس جان خويش مىكردند و بعضى در جنگ و اكثرى با خان و مان به تهمتى كشته مىشدند و به هر حال آن ديار و بلاد خراب مىشد ، هفتم كثرت خونريزى سلطان و سياست عام او كه سادات و علما و مشايخ و اسافل و اراذل و متحرفه « 2 » و مزارع و سپاهى نسبت به او يكسان بودند و پيوسته پيش سراپردهء سلطانى و درگاه ديوانى او از كشته پشته و از مرده توده بود و كناسان و جلادان از كشيدن و كشتن انبوه به ستوه آمده بودند ، نه خلق از فتنه و نه سلطان از سياست بس مىكرد . عاقبت سلطان در اين كار و بار حيران شد و با وجود آن نه پاى\r\n\r\n\r\n","description":"","footnote":"\r\n( 1 ) . نسخه : در اصل تاريخ .\r\n( 2 ) . نسخه : محترفه .\r\n","page_name":" 164 ","page_number":178},
  {"content":"\r\n\r\nاو از ركاب ماند و نه تيغ از سياست و هيچ فايده نداشت تا سيلاب فتنه تند و اركان ملك به تدريج سست شد و مرض بر طبيعت غالب آمد و سلطان از خلق و خلق از سلطان خلاصى يافت . بيت :\r\n اين همه خلق جهان گرچه از آن * اكثرى بىره و كمتر به رهند\r\nتو چنان زى كه چو ميرى برهى * نه چنان چونكه بميرى برهند \r\nو از نوادر حكايات و اوضاع غير مكرر سلطان مىآرند كه در امور سياستى چندان اهتمام داشت كه چهار مفتى را درون محوطهء قصر خود جاى داده بود و در منازل معين نگاه داشته تا هر كه را به تهمتى مىگرفت اولا در باب سياست او به مفتيان رد و بدل حتى المقدور مىكرد و گفته بود كه شما در گفتن كلمة الحق از جانب خود به تقصير راضى مباشيد كه اگر كسى به ناحق كشته شود و فرو گذاشت از جانب شما خواهد بود خون آن‌كس در گردن شماست و بعد از مباحثهء بسيار اگر ايشان ملزم مىشدند هرچند نيم شب هم مىشد حكم به كشتن آن متهم مىكرد و اگر خود را ملزم مىيافت به مجلس ديگر مىانداخت . براى دفع سخن ايشان جوابى انديشيده آمده تقرير مىكرد و بعد از آنكه مفتيان را مجال حجت نمىماند همان زمان او را به قتل مىرسانيد و الا در ساعت خلاص مىداد .\r\n\r\nحكايت\r\nمىگويند كه روزى سلطان محمد كفش پوشيده پياده در محكمهء قاضى كمال الدين صدر جهان رفت و گفت كه شيخ‌زادهء جامى مرا ظالم گفته است . او را بطلبيد كه ظلم بر من ثابت كند و اگر نه اجراى حدّ شرعى هر چه لازم آيد بر او نمايند . شيخ‌زاده بعد از احضار اقرار كرد و سلطان بيان خواست . او گفت هر كه را سياست مىكنى حق يا ناحق و العهدة عليك ، اما اين كه زن و فرزندان او را به جلادان مىسپارى تا هر چه خواهند كنند اين در كدام مذهب و كدام شريعت آمده است ؟ سلطان خاموش بوده از مجلس قاضى برخاست و فرمود كه شيخ‌زاده را مقيد ساخته در قفس آهنين نگاهداشتند و در سفر دولت آباد او را به همان حالت\r\n\r\n","description":"","footnote":"","page_name":" 165 ","page_number":179},
  {"content":"\r\n\r\nبالاى فيل برداشته برده بود . چون مراجعت نموده به دهلى آمد از پيش همان محكمهء قضا گذشته و از قفس برآورده آن بيچاره را به حضور خود فرمود تا دو پاره كردند و از اينجا معلوم مىشود كه سلطان جامع اضداد بود ، لهذا نام او در افواه ، بلكه در بعضى كتب هم به خونى شهرت دارد نه عادل و در اين باب حكايات بسيار است كه شنيده شد و نوشتن و گفتن آن موجب اطناب و اكثار  فَاعْتَبِرُوا يا أُولِي الْأَبْصارِ  .\r\nالقصه ، چون از افراط ظلم و تعدى سلطان كه در اعتقاد او عين عدل بود اختلال تمام در احوال مملكت پيدا شد و رخنه‌هاى قوى افتاد و عقلا از اصلاح او عاجز آمدند و از محن گوناگون و انديشه‌هاى فاسد بيمارى دق در مزاج سلطان راه يافت و مع هذا سر در پى طغى نهاده ، به قصد استيصال وى توجه به ملك تهته كرد كه طغى پناه آنجا برده بود . در آن يورش قرغن نايب پادشاه خراسان التون بهادر را با پنج هزار سوار به ملازمت سلطان فرستاد و زحمت سلطان اندكى رو به صحت نهاده بود و چون به تهته رسيد ، روز عاشوره روزه گرفت در عين موسم گرما . بعد از افطار ماهى خورد و زحمت عود كرد و در بيست و يكم ماه محرم سنهء اثنى و خمسين و سبعمائة ( 752 ) سفر آخرت گزيده و مدت ملك او بيست و هفت سال بود . قطعه :\r\n خور آسا دولت عادل چو طالع شد به آسانى * زمين هند « 1 » آمد در نگين همچون خراسانش\r\nحصارى هفت‌خوان از هفت‌جوش افراشت كز رفعت * پريدى نسر طاير بر سر برج چو هرمانش\r\nبه دامان قيامت عهد محكم بست وز دوران * چو بيت عنكبوت آمد خلل‌هاى فراوانش\r\nنيابى جز صداى بوم بر سرهاى ديوارش * نبينى غير زاغ شوم بر بالاى بستانش\r\nبقا و كبريا شاهنشهى را مىسزد كامد * تعالى ربّنا عمّا يقول الظالمون شانش \r\n\r\n\r\n","description":"","footnote":"\r\n( 1 ) . نسخه : سند .\r\n","page_name":" 166 ","page_number":180},
  {"content":"\r\n\r\nو از شعراى مشهور در زمان سلطان محمد بدر شاشى مذكور است كه شاهنامه به نام او گفته قريب به سى هزار بيت و همين كه تاريخ منظوم است غنيمت است .\r\n\r\nسلطان فيروز شاه بن ملك رجب\r\nكه برادرزادهء سلطان غياث الدين تغلق و عم‌زادهء سلطان محمد عادل باشد بر حكم ولىعهدى سلطان محمد به اتفاق اعيان مشايخ و اكابر امرا و وزرا در سنهء مذكور در نواحى تته بر مسند دولت و سلطنت جلوس فرمود و مىگويند كه مخدوم زادهء عباسى بغدادى و شيخ نصير الدين چراغ دهلى - قدس الله سرهما العزيز - باعث سلطان فيروز بر آن بيعت بودند و در افواه چنان مشهور است كه مخدوم شيخ نصير الدين چراغ دهلى - قدس الله سره - ملك فيروز را در مدت غيبت سلطان محمد نهان پادشاه كرده بود . بعضى مفتيان اين خبر را به سلطان رسانيدند ، حكم فرمود تا اين هر دو پير و مريد را از دهلى مقيد ساخته به لشكر بياورند و ملك فيروز به نوعى دل محافظان را به دست آورده به همان حالت در نواحى هانسى نزد شيخ بدر الدين كه از اولاد شيخ جمال الدين هانسى - قدس الله سره - بود رسيده آن بزرگوار گفت سبحان الله يكى را مقيد گردانيده براى سلطنت مىبرند و او خبر ندارد و چون در نواحى تهته به لشكر سلطان رسيدند و خبر اين دو عزيز به سلطان رسيد ، حكم كرد كه به مجرد رسيدن ايشان را به قتل رسانند و معا در سكرات افتاده و پسرى كه داشت به شكار رفته بود محافظان چون اين حالت ديدند ، حضرت شيخ و سلطان را گذاشتند و سلطان فيروز به اتفاق اعيان لواى سلطنت برافراخته و پسر سلطان را به حيله از هم گذرانيده و بعد از آن مراجعت به دهلى نموده پرگنهء چوراسى را از ولايت هانسى نذر خانقاه و لنگر شيخ بدر الدين مذكور گردانيد . اين بود آنچه شنيده شد ، الله اعلم بحقيقة الحال . و نيز مىگويند كه « 1 » سلطان محمد بن تغلق شاه حضرت شيخ را جامه‌دارى فرمود ، تا روزى شيخ - قدس الله سره - گرهى بر جامهء او زده فرمود نصير الدين بندد و خدا گشايد و همان روز سلطان مرد . بيت :\r\n\r\n\r\n","description":"","footnote":"\r\n( 1 ) . نسخه : مثل سلطان .\r\n","page_name":" 167 ","page_number":181},
  {"content":"\r\n\r\n دولتى را كه نباشد غم از آسيب زوال * بىتكلف بشنو دولت درويشان است \r\nبه هر تقدير سلطان فيروز در اول جلوس حكمى كه كرد اين بود كه مغولانى كه دست برد به مردم لشكر مىنمودند ، جدا از اردو فرود آيند . بعد از آنكه فتنه‌انگيزى ايشان از حد گذشت سلطان خود حراست نموده و مغولان را تنبيه داده دست آنها را از تاخت و باخت بنديان لشكر كوتاه ساخت . بيت :\r\n مغل را به غارت اشارت دهى * از آن به كه جنت بشارت دهى \r\nو لشكر را به سلامت به مأمن رسانيد و از راه سيوستان به كوچ متواتر متوجه دهلى شد و احمد اياز مخاطب به خواجهء جهان كه به غيبت سلطان طفل مجهول نسبتى را به پادشاهى برداشته سلطان غياث الدين محمود شاه خطاب كرده خود را به وكالت قرار داده بود . بعد اللّتيّا و اللّتى و رسل و رسايل بسيار از روى عجز و اضطرار به شفاعت اشرف الملك و ديگر اعيان و اكابر و اشراف سر برهنه و دستار در گردن انداخته به نواحى هانسى آمده سلطان را ديد و سلطان رقم جريمهء او را به آب عفو شسته به كوتوال هانسى سپرد و جمعى كه به او در آن منازعت و مخالفت شريك بودند هر كدام را به طرفى اخراج نمود و در منزل سرستى خبر ولادت شاهزاده فتح خان كه پسرش آخر تغلق شاه شد رسيد و خبر طغى طاغى از گجرات نيز هم آنجا آمد و در دوم ماه رجب سنهء مذكوره تخت دهلى را به قدوم خويش زينت داد و مناصب از سر نو تقسيم فرمود .\r\nو در سنهء ثلث و خمسين و سبعمائة ( 753 ) به جانب كوه سرمور به تقريب سير و شكار رفت و باز آمد و در ماه رجب اين سال شاهزاده محمد خان كه آخر ناصر الدين محمد شاه خطاب يافت متولد شد .\r\nو در سنهء اربع و خمسين و سبعمائة ( 754 ) به جانب كلانور شكار كرده بازگشت و عمارتى عالى به كنار آب سرستى بنا فرمود و « 1 » به شيخ بزرگوار شيخ صدر الدين ملتانى - قدس الله سره - شيخ الاسلامى داد و ملك قبول نايب وزير را خان جهان ساخت و در آخر اين سال به جانب لكهنوتى به قصد دفع فتنهء حاجى الياس كه خود را شمس الدين ناميده بود متوجه گشت و او در قلعهء اكداله كه محكم‌ترين قلاع\r\n\r\n\r\n","description":"","footnote":"\r\n( 1 ) . از اينجا تا « شيخ الاسلامى داد » تنها در يك نسخه آمده است .\r\n","page_name":" 168 ","page_number":182},
  {"content":"\r\n\r\nبنگاله است ، التجا برده و حركة المذبوحى نموده ، اندك جنگ كرده فيلان و اسبان سلطنت و حشم و خدم را به باد داد و همهء آن به دست سلطان آمد و سلطان به جهت بشكال با وى صلح كرده بازگشت .\r\nو در سنهء خمس و خمسين و سبعمائة ( 755 ) از گذر مانكپور گذشته به دهلى رسيد و بناى فيروز آباد بر كنارهء جون فرمود .\r\nو در سنهء ست و خمسين و سبعمائة ( 756 ) به جانب ديپالپور رفت و جويى از آب ستلج برآورده به جهجركه چهل و هشت كروه از آنجا بود برد .\r\nدر سنهء سبع و خمسين و سبعمائة ( 757 ) نهرى از آب جون از حوالى مندوى « 1 » و سرور كشيده و هفت نهر ديگر به او جمع كرده به هانسى و از آنجا به راس رسانيد و در آنجا قلعه‌يى بنا فرمود و حصار فيروز نام نهاده زير قصر آن قلعه حوضى وسيع كرد و آن را از آب نهر پر ساخت و جويى ديگر از نهر گهگر كشيده زير حصار سرستى برد و از آنجا تا برنى « 2 » كهره و در اين ما بين حصارى بنا نهاده فيروز آباد نام نهاده و در آخر اين سال در روز عيد اضحى خلعت و منشور خليفه الحاكم بامر الله ابى الفتح ابى بكر بن ابى الربيع سليمان از دار الخلافهء مصر متضمن « 3 » تفويض جميع ممالك هندوستان به سلطان رسيد . هم در اين سال رسولان از حاجى الياس حاكم لكهنوتى با نفايس تحف و هدايا رسيده به مراحم و عواطف بىحد مخصوص گشته بازگشتند و حكم شد كه به جاى اين امتعه فيلان خوب مىفرستاده باشد و تمامى بلاد هند در تصرف سلطان فيروز بود غير از لكهنوتى كه در تصرف حاجى الياس بود و به سلطان مصالحه داشت و غير از دكن كه بعد از فوت سلطان محمد حسن كانكو متصرف شده بود .\r\nو در سنهء ثمان و خمسين و سبعمائة ( 758 ) ظفر خان فارسى از سنارگانو با دو زنجير فيل به درگاه پيوست و نيابت وزارت يافت .\r\nو در سنهء تسع و خمسين و سبعمائة ( 759 ) به جانب سامانه رفته ملك قبول سربردار را بر لشكر مغول كه به حدود ديپالپور رسيده بود نامزد ساخت و مغول\r\n\r\n\r\n","description":"","footnote":"\r\n( 1 ) . نسخه : منداى .\r\n( 2 ) . متن فارسى : هرنى . از ترجمهء متن انگليسى اصلاح شد .\r\n( 3 ) . از اينجا تا « به سلطان » در يك نسخه آمده است .\r\n","page_name":" 169 ","page_number":183},
  {"content":"\r\n\r\nبه شنيدن آوازهء لشكر سلطان بازگشته به ولايت رفت و سلطان به دهلى مراجعت فرمود و در اين سال سلطان اسبان تازى و ميوه‌هاى ولايتى و ساير تحف و نفايس به همراهى رسولان سلطان شمس الدين لكهنوتى كه با هداياى بسيار به درگاه آمده بودند روانه گردانيد و در بهار خبر شنيدند كه سلطان شمس الدين فوت كرد و سلطان سكندر پسر او به جاى پدر نشست و اسبان را حسب فرمان به حشم بهار رسانيدند و رسولان را در كره بازآوردند .\r\nو در سنهء ستين و سبعمائة ( 760 ) سلطان با لشكرهاى انبوه عزيمت لكهنوتى مصمم ساخته و خان جهان را در دهلى گذاشته و تاتار خان را كه ملك تتار بود از غزنين تا ملتان سپرده روانه شد و بشكال در ظفر آباد گذرانيد و در اين منزل اعظم ملك شيخ‌زادهء بسطامى با ملك احمد اياز كه در مدت غيبت اتفاق ورزيده آخر به حكم سلطانى اخراج يافته بود از دار الخلافهء مصر خلعتى براى سلطان آورد و اعظم خان خطاب يافت و سيد رسول‌دار را با رسولان لكهنوتى « 1 » نزد سلطان سكندر به لكهنوتى فرستاد و سكندر پنج فيل نامى با نفايس و تحف ديگر به درگاه روانه گردانيد و سلطان بعد از بشكال از ظفر آباد به جانب لكهنوتى عطف عنان نمود و در راه اسباب ملك‌دارى و فيلان و فراش خانهء لعل كه اعتبار تمام در آن زمان داشت براى شاهزاده فتح خان معين شد و سكه به نام او زدند . چون به حدود پندوه رسيد سلطان سكندر در حصار اكداله به جايى كه پدر او متحصن شده بود تحصن جست و بعد از آنكه سلطان محاصره فرمود ، سلطان سكندر امان طلبيده سى و هفت فيل و نفايس ديگر خدمتى فرستاد .\r\nو در سنهء احدى و ستين و سبعمائة ( 761 ) سلطان به كوچ متواتر از راه پندوه به جونپور آمد و بشكال آنجا گذرانيد و در آخر اين سال از راه بهار سبك‌بار به جانب جاجنگر عزيمت فرمود و فيلان و بنگاه را در كره فرستاد و به كوچ متواتر به ستگهره رسيد و راى آنجا به گوشه‌يى رفت و از آنجا به شهر بارانسى كه مسكن راى بزرگ بود رسيده از آب مهندرى عبور كرد و راى بارانسى فرار نموده به تلنگ شتافت و سلطان پاره‌يى راه تعاقب او كرده بازگشته شكاركنان به ولايت راىپريهان ديو رسيد او سى\r\n\r\n\r\n","description":"","footnote":"\r\n( 1 ) . در دو نسخه بعد از اين لفظ « يافته بود » آمده است .\r\n","page_name":" 170 ","page_number":184},
  {"content":"\r\n\r\nو دو فيل و خدمتى ديگر نفيس فرستاد و از آنجا سلطان در پدماوتى و پرم تلاكه مرغزار فيلان قوى هيكل بود آمده شكار فرمود و دو پيل را كشت و باقى سه پيل « 1 » زنده گرفتند و در اين باب ملك ضياء الملك رباعى گفته . بيت :\r\n شاهى كه ز حق دولت پاينده گرفت * اطراف جهان چو مهر تابنده گرفت\r\nاز بهر شكار فيل در جاجنگر * آمد دو بكشت و سى و سه زنده گرفت \r\nو از آنجا به راه كره به سرعت تمام‌تر مراجعت فرمود .\r\nو در سنهء اثنى و ستين و سبعمائة ( 762 ) مظفر و منصور به دهلى درآمد و بعد از چند گاه جانب نهر سليمه نام سوارى فرمود و آن آبى است كه از ميان پشته ريگى بزرگ آمده در نهر ستلج كه آن را ستلذ نيز گويند مىافتد و آن را سرستى مىگويند و اين نهر مشتمل است بر دو جوى بزرگ كه هميشه جارى است و ميان اين هر دو جوى پشتهء بلند واقع است كه اگر آن را بكاوند آب سرستى در اين جوى درآيد و به سهرند و منصورپور و سامانه رود . سلطان فرمود تا پنجاه هزار بيلدار جمع ساخته به كندن آن مشغول شوند و از آن پشته استخوان‌هاى پيلان و آدميان ظاهر شد كه هر استخوان دست آدمى سه گز بود . پاره‌يى سنگ شده و پارهء ديگر همان‌طور استخوان مانده و آن جوى كنده نشد . در اين اثنا سهرند را تا ده كروهى خارج جمع ساخته به حوالهء ضياء الملك شمس الدين ابو رجا فرمود تا حصارى برآورد ، فيروز پور نام نهاد كه سهرند باشد و سلطان از آنجا به نگركوت رفت و راجهء آنجا بعد از محاصره و محاربه آمده ملازمت كرده نوازش خسروانه يافت و نگركوت را سلطان به نام سلطان محمد مرحوم ، محمد آباد نام نهاد و چون برف در آن دامن كوه به سلطان آوردند ، فرمود وقتى كه سلطان محمد مرحوم كه خداوند من بود به اينجا رسيد شربت برف براى او آوردند . چون من حاضر نبودم از آن « 2 » شربت ميل نكرد . بنا بر آن چند فيل و شتر بار نبات را كه همراه سلطان فيروز بود شربت برف ساختند و فرمود كه به روح سلطان محمد ختم قرآن بكنند و آن را به تمام اهل لشكر تقسيم نمايند و در اين حال به عرض رسانيدند كه وقتى كه سلطان سكندر ذو القرنين به\r\n\r\n\r\n","description":"","footnote":"\r\n( 1 ) . « باقى سه پيل زنده گرفتند » در يك نسخه آمده است و در رباعى « سى و سه زنده گرفت » . احتمالا هر دو جا سى و سه بوده است .\r\n( 2 ) . در هر سه نسخه چنين است . مصححان آن را « در آن » نقل كرده‌اند .\r\n","page_name":" 171 ","page_number":185},
  {"content":"\r\n\r\nاينجا رسيد از آن وقت باز مردم اين شهر صورت نوشابه ساخته در خانه داشته‌اند و معبود ايشان است و يك هزار و سيصد كتاب از برهمنان سابق در اين بتخانه است كه به جوالامكهى اشتهار دارد و هميشه آتشى سر به فلك كشيده از آنجا مىافروزد و به هزاران مشك آب هم فرونمىنشيند . سلطان براهمه را طلبيده ، بعضى از آن كتب را فرمود تا مترجمان به زبان فارسى ترجمه نمايند از آن جمله عز الدين خالد خافى كه از شعرا و منشيان عصر فيروزى بود كتابى در بيان هبوط و صعود سيارات سبعه و سعادت و نحوست آنها و تفاؤل و شگون به نظم آورده و دلايل فيروزى نام نهاد و فقير جامع اين منتخب در لاهور در سنهء الف ( 1000 ) آن را از اول تا آخر ديده خالى هم نيست و تعريفى هم نى و چند كتابى ديگر قبل از اين هم به نظر فقير رسيده كه به نام سلطان فيروز ترجمه شده بعضى از آن در علم پنكل ، يعنى فن موسيقى و اقسام اكهاره كه آن را پاتربازى مىگويند و بعضى در غير آن و اكثر آن را بىماحصل يافت .\r\nغالبا بىمزگى آن از جهت دناءت مطلب يا صعوبت تعبير خواهد بود ، چنانچه ظاهر است و سلطان از آنجا به تهته رفته و جام كه لقب حاكم تهته است متحصن شد و سلطان به جهت كلانى آب و زور بشكال و گرانى غله ترك محاصره نموده به گجرات شتافت و آن ولايت را به ظفر خان تفويض نموده نظام الملك را معزول ساخته و نايب وزارت دهلى گردانيده باز به تهته آمد و در اين مرتبه جام امان طلبيده سلطان را ديد و با ساير زمين‌داران تا دهلى هم‌ركاب بود و از آنجا نوازش يافته و حكومت تهته به دستور سابق به دو مقرر شده رخصت يافت .\r\nو در سنهء اثنى و سبعين و سبعمائة ( 772 ) خان جهان وزير وفات يافت و پسرش جونا شه نام به همان خطاب مخاطب گشت و كتاب چندابن را كه مثنويى است به زبان هندوى در بيان عشق لورك و چاندا نام عاشق و معشوق و الحق خيلى حالت‌بخش است ، مولانا داود به نام او نظم كرده و از نهايت شهرت در اين ديار احتياج به تعريف ندارد . و مخدوم شيخ تقى الدين واعظ ربانى در دهلى بعضى ابيات تقريبى او را بر منبر مىخواند و مردم را از استماع آن حالت غريبه روى مىداد . چون بعضى افاضل آن عهد شيخ را پرسيدند كه سبب اختيار اين مثنوى هندوى چيست جواب داد كه تمام آن حقايق و معانى ذوقى است و موافق به\r\n\r\n","description":"","footnote":"","page_name":" 172 ","page_number":186},
  {"content":"\r\n\r\nوجدان اهل شوق و عشق و مطابق به تفسير بعضى از آيات قرآنى و خوش‌آوازان هند حالا هم به سوادخوانى آن صيد دلها مىنمايند .\r\nو در سنهء ثلث و سبعين و سبعمائة ( 773 ) ظفر خان درگذشت و شغل آن اقطاع بر پسرش مقرر گشت .\r\nو در سنهء ست و سبعين و سبعمائة ( 776 ) شاهزاده فتح خان را واقعهء ناگزير خلايق دررسيد و در اين سال شمس الدين دامغانى كمربند زرد و چودول نقره كه محفهء مخصوص است يافته به حكومت گجرات از جانب ظفر خان نامزد شد و چون به گزاف قبول نموده رفته بود كه هر سال صد فيل نامى و دويست اسب تازى و چهارصد برده از مقدم‌زاده‌ها و حبشيان با اموال و نقد ديگر به درگاه مىفرستم و از آنجا به وصول نتوانست رسانيد به ضرورت باغى شد .\r\nو در سنهء ثمان و سبعين و سبعمائة ( 778 ) مير صدهاى گجرات او را كشته ، سر او به درگاه فرستادند و آن فتنه فرونشست و گجرات بعد از آن به عهدهء فرحت الملك عرف ملك مفرح سلطانى تفويض يافت .\r\nو در سنهء تسع و سبعين و سبعمائة ( 779 ) به جانب اتاوه واكچك نهضت نمود و رايان آن ديار را با خيل و تبار به دهلى فرستاده حصارها در آن حدود بنا كرد و فيروزپور و بتلاهى به حوالهء پسر ملك تاج الدين ترك نموده واكچك را به ملك افغان داده به دهلى بازگشت و در اين سال ملك نظام الدين حاكم اوده كه در ركاب سلطان بود درگذشت و حكومت آن ديار تعلق به ملك سيف الدين پسر بزرگ او گرفت .\r\nو در سنهء احدى و ثمانين و سبعمائة ( 781 ) به سامانه رفت و از ميانهء شاه آباد و انباله گذشته در كوه‌پايهء سنتور درآمد و پيشكش بسيار از رايان و حكام و عمال گرفته به تخت‌گاه رسيد و ملك الشرق مروان دولت را كه نصير خان خطاب داشت از اقطاع كره و مهوبه طلبيده براى سدّ باب فتنهء مغول به اطراف ملتان نامزد گردانيد و مهوبه را با ساير توابع و مضافات بر پسر ملك الشرق سليمان ولد ملك مروان مقرر داشت و سيد خضر خان جد سلطان علاء الدين بداؤنى كه عاقبت به حكومت دهلى رسيده پسر خواندهء او بود و در سنهء اثنى و ثمانين و سبعمائة ( 782 ) به قصد انتقام راى\r\n\r\n","description":"","footnote":"","page_name":" 173 ","page_number":187},
  {"content":"\r\n\r\nكهوگهر مقدم كيتهل « 1 » كه سيد محمد و سيد علاء الدين هر دو برادران را كه حاكم بداؤن بودند به غدر طلبيده كشته بود ، بدان جانب لواى عزيمت برافراخت و كهوگهر مفسد به جانب كوه گماون فرار نمود . ولايت « 2 » او را به تمام نهب و غارت داده و ملك خطاب افغان را در ولايت سنبل به تدارك فتنهء كهوگهر گذاشته و بداؤن را به ملك قبول سپرده بازگشت و قبول پوره كه حالا در بداؤن بيرون قلعه محله‌يى است مشهور به نام اوست و هر سال به طريق شكار آمده ولايت كيتهل را نابود مطلق مىساخت .\r\nو در سنهء سبع و ثمانين و سبعمائة ( 787 ) در موضع ببولى كه هفت كروهى بداؤن است و مواس « 3 » مشهور است ، حصارى بنا نهاده فيروزپور نام آن گذاشته و چون بعد از آن حصار از سلطان عمارتى ديگر بنا نيافت به آخرين‌پور شهرت گرفت و در اين ايام اگرچه اثرى از آن بنا باقى نيست . اما از خشتهاى كهنه و طرح و وضع آن زمين بلند معلوم مىشود كه وقتى از اوقات عمارتى در آن زمين بود و چون عمر سلطان قريب به نود سال رسيد و ما صدق اين ابيات گشته بود ابيات :\r\n به هشتاد و نود چون در رسيدى * بسا محنت كه از گيتى كشيدى\r\nوز آنجا چون به صد منزل رسانى * بود مرگى به صورت زندگانى \r\nخان جهان وزير كه تصرف تمام در امور مملكت پيدا كرده در مقام برانداختن مخالفان جاه خويش بود ، به اشارت سلطان جمعى را ضايع ساخت و جمعى را مقتول گردانيد و سخنان ساختگى از شاهزاده محمد خان و بعضى ملوك ديگر كه با او يگانه بودند گفته ، مزاج سلطان را از او منحرف ساخت و خاطرنشان او گردانيد كه اينها در پى برداشتن شاهزاده‌اند بر تخت پادشاهى و سلطان به دفع و استيصال آن امرا راضى شد و شاهزاده بعد از آنكه روزى چند هراس گرفته بود و ترك ملازمت سلطان كرده ، روزى به خلوت در ملازمت سلطان رسيده حقيقت حال با دولت‌خواهى و غدرانديشى خان جهان را به عرض رسانيد و قضيه منعكس شده ، او از جانب سلطان رخصت‌گونه به جهت دفع و استيصال خان جهان يافته و امراى\r\n\r\n\r\n","description":"","footnote":"\r\n( 1 ) . نسخه : كيتهر .\r\n( 2 ) . از اينجا تا « ولايت » در يك نسخه آمده است .\r\n( 3 ) . نسخه : مواساى .\r\n","page_name":" 174 ","page_number":188},
  {"content":"\r\n\r\nفيروزى و عوام الناس را با خود متفق ساخته در ماه رجب سنهء تسع و ثمانين و سبعمائة ( 789 ) به استعداد تمام بر سر خان جهان رفته و او را زخمى ساخته خان و مان او را به غارت داد و خان جهان به جانب ميوات با چند كس گريخته به كوكا زميندار آنجا پناه برد و شاهزاده چندى را از امرا كه موافق خان جهان بودند مستأصل ساخت و بعد از اين واقعهء شاهزاده وزير مطلق العنان گرديد و سلطان هم اسباب ملك‌دارى از فيلان و اسبان و حشم و علامات پادشاهى او ساخته و ناصر الدين و الدنيا محمد شاه خطاب داده در ماه شعبان سنهء مذكوره او را جلوس فرمود و خود به عبادت و طاعت حق تعالى مشغول شد تا در خطبهء جمعه نام هر دو پادشاه خوانده مىشد و سلطان محمد مناصب و مواجب امرا از سر نو بخش كرد و ولايت مقرر ساخته و ملك يعقوب را سكندرخانى داده بر سر خان جهان در ميوات نامزد كرد و كوكا چوهان زميندار ميوات خان جهان را بسته نزديك سكندر خان فرستاد و سكندر خان او را به قتل آورده سرش را تحفهء درگاه محمد شاه گردانيده به جانب گجرات روان شد .\r\nدر سنهء تسعين و سبعمائة ( 790 ) محمد شاه به شكار كوه سرمور برآمد و ملك مفرح در گجرات به اتفاق مير صدها سكندر خان را كشت و لشكر او به تمام به غارت رفته همراه سپه‌سالار به دهلى آمدند و محمد شاه از كره بازگشته از نهايت بىپروايى كه لازمهء جوانى است فكر انتقام سكندر خان نكرده در عيش و عشرت مشغول شد و فتنه‌يى عظيم در كار ملك افتاد و لشكريان سلطان به جهت حسد و كينهء سماء الدين و كمال الدين كه تربيت كرده‌هاى محمد شاه بودند سر به مخالفت برداشته در ميدانى وسيع مجتمع شدند و ملك ظهير الدين لاهورى را كه شاهزاده به نصيحت ايشان فرستاده بود به سنگ مجروح ساختند و او به آن حال نزد محمد شاه آمده آگاه گردانيد و شاهزاده جمعيت نموده به جنگ آن فريق رفت و لشكر شاهزاده اول غالب آمده لشكر سلطان را برداشت و اين جماعت پناه به سلطان فيروز بردند و تا دو روز جنگ صعب روى نمود . چون كار بر غلامان سلطان تنگ آمد سلطان را كه شبيهى و مثالى بيش نمانده بود به جنگ‌گاه برده نمودار ساختند و چون لشكر محمد شاه و فيلبانان او را نظر بر سلطان فيروز افتاد ترك جنگ كرده نزد سلطان\r\n\r\n","description":"","footnote":"","page_name":" 175 ","page_number":189},
  {"content":"\r\n\r\nآمدند و محمد شاه با جمعى قليلى كه مانده بود به جانب كوه سرمور رفت و لشكر سلطان كه قريب به يك لك سوار و پياده بود در منازل محمد شاه و مختصان او سر زده به غارت داده پاك روفتند و سلطان به گفتهء ارباب غرض رنجيده محمد شاه را از ولايت عهد معزول ساخت و تغلق خان بن فتح خان نبيرهء خود را خطاب تغلق شاهى داده به ولى عهدى برداشت و تغلق شاه مير حسن داماد سلطان را كه مخصوص محمد شاه بود گردن زد و غالب خان حاكم سامانه را جلاى وطن كرده به ولايت بهار فرستاد و به تاريخ هيجدهم شهر رمضان سنهء تسعين و سبعمائة ( 790 ) سلطان فيروز از زحمت وجود خلاص يافته به عالم بقا شتافت و در كنار حوض خاص مدفون شد و بر مزار او گنبد عالى بنا يافت كه مشهور است . « وفات فيروز » و « نقل فيروز شاه » در تاريخ او يافتند و ثانى به يك عدد كم است و مدت ملك او سى و هشت « 1 » سال و چند ماه بود . مثنوى :\r\n همه سرورى تا به خاك است و بس * كسى نيست در خاك بهتر ز كس\r\nچو قطره به دريا درانداختند * دگر قطره را باز نشناختند\r\nفلك را سرانداختن شد سرشت * نشايد كشيدن سر از سرنوشت\r\nكه داند كه اين خاك انگيخته * به خون چه دلها شد آميخته\r\nهمه راه گر نيست بيننده كور * اديم گوزن است و كيمخت گور \r\nو از شعراى عصر فيروزشاهى و ندماى او ملك احمد ولد امير خسرو است - عليه الرحمه - و اگرچه ديوانى از او مشهور نيست ، اما دخلهايى كه در كلام متقدمين نموده در رسايل ارباب فضايل مسطور و مشهور است ، از آن جمله در اين بيت ظهير دخل نموده كه ، بيت :\r\n زهى ربوده ز رفعت كلاه گوشهء تو * كلاه گوشهء گردون ز روى عيارى « 2 » \r\nو گفته كه مصراع اول چنين بايستى . ع :\r\n\r\n\r\n","description":"","footnote":"\r\n( 1 ) . نسخه : لفظ « هشت » در يك نسخه آمده است .\r\n( 2 ) . جبارى . شعر ظهير به همين اسلوب در هر سه نسخهء بداونى مرقوم است و بيان دخل خلاف آن و در ديوان ظهير فاريابى بدين نهج ، شعر :\r\n كلاه گوشهء حكم تو از طريق نفاذ * ربوده از سر گردون كلاه جبارى \r\nو بيان دخل مطابق اين كما لا يخفى .\r\n","page_name":" 176 ","page_number":190},
  {"content":"\r\n\r\n زهى طپانچهء قهر تو از طريق نفاذ \r\nو به جاى ربوده در مصراع اخيره فگنده بايستى گفت . ديگر در اين بيت ، شعر :\r\n اين سهل سهل بود كه گوگرد سرخ خواست * گر نان خواجه خواستى آن را چه كردمى \r\nچنين گفته كه ، ع :\r\n اين سهل سهل بود كه آب حيات خواست \r\nديگر در اين بيت ، شعر :\r\n گر مشك خواند خاك درت را فلك مرنج * نرخ گهر به طعن خريدار نشكند \r\nگفته كه ، ع :\r\n گر لعل خواند سنگ درت مشترى مرنج \r\nو بعضى اشعار او نيز به نظر درآمده ، اما به خاطر نمانده و چون ملك احمد خلف صدق و يادگار امير بود ، اين دخلهاى او را پادشاه و ندما و فضلاى زمانه بسيار پسنديده‌اند و غنيمت دانسته . ديگرى مولاناى مطهره « 1 » كره است كه اولادش حالا در بلدهء لكهنوتى ساكن‌اند و اباعن جدّ معزّز و محترم آمده‌اند و او را ديوانى است مشتمل بر پانزده شانزده هزار بيت و چون ملايى او بر شاعرى غالب است نقد شعرش چندانى در بازار فضل رواج ندارد ، با آنكه اگر بكاوند چيزهاى خوب بر سبيل ندرت پيدا مىشود . و ديگرى قاضى عابد است كه اين قطعه از اوست ، بيت :\r\n دوستان گويند عابد با چنين طبع لطيف * چيست كاشعار و غزل از تو فراوان برنخاست\r\nما كرا شعر و غزل گوييم چون در عهد ما * شاهد موزون و ممدوح زرافشان برنخاست \r\nو اين قطعه ترجمهء شعر عربى است ، شعر :\r\n قالوا تركت الشعر قلت ضرورة * باب الدواعى و البواعث مغلق\r\nخلت الديار فلا كريم يرتجى * عنه النوال و لا مليح يعشق\r\nو من العجايب انه لا يشترى * و مع الكساديخان فيه و يسرق \r\n\r\n\r\n","description":"","footnote":"\r\n( 1 ) . نسخه : مطهر .\r\n","page_name":" 177 ","page_number":191},
  {"content":"\r\n\r\n\r\nسلطان تغلق شاه بن فتح خان بن سلطان فيروز\r\nدر سنهء تسعين و سبعمائة ( 790 ) به حكم وصيت جد خويش به اتفاق امرا بر مسند حكومت و سلطنت جلوس نمود و خود را غياث الدين تغلق شاه خطاب كرد و امراى نامدار بر سر محمد شاه به جانب دامن كوه نامزد فرمود و محمد شاه اندك جنگى كرده خود را به نگركوت رسانيد و لشكر تغلق شاه از ممر صعوبت راه باز گشته آمد و ابو بكر خان بن ظفر خان بن فتح خان كه برادرزادهء او باشد ، ترس و هراس گرفته به جاى پدر رفته ملك ركن الدين چنده وزير به اتفاق امراى ديگر با ابو بكر خان يار شده ملك مبارك « 1 » كبير را در فيروزآباد بر در سراى تغلق شاه كشت و در وقت گريز تغلق شاه و خان جهان وزير را تعاقب نموده و كشته سرهاى ايشان بر دروازهء شهر آويختند و اين واقعه در سنهء احدى و تسعين و سبعمائة ( 791 ) روى نمود و مدت حكومت تغلق شاه پنج ماه و هيجده روز بود . بيت :\r\n در خاك ريخت آن گل دولت كه باغ ملك * با صد هزار ناز بپرورد در برش \r\n\r\nابو بكر شاه بن ظفر خان بن فتح خان بن فيروز شاه\r\nبعد از شهادت تغلق شاه به اتفاق امراى بىراى به پادشاهى نشسته به اين خطاب مخاطب شد و در اوايل جلوس مناصب بر امرا تقسيم نموده ركن الدين چنده « 2 » را به منصب وزارت سرفراز ساخت و بالاخره چون شنيد كه ركن الدين به اتفاق بعضى از امرا خيال غدر و طمع سلطنت در سر دارد او را به آن جماعت از ميان برداشت و پيلان و خزانه به دست آورده دهلى را متصرف شد و روز به روز قوت گرفت و در اين اثنا ميرصدهاى سامانه ملك سلطان شه خوش‌دل امير سامانه را كه بر سلطان محمد شاه در دامن كوه نامزد شده بود ، بر سر حوض سامانه پاره‌پاره كرده و خانهء او را به غارت داده ، سرش در نگركوت نزد شاهزاده محمد شاه فرستاده او را طلبيدند و محمد شاه به كوچ متواتر از نگركوت به راه جلندهر در سامانه آمده و\r\n\r\n\r\n","description":"","footnote":"\r\n( 1 ) . لفظ « مبارك » در يك نسخه آمده است .\r\n( 2 ) . نسخه : بنده .\r\n","page_name":" 178 ","page_number":192},
  {"content":"\r\n\r\nاسباب شأن و تجمل سلطنت به هم رسانيده بار دوم در ماه ربيع الاول سنهء احدى و تسعين و سبعمائة ( 791 ) لواى پادشاهى برافراخت و در ماه ربيع الاخر سنهء مذكور با پنجاه هزار كس متوجه تسخير دهلى شده در قصر جهان‌نما نزول نموده امرا را مناصب مناسب داد ، ملك سرور الملك را خواجهء جهانى و ملك الشرق نصير الملك حاكم ملتان را خضرخانى داد و ابو بكر شاه به تقويت « 1 » بهادر ناهر خان‌زادهء ميواتى صف‌آرايى كرده به تاريخ جميد الاول سنهء مذكور در ميدان فيروزآباد با محمد شاه جنگ كرده فيروز گشت و محمد شاه را دو هزار سوار از آب جون گذشته در ميان‌دوآب آمده و همايون خان پسر ميانگى خود را به سامانه فرستاده و از آنجا جمعيت بسيار و لوازم سلطنت به هم رسانيده و امراى هند را با پنجاه هزار سوار همراه گرفته بار ديگر لواى عزيمت به جانب دهلى افراخته با ابو بكر شاه اتفاق محاربه افتاد و باز شكست يافت و ابو بكر شاه پاره‌يى راه تعاقب نموده مراجعت را غنيمت شمرد و محمد شاه در چيتر « 2 » كه قصبه‌يى است بر كنار گنگ رسيده و حشم به باد داده باز قصد جنگ نمود .\r\nو در محرم سنهء اثنى و تسعين و سبعمائة ( 792 ) شهزاده همايون خان از حدود سامانه امراى بسيار به كمك طلبيده و حوالى دهلى را خراب كرده از نواحى پانىپته با عماد الملك كه از جانب ابو بكر شاه با چهار هزار سوار به قصد پيكار آمده بود محاربه نمود و هزيمت يافته به جانب سامانه رفت و در ماه جميد الاول مذكوره ابو بكر شاه به جهت دفع محمد شاه با غلبهء تمام به جانب چيتر روان شده در بيست كروهى دهلى فرود آمده بود كه محمد شاه با چهار هزار كس چپ غلط كرده از راه ديگر خود را در دهلى رسانيده در قصر همايون نزول فرمود وضيع و شريف شهر به او پيوستند و ابو بكر شاه تعاقب نموده آمد و ملك بهاء الدين جنگى را كه محمد شاه به جهت محافظت دروازه گذاشته بود به قتل رسانيده بىتحاشى متوجه قصر همايون شد و محمد شاه كه غافل بود تاب نياورده از راه دروازهء حوض خاص باز به جانب چيتر كه مقرّ اصلى او بود شتافت و خيلى از امراى نامى و خدمتكاران مقرب او كشته شدند و اگرچه سلطان محمد شاه را طاقت مقاومت با ابو بكر شاه نماند ، اما\r\n\r\n\r\n","description":"","footnote":"\r\n( 1 ) . نسخه : به تقريب .\r\n( 2 ) . نسخه : چترگبر .\r\n","page_name":" 179 ","page_number":193},
  {"content":"\r\n\r\nدلهاى سپاهيان و رعايا از ابو بكر شاه رميده بود و در ماه رمضان سنهء مذكوره مبشر چپ و بعضى از بندگان فيروزشاهى كه به درجهء امارت رسيده و به سببى از اسباب از ابو بكر شاه رنجيده بودند پنهانى خطها به محمد شاه نوشته او را استدعا نموده و ابو بكر شاه بعد از وقوف بر آن حال بىدست و پا شده به تقريب استمداد از بهادر ناهر روى به جانب كوتلهء ميوات نهاد و ملك شاهين و عماد الملك و ملك بحرى و صفدر خان را در دهلى گذاشته رفت و محمد شاه به موجب طلب امرا بار سوم با حشمت تمام آمده در دهلى به قصر فيروزآباد بر تخت سلطنت جلوس نمود و مبشر چپ خطاب اسلام‌خانى يافته به درجهء وزارت رسيد و بعد از چندگاه از فيروزآباد بر قصر همايون جهان‌نما رفت و حكم به قتل بندگان فيروزى كه در زمان هرج‌ومرج باعث فتنه‌انگيزى بودند به طريق عموم كرد و خيلى از احرار نيز از ولايت شرق رويهء هند به تقريب خامى زبان ايشان غلام دانسته زير تيغ گذرانيدند و ابو بكر شاه بعد از اين حادثه كمر نتوانست بست و هم در اين كوتله بود تا آنكه به كوچ متواتر بر سر ابو بكر شاه رفت و بهادر ناهر ميواتى و ابو بكر شاه كه پناه به او برده بود بعد از جنگ بسيار امان خواسته سلطان محمد شاه را ديدند و بهادر ناهر خلعت و نوازش يافت و ابو بكر شاه را در قلعهء ميرتهه محبوس ساختند تا به همان حبس از حبس خانهء دنيا رست و اين واقعه در سنهء ثلث و تسعين و سبعمائة ( 793 ) روى نمود و مدت حكومت ابو بكر شاه يك و نيم سال بود . نظم :\r\n دمى چند بشمرد و ناچيز شد * زمانه بخنديد كو نيز شد \r\nقطعه\r\n اين جهان بر مثال مرداريست * كركسان اندرو هزار هزار\r\nآن مر اين را همى زند مخلب * اين مر او را همى زند منقار\r\nآخر الامر بر پرند همه * وز همه باز ماند اين مردار \r\n\r\nسلطان محمد بن فيروز شاه\r\nبعد از وفات برادرزادهء خود ابو بكر در سنهء مذكور به اتفاق اعيان دولت و اركان\r\n\r\n","description":"","footnote":"","page_name":" 180 ","page_number":194},
  {"content":"\r\n\r\nمملكت بر سرير سلطنت دهلى دم از استقلال زد و او را منازعى در ملك نماند و هم در اين سال مفرح سلطانى حاكم گجرات تمرد ورزيد و ظفر خان بن وجيه « 1 » الملك بدان جانب نامزد شد .\r\nو در سنهء اربع و تسعين و سبعمائة ( 794 ) زمينداران مواس « 2 » ميان‌دوآب فتنه انگيخته قصبهء بلارام را تاختند و اسلام خان بر سر هرسنگ‌راى نامزد شده شكست داد و سلطان تا قنوج و اتاوه رفته و كفار آن ديار را مالش داده و اتاوه را خراب ساخته بازگشته به چيتره كه جاى مألوف و مأنوس او بود آمده شهر محمدآباد بنا نهاد و در اين سال اسلام خان را به تهمت ارادهء بغى سياست فرمود .\r\nو در سنهء خمس و تسعين و سبعمائة ( 795 ) ملك مقرب الملك را بر سر متمردان ولايت اتاوه نامزد كرده تا او قول و قرار كرده باغيان را طلبيده و در قنوج برده به قتل رسانيده به محمدآباد مراجعت نمود و در ماه شوال اين سال چون سلطان را بيمارى طارى شد ، بهادر ناهر بعضى مواضع را از نواحى دهلى تاخت و سلطان با وجود ضعف در كوتله رفت و بهادر جنگى كرد و گريخت و سلطان مظفر به محمدآباد معاودت نموده اهتمام در عمارت فرمود كه بيمارى عود كرد .\r\nو در سنهء ست و تسعين و سبعمائة ( 796 ) شاهزاده همايون خان را بر سر شيخا كهوگهر كه بغى ورزيده لاهور را متصرف شده بود نامزد فرمود و هنوز شاهزاده در شهر متوقف بود كه سلطان از شهرستان وجود به صحراى عدم آباد خراميد و در حظيرهء پدر به كنار حوض خاص مدفون شد و مدت حكومت او شش سال و هفت ماه بود . نظم :\r\n چيست دنيا سراى آفت و شر * خانهء محنت و مكان ضرر\r\nنيست در وى وفا و يارى يار * ديده‌ام آزموده‌ام بسيار « 3 » \r\n\r\n\r\n","description":"","footnote":"\r\n( 1 ) . نسخه : حميد .\r\n( 2 ) . نسخه : و مواسيان .\r\n( 3 ) . نسخه : ديده و آزموده‌اى صد بار .\r\n","page_name":" 181 ","page_number":195},
  {"content":"\r\n\r\n\r\nسلطان علاء الدين سكندر شاه بن محمد شاه بن فيروز شاه\r\nكه همايون خان نام داشت به تاريخ نوزدهم ربيع الاول سنهء خمس و تسعين و سبعمائة ( 795 ) به حكم ولىعهدى بر تخت سلطنت نشست و بعد از يك ماه و شانزده روز اين سراى مستعار را بدرود كرد به سراى باقى رخت كشيد . بيت :\r\n تا جهان بود چنين بود و چنين خواهد بود * همه را عاقبت كار همين خواهد بود \r\nو فاضلى در زمان شاهزادگى مقامات حريرى را جواب داده به نام او تصنيف كرده و مقامه‌يى از آن به نظر آمده .\r\n\r\nسلطان محمود شاه بن محمد شاه\r\nكه پسر خرد او بود بر حكم تبعيت امرا به تاريخ بيستم جمادى الاولى سنهء مذكور بر تخت سلطنت نشست و سلطان ناصر الدين محمود خطاب يافت و مقرب الملك را به مقرب‌خانى مخاطب ساخته ولىعهد گردانيد و مناصب و خطابات و ولايات بر امرا مقرر فرمود و به جهت انتظام مهام مملكت كه از غلبهء كفار نگون‌سار خلل‌پذير شده بود خواجهء جهان را به سلطان الشرق مخاطب ساخته ، از قنوج تا بهار به عهدهء اختيار و قبضهء اقتدار او باز گذاشته رخصت به آن جانب فرمود او تا جاجنگر رفته ضبط نمود و فيل و مال بسيار از آن ديار به دست آورد و پادشاه لكهنوتى فيلان را هر سال به دهلى پيشكش فرستادن گرفت و بيشتر قلاعى را كه از حدود كره و اوده و سنديله و ملوتا ، بهرايج و ترهت كافران خراب ساخته بودند از سر نو تعمير فرموده و سارنگ خان را در اقطاع ديپالپور به جهت دفع فتنهء شيخا كهوگهر روانه گردانيد و در ماه ذى قعدهء اين سال شيخا در نواحى موضع ساموتهله دوازده كروهى لاهور محاربهء عظيم نموده از پيش سارنگ خان هزيمت يافته به كوه جمون درآمد و سارنگ خان لاهور را به برادر خود عادل خان سپرده بر سمت ديپالپور مراجعت كرد و در ماه شعبان اين سال سلطان محمود مقرب خان را به\r\n\r\n","description":"","footnote":"","page_name":" 182 ","page_number":196},
  {"content":"\r\n\r\nنيابت در شهر گذاشته و سعادت خان را كه به عبد الرشيد سلطانى اشتهار داشته همراه گرفته به جانب بيانه و گواليار نهضت فرمود و مسجد جامع وسيع و سنگين در قصبهء بساور كه تا الحال موجود است ، بنا بر حكم سلطان تعمير يافت و سلطان چون در نواحى گواليار رسيد ملك علاء الدين دهاروال و ملو خان برادر سارنگ خان و مبارك خان پسر ملك راجو بر سر سعادت خان غدر انديشيدند و او از اين معنى خبردار شده ملك علاء الدين و مبارك خان را به دست آورده به سياست رسانيد و ملو خان گريخته نزد مقرب خان در دهلى رفت و سلطان به تخت‌گاه مراجعت نموده در سواد شهر فرود آمد و مقرب خان از ترس آنكه ملو خان را جاى داده بود حصارى شده استعداد جنگ نمود تا مدت سه ماه محصر شد و ميان سعادت خان و مقرب خان جنگ قايم بود .\r\nو در ماه محرم سنهء سبع و تسعين و سبعمائة ( 797 ) سلطان محمود به فريب بعضى از هواخواهان مقرب خان از سعادت خان جدا شده در قلعه رفته با مقرب خان پيوست و مقرب خان تقويت يافت و روز ديگر مقرب خان و سعادت خان در ميدان جنگ كردند و مقرب خان منهزم شده باز درون قلعه درآمد و سعادت خان در فيروزآباد رفت و به اتفاق بعضى از امرا نصرت خان بن فتح خان بن سلطان فيروز شاه را از ميوات طلبيده در ماه ربيع الاول سنهء مذكور بر تخت سلطنت اجلاس داده ناصر الدين نصرت شاه خطاب كردند و نصرت شاه نمونه‌يى بيش نبود تمامى كار مملكت را سعادت خان از پيش خود گرفت و بعضى بندگان فيروزشاهى و فيلبانان با سلطان نصرت شاه متفق شده و او را به مكر و حيله بر فيلى برداشته يكايك بر سعادت خان در حالتى كه غافل بود به جمعيت تمام بردند و سعادت خان دست و پا نتوانست گشاد ، به ضرورت فرار نموده در دهلى رفته التجا به مقرب خان برد و بر دست او به غدر مقتول گشت و امراى نصرت‌شاهى مثل محمد مظفر وزير و شهاب ناهر و ملك فضل الله بلخى « 1 » و بندگان فيروزشاهى به تمام مجددا بيعت بر سلطان نصرت شاه آورده مناصب از سر نو تقسيم نمودند و در دهلى سلطان محمود و در فيروزآباد نصرت شاه اسم پادشاهى داشتند و مقرب خان\r\n\r\n\r\n","description":"","footnote":"\r\n( 1 ) . نسخه : بخشى .\r\n","page_name":" 183 ","page_number":197},
  {"content":"\r\n\r\nحصار دهلى كهنه را حوالهء بهادر ناهر ميواتى نمود و ملو خان را اقبال خانى داد و هر روز ميان اين دو پادشاه كه چون پادشاه شطرنج بازيچه بودند ، جنگ قايم بود و ولايت ميان‌دوآب و سنبل و پانىپته و رهتك و جهجر در تصرف سلطان نصرت شاه ماند و حصارى چند كهنه ويران چون دهلى و سيرى و غير آن در قبض سلطان محمود ماند و اين مثل مشهور از آن روز در افواه افتاد كه حكم خداوند عالم از دهلى تا پالم و در اطراف هندوستان ملوك طوايف شتّى شدند . شعر :\r\n در شهر بگوى يا تو باشى يا من * كاشفته بود كار ولايت به دو تن \r\nو تا مدت سه سال احوال ملك بر اين منوال بود و گاهى دهلويان بر فيروزآباديان غالب مىآمدند و گاهى برعكس . مصرع :\r\n چون غليوازى كه شش مه ماده و شش مه نر است \r\nو در سنهء ثمان و تسعين و سبعمائة ( 798 ) در ميان مسند عالى خضر خان امير ملتان و سارنگ خان حاكم ديپالپور محاربه و مجادله بسيار واقع شد و عاقبت به تقريب بىوفايى بعضى غلامان ملك مروان كه مربى ملك سليمان پدر خضر خان بود و موافقت نمودن ايشان با سارنگ خان ، حاكم ديپالپور ملتان از تصرّف خضر خان برآمد و به دست سارنگ خان رفت و جمعيت او روز به روز تضاعف پذيرفتن گرفت .\r\nو در سنهء تسع و تسعين و سبعمائة ( 799 ) سارنگ خان و غالب خان حاكم سامانه و تاتار خان والى پانىپته را برداشته تا نواحى دهلى به تصرف آورده و سلطان نصرت شاه ملك الماس بندهء فيروزشاهى را با پيلان و حشم به مدد تاتار خان نامزد فرمود تا سامانه را از سارنگ خان مستخلص گردانيده به غالب خان سپرد .\r\nو در ماه محرم سنهء ثمانمائة ( 800 ) در ميان فريقين در نواحى موضع كوتله محاربهء عظيم روى داد و شكست بر سارنگ خان افتاد و به سمت ملتان روى نهاد و تاتار خان تا حد تلوندى رفته و كمال الدين مبين را به تعاقب سارنگ خان فرستاد ، مراجعت نمود و در ماه ربيع الاول سنهء مذكوره ميرزا پير محمد نبيرهء صاحب قران امير تيمور گوركان پادشاه خراسان و ماوراء النهر از آب سند گذشته حصار اچه را محاصره كرد و تا يك ماه علىملك سارنگ‌خانى جنگ قلعه داشت و چون ملك\r\n\r\n","description":"","footnote":"","page_name":" 184 ","page_number":198},
  {"content":"\r\n\r\nتاج الدين بختيار هزار سوار از سارنگ خان گرفته به حصاراچه رسيد ، ميرزا پير محمد اچه را گذاشته در كنار آب بياه به جايى كه وطن ملك تاج الدين بختيار هزار سوار بود غافل ساخته تاخت و اكثر مردم تاج الدين طعمهء نهنگ تيغ اجل و بقية السيف غرقهء سيلاب فنا گشتند و ميرزا پير محمد بعد از اين فتح به سرعت تمام تعاقب نموده قلعهء ملتان را محاصره كرد و سارنگ خان تا شش ماه جنگ و جدال داشته ، آخر الامر امان طلبيده ميرزا را ديد و ميرزا در ملتان تا آمدن صاحب قرانى توقف نمود و در ماه شوال سنهء مذكور اقبال خان مشهور به ملوبا سلطان نصرت شاه سوگندهاى غليظ شديد خورده يگانه شد و سلطان نصرت شاه را با پيلان و حشم برداشته در حصار جهان‌نماى بود و سلطان محمود و مقرب خان و بهادر ناهر در دهلى كهنه متحصّن گشتند و روز سوم اقبال خان با جمعيت تمام غافل ساخته بر نصرت شاه راند و نصرت شاه از جهان‌نما فرار نموده به فيروز آباد آمده و از آنجا آب جون عبره نموده ، نزد تاتار خان وزير خويش در پانىپته رفت و تمام حشم و فيل نصرت شاهى به دست اقبال خان مدبر افتاد و تا مدت دو ماه ميان مقرب خان و اقبال خان هر روز جنگ و جدال بود و بعضى امرا در ميان درآمده اين هر دو سردار را با يكديگر صلح دادند و بعد از چند روزى اقبال خان بر سر مقرب خان رفته حوالى او را به يك ناگاه محاصره كرد و امان داده او را به درجهء شهادت رسانيد و سلطان محمود را به دست آورده نمونه ساخته كار و بار ملكى از پيش خود مىراند و در ماه ذىقعدهء سنهء مذكوره اقبال خان پانىپته را به زور از تصرف كسان تاتار خان برآورده اموال و حشم و فيلان او را تمام قابض گشت و تاتار خان پيش از توجه اقبال خان از پانىپته به قصد تسخير حصار دهلى برآمده بود و آنجا خود كارى نتوانست كرد ، اما اولكهء خود را به باد داده از دهلى با جمعيت انبوه در گجرات نزد پدر خويش رفت و اقبال خان به دهلى آمده ملك نصير الملك خويش تاتار خان را كه به وى پيوسته بود عادل خان خطاب داده اقطاع ميان‌دوآب حوالهء او نمود .\r\nو در ماه صفر سنهء احدى و ثمانمائة ( 801 ) امير تيمور صاحب‌قران قصبهء تلنبه را تاخته و در ملتان نزول فرموده ، تمامى اسيران لشكر سارنگ خان را كه ميرزا پير محمد در بند داشت زير تيغ بىدريغ گذرانيده و به كوچ متواتر حصار بهت را نيز فتح\r\n\r\n","description":"","footnote":"","page_name":" 185 ","page_number":199},
  {"content":"\r\n\r\nكرد و راى جلجين بهتى را اسير كرده با خلايق اهل قلعه به قتل رسانيد و از آنجا توجه فرموده و سامانه گرفته و جهانى را از گريختگان ديار ديپالپور و اجودهن و سرستى كه از ترس به هر جاى سراسيمه و سرگردان دست و پا مىزدند مقتول گردانيد و جمعى كثير را مقيد ساخته همراه داشت و طى منازل و مراحل نموده از آب جون عبره كرده و در ميان‌دوآب درآمده و بيشتر ولايت را به تندباد نهب و صرصر غارت داده در ظاهر قصبهء لونى كنار آب جون نزديك دهلى نزول واقع شد و در اين منزل مقدار پنجاه هزار اسير را تخمينا كه تا آب گنگ بر دست سپاهيان افتاده بودند علف تيغ ساخت و بعضى از اهل عمايم و ارباب سعادت لشكر نيز كه هيچ‌گاه با تيغ آشنايى نداشتند اين همه اسيران اهل اسلام هندى را هندو خيال كرده به طمع ثواب غزا و جهاد به دست خود به ملك آخرت رسانيدند و در ماه جميد الاول سنهء احدى و ثمانمائة ( 801 ) صاحبقران از آب جون گذشته در فيروزآباد نزول فرمود و روز دوم بالاى حوض خاص فرود آمد و اقبال خان با فيلان و افواج مستعد بيرون آمده به جنگ در پيوست و در حملهء اول شكست يافت . به هزار حيله دست و پاى زده پاره‌يى از فيلان در آن هزيمت درون شهر نتوانست برد و در اين هزيمت خلقى عظيم كشته شد و چون كوكبهء سپاه شب هنگامهء روز را شكست ، اقبال خان و سلطان محمود اهل و عيال را اسير دام بىننگى و بىناموسى گذاشته سلطان محمود جانب گجرات بيگ جلو رفت و اقبال خان از آب جون عبره نموده به قصبهء برن شتافت و صاحب‌قرانى روز ديگر اهل شهر را امان داده ، مال امانى و پيشكشى از اين جماعت گرفت و در اين اثنا سپاهى چند را مردم شهر كشتند . روز چهارم حكم بند عام فرمود و همه را به جانب ماوراء النهر برد تا عاقبت شيخ احمد كتهو كه روضهء او در سرخيز « 1 » گجرات قريب به احمد آباد مشهور است ، همراه آن لشكر رفته صاحب‌قرانى را ديده حالت درويشى و فضيلت عام خود را ظاهر ساخت و با علما و فضلاى عسكر ماوراء النهر بحث‌ها كرده الزام داد و شفاعت اسيران نمود و صاحب‌قرانى را نسبت به او اعتقاد تمام پيدا شد و ملتمس او را قبول كرده ، همهء بنديان را خلاص داد و اين حقّ شيخ بر ذمهء اهل هند ماند و\r\n\r\n\r\n","description":"","footnote":"\r\n( 1 ) . نسخه : سركج ، سحرخيز .\r\n","page_name":" 186 ","page_number":200},
  {"content":"\r\n\r\nتفصيل اين احوال در مقامات شيخ مشرح و مبين است و بعد از فتح به چند روز مسند عالى خضر خان و بهادر ناهر ميواتى كه از ترس در كوهستان ميوات پناه برده بودند ، به ملازمت امير صاحب قرانى آمدند و به غير از خضر خان كه ظاهرا سابقهء خدمتى داشت حكم به اسير ساختن آن مردم شد و لواى مراجعت افراخته و دامن كوه سوالك را گرفته و زلزله در آن كوهستان انداخته به لاهور رسيد و تواريخ اين فتح را « رخا و خار » نيز يافته‌اند و شيخا كهوگهر را كه سابقا به ملازمت امير آمده و به حيلهء لاهور را از سارنگ خان گرفته متصرف گشته بود ، به‌دست آورد و او را با اهل و عيال مقيّد ساخته ، حكم به غارت و بند لاهور شد و خضر خان را ديپالپور و ملتان حواله فرموده بر زبان راند كه دهلى را گرفته به تو بخشيدم و از لاهور به كوچ متواتر از راه كابل به دار الملك سمرقند رفت و خضر خان به جاگير خويش رسيد و در اين ايام چنان قحطى و وبايى در دهلى افتاد كه باعث خرابى تمام گشت . و بقيهء مردم كه مانده بودند در اين حادثه به عالم آخرت شتافتند و تا دو ماه در دهلى پرنده پر نمىزد و در اين فرصت سلطان نصرت شاه كه از پيش اقبال خان هزيمت يافته در ميان‌دوآب رفته بود ميدان خالى ديده به ميرتهه و از آنجا به فيروز آباد رسيده شهر دهلى را حراست نمود و عادل خان و خلايق ديگر كه از دست مغول خلاص يافته بودند از گوشه و كنار آمده بر او جمع شدند و بعد از به هم رسيدن جمعيت شهاب خان را به جانب برن بر اقبال خان نامزد ساخت و در اثناى راه هندويى چند بر شهاب خان شبيخون زده او را به درجهء شهادت رسانيدند و اقبال خان پيش‌دستى نموده فيل و حشم او را خاوندى كرد و كار او روزبه‌روز قوت گرفت و مهم نصرت شاه بر هم خورد و اقبال خان از برن به جانب دهلى روانه گرديد و نصرت شاه از فيروز آباد راه ميوات پيش گرفت و در همان جا به ملك بقا شتافت و طوايف ملوك شتى در چار طرف هندوستان تصرف داشتند .\r\nو در سنهء اثنى و ثمانمائة ( 802 ) اقبال خان بر شمس خان اوحدى حاكم بيانه حركت نمود و در نواحى نوه و پتل ميان فريقين تلاقى صفّين روى نمود و نسيم اقبال و فيروزى به جانب اقبال خان وزيد و شمس خان به بيانه رفت و اقبال خان بر ولايت كيتهر لشكر كشيده از راى هرسنگ مال و خدمتى گرفت و هم در اين سال\r\n\r\n","description":"","footnote":"","page_name":" 187 ","page_number":201},
  {"content":"\r\n\r\nخواجه جهان در جونپور به رحمت حق پيوست . رباعى :\r\n تا كى گويى كه ساغر عيش كه خورد * تا كى گويى كه گوى اقبال كه برد\r\nاينها چه فسانه است مىبايد رفت * اينها چه حكايت است مىبايد مرد \r\nو ملك مبارك قرنقل خود را مبارك شاه خطاب داده به جاى او بنشست .\r\nو در جميد الاول سنهء ثلث و ثمانمائة ( 803 ) شمس خان بيانه و مبارك خان بن بهادر ناهر اقبال خان را ديدند و از ايشان را همراه گرفته در حدود بيتالى كنارهء آب سياه كه به كالاپانى مشهور است با راى سير مقدم آن حدود جنگ صف كرده غالب آمد و تا حد اتاوه تعاقب كفار نمود و چون به قنوج رسيد سلطان الشرق و هيچ‌كدام نتوانستند عبور كرد و كارى نساخته به ولايت خويش بازكشيد و در وقت مراجعت شمس خان و مبارك خان را اقبال خان به غدر كشت و در اين سال ترك بچهء سلطانى كه داماد غالب خان سامانه بود لشكر انبوه به هم رسانيده در تاريخ نهم رجب سال مذكور در نواحى اجودهن با خضر خان جنگ صف كرده منهزم شده در قصبهء بهوهر ( ؟ ) رسيد و غالب خان و امراى ديگر به اتفاق او را به قتل رسانيدند .\r\nو در سنهء اربع و ثمانمائة ( 804 ) سلطان محمد بن محمد شاه از خطّهء دهار به دهلى رسيد و اقبال خان اگرچه به استقبال او رفت و به شرايط خدمتكارى و لوازم تعظيم در كوشك جهان‌نما فرود آورد ، اما چون اسباب سلطنت را اقبال خان متصرف بود ، سلطان محمود كينهء او را در دل داشته همراه خود به سمت قنوج برد و در اين سال ملك الشرق مباركشاه وفات يافت و برادر خرد او سلطان ابراهيم قايم مقام او شده به محاربهء سلطان محمود و اقبال خان آمد و سلطان محمود پيش از شروع در جنگ و جدال به بهانهء شكار از لشكر اقبال خان برآمده با سلطان ابراهيم ملاقات كرد و سلطان ابراهيم با او به استغنا پيش آمد و سلطان محمود شاهزاده فتح خان تهورى را كه از جانب مبارك شاه در قنوج متصرف بود برآورده آن قلعه را به قبضهء اختيار خود آورد و عامهء رعايا و سپاهيان قنوج به سلطان محمود پيوستند و سلطان ابراهيم سمت جونپور و اقبال خان به طرف دهلى مراجعت نمود و سلطان محمود تنها بر ديار قنوج قناعت نمود .\r\nو در سنهء خمس و ثمانمائة ( 805 ) اقبال خان نواحى قلعهء گواليار را كه در فترات\r\n\r\n","description":"","footnote":"","page_name":" 188 ","page_number":202},
  {"content":"\r\n\r\nمغول راى هرسنگ به غدر از دست مسلمانان گرفته بود تاخته از دست بيرمديو بن هرسنگ برآورده در ضبط خويش آورد .\r\nدر سنهء ست و ثمانمائة ( 806 ) تاتار خان پسر ظفر خان عاق شده پدر را به غدر مقيد كرده در اساول فرستاد و خود را سلطان ناصر الدين محمد شاه خطاب كرد و با لشكرهاى انبوه به قصد تسخير دهلى روانه گرديد و در اثناى راه عمّ او شمس خان زهر داده تاتار خان را از ميان برداشت و ظفر خان را از بند برآورد و لشكر تمام با او پيوست . بيت :\r\n پدركش پادشاهى را نشايد * و گر شايد بجز شش مه نپايد \r\nو در سنهء سبع و ثمانمائة ( 807 ) اقبال خان به جانب گواليار و اتاوه حركت نمود رايان آن سرحد به تمام در قلعهء اتاوه متحصّن شده تا چهار ماه جنگ قايم داشتند .\r\nآخر چهار فيل و ديگر پيشكشهاى لايق داده در صلح زدند و اقبال خان از آنجا به قنوج رفته با سلطان محمود محاربه كرد و از جهت استحكام حصار كارى نتوانست از پيش برد و بر مطلب خود دست نيافته به دهلى بازگشت .\r\nو در محرم سنهء ثمان و ثمانمائة ( 808 ) به سامانه رفت و از آنجا به روپر آمد و بهرام خان ترك بچه را كه به سارنگ خان مخالف شده بود به حيله به‌دست آورد و پوست از سر او كشيد و از آنجا به جانب ملتان به قصد محاربهء خضر خان روانه گرديد و در تلوندى راى كمال الدين مبين و ديگر زمينداران را همراه گرفته ، نوزدهم ماه جميد الاول سنهء مذكور به نواحى اجودهن در كنار دهنده با خضر خان مصاف داد و چون ادبار به اقبال خان روى آورده بود در حملهء اول شكست يافت و اسب او زخمى گشته نتوانست به‌در برد و لشكريان خضر خان تعاقب نموده سر او را بريده در فتح‌پور از توابع ملتان فرستادند و در ماه جميد الآخر اين سال سلطان محمود به استدعاى امراى دهلى از قنوج آمده باز بر تخت دهلى جلوس نمود و مناصب بر امرا مقرّر فرموده خيل و تبار مبارك خان را به جانب كول روانه گردانيد .\r\nو در ماه جميد الاول سنهء تسع و ثمانمائة ( 809 ) سلطان محمود طرف قنوج سوارى فرمود و از آن طرف سلطان ابراهيم آمده و از آب گنگ گذشته و با يكديگر جنگ ناكرده بازگشتند و سلطان ابراهيم جانب جونپور روان شد و سلطان محمود\r\n\r\n","description":"","footnote":"","page_name":" 189 ","page_number":203},
  {"content":"\r\n\r\nعازم دهلى گرديد و چون امراى لشكر سلطان محمود هر كدام از اثناى راه به اقطاعات خويش پيوستند ، سلطان ابراهيم بازگشته قنوج را محاصره كرد و ملك محمود ترمتى كه از جانب سلطان محمود ضابط قنوج بود تا چهار ماه با سلطان ابراهيم مجادله نمود و چون از هيچ جانب مددى به او نرسيد ، به ضرورت امان طلبيده قنوج را به سلطان داد و سلطان ابراهيم بشكال به قنوج گذرانيده و آن ديار را حوالهء اختيار خان نبسهء ملك دولت يار كنپله نموده به قصد تسخير دهلى روان شد .\r\nو در سنهء عشر و ثمانمائة ( 810 ) نصرت خان گرگ‌انداز و تاتار خان پسر سارنگ خان و ملك مرحبا غلام اقبال خان از سلطان محمود روىگردان شده به سلطان ابراهيم پيوستند و اسد خان لودى در سنبل متحصن شد و روز دوم حصار سنبل را سلطان ابراهيم فتح كرده و آن را به تاتار خان داده و از آب گنگ گذشته در كنار آب جون به گذر كيچه در حوالى دهلى فرود آمد و خبر يافت كه ظفر خان عرصهء دهار را تسخير نموده قصد جونپور دارد و سلطان ابراهيم فتح كرده ملك مرحبا را در برن گذاشته به كوچ متواتر خود را به جونپور رسانيد و سلطان محمود تعاقب نموده ، ملك مرحبا را در جنگ كشته و سنبل را بىجنگ فتح نموده به دستور سابق به اسد خان گذاشت و تاتار خان به قنوج رفت و سلطان به دهلى آمد . در اين سال خضر خان به جمعيت فراوان آمد دولت خان را از سامانه برداشت و امراى آن حدود به تمام او را ديدند و تا حوالى دهلى به تصرف او درآمد و در دست سلطان محمود غير از رهتك و ميان‌دوآب نماند .\r\nو در سنهء احدى عشر و ثمانمائة ( 811 ) سلطان محمود تا حصار فيروز رفته آن اقطاع را از قوام خان كه خضر خان به دو داده بود گرفته متصرف شده و به دهات رته رسيده به دهلى عود كرد و خضر خان با جمعيت انبوه از فتح آباد به راه رهتك به جنگ سلطان محمود آمده دهلى را محصر كرد و از جهت بلاى قحط كه در دهلى عام بود در آنجا قرار نتوانست گرفت و ميان‌دوآب را متصرف شده به فتح‌پور باز گشت .\r\nو در سنهء اثنى عشر و سبعمائة ( 712 ) « 1 » بيرم خان ترك بچه كه بعد از وفات بهرام\r\n\r\n\r\n","description":"","footnote":"\r\n( 1 ) . در هر سه نسخه چنين است و به احتمال قوى ، « ثمانمائة » به جاى « سبعمائة » است .\r\n","page_name":" 190 ","page_number":204},
  {"content":"\r\n\r\nخان ترك بچه سامانه را قابض شده و با دولت خان جنگ كرده شكست يافته و از خضر خان باغى گشته ، باز دولت خان را ديده بود ، خضر خان را ملازمت نمود و پرگنات سابق در وجه جاگير او مقرر گشت .\r\nو در سنهء ثلث عشر و ثمانمائة ( 813 ) خضر خان تا شش ماه حصار رهتك را محاصره نموده بعد از فتح به فتح‌پور رفت . سلطان محمود در اين سال به جانب كيتهر سوارى نموده به دار الملك دهلى رسيد .\r\nو در سنهء اربع عشر و ثمانمائة ( 814 ) خضر خان به نارنول و ميوات آمده و آن ولايت را به تاراج داده و سلطان محمود را در حصار سيرى از دهلى و اختيار خان را در فيروز آباد محصر داشته و جنگ‌هاى عظيم كرده از جهت گرانى غلّه نتوانست قرار گرفت و به راه پانىپته گذشته به فتح‌پور معاودت نمود .\r\nو در سنهء خمس عشر و ثمانمائة ( 815 ) سلطان محمود از عالم درگذشت و سلطنت از خاندان فيروز شاه منقطع شد و مدت ملك او با آن همه تزلزل و انقلاب بيست سال و دو ماه بود و سلطان محمود از پادشاهى به جز نامى نداشت .\r\nبيت :\r\n كيست درين دايرهء ديرپاى * كو لمن الملك زند جز خداى \r\nشعر\r\n سرى را كه گردون برآرد بلند * همش باز در گردن آرد كمند\r\nبجز خون شاهان درين طشت نيست * بجز خاك خوبان درين دشت نيست \r\nو از شعراى عهد سلطان محمود قاضى ظهير دهلوى است كه ديوانى دارد پر از قصايد مدح و از آن جمله است اين ابيات :\r\n وارث سلطنت قاهره سلطان محمود * كه جهان خدمت جدّ و پدرش بگزيده\r\nدبران را ز فلك بهر نگين بر مىداشت * ثور ناليد كه داريم همين يك ديده\r\nشير را كرد هم از چاشنى زه بيدار * بعد از آنش به گز خفته بخوابانيده\r\nدم سيرى زده آفاق ز خوان كرمت * جز رباب آنكه ز خالى شكمى ناليده\r\nاى كه شمشير جهان‌گير تو در ظلمت كفر * برق سوزانش به تاريك شبى رخشيده\r\nگرچه چون چشم بتان خصم ترا يك چندى * كرده سرمست فلك باز بغلتانيده \r\n\r\n","description":"","footnote":"","page_name":" 191 ","page_number":205},
  {"content":"\r\n\r\n بحر را رشك كف جود تو در شور آورد * ور نه از باد هوا نيست چنين شوريده \r\nايضا له\r\n قهرمانى كه برد سجده به سويش افلاك * پادشاهى كه كند فخر به دورش ايام\r\nقبلهء خلق و قيام دل و دين محمود « 1 » * كه جماعات سلاطينش گرفتند امام\r\nقاضى چرخ پياده كند استقبالش * حاكم راى مصيبش چو فرستد اعلام\r\nتا شبيخون نزند فتنه همى دارد پاس * حزم تو تيغ به كف داشته و الناس نيام\r\nتا نسيمى نبرد خصم ز باغ كرمت * با تب و درد سرش چرخ فزون داد زكام\r\nچرخ هر تير ترا قسمت هر سهمى كرد * زين نكوتر نتوان كردن تقسيم سهام \r\nايضا له\r\n يار بيرون رفت بيرون رو تو اى جان نيز از آنك * گر برون با يار نايى باشد از يارى برون\r\nشاه محمود آنكه چون آمد برون بر اهل كفر * عيسى آمد از پى دجال پندارى برون\r\nخاصه كاكنون از براى قلع اهل كفر و بغى * شد به صد اقبال رايات جهاندارى برون\r\nكرده عهدت فتنه در بند عدم گفتم به چرخ * زينهار اين بند سلطان است نگذارى برون \r\nايضا له\r\n ماه دى آمد و شد سرد بدان گونه هوا * كه نمىجنيد جز باد خنك كس از جا\r\nگشت آيين جهان سرد هوا زان سردست * آرى آرى شود از پير شدن سرد هوا\r\nآتش لاله و گلنار فرو مرد به باغ * چوب گشتند درختان چمن از سرما \r\n\r\n\r\n","description":"","footnote":"\r\n( 1 ) . چنين است در هر سه نسخهء بداونى و احتمالا كلمهء « شه » بعد از كلمهء « دين » افتاده است .\r\n","page_name":" 192 ","page_number":206},
  {"content":"\r\n\r\n آب يخ بست ز سرما و به شوخى مىگفت * بشكنم ار بنهد پاى كسى بر سر ما\r\nمىنيايد به در از صفهء چوبين شجر * غنچه را بر سر و تن گرچه كلاه است و قبا\r\nمرغ بربست دهان ديد چو تاراج خزان * غارت عام چو شد سود ندارد غوغا\r\nمطلب برگ و نوايى به چمنها كامروز * برگ بر باد شد و ماند ته خاك نوا\r\nتا كه بر باد بدادست نگارى چون گل * مىزند هر نفسى چون نفسى سرد صبا\r\nگل چنان رفت كه گر مشرق و مغرب جويند * جز به بزم شه آفاق نيابند او را\r\nشاه محمود كز آرايش بزمش دايم * نوبهارست به دى ماه و جهان خلدنما\r\nآنكه از تعبيه صف را چو به بزم آرايد * صف بدخواه هم از ديدنش آرد صفرا\r\nدل او مشرق غيبى است وقوفى دارد * كه كند سرّ قدر را به نظر استيفا\r\nاى به قانون ممالك وزرا را دستور * جز به دستورى رايت نزده دم وزرا\r\nدفترى گر نه ز اخلاق تو خواهد بنوشت * ورق گل به چمن مىشكند باد چرا\r\nپيش رايت چو سهايى بنمايد خورشيد * پيش خورشيد گهى گرچه كه ننمود سها\r\nقاتل خصمى و ايام به فضلت قايل * ملجا خلقى و بدخواه به دستت ملجا \r\n\r\n","description":"","footnote":"","page_name":" 193 ","page_number":207},
  {"content":"\r\n\r\n ساقى بزم ترا جام طرب بر كف دست * قاصد صيت ترا جمله جهان در ته پا\r\nخوان معنى نتوان جز به ثنايت گسترد * همه گر مايده را ختم بود بر حلوا\r\nخسروا گر ز ركاب تو بماندم محروم * نيستم فارغ يك ساعتى از مدح و ثنا\r\nكار من چاكرى تست چو زان ماندم باز * جز دعاگويى تو كار دگر نيست مرا\r\nتو سپه رانده بر اعدا و من اندر عقبت * مىفرستم به مدد شام و سحر فوج دعا\r\nبيش تا باشد شبهاى دى از ايامش * بىشتا موسم نوروز همى نايد تا\r\nباد خرم چمن عيش تو چون فصل ربيع * عمر بدخواه تو كوتاه‌تر از روز شتا \r\nو له ايضا\r\n بوى گل جنبيد سوى گلستان خيز اى نديم * بادهء كهنه طلب ياد آر از آن يار قديم\r\nشاخ گل چون نخل عيسى روح‌پرور شد به باغ * زان همى جنباندش مريم صفت هردم نسيم\r\nشاخ شد سرسبز بلبل كى شكيبد از كلام * خضر در صحبت تواند صبر كردن چون كليم\r\nشاخ تر را از هوا گر هست ميلى ليك جوى * مىرود الحمد لله بر صراط المستقيم\r\nباد بر جو حرف‌كش چون در قلم راندن دبير * چشم نرگس در هوا چون در رصد بستن حكيم \r\n\r\n","description":"","footnote":"","page_name":" 194 ","page_number":208},
  {"content":"\r\n\r\n طوطيان را حله سبز و قمريان جامه سفيد * زاغ زين تشريف عارى كو سيه دارد گليم\r\nزان امم كاندر ته خاكند گويى « 1 » نسخه‌يى * نرگس آوردست اينك يك الف دارد دو ميم\r\nسنبل و نرگس زچشم و زلف خوبان نسخه‌هاست * زان يكى افتاد مظلم و آن دگر آمد سقيم\r\nغنچه بشكفت از نسيم باغ آرى بشكفد * هم به آسيبى كسى كو را دلى باشد سليم\r\nلاله با داغ سيه كاندر دل از ظلم خزانست * هندويى گويى فرو رفتست است در نار جحيم\r\nتا به يك پا ايستاده داشته بالا دو چشم * حضرت شه را بقا مىخواهد از ربّ رحيم\r\nآنكه با بخت جوانش آسمان پير نكوست * وز پى تعليم رايش عقل كل طفل فهيم\r\nتا زبانى يافته از تيغ تيزش ناميه * خسته‌يى را خصمش اندر خاك مىسازد دو نيم\r\nكوكب دولت كه سوى حضرتت دارد رجوع * استقامت يابد ار گردد به درگاهت مقيم \r\nو الحق بعد از قاضى ظهير ، شاعرى كه شعرش كراى خواندن كند در هندوستان برنخاست و بعد از وفات سلطان محمود امراى كبار هندوستان چون مبارز خان و ملك ادريس كه صاحب رهتك بود ، با خضر خان منازعت نموده جهت يگانگى به دولت خان پيدا كردند و خضر خان در اين سال در فتح‌پور مانده به هيچ جاى حركت نكرد .\r\nو در محرم سنهء ست عشر و ثمائة ( 816 ) دولت خان به جانب كيتهر به شكار رفته و رايان آن حدود را به دام آورده به بيتالى رفت و مهابت خان والى بداؤن آمده\r\n\r\n\r\n","description":"","footnote":"\r\n( 1 ) . نسخه : نيلى .\r\n","page_name":" 195 ","page_number":209},
  {"content":"\r\n\r\nدر آنجا به او پيوست و در اين سال سلطان ابراهيم قادر خان بن محمود خان را در كالپى محصر ساخت و دولت خان از جهت قلت جمعيت تغافل ورزيده مقيد به كمك رسانيدن هيچ‌كدام از آنها نشد و خضر خان در ذى قعدهء اين سال در حصار فيروزآباد آمد و امراى آن حدود به او درآمدند و ملك ادريس در رهتك محصر شد و خضر خان از آن راه به ميوات رفت و جلال خان ميواتى برادرزادهء بهادر ناهر را همراه گرفته به سنبل برد و آن را به تاراج حادثات داده در ذى حجهء سنهء مذكور به قصد دهلى بر دروازهء شهر نزول نمود و دولت خان تا چهار ماه متحصن گشته آخر الامر به سبب بىاتفاقى ملك لونا و ديگر هواخواهان خضر خان به عجز و اضطرار امان طلبيده خضر خان را ديد و خضر خان او را در حبس موقوف داشته تسليم قوام خان كرد تا در حصار فيروزه برده كارش تمام ساخت و اين واقعه در هفدهم ربيع الاول سنهء ست عشر و ثمانمائة ( 816 ) بود . شعر :\r\n هر كرا پرورد گيتى آخرش خونش بريخت * حال آن فرزند چون باشد كه خصمش مادر است \r\n\r\n[ [ طبقه ششم : سادات 
  ] 
  ]\r\n\r\nمسند عالى خضر خان بن ملك الشرق بن ملك سليمان\r\nدر سنهء مذكوره بعد از فتح دهلى رايات سلطنت برداشته بر مسند ايالت و حكومت متمكن شد و اين ملك سليمان را در اوان طفوليت ملك نصير الملك مروان دولت فيروزشاهى به پسرى برداشته بوده و تربيت كرده و در حقيقت سيدزاده‌يى بود عالىتبار تا آنكه روزى مخدوم جهانيان سيد السادات منبع السعادات شيخ جلال الحق و الشرع و الدين البخارى - قدس الله روحه - به جهت مهمى در خانهء ملك مروان دولت تشريف آوردند و طعام كشيدند و ملك سليمان داشت و آفتابه پيش مخدوم آورده تا آب بر دست مبارك ايشان بريزد .\r\nمخدوم خطاب به ملك مروان دولت كرده فرمودند كه اين پسر سيدزاده است و اين چنين خدمت به او فرمودن مناسب نيست . از آن روز معلوم شد كه ملك سليمان سيد بىشبهه است و با وجود اين آثار سيادت و سعادت و اخلاق رضيه و صفات\r\n\r\n","description":"","footnote":"","page_name":" 196 ","page_number":210},
  {"content":"\r\n\r\nحميده نيز در ذات مسند عالى سيد خضر خان معاين و مشاهد بود . بيت :\r\n سيد كسى بود كه هويدا شود ازو * خلق محمد و كرم مرتضى على \r\nو مجمل احوال ملك مروان دولت آنكه او حاكم ملتان در زمان فيروز شاه بود و بعد از وفات ملك مروان دولت آن اقطاع بر پسر او ملك شيخ مسلم ماند و بعد از فوت ملك شيخ در اندك فرصت بر ملك سليمان مقرر شد و او نيز در آن نزديكى عرصهء عالم را وداع كرد و ولايت ملتان با مضافات و توابع آن از جانب سلطان فيروز شاه بر سيد خضر خان مسلم ماند تا اين تاريخ كه سيد مشار اليه از امرايى به دولت پادشاهى رسيد و اسم پادشاهى بر خود تجويز نكرد . رايات اعلى خطاب يافت و به تاريخ مذكور در كوشك سلطان محمود نزول فرمود و دلهاى خاصّ و عام را به انعام عام و اكرام تمام صيد ساخت و خطابات و مناصب و ولايات بر مقربان خويش تقسيم كرد و هم در سال جلوس ملك نحو را خطاب تاج الملكى داده با جمعيت وافر به جانب شرق رويهء هند نامزد فرمود و او از گذرهاى آب گنگ عبره نموده در ولايت كيتهر درآمد و راىهرسنگ و متمردان آن ديار در جنگل آنوله پناه برده مختفى گشت و كيتهر را به نهب و تاراج داد و مهابت خان حاكم بداؤن نيز آمده او را ديد و راىهرسنگ بيچاره شده ملازمت كرد و خراج و پيشكش هر ساله قبول نمود و تاج الملك و مهابت خان كنارهء آب رهب را گرفته و در گذر سركدوارى رسيده و از آب گنگ عبور نموده ، كافران كهور كه حالا به شمس آباد مشهور است و كنپله و بيتالى را گوشمال داده به قصبهء سكيته و پادهم گذشته به راپرى رفتند و حسن خان و ملك حمزه « 1 » برادر او كه حكومت راپرى داشتند و راىسير حاكم چندوار با كفار گواليار همه آمده به او پيوستند و محصول قبول كردند و سر در ربقهء اطاعت كشيدند و ملك تاج الملك از آنجا به قصبهء جليسر آمده و آن را از قبضهء اختيار كفار چندوار برآورده به دستور سابق در عهدهء تصرف اهل اسلام كه از قديم الايام داشتند باز گذاشته از سرنو ترويج دين اسلام نموده و گماشتهء خويش تعين كرده و كفار آب سياه را گرفته و كفار اتاوه را مالش عظيم داده سمت شهر مراجعت نمود .\r\nو در سنهء ثمان عشر و ثمانمائة ( 818 ) سيد خضر خان پسر خرد ملك مبارك را\r\n\r\n\r\n","description":"","footnote":"\r\n( 1 ) . متن انگليسى :  Hamra \r\n","page_name":" 197 ","page_number":211},
  {"content":"\r\n\r\nكه فر پادشاهى بر ناصيهء او عيان بود خطهء فيروزپور و سهرند و تمامى اقطاعات كه بيرم خان ترك بچه داشت داده حل و عقد آن ولايت را به راى و رويّت او گذاشت و فرماندهى سمت غرب رويهء هندوستان تعلق به او گرفته ملك سدهو نادره به عهدهء نيابت شهزاده منصوب و معين گشت .\r\nو در سنهء مذكور شاهزاده مشار اليه مهمات آن صوبه را به اتفاق سدهو نادره و زيرك خان امير سامانه و امرا و ملوك و ديگر سامان داده كارها به كفايت رسانيده به دار الملك دهلى مراجعت نمود .\r\nو در سنهء تسع عشر و ثمانمائة ( 819 ) رايات اعلى خضر خان ملك تاج الملك را با عساكر قاهره جانب بيانه و گواليار نامزد فرمود ، ملك كريم الملك برادر شمس خان اوحدى آمده با او ملاقات كرد و آن نواحى را از خار كفر پاك ساخته مراجعت نمود و در همين سال بعضى ترك بچّه‌هاى بيرم‌خانى ملك سدهو نادره را كه از جانب شاهزاده اقطاع سهرند داشت به غدر گرفته به درجهء شهادت رسانيده سهرند را متصرف شدند . خضر خان ، زيرك خان را براى دفع آن فتنه فرستاد او از آنجا به تعاقب باغيان در كوه پايه رفت و تردد بسيار نموده بازگشت و در اين سال سلطان احمد ضابط گجرات ناگور را محاصره كرده و به شنيدن آوازهء نهضت خضر خان گذاشته رفت و خضر خان در جهاين آمد و الياس خان حاكم جهاين به اطاعت او در آمد و از آنجا به گواليار رفت و آن قلعه را اگرچه نگشاد ، اما محصول و پيشكش گرفت و به بيانه آمد و شمس خان اوحدى انقياد او نمود .\r\nو در سنهء عشرين و ثمانمائة ( 820 ) طوغان رئيس و جماعت او كه قاتلان ملك سدهو بودند خروج كردند و زيرك خان باز نامزد شد و آن جماعت را متفرق گردانيد .\r\nو در سنهء احدى و عشرين و ثمانمائة ( 821 ) خضر خان بر سر كيتهر آمد و هرسنگ ديو مذكور تمام كيتهر را خراب گردانيده در جنگل آنوله كه تا بيست و چهار كروه محوّطهء آن است درآمد و جنگها كرده ، آخر منهزم شده به كوه كماون رفت و تاج الملك از آب رهب گذشته تا كره تعاقب او نمود و از آنجا به بداؤن آمد و مهابت خان حاكم بداؤن را همراه گرفته در گذر بجلانه از گنگ گذشت و مهابت خان\r\n\r\n","description":"","footnote":"","page_name":" 198 ","page_number":212},
  {"content":"\r\n\r\nرا رخصت داده خود به اتاوه رفت و با غنايم و اموال بسيار به دهلى باز آمد و هم در سنهء مذكور خضر خان باز به جانب كيتهر لشكر كشيد و از راه كول به بيتالى رسيده و از گنگ گذشته به بداؤن رفت و مهابتخان بداؤنى در اين مرتبه از او هراسان شده قلعه بند كرده تا شش ماه به خضر خان جنگ مىكرد و چون نزديك رسيد كه فتح شود ، قوام خان و اختيار خان و بعضى از امراى محمودشاهى ديگر كه از دولت خان تخلف نموده به خضر خان پيوسته بودند با خضر خان غدر انديشيدند . خضر خان از اين قصه واقف شده بداؤن را گذشته به جانب دهلى مراجعت نمود .\r\nو در سنهء اثنى و عشرين و ثمانمائة ( 822 ) در كنار گنگ آن امراى غدّار را به انتقام غدرى كه كرده بودند بكشت و هم در اين سال مردى مجهولى در حدود بجواره خود را به دروغ سارنگ خان كه پيش از اين كشته شده بود نام نهاد و اكثرى از واقعه طلبان گرد و پيش او جمع شدند . خضر خان سلطان شه‌لودى را بر او نامزد ساخت و در نواحى سهرند جنگ عظيم كردند و سارنگ خان دروغى گريخته به كوهستان درآمد و سلطان شه در روپرتهانه ساخت و در اين سال خضر خان تاج الملك را به اتاوه فرستاد و راى سيپر در آن حصار محصر شد و امان گرفته به تاج الملك مال واجبى را قبول نمود و از آنجا به چندوار درآمد و نهب و تاراج نموده در كيتهر رفته به دهلى آمد و در اين سال ملك تاج الدين وفات يافت و عهدهء وزارت بر پسر بزرگ او ملك سكندر مفوّض گشت و طوغان رئيس باز در سهرند فتنه انگيخته و ملك خير الدين بر او نامزد شد و شر او به كفايت رسانيده بازگشت .\r\nو در سنهء اربع و عشرين و ثمانمائة ( 824 ) خضر خان در ميوات رفته كوتله را گرفته به گواليار شتافت و مال خدمتى از راى گواليار گرفت و بازگشت و به اتاوه آمد و راىسير به دوزخ رفته بود . پسر او اطاعت نمود و بيمارى قوى عارض خضر خان گشت و مراجعت به جانب دهلى كرد و در هفدهم ماه جمادى الاول سنهء مذكوره به شهر رسيده به رحمت حق پيوست و از جهان درگذشت . بيت :\r\n از پى هر شامگهى چاشتى است * آخر برداشت فرو داشتى است \r\nو مدت حكومت او هفت سال و چند ماه بود .\r\n\r\n","description":"","footnote":"","page_name":" 199 ","page_number":213},
  {"content":"\r\n\r\n\r\nسلطان مبارك شاه بن خضر خان بن ملك سليمان\r\nبه موجب ولىعهدى در سنهء احدى « 1 » و عشرين و ثمانمائة ( 821 ) به اتفاق امرا بر تخت نشست و به ضبط امور جهاندارى قيام نمود و در اين سال جسرت كهوكر بن شيخا كهوكر بغى ورزيده ، به اين تقريب كه سلطان على پادشاه كشمير را كه به قصد تسخير تته روان شده بود ، جسرت كهوكر غافل ساخته درون كهانتى كوه شكست داده و اموال فراوان به دست او افتاده و به غرور آن فتح بدان اسباب سلطنت قصد گرفتن ملك دهلى نمود و به جمعيت بسيار از آب بياه و ستلج گذشته تلوندى راى كمال الدين مبين را تاخت و راى فيروز از پيش او گريخت جسرت در لدهيانه « 2 » آمد و تا سرحد روپر كنار آب ستلج را نهب و تاراج كرد و از آن آب گذشته به جالندهر رسيد و زيرك خان در حصار جالندهر متحصن شد و جسرت كنار آب سرستى فرود آمد و سخن صلح و صلاح در ميان شد و به غدر زيرك خان را مقيد ساخت و سلطان مبارك شاه جانب سهرند توجه نمود و به استماع اين خبر جسرت بن شيخا زيرك خان را گذاشت و زيرك خان در سامانه مبارك شاه را ملازمت نمود و سلطان مبارك شاه به لدهيانه رفت و جسرت از آب لدهيانه گذشته در مقابله آمد و تمام كشتيها به دست او بود و لشكر مبارك شاه نمىتوانست از آب گذشت و بعد از طلوع سهيل آب پاياب شد و سلطان از آب دريا عبره كرد و جسرت گريخت و از آب چهناؤ گذشته به تلهر ميان كوه درآمد و افواج مبارك شاه او را تعاقب نموده و اكثرى از پياده‌ها و سواران او كشته شدند و مال و اسباب او به غنيمت رفت و راىبهيم مقدم جمون مبارك شاه را ملازمت كرده بدرقهء لشكر شد و مبارك شاه از آنجا به لاهور آمد .\r\nو در سنهء خمس و عشرين و ثمانمائة ( 825 ) قريب به يك ماه در كنار آب راوى منزل ساخت و شهر لاهور را كه در فترات خراب و ويران شده بود ، تعمير فرموده و شكستگى حصار را به اهتمام تمام مرمت كرده و ملك محمود حسن را كه\r\n\r\n\r\n","description":"","footnote":"\r\n( 1 ) . نسخه : اربع .\r\n( 2 ) . متن فارسى : كداهنه . از روى ترجمه متن انگليسى اصلاح شد .\r\n","page_name":" 200 ","page_number":214},
  {"content":"\r\n\r\nملك الشرق خطاب داشت ، آنجا گذاشته به دهلى بازگشت و بعد از پنج ماه جسرت كهوكهر باز در لاهور با جمعيت بسيار درآمد و در مقام شيخ المشايخ شيخ حسن زنجانى - قدس الله سره - نزول نموده تا يك ماه هر روز به قصد گرفتن شهر حمله مىكرد و آخر الامر به مقصود نرسيده بازگشته به كلانور رفت و با راىبهيم جنگ كرد و چون جنگ ميان فريقين قايم شد به صلح قرار دادند و ملك سكندر تحفه كه از دهلى به كمك ملك محمود حسن نامزد شده بود ، در گذر پوهى از آب بياه عبره كرده در لاهور فرود آمد . چون جسرت طاقت مقاومت به ايشان نداشت از آب چهناؤ گذشته در كوه تلواره رفت و لشكر مبارك شاه آن فتنه را دفع كرده باز به دهلى آمد .\r\nو در سنهء ست و عشرين و ثمانمائة ( 826 ) مبارك شاه به كيتهر رفت و مهابت خان بداونى كه با خضر خان باغى شده بود آمده ملازمت نمود و به مراحم مخصوص گشت و از آنجا از آب گنگ گذشته در نواحى كهور عرف شمس آباد ولايت پنواران را تاخت و اكثرى را علف تيغ گردانيده به نهب و تاراج داد و ملك مبارز و زيرك خان و كمال خان را براى دفع فتنهء متمردان با لشكر بسيار در حصار كنپله گذاشته به دهلى بازگشت و در اين سال الب خان حاكم دهلى « 1 » به قصد تنبيه راىگواليار و عزم تسخير آن ديار آمد و مبارك شاه بعد از شنيدن اين خبر به جانب گواليار رفت . چون نزديك بيانه آمد پسر اوحد خان اوحدى حاكم بيانه كه عموى خود مبارك خان را به غدر كشته بود ، هراسان شده باغى شده و بيانه را خراب كرده بالاى قلعه متحصن شده آخر به اطاعت درآمد و مبارك شاه از آنجا به جانب گواليار روان شد و الب خان كنارهء آب چنبل را گرفته نمىگذاشت كه لشكر مبارك شاه بگذرد . لشكريان مبارك شاه از گذر ديگر گذشته لشكر الب خان را غارت كردند و منصور بازگشتند و سهم بر صلح قرار يافته و الب خان پيشكشهاى وافر فرستاد او به جانب دهار رفته و مبارك شاه به دهلى آمد .\r\nو در سنهء سبع و عشرين و ثمانمائة ( 827 ) باز جانب كوه كماون و كيتهر سوارى فرمود و از آنجا برگشته ميوات را نهب و تاراج گردانيد و در آن سال قحط عام در\r\n\r\n\r\n","description":"","footnote":"\r\n( 1 ) . نسخه : دهار .\r\n","page_name":" 201 ","page_number":215},
  {"content":"\r\n\r\nتمام هندوستان افتاد .\r\nو در سنهء تسع و عشرين و ثمانمائة ( 829 ) باز به جانب ميوات رفته قلعهء اندور و الور را بگشاد .\r\nو در سنهء ثلثين و ثمانمائة ( 830 ) بيانه را از محمد خان اوحدى گرفت و اوحديان را به كوشك جهان‌نماى فرستاد تا در آنجا ساكن باشند و بيانه را به ملك مقبل خان بندهء خويش و سيكرى را به ملك خير الدين تحفه داد و خود به گواليار لشكر كشيد و رايان آن ديار اطاعت او قبول كردند .\r\nو در سنهء احدى و ثلثين و ثمانمائة ( 831 ) ايلچيان قادر خان حاكم كالپى در دهلى رسيدند و خبر رسانيدند كه شرقى او را محاصره دارد . مبارك شاه در مقابل شرقى روان شد و در اين اثنا خبر آمد كه شرقى بهون گائون را تاخته در آنجا فرود آمده است و داعيهء رفتن در بداؤن دارد و مبارك شاه كه در گذر نوه‌پتل از آب جون عبره كرده و موضع جرتولى را تاخته در قصبهء اترولى رفت و آنجا خبر رسيد كه مختص خان برادر شرقى با لشكر و فيل بسيار در حدود اتاوه رسيد . مبارك شاه ملك الشرق محمود حسن را با ده هزار سوار بر مختص خان نامزد كرد و مختص خان به شرقى پيوست و شرقى كنار آب سياه عرف كالينى « 1 » پانى را گرفته ، نزديك قصبهء برهان آباد كه تعلق به اتاوه داشت آمد و مبارك شاه از اترولى كوچ كرده در قصبهء كوته فرود آمد و شرقى جنگ ناكرده به جانب قصبهء راپرى و از آنجا از جون گذشته به بيانه رفت و كنار آب كيتهر مقام ساخت و مبارك شاه از عقب او به چندوار آمد و ميان هر دو لشكر مسافت چاركروه ماند و يزكيان يكديگر نمودار مىشدند تا بيست روز با هم مقابل بودند . آخر شرقى به استعداد تمام برآمده از نيم روز تا وقت شام ميان فريقين جنگ عظيم واقع شد و جنگ در آن روز قايم ماند . روز ديگر شرقى به جانب ولايت خود بازگشت و مبارك شاه بعد از اين‌كه جانبين مسلمانان بودند ، تعاقب او نكرده به جانب استگانه آمد و تسخير آن ديار نموده كنار آب چنبل را گرفته در بيانه نزول نمود و محمد خان اوحدى به تقريب آنكه شرقى را ديده بود و هراسان شده در قلعه متحصن گشته بود ، باز امان گرفته آمد و مبارك شاه را ديد و\r\n\r\n\r\n","description":"","footnote":"\r\n( 1 ) . در متن فارسى : « كالى پانى » از متن و پاورقى ترجمهء انگليسى اصلاح شد .\r\n","page_name":" 202 ","page_number":216},
  {"content":"\r\n\r\nمبارك شاه بازگشته به دهلى رسيد .\r\nو در سنهء اثنى و ثلثين و ثمانمائة ( 832 ) ملك الشرق محمود حسن كه به نيابت مبارك شاه در بيانه مانده بود و مهمات آن حدود را صورت داده و كامرانى را كه با محمد خان جمع شده فتنه انگيخته بودند تنبيه داده به درگاه آمد و مراحم بسيار يافت و حصار فيروزه در وجه او مقرر شد و هم در آن سال ملك رجب نادره حاكم ملتان وفات يافت و ملك محمود حسن خطاب عماد الملكى يافت به ملتان رفت .\r\nو در سنهء ثلث و ثلثين و ثمانمائة ( 833 ) مبارك شاه از راه بيانه به گواليار رفته و اقطاع راپرى را از پسر حسن خان گرفته به ملك حمزه داد و به شهر مراجعت نمود و در اثناى راه سيد سالم كه خدمتكار سى سالهء خضر خان بود و اقطاع تبرهنده داشت وفات يافت و يك پسر او را سيد خان و ديگر را شجاع الملك خطاب دادند و فولاد نام غلام ترك‌بچه از غلامان سيد سالم مذكور در تبرهنده بغى ورزيده و اموال بسيار و اسباب بىشمار را كه از سيد سالم مانده بود متصرف شد و مبارك شاه پسران سيد سالم را مقيد ساخت و ملك يوسف سرور و راىهنسوبهتى را بر سر او نامزد كرد و فولاد ترك‌بچه شبخون بر ايشان زده لشكرهاى ايشان را پريشان ساخت و اموال و غنايم بسيار بر دست او افتاد و مبارك شاه لشكر بر سر تبرهنده كشيد و غلام ترك‌بچه محصر شده ، مبارك شاه عماد الملك را از ملتان طلبيده به وكالت نزد غلام بچه فرستاد ، او بعد از طلب امان از حصار بيرون آمد عماد الملك را ديد باز اعتماد نكرد و ترسيده به حصار رفت و جنگها كرد و مبارك شاه عماد الملك را به ملتان رخصت داده و خود بازگشته به دهلى آمد و غلام تا شش ماه در مدت غيبت مبارك شاه با افواج او جنگها كرد . عاقبت نزد شيخ على مغول كه در كابل حاكم بود مبلغها به وجه پيشكش فرستاد و شيخ على با جمعيت بسيار از كابل به مدد او آمد و مردم بسيار از حدود پنجاب به او پيوستند . او غلام را با خيل و تبار از تبرهنده به در آورده و همراه خود گرفته مراجعت نمود و از آب بياه گذشته به لاهور رفت و ملك الشرق ملك اسكندر حاكم لاهور كه هر سال خدمتى به شيخ على مىداد گذرانيده از سر خود وا كرد و شيخ على از آنجا به قصور آمده ، قصد ديپالپور نمود و عماد الملك از ملتان به مقابلهء او آمد و شيخ على كنارهء آب راوى گرفته نزديك به طلنبه رفت و از آنجا عنان\r\n\r\n","description":"","footnote":"","page_name":" 203 ","page_number":217},
  {"content":"\r\n\r\nگردانيده به خوطپور رسيد و با شيخ على جنگ كرده شكست يافت و ملك سليمان شه‌لودى كه از جانب عماد الملك طلايه بود ، در اين جنگ كشته شد و شيخ على در خسرو آباد آمد و مدتى مديد ميان او و عماد الملك هر روز جنگ بود .\r\nو در سنهء اربع و ثلثين و ثمانمائة ( 834 ) مبارك شاه لشكر انبوه به مدد عماد الملك فرستاد و سردار آن لشكر فتح خان بن سلطان مظفر خان گجراتى را گردانيد . شيخ على تاب مقاومت ايشان نتوانست آورد جلو گردانيده شب در حصارى كه بر گرد لشكر خود ساخته بود درآمد . چون حصار او را گرد كردند ، منهزم شده جانب جيلم رفت و از آنجا عبره كرده اكثرى از سپاهيان او در آن آب غرق شدند و بعضى كشته و بعضى اسير گشتند و شيخ على و امير مظفر با جمعى معدود در قصبهء شيور رفتند و اسباب و اشياى ايشان تمامى به غارت رفت و لشكر عماد الملك تا آنجا تعاقب كردند و امير مظفر در حصار محصر ماند و شيخ على به كابل رو نهاد و لشكر مظفر از آنجا برخاسته به دار الملك دهلى آمد و ملتان را از عماد الملك گرفته به ملك خير الدين خانى دادند و به اين تقريب فتنهء بسيار در حدود ملتان سر برآورد .\r\nو در سنهء خمس و ثلثين و ثمانمائة ( 835 ) به ملك سكندر حاكم لاهور براى تسكين فتنهء جسرت كهوكهر كه در دامن كوه انگيخته بود رفت و جسرت او را غافل ساخته با او جنگ كرد و سكندر در نواحى جالندهر به دست جسرت كهوكهر گرفتار شد . جسرت او را گرفته به لاهور رفت و محصر گردانيد و سيد نجم الدين نايب سكندر و ملك خوش خبر غلام سكندر با او جنگها مىكردند در اين اثنا شيخ على جمعيت كرده باز در حدود ملتان آمد و خوطپور را تاخت و بيشتر سكنهء مضافات جيلم را اسير گردانيد و طلنبه را گرفت و مردم آن را به تمام دستگير و نهب و تاراج ساخت و اكثرى را بكشت و بقيه را از صغار و كبار به ولايت خود برد و در اين اثنا پولاد ترك بچهء مذكور از تبرهنده ولايت راىفيروز را تاخت و راىفيروز با او جنگ كرده كشته شد و پولاد سر او را به تبرهنده فرستاد و در اين سال سلطان لشكر باز به جانب لاهور و ملتان كشيد . چون در نواحى سامانه رسيد جسرت از نواحى لاهور به جانب كوه‌پايه و شيخ على نيز به جانب ولايت خود رفت و لاهور و جلندهر از\r\n\r\n","description":"","footnote":"","page_name":" 204 ","page_number":218},
  {"content":"\r\n\r\nشمس الملك گرفته به نصرت خان گرگ‌انداز دادند و مبارك شاه حكم فرمود تا اهل و عيال شمس الملك را از لاهور به دهلى برند و خود بازگشته به دهلى آمد .\r\nو در سنهء ست و ثلثين و ثمانمائة ( 836 ) مبارك شاه باز به تقريب دفع فتنهء جسرت به سامانه شتافت چون در پانىپته رسيد خبر وفات والدهء خود كه مخدومهء جهان نام داشت شنيده بازگشته جريده در دهلى رفت و ده روز را به تقريب عزاى او اقامت كرده باز به لشكر پيوست و ملك يوسف سرور الملك را جانب تبرهنده براى دفع شر فولاد نامزد كرد و مبارك شاه لاهور و جالندهر را از نصرت خان گرفته به ملك الهداد كالولودى داد و چون نزديك به جالندهر رسيد ، جسرت از آب بياه عبور كرده در بجواره با الهدادكالو جنگ كرده او را شكست داد و ملك الهداد گريخته به كوه‌پايه رفت و سلطان در اين سال بر سر جلال خان در ميوات لشكر كشيد و از آنجا فوج به جانب گواليار و اتاوه نامزد كرده مراجعت نمود و در اين سال شيخ على جانب پنجاب آمده باز خلل انداخت . مبارك شاه عماد الملك را براى كمك امراى آن حدود نامزد فرموده شيخ على از شيور تا كنارهء آب بياه تاخته مردم بسيار اسير و تاراج كرده به لاهور رفت و زيرك خان و ديگر امرا كه در لاهور بودند محصر شدند و با او جنگ مىكردند تا شبى ساكنان لاهور در پاسبانى و يزكى تساهل ورزيدند و ملك يوسف سرور الملك و ملك اسماعيل شبى اتفاق با زيرك خان نموده بيرون آمدند و جنگ كرده منهزم شدند و شيخ على تعاقب نمود و از گريختگان بعضى به قتل رسيدند و بعضى اسير شدند . روز ديگر شيخ على لاهور را گرفت و عام و خاص آنجا را بكشت و اسير كرده در آنجا اقامت نمود و بعد از چند روز به ديپالپور آمد و ملك يوسف سرور الملك مىخواست كه ديپالپور را نيز گذاشته رود . ملك عماد الملك اين خبر را شنيده از تبرهنده ملك احمد برادر خود را در حصار ديپالپور براى نگاهبانى فرستاد و شيخ على به اين ملاحظه از آن طرف معاودت نمود و سلطان مبارك شاه به قصد دفع اين فتنه و فساد تا ماهانه رفت و از آنجا به تلوندى و از آنجا به گذر پوهى آمده از آب بياه عبور كرده به ديپالپور رسيد و از آنجا در كنار آب راوى نزول نمود و شيخ على از آب جيلم گذشته و رفت و مبارك شاه تعاقب نموده تا حصار شيور رسيد و از آب راوى نزديك طلنبه عبور كود و امير مظفر برادرزادهء\r\n\r\n","description":"","footnote":"","page_name":" 205 ","page_number":219},
  {"content":"\r\n\r\nشيخ على كه به قوت او محصر شده بود تا يك ماه با پادشاه جنگ كرد و آخر الامر امان طلبيد ، دختر خود را با اموال و نفايس بسيار به پادشاه‌زاده داد و جماعتى از مردم شيخ على كه در لاهور محصر بودند از شمس الملك امان خواسته حصار خالى كردند و مبارك شاه چون از مهم شيور و فتح لاهور فارغ شد ، جريده براى زيارت مزارات متبركهء مشايخ ملتان رفت و عن قريب از آنجا مراجعت فرموده به ديپالپور آمده چند روز در آنجا اقامت نمود و از ملاحظه شيخ على اقطاع لاهور و ديپالپور را به ملك الشرق عماد الملك داد و اقطاع بيانه را از عماد الملك كشيده به شمس الملك تفويض نمود و جريده به ايلغار از آن حدود در روز عيد قربان به دهلى رسيد و منصب وزارت بر سرور الملك مقرر داشت و ملك كمال الملك را كه نايب لشكر بود در مهمات ملكى به او شركت داد و صحبت ميان اين دو كس به نفاق بود .\r\nچون سرور الملك از جهت گرفتن ديپالپور در دل خارخارى داشت و از مبارك شاه رنجيده بود در اين هنگام كه از او بيشتر نااميد شد ، پنهان در مقام غدر و مكر درآمده با پسران كانگو و كجوى كهترى و ميران صدر نايب عرض [ كه از آبا و اجداد پروردهء خاندان مبارك شاهى بودند و ولايات و منصب‌هاى بزرگ داشتند 
  ] و با جمعى ديگر از مسلمانان حرام‌خور اتفاق نموده قصد استيصال مبارك شاه داشت .\r\nدر سنهء سبع و ثلثين و ثمانمائة ( 837 ) مبارك شاه در كنار آب جون شهرى بنا كرد و مبارك آباد كه در معنى خراب آباد بود نام نهاد و در عمارت آن سرگرم بوده اهتمام تمام داشت . در اين اثنا خبر فتح قلعهء تبرهنده با فولاد « 1 » غلام بچهء ترك به درگاه رسيد و مبارك شاه از اين خوشحالى در پوست نگنجيده به ايلغار به جانب تبرهنده رفت و به زودى از آنجا بازگشته در مبارك آباد آمد و در اين سال خبر رسيد كه در ميان سلطان ابراهيم شرقى و الب خان حاكم كالپى كه سلطان هوشنگ خطاب يافته بود محاربه است . مبارك شاه فرمانها به اطراف فرستاد تا لشكرها به استعداد كوچ به جانب كالپى جمع شده به درگاه بيايند . در اين هنگام مبارك شاه بر عادت معهود خويش كه گاه بىگاه به سير عمارت معمورهء جديده مىرفت ، روزى با جمعى معدود بىتكلّفانه بدان جانب سوار شده استعداد نماز جمعه مىكرد . كافران ميران\r\n\r\n\r\n","description":"","footnote":"\r\n( 1 ) . نسخه : سرفولاد .\r\n","page_name":" 206 ","page_number":220},
  {"content":"\r\n\r\nصدر كه به اغواى سرور الملك پيوسته در كمين بوده فرصت وقت مىجستند . اتفاق كرده در محل مبارك شاهى به بهانه درآمدند و سده‌پال نبيرهء كجوى كهترى بدبخت آن پادشاه سعيد را شهيد ساخت و اين واقعه در سنهء سبع و ثلثين و ثمانمائة ( 837 ) روى داد و ايام سلطنت او سيزده سال و سه ماه و شانزده روز بود . قطعه :\r\n ز انقلاب زمانه عجب مدار كه چرخ * ازين فسانه هزاران هزار دارد ياد\r\nهر آنچه مىگذرد دل منه كه دجله بسى * پس از خليفه بخواهد گذشت در بغداد \r\n\r\nسلطان محمد شاه بن فريد خان\r\nبرادرزادهء مبارك شاه بن خضر خان كه مبارك شاه او را به فرزندى برداشته بود در سنهء سبع و ثلثين و ثمانمائة ( 837 ) بعد از مبارك شاه جلوس نمود و سرور الملك كه داعيهء فاسده در سر داشت ، از روى ظاهر بيعت كرد . محمد شاه با وجود اين حال او را خطاب خان جهانى داد و خلعت بخشيد و ميران صدر را معين الملك ساخت و از آن كفره هم چند روزى اغماض نمود و ملك الشرق كمال الملك كه شريك سرور الملك در وزارت بود ، بيرون شهر توطن اختيار نمود و با محمد شاه بيعت كرد . روز دوم از جلوس سرور الملك بعضى بندگان مبارك شاهى را به بهانه دستگير كرده به قتل آورد و در برانداختن خاندان مبارك شاهى تقصيرى نداشت و ولايات را به سر خود تقسيم مىكرد و اقطاع بيانه و امروهه و نارنول و كهرام و چند پرگنهء ميان‌دوآب را به سده پال و سدهارن كهترى كه قاتلان مبارك شاه بودند داد و رانون سيه غلام سده پال با جمعى كثير در بيانه رسيده مىخواست كه درون قلعه درآيد ، در اين اثنا يوسف خان اوحدى از هندون آمده به او جنگ كرد و فتح يافت و اكثرى از آن كافران حرام‌خور را به جهنم فرستاد و زن و بچهء ايشان به دست مسلمانان اسير شدند و سررانون‌سيه در دروازهء قلعه آويخت و چون سرور الملك و كفار دست تغلّب دراز كردند ، اسراى خضر خانى و مبارك شاهى كه در ولايت منتشر بودند ، جاى به جاى سر از اطاعت باز كشيدند و فتنه‌ها قايم شد و سرور الملك در همين تدبير بود كه اختلالى در ملك واقع شود و ملك الهداد كالالودى حاكم سنبهل و اهار\r\n\r\n","description":"","footnote":"","page_name":" 207 ","page_number":221},
  {"content":"\r\n\r\nو ملك چيمن مقطع بداؤن نبسهء خان جهان و امير على گجراتى و ديگر امرا از براى انتقام مبارك شاه جمعيت بسيار سركرده جانب دهلى روان شدند و ملك الشرق كمال الملك و سيد خان پسر سيد سالم كه خطاب اعظم خانى از جانب مبارك شاه يافته بود ، از درگاه بر سر آن امرا نامزد شدند و ملك يوسف بن سرور الملك و سدهارن و كانگو نيز همراه كمال الملك تعيّن يافتند و لشكر دهلى از گذر كيچه گذشته در برن آمدند و ملك الهداد و ديگر امراى نامدار در قصبهء اهار رسيده مىخواستند كه جنگ ناكرده از آب گنگ گذشته به هر جانبى روند ، اما چون يقين ايشان شده بود كه ملك كمال الملك از دل و جان خواهان انتقام از سرور الملك است ، بر اين اعتماد از جاى خويش نرفتند و سرور الملك از اين معنى واقف شده ملك هشيار ، نايب خود را به بهانهء كمك كمال الملك به طريق جاسوسى در آن لشكر فرستاد و يوسف خان و ملك هشيار و سدهارن كافر از كمال الملك متوهّم بوده از لشكر بيرون تاخته به دهلى رفتند و امراى سنبل و بداؤن به كمال الملك پيوستند و با جمعيت انبوه در گذركيچه آمدند و سرور الملك در پى استعداد حصار شد و روز ديگر امراى دولت‌خواه از آب جون گذشته در باغ خود فرود آمدند و حرام‌خواران و كافران از حصار بيرون آمده به جنگ پيوستند و در حملهء اول شكست يافتند و در حصار رفتند و در وقت درآمدن جمعى كثير به قتل رسيدند و بيشترى اسير گشتند و روز ديگر بعد از فتح امراى مبارك شاهى نزديك حصار سيرى فرود آمدند . بيشتر امراى اندرونى برآمده با ايشان پيوستند و تا سه ماه ميان فريقين جنگ بود و در آخر اين سال زيرك خان حاكم سامانه وفات يافت و آن ولايت بر محمد خان پسر او مقرر گشت و محمد شاه اگرچه به ظاهر با سرور الملك دار و مدارى مىكرد ، اما در باطن با امراى پدر يگانه بود و سرور الملك بر اين معنى اطلاع يافته با وى نيز در مقام غدر آمده انتظار فرصت مىبرد .\r\nو به تاريخ هشتم ماه محرم از سنهء ثمان و ثلثين و ثمانمائة ( 838 ) سرور الملك و پسران ميران صدر مكّار يكايك درون سراپردهء پادشاهى سر زده مىخواستند كه آسيبى به او رسانند . در همين اثنا محمد شاه آگاه شد و چابكى نموده كسان نزد كمال الملك فرستاد و خدمتكاران نزديك محمد شاه كه مستعد بودند سرور الملك\r\n\r\n","description":"","footnote":"","page_name":" 208 ","page_number":222},
  {"content":"\r\n\r\nحرام‌خوار را كشتند و پسران ميران صدر را گرفته پيش دربار به سياست رسانيدند و كافران حرام‌خور در خانه‌هاى خود محصر شدند و كمال الملك و ساير امرا از دروازهء بغداد درون حصار درآمدند و سده پال بدبخت آتش در خان و مان خود زد و جوهر [ كه به زبان هندى مشهور است 
  ] كرده خود به جنگ پيوست و علف آتش تيغ بىدريغ گشت و جوهر پليد او به جهنم رفت و سد هارن كانگو و ديگر طايفهء كهتريان همه اسير شدند و ايشان را نزديك به حظيرهء مبارك شاهى بر دار سياست كردند . ملك هشيار و مبارك كوتوال را نيز با ايشان ملحق ساختند و روز ديگر كمال الملك و ديگر امراى نامدار با محمد شاه از سر نو بيعت نمودند و كمال الملك عهدهء وزارت و ملك چيمن بداونى خطاب غازى الملكى يافت و به دستور قديم حاكم بداؤن شد و امروهه اضافهء او گشت و ملك الهداد لودى هيچ خطاب قبول نكرد ، اما خطاب دريا خانى از براى برادر خود گرفت و بعد از انتظام مهمات محمد شاه سلطنت به استقلال پيدا كرد و ملك به فراغت مىراند .\r\nو در سنهء اربعين و ثمانمائة ( 840 ) به عزم ملتان متوجه شد و در مبارك‌پور چند روزى توقف نمود تا امراى اطراف به دو ملحق شوند . چون لشكرهاى محمد شاهى در مبارك‌پور جمع آمدند از آنجا متوجه ملتان شد و زيارت مشايخ آنجا كرده به دهلى آمد و در سنهء مذكوره به جانب سامانه حركت نموده فوجى بر شيخا كهوكهر نامزد گردانيده ولايت او را خراب ساخته مراجعت نمودند .\r\nو در سنهء احدى و اربعين و ثمانمائة ( 841 ) خبر رسيد كه جماعت لنگاه در ولايت ملتان سركشيده‌اند و هم در اين اثنا سلطان ابراهيم شرقى بعضى پرگنات دهلى را متصرف گشت و راى گواليار و ديگر رايان دست از مال‌گذارى بازداشتند و محمد شاه مساهله ورزيد و فتنه جاىبه‌جاى سر برزد و در هر سرى تمنايى پديد آمد و خان‌زاده‌هاى ميوات كه اجداد حسن خان ميواتى باشند ، سلطان محمود خلجى را از مالوه براى سلطنت دهلى طلبيدند .\r\nو در سنهء اربع و اربعين و ثمانمائة ( 844 ) سلطان محمود به دهلى رسيد و محمد شاه افواج آراسته پسر خود سيد علاء الدين را به قصد جنگ او از شهر بيرون فرستاد و ملك بهلول لودى را مقدمهء لشكر ساخت و سلطان محمود نيز پسران خود\r\n\r\n","description":"","footnote":"","page_name":" 209 ","page_number":223},
  {"content":"\r\n\r\nغياث الدين و مدد خان را به مقابلهء ايشان تعيين كرد و جنگ عظيم نموده ، آخر به صلح قرار دادند و سلطان محمود اين معنى را غنيمت دانسته و خواب ديدن خرابى ملك مالوه را بهانه ساخته شباشب جريده به جانب مالوه كوچ كرد و ملك بهلول تعاقب نموده پاره‌يى از پرتال و اسباب و اشياى او را غنيمت گرفت و سلطان محمد از اين تردد كه از بهلول لودى ظاهر شد او را خوانده ولايت لاهور و ديپالپور را به دو ارزانى داشت .\r\nو در سنهء خمس و اربعين و ثمانمائة ( 845 ) به سامانه رفت و بهلول را به دفع جسرت كهوكهر فرستاده به دهلى بازگشت و جسرت به ملك بهلول صلح نموده او را به بشارت سلطنت دهلى مبشر ساخت تا بهلول افغانان را از اطراف و جوانب طلبيدن گرفت و خيلى پرگنات را به تغلب متصرف گشت و بىسبب ظاهرى از محمد شاه رنجيده و بر او باغى شده لشكر بر سر دهلى كشيد و سلطان محمد را مدتى در محاصره داشت و كارى نتوانست ساخت و بىنيل مقصود بازگشت در اين اثنا محمد شاه به زحمت صعب مبتلا شده ، امرايى كه در بيست كروهى دهلى بودند سر از اطاعت او پيچيدند و پسر خود علاء الدين را كه در بداؤن جايگير داشت و از آنجا به شكار دامن كوه رفته بود طلبيده ولىعهد ساخت .\r\nو در سنهء سبع و اربعين و ثمانمائة ( 847 ) درگذشت و مدت ملك او چهارده سال و چند ماه تخمينا بود . بيت :\r\n بيا و يك نظر اعتبار كن در خاك * كه خاك تكيه‌گه خسروان معتبر است \r\n\r\nسلطان علاء الدين بن محمد شاه بن مبارك شاه بن خضر خان\r\nبه موجب وصيت بعد از پدر بر تخت سلطنت نشست و ملك بهلول با امراى ديگر در بيعت او درآمد و چون سستى سلطان علاء الدين را از پدر بيشتر ديد ، طمع ملك در متخليهء بهلول بيشتر از پيشتر در حركت آمد و سلطان علاء الدين در سنهء خمسين و ثمانمائة ( 850 ) به جانب بيانه سوارى كرده در راه خبر دروغ شنيد كه پادشاه جونپور به قصد دهلى مىآيد و تحقيق ناكرده به سرعت به دهلى بازگشت .\r\n\r\n","description":"","footnote":"","page_name":" 210 ","page_number":224},
  {"content":"\r\n\r\nو در سنهء احدى و خمسين و ثمانمائة ( 851 ) به بداؤن رفت و آنجا را براى سكونت اختيار كرده در آنجا طرح عمارت انداخته به پاىتخت دهلى آمد .\r\nو در سنهء اثنى و خمسين و ثمانمائة ( 852 ) دو خسرپورهء خود را شحنهء شهر و مير كوى ساخته باز به بداؤن رفت و از آن دو برادر فتنه سر بر زد تا هر دو بدست مردم شهر به قتل رسيدند و حسام خان كه عمدة الملك و هواخواه سلطان بود و گاه‌گاهى سخن حق در برآمد مهمات ملكى با سلطان مىگفت ، از اين معنى از دل سلطان افتاده و معزول گشته بود و حميد خان وزير مملكت كه از ترس سياست سلطانى و قصد قتل او به دهلى در آمده بود ، هر دو به اتفاق ملك بهلول را طلب نموده به سلطنت برداشتند و او در مدت غيبت سلطان به سرهند رفته خطاب سلطانى به خود قرار داده خطبه بخواند و بار ديگر به جمعيت تمام آمده دهلى را قابض شده و نائب خود را گذاشته به جانب ديپالپور رفت و در پى گرفتن لشكر گشت و به سلطان علاء الدين عرضه داشت نفاق‌آميز نوشت كه من بندهء فرمانبردارم و اين تردد از براى دولت‌خواهى مىنمايم . سلطان در جواب نوشت كه پادشاه مرحوم سلطان محمد شاه تو را فرزند خوانده بود و مرا سر و برگ پادشاهى نيست .\r\nتنها به بداؤن قناعت كرده سلطنت را به تو باز گذاشتم و سلطان بهلول از ديپالپور آمده بىجنگ و نزاع در دهلى بر تخت سلطنت نشست و سلطان علاء الدين بداؤن را با پرگنات آن طرف آب گنگ تا خير آباد و دامن كوه به حكم سلطان بهلول متصرف بود و خطبه به نام خود در آن ديار مىخواند تا آنكه بعد از چندگاه در سنهء خمس و و خمسين و ثمانمائة ( 855 ) اين عالم را بدرود كرد و مدت سلطنت او هفت سال و چند ماه بود . بيت :\r\n سرانجام گيتى همين است و بس * وفايى نكرده است با هيچ‌كس \r\n\r\n[ [ طبقه هفتم : لوديان 
  ] 
  ]\r\n\r\nسلطان بهلول بن كالالودى\r\nكه در زمان محمد شاه خطاب خان خانانى يافته در سنهء خمس و خمسين و ثمانمائة ( 855 ) به اتفاق حميد خان وزير كه بعد از كشته شدن حسام خان\r\n\r\n","description":"","footnote":"","page_name":" 211 ","page_number":225},
  {"content":"\r\n\r\nاز دست سلطان علاء الدين در دهلى بر اهل و عيال سلطان علاء الدين استيلا يافته و كليد حصار را آورده به سلطان بهلول سپرده بود ، بر تخت سلطنت جلوس نمود و به تدريج حميد خان را دربند كشيد و هم در آن سال به جهت سرانجام ولايت ملتان رفت .\r\nو در سنهء ست و خمسين و ثمانمائة ( 856 ) سلطان محمود شرقى به اغواى بعضى امراى سلطان علاء الدين با لشكر عظيم آمده دهلى را محاصره نمود و بعد از جنگ و تردد بسيار به دست آورد و فتح خان هروى كه از امراى معتبر سلطان محمود بود كشته شد و سلطان محمود تاب نياورده به جونپور رفت و سال ديگر در همان نزديكى از جونپور تا اتاوه آمد و بر اين معنى كه آنچه از ملك دهلى در قبض مبارك شاه بود به سلطان بهلول و آنچه در تصرف سلطان ابراهيم شرقى بود به سلطان محمود تعلق داشته باشد ، صلح نموده و شمس آباد را كه جونا خان نايب سلطان محمود داشت بعد از بشكال به سلطان بهلول وعده كرده ، هر كدام به ولايت خويش رفتند و سلطان بهلول به موجب ميعاد بر شمس آباد رفته متصرف شد و آن را به راى كرن حاكم بهون گائون داد و سلطان محمود اين معنى را نپسنديده باز به حدود شمس آباد آمده با سلطان بهلول محاربه داشت . در اين اثنا سلطان محمود رخت هستى به دار بقا كشيد و محمد شاه پسر سلطان محمود به جاى پدر به سلطنت جونپور موسوم گشت و به موجب صلحى كه قبل از اين در ميان سلطان محمود و سلطان بهلول واقع شده بود ، آشتى كرده به جونپور رفت و به تقريب اينكه قطب خان عموزادهء سلطان بهلول دربند محمد شاه افتاده بود ، سلطان بهلول باز بر سر محمد شاه نقض عهد نموده لشكر كشيد و او نيز از جونپور به شمس آباد آمده و آن را از دست هندوان برآورده گرفت و در حدود راپرى با سلطان بهلول مقاتله نمود و محمد شاه هزيمت يافته به جانب قنوج راهى شد و سلطان بهلول تعاقب وى كرده و در سنهء مذكور سلطان حسين شرقى بن سلطان محمود بر برادر خود محمد شاه خروج كرده به اتفاق امرا بر تخت مملكت جونپور جلوس نمود و لشكرى گران بر سر محمد شاه نامزد فرمود تا در كنار آب گنگ در سواد راج‌گر او را به قتل رسانيدند و سلطان حسين نيز با سلطان بهلول صلح كرد و قطب خان لودى را كه در\r\n\r\n","description":"","footnote":"","page_name":" 212 ","page_number":226},
  {"content":"\r\n\r\nبند بود از جونپور طلبيده اسب و خلعت داده پيش سلطان بهلول فرستاد و از جونپور به جانب قنوج رجعت نمود و سلطان بهلول نيز برادر او جلال خان را كه در بند خويش به عوض قطب خان داشت اعزاز و اكرام كرده به جانب سلطان حسين روانه گردانيد و بعد از چند سال سلطان حسين در حدود چندوار آمده با سلطان بهلول مصاف داد و تا سه سال صلح قرار داده باز به ولايت خويش مراجعت نمودند و در اين نوبت احمد خان جلوانى حاكم بيانه خطبه به نام سلطان حسين خواند و سلطان حسين بعد از گذشتن مدت صلح مقررى با يك لك سوار و هزار فيل متوجه دهلى گشت و در حدود موضع بهتواره مقابل شدند و قرار به صلح داده سلطان حسين در اتاوه اقامت نمود و سلطان بهلول به دهلى آمد و بودن اين دو پادشاه در مسافت هفت روزه راه خالى از مضحكيت نبود . بيت :\r\n جاى دو شمشير نيامى كه ديد * تخت دو جمشيد مقامى كه ديد \r\nو در اين سال سلطان علاء الدين كه دختر او ملكهء جهان در حبالهء سلطان حسين بود ، در بداؤن در گذشت ، چنانچه گذشت و ملك را به سلطان بهلول و سلطان حسين گذاشت . قطعه :\r\n گرفتم آنكه رسيدى به آنچه مىخواهى * گرفتم آنكه شدى آن چنان كه مىبايى\r\nنه هرچه يافت كمال از پيش بود نقصان * نه هر چه داد ستد باز چرخ مينايى \r\nو سلطان حسين از اتاوه به تقريب او در بداؤن آمد و آن اقطاع را از پسران سلطان علاء الدين كشيده خود متصرف شد و از آنجا به سنبل آمد و تاتار خان حاكم آنجا را مقيد ساخته به سارن « 1 » فرستاد و با لشكر عظيم و همان قدر فيل كه مذكور شد در ماه ذى حجهء سنهء ثمانين و ثمانمائة ( 880 ) به دهلى آمده كنار آب جون قريب گذركيچه نزول نمود و سلطان بهلول از سرهند آمده ، حسين خان پسر خان جهان را از ولايت ميرت طلبيده براى محاربهء سلطان حسين روانه گردانيد و خود در دهلى با او مقابله داشت و به سعى قطب خان در اين نوبت نيز سلطان حسين قرار صلح داده آن طرف آب گنگ را به تمام براى خود گرفت و اين طرف را به سلطان بهلول گذاشته مراجعت نمود و سلطان بهلول فرصت يافته وقت كوچ سلطان حسين از آب جون\r\n\r\n\r\n","description":"","footnote":"\r\n( 1 ) . نسخه : شاران .\r\n","page_name":" 213 ","page_number":227},
  {"content":"\r\n\r\nگذشت و پرتال و بعضى اسباب و اشيا را كه سلطان حسين به اعتماد صلح در منزل گذاشته بود تاراج نمود و پاره‌يى از خزاين نيز كه بر سر پيلان و اسبان بار بود به دست سلطان بهلول افتاد و تا چهل امراى نامى از سلطان حسين مثل قاضى سماء الدين الملقب به قتلغ خان وزير كه اعلم العلماى وقت خود بود و ديگران اسير شدند و قتلغ خان را زنجير كرده سلطان بهلول به قطب خان لودى سپرد و خود تعاقب نموده تا شمس آباد در ميان‌دوآب كه در تصرف سلطان حسين بود رفت و آن را قابض گشت و شقداران خويش بدان ولايت گماشت و اين واقعه در سنهء اربع و ثمانين و ثمانمائة ( 884 ) روى نمود و « نويد خرابى » تاريخ آن سال گشت و سلطان حسين چون ديد كه تعاقب از حد گذشت در نواحى راپرى كمر بست و به مقابله بايستاد و باز در ميان ايشان كار به شرط قرار قديم كه هر كدام به ولايتى كه داشتند قانع شده بازگردند به صلح انجاميد و بعد از صلح سلطان حسين از نواحى شمس آباد باز جمعيت نموده بر سر سلطان بهلول آمد و به سلطان حسين در سواد موضع سونهار محاربهء سخت افتاد . سلطان حسين باز شكست يافت و اموال و غنايم فراوان و بىحد و قياس بر دست لوديان افتاد و باعث ازدياد شوكت ايشان گشت و سلطان بهلول از دهوپامئو به تقريب خان جهان كه در دهلى فوت شده بود آنجا رفت پسر او را خان جهانى خطاب داده بر سر سلطان حسين در راپرى آمده جنگ كرد و فيروزى يافت و در وقت فرار سلطان حسين چندى از عيال و اطفال سلطان در آب جون غرق شدند و سلطان حسين به جانب گواليار مىرفت كه متمردان هتكانت « 1 » كه طايفهء بهدوريه باشند ، اردوى او را دست‌اندازى كردند و راى گيرت‌سنگ حاكم گواليار با سلطان در مقام خدمتكارى درآمده و از نقد و جنس و اسب و اشتر و فيل و سراپرده و خيمه گذرانيده و فوجى همراه ساخته تا كالپى متابعت سلطان نمود و سلطان بهلول او را تعاقب نموده در حدود كالپى ميانهء اين هر دو پادشاه مقاتله روى داد و مدت چندگاه در مقاتله گذشت . در اين اثنا راى ملوك چند حاكم ولايت به كسر به خدمت سلطان حسين آمده درياى گنگ را از جايى كه پاى آب بود گذرانيده ، سلطان حسين تاب مقاومت نياورده به ولايت پتنه\r\n\r\n\r\n","description":"","footnote":"\r\n( 1 ) . متن فارسى : هنكات : از ترجمهء انگليسى اصلاح شد . ر ك : ج 1 ، ص 408 و پاورقى\r\n","page_name":" 214 ","page_number":228},
  {"content":"\r\n\r\nرفت و راجهء پتنه استقبال نمود و چند لك تنكه نقد و اجناس و اشياى ديگر داده و چند فيل پيشكش ساخته او را تا جونپور رسانيد و سلطان بهلول به عزيمت تسخير جونپور عازم شد و سلطان حسين جونپور را گذاشته از راه بهرايج به جانب قنوج آمده با سلطان بهلول در كنار آب رهب چندگاه مقاتله نمود و هزيمتى كه طبعى او شده بود يافت و در اين مرتبه حشم و اسباب سلطنت او به تمام به دست لوديان افتاده و حرم محترم او ملكهء جهان بىبى خونزا كه دختر سلطان علاء الدين و نبيرهء خضر خان بود گرفتار شد و سلطان بهلول به صلاح و عفت و احترام و اعزاز تمام آن عفيفه را نگاه مىداشت و چون سلطان بهلول باز متوجه تسخير جونپور شد ، بىبى خونزا خود را به حيله از بند خلاص ساخته به شوهر خود رسيد و جونپور به تصرف سلطان بهلول درآمد و آن را به مبارك خان نوخانى داده خود به بداؤن آمد و سلطان حسين فرصت يافته به جمعيت تمام به جونپور رفت و امراى سلطان بهلول آن را گذاشته پيش قطب خان وزير لودى كه در مهجولى بود رفتند و با سلطان حسين سخن دولت‌خواهانه گفته و اظهار يگانگى نموده دار و مدار مىكردند تا كمك سلطان بهلول رسيد و سلطان بهلول پسر خود باربك شاه را به مدد اين امرا فرستاده خود نيز از عقب او به جانب جونپور روان شد و سلطان حسين تاب نياورده به بهار رفت . در اين اثنا خبر وفات قطب خان لودى در منزل قصبهء هلدى به سلطان بهلول رسيد و به لوازم تعزيت او پرداخته به جونپور رفت و باربك شاه پسر خود را بر تخت سلطنت شرقيه نشانده بازگشته به ولايت كالپى آمد و آن را به اعظم همايون برادرزادهء ديگر كه خواجه بايزيد نام داشت داده خود به دهلپور رسيده چند من طلا از راى آنجا پيشكش گرفت و از بارى گذشته « 1 » پالهن‌پور از توابع قلعهء رنتهنبور رفت و آن ولايت را به غارت داده به دهلى آمده قرار گرفت و بعد از چندگاه به حصار فيروزه شتافت و روزى چند در آنجا اقامت نموده به دهلى بازگشت و باز به گواليار رفت و در آنجا راجه‌مان حاكم گواليار هشتاد لك تنكهء آن زمان پيشكش گذرانيده و گواليار را بر او مقرر داشته به اتاوه آمد و به جانب دهلى مراجعت نموده بود كه در\r\n\r\n\r\n","description":"","footnote":"\r\n( 1 ) . در همهء نسخه‌ها چنين است .\r\n","page_name":" 215 ","page_number":229},
  {"content":"\r\n\r\nنواحى قصبه سكيت « 1 » بيمار شد .\r\nو در سنهء اربع و تسعين و ثمانمائة ( 894 ) وفات يافت و مدت سلطنت او سى و هشت سال و هشت ماه و هشت روز بود . ابيات :\r\n گر افراسياب است ور پور زال * بيابد ز دست اجل گوشمال\r\nبه جامى كه ساقى مقرر نمود * محال است چيزى به مردى فزود\r\nاگر پادشاه است و گر خس‌فروش * رساند اجل صوت مرگش به گوش \r\nقطعه\r\n به هشصد و نود و چار رفت از عالم * خديو ملك‌ستان جهان‌گشا بهلول\r\nبه تيغ ملك‌ستان بود ليك دفع اجل * بود محال به شمشير و خنجر مصقول \r\n\r\nسلطان سكندر بن سلطان بهلول بن كالا\r\nكه نظام خان نام داشت بعد از شنيدن خبر فوت پدر از دهلى به سرعت تمام در قصبهء جلالى به اردو رسيد و نعش او را به دهلى فرستاد و در روز جمعه هفدهم سنهء مذكور در كوشك سلطان فيروز كه بر كنار آب سياه واقع شده به اتفاق خان جهان بن خان جهان و خان خانان فرملى و ساير امرا بر تخت سلطنت جلوس نمود و به خطاب سلطان سكندر مخاطب گشت . مىگويند كه وقت روان شدن از دهلى به تقريب تفاؤل نزد شيخ سماء الدين كنبوپير شيخ جمالى كه از علماى كبار و مشايخ عظام روزگار بود رفت . به اين تقريب كه مبادا او رضا به سلطنت برادران ديگر داشته باشد و سبق صرف هواى « 2 » را بهانه ساخته بيان معنى عبارت اسعدك الله را از خدمت شيخ پرسيد . چون گفت كه نيك بخت گرداناد تو را خدا تعالى ، التماس كرد كه اين لفظ را سه مرتبه بر زبان مبارك خود برانيد . شيخ سه بار گفت . او برخاسته عرض داشت كه من مدعاى خود را حاصل كردم و از شيخ استمداد طلبيده متوجه لشكر شد . بعد از استقرار امر سلطنت از دهلى به عزم تسخير ملك به جانب راپرى\r\n\r\n\r\n","description":"","footnote":"\r\n( 1 ) . متن فارسى : سكپت . با توجه به توضيحات مترجم انگليسى اصلاح شد . ر ك : ج 1 ، ص 410 و پاورقى .\r\n( 2 ) . نسخه : هواى ساخته ببهانه معنى . . .\r\n","page_name":" 216 ","page_number":230},
  {"content":"\r\n\r\nو اتاوه نهضت نموده هفت ماه در آنجا گذرانيده و اسماعيل خان نوخانى را جهت صلح پيش باربك شاه پادشاه جونپور فرستاد و خود بر سر عيسى خان حاكم بيتالى رفت و عيسى خان بعد از مقابله و مقاتله زخمى شده و اطاعت نموده به همان زخم درگذشت و راىگنيس « 1 » راجهء بيتالى كه موافق باربك شاه بود آمده سلطان را ديد و سلطان در وجه او بيتالى مقرر كرد و باربك شاه از جونپور به قنوج آمده طرفين را مقابله و مقاتله دست داد و مبارك خان نوخانى در اين جنگ از جانب باربك شاه در ميدان گرفتار شد و باربك شاه فرار نموده به بداؤن رفت و سلطان سكندر آن حصار را محاصره نمود و باربك شاه به عجز آمده ديد و سلطان او را مستمال و خوشدل ساخته همراه خود به جونپور برد و به دستور سابق او را بر تخت شرقيه نشاند ، اما پرگنات ولايت را به امراى خود تقسيم نموده هر جا افواج برگماشت و معتمدان را بر سر او موكل گردانيد و كالپى را از اعظم خان همايون پسر خواجه بايزيد تغير كرده از آنجا به جهتره و از آنجا به گواليار رسيده خواجه محمد فرملى را با خلعت خاص به وكالت پيش راجه‌مان فرستاد . راجه نيز برادرزادهء خود را به خدمت سلطان روانه گردانيده ، اطاعات به جاى آورد و تا بيانه برادرزادهء او سلطان را مشايعت كرد و سلطان شرق حاكم بيانه پسر سلطان احمد جلوانى اول آمده ديد و خواست كه كليد قلعه به وكلاى سلطان بسپارد و باز رايش منقلب شد و چون به بيانه رفت ، قلعه را محكم ساخت و سلطان به آگره رسيد و هيبت خان جلوانى از توابع سلطان الشرق در قلعهء آگره متحصن شده و سلطان چندى را از امرا در آگره گذاشته به بيانه رفت .\r\nو در سنهء سبع و تسعين و ثمانمائة ( 897 ) سلطان شرق به تنگ آمده و امان خواسته قلعهء بيانه را به سلطان داد و آن ولايت بر خان خانان فرملى مقرر گشت و هم در سنهء مذكور در ولايت جونپور طايفهء بچكوتيان به مقدار يك لكه سوار و پياده جمع شده خلل انداختند و سلطان به آن طرف رفت و باربك شاه آمده ملازمت نمود و از آنجا به حدود اوده به سير و شكار مشغول بوده باز به جونپور رفت و به قلعهء جنهار رسيده به امراى سلطان حسين شرقى كه در آنجا بودند جنگ كرده و ايشان را شكست داده به محاصرهء آن قلعه نپرداخته به پتنه درآمد و باويل « 2 » كه\r\n\r\n\r\n","description":"","footnote":"\r\n( 1 ) . نسخه : كشن .\r\n( 2 ) . نسخه : باركل .\r\n","page_name":" 217 ","page_number":231},
  {"content":"\r\n\r\nنزديك به الهاباس است ، عرف پياك « 1 » آمده آن نواحى را خراب ساخت و از راه كره و مانك‌پور به دلموء شتافت و از آنجا به شمس آباد آمده « 2 » و شش ماه اقامت نموده به سنبل رفت و از آنجا باز به شمس آباد رسيد .\r\nو بعد از بشكال در سنهء تسعمائة ( 900 ) به عزيمت گوشمال متمردان ولايت پتنه روانه شد و قتل و بند بسيار به وقوع آمد و از آنجا به جانب جونپور رفت و اسبان در اين سفر خيلى تلف شدند و از ده يكى بيش زنده نماندند و زمين‌داران پتنه و غير آن به سلطان حسين شرقى از تلف اسبان و يراق سلطان سكندر خبر نوشته ، او را طلبيدند . سلطان حسين جمعيت نموده از بهار با صد زنجير فيل بر سر سكندر آمد . سلطان سكندر مكدر گشت . از آب گنگ گذشته به جنهار رسيد و از آنجا به بنارس رفته و سلطان حسين هيجده كروهى بنارس رسيده بود كه سلطان سكندر به سرعت تمام بر سر او رفت و در اثناى راه سالباهن راجهء پتنه كه زمين‌دار معتبر بود از سلطان حسين قطع نموده به سلطان سكندر پيوست و سلطان حسين جنگ صف كرده منهزم شده و راه ولايت پتنه گرفته و سلطان سكندر اردو را گذاشته با يك لك سوار جريده تعاقب او نموده و در اثناى راه چنان معلوم شد كه سلطان حسين به بهار رفته است و بعد از نه روز سلطان سكندر آمده به اردو ملحق شده ، متوجه بهار گشت و سلطان حسين در بهار نايب خود گذاشته نتوانست آنجا بود و از آنجا به كهل گانو از توابع لكهنوتى رفت و بهار به دست افواج سكندريه افتاد و سلطان از آنجا به ترهت رفت و آن را مسخر ساخت .\r\nو در سنهء احدى و تسعمائة ( 901 ) خان جهان لودى وفات يافت و احمد خان پسر بزرگ او به خطاب اعظم خان همايونى مخاطب شد و سلطان از ترهت بازگشته به زيارت قطب المشايخ شيخ شرف الدين يحيى منيرى - قدّس الله سرّه - رفت و به درويش‌پور آمد و از آنجا بر سر سلطان علاء الدين پادشاه بنگاله روان شد و در نواحى بهار پسر سلطان علاء الدين دانيال نام به موجب فرمودهء پدر به استيصال سلطان آمده به مقابله ايستاد و بر ولايت يكديگر قناعت نموده و قرار صلح داده\r\n\r\n\r\n","description":"","footnote":"\r\n( 1 ) . متن انگلسى :  Prayag  ( جلد 1 ، ص 415 ) .\r\n( 2 ) . از اينجا تا پايان عبارت ، فقط در يك نسخه آمده است .\r\n","page_name":" 218 ","page_number":232},
  {"content":"\r\n\r\nبازگشتند و در اين سال قحط و عسرت تمام در اردوى سلطان پديد آمد و فرامين منع زكات غلّه در جميع ممالك صادر شد و آن را بالكلّ بر طرف ساخت و از آنجا به قصبهء سارن آمده آن ولايت را بر مردم خود تقسيم كرده مقرر نمود و از راه مهلىگر به جونپور رسيد و شش ماه در آنجا بوده به جانب پته « 1 » عزيمت فرمود .\r\nو در سنهء اربع و تسعمائة ( 904 ) پته تا باندهوگره كه قلعه‌يى است مشهور تاخت و غارت و بند كرد و از جهت استحكام به قلعه مقيدنا شده به جونپور رفت و اقامت نمود و در اين اثنا ميان بعضى امراى او وقت چوگان بازى منازعه و مناقشه روى داده كار به نزاع و مقاتله انجاميد و سلطان با ايشان بدظن شده ، پاسبانى خود را به بعضى از معتمدان فرمود تا هر شب مسلح شده پاس او مىداشتند و اكثرى از امراى مردود معزول فتح خان بن سلطان بهلول را بر سلطنت تحريك نمودند او اين راز را از ساده‌لوحى بر مادر خود و شيخ طاهر و جماعتى كه از معتمدان سلطان بودند ظاهر ساخته و تذكرهء اسامى آن امراى هم عهد و سوگند به ايشان نمود . آن جماعت او را از خيال فاسد به نصيحت مشفقانه مانع آمدند و از براى ابراى ذمهء خويش از بغى آن تذكره نزد سلطان سكندر برده نمودند . سلطان همه امرايى را كه با پادشاه‌زادهء فتح خان متفق شده بودند به لطايف الحيل به هر جانبى آواره ساخت .\r\nو در سنهء خمس و تسعمائة ( 905 ) بر سنبل رفت و چهار سال آنجا اقامت نموده به امور مملكت پرداخت و اوقات او يا به عيش و عشرت يا به سير و شكار مصروف بود .\r\nو در سنهء ست و تسعمائة ( 906 ) اصغر حاكم دهلى بد عملى پيش گرفت و سلطان فرمانى از سنبل به نام خواص خان حاكم ماچهىواره فرستاد تا اصغر را گرفته فرستد . اصغر خود پيش از آن در ملازمت رفته در سنبل مقيد شد و خواص خان حكومت دهلى يافت در اين سال خان خانان فرملى حاكم بيانه وفات يافت و حكومت آنجا را چندگاهى بر عماد و سلطان پسران خان خانان مقرر فرمودند و بعد از مدتى ايشان در سنبل به ملازمت سلطان پيوستند و حكومت آن قلعه به خواص خان انتقال يافت و صفدر خان به علمدارى آگره كه از مضافات بيانه بود تعيين شد و\r\n\r\n\r\n","description":"","footnote":"\r\n( 1 ) . نسخه : پتنه .\r\n","page_name":" 219 ","page_number":233},
  {"content":"\r\n\r\nخواص خان به مدد عالم خان حاكم ميوات و خان خانان نوخانى به تسخير دهول‌پور متوجه شدند و راى آنجا به قدم ممانعت پيش آمده به محاربه و مجادله قيام داشت و مردم بسيار از جانب اهل اسلام به شهادت پيوستند و سلطان از سنبل به سرعت تمام به دهولپور آمده راى مانك‌ديوراجهء دهولپور تاب نياورده و قلعه را گذاشته به گواليار رفت و نواحى و حوالى آن را تاراج و نهب كردند و سلطان يك ماه در آن حدود توقف نموده متوجه تسخير گواليار شد و آدم لودى را در آنجا گذاشته از آب چنبل گذشت و دو ماه كنار آب ميندكى نزول فرمود و به واسطهء زبونى آب و هواى آنجا بيمارى ميان مردم افتاد و با پيدا شدن راجهء گواليار نيز به صلح پيش آمد و سعيد خان و بابو خان و راىگنيس كه از لشكر سلطان گريخته پناه به آن قلعه برده بودند ، از آنجا برآورده پسر بزرگ خود را به ملازمت سلطان فرستاد و سلطان او را با اسب و خلعت بازگردانيده خود به جانب آگره بازگشت و در وقت مراجعت دهولپور را نيز براى مانك‌ديو بخشيد و بشكال در آگره گذرانيده بعد از طلوع سهيل در سنهء عشر و تسعمائة ( 910 ) به عزم تسخير قلعهء مندرايل متوجه شد و آن قلعه را از راىمندرايل امان داده به صلح گرفت و جميع بتخانه‌ها و كنايس آنجا را شكست و در وقت مراجعت قلعهء دهولپور را از سرنو تعمير فرموده به آگره آمد و امرا را رخصت جاگيرها داد « 1 » و در اين سال ميرسيد محمد جونپورى - قدس الله سره العزيز - از اعظم اولياى كبار كه دعوى مهدويّت از او سر بر زده بود ، هنگام مراجعت از مكهء معظمه به جانب هند در بلدهء قره‌داعى حق را لبّيك فرمود و هم در آنجا مدفون شد و قاضى حسين زرگر قندهارى - عليه الرحمة - كه فقير او را و مير را ملازمت كرده بود اين تاريخ يافته ، ع :\r\n گفتا كه برو ز شيخ كن استفسار \r\nو هم شيخ مبارك لفظ « مضا مهدى » تاريخ يافت .\r\nدر سوم ماه صفر از سنهء احدى عشر و تسعمائة ( 911 ) در جميع هندوستان زلزلهء عظيم واقع شد ، چنانچه كوهها به لرزه درآمد و عمارات عالى و مضبوط از هم ريخت و زمين جابه‌جا ترقيد و سوراخها پديد گشت و ديها و درختان را مىگويند كه\r\n\r\n\r\n","description":"","footnote":"\r\n( 1 ) . از اينجا تا پايان پاراگراف ، فقط در يك نسخه آمده است .\r\n","page_name":" 220 ","page_number":234},
  {"content":"\r\n\r\nجايهاى خود را گذاشتند و مردم پنداشتند مگر قيامت قايم شد و از واقعات بابرى و ديگر تواريخ چنان معلوم مىشود كه اين زلزله مخصوص هندوستان نبود ، بلكه در همان روز در ولايت نيز اين زلزله به اين صفت واقع شد و لفظ « قاضى » تاريخ آن يافتند . رباعى :\r\n در نهصد و احدى عشر از زلزله‌ها * گرديد سواد آگره چون مرحلها\r\nبا آنكه بناهاش بسى عالى بود * از زلزله شد عاليها سافلها \r\nو از زمان آدم تا اين زمان اين‌طور زلزله نشان نداده‌اند .\r\nو در سنهء اثنى عشر و تسعمائة ( 912 ) بعد طلوع سهيل بر سر قلعهء ارنت‌گر رفته محاصره نمود و هر چند مردم خوب شهيد شدند ، آخر به قهر و غلبه آن قلعه را فتح نموده كفار را علف شمشير آبدار ساخت و بقية السيف با اهل و عيال طعمهء آتش جوهر گشتند و بتخانه‌ها را برانداخته آنجا مسجد عالى بنا فرمود .\r\nو در سنهء ثلث عشر و تسعمائة ( 913 ) بعد از طلوع سهيل به عزم تسخير قلعهء نرور متوجه گرديد و در اين اثنا جمعيت فيلان و سوار و پياده جلال خان لودى كه براى مجراى خود نموده بود ، نامزد فتح نرور گشته در راه ديد و از غيرت در مقام برانداختن او شده جمعيت او را به بهانه‌يى پريشان ساخت و او را مقيد گردانيده در قلعهء سكرّ « 1 » فرستاد و نرور را به صلح و امان گرفت .\r\nو در سنهء اربع عشر و تسعمائة ( 914 ) قلعهء ديگر گرد نرور براى زيادتى استحكام بنا فرمود و صد و بيست اسب و پانزده زنجير فيل با خلعت و مبلغى نقد جلال خان شهزاده را عنايت كرده او را با نعمت خاتون كوچ قطب خان لودى كه به ديدن سلطان آمده بود رخصت به جانب كالپى فرمود و آن سركار را به شاهزاده جلال خان جايگير ساخت .\r\nو در سنهء خمس عشر و تسعمائة ( 915 ) از لهاير كوچ كرده به هتكانت آمد و جا به جاى تهانجات گذاشته به دار الخلافهء آگره رسيد و تاريخ اين بود :  « وَ لَهُ الْحُكْمُ وَ إِلَيْهِ تُرْجَعُونَ »  . و محمد خان نواسهء سلطان ناصر الدين مالوى از جد خود هراس نموده پناه به سلطان آورد و سركار چنديرى به جايگير او مقرر شد و به شاهزاده\r\n\r\n\r\n","description":"","footnote":"\r\n( 1 ) . متن فارسى : اوسكر . از ترجمه انگليسى اصلاح شد ( جلد 1 ، ص 422 ) .\r\n","page_name":" 221 ","page_number":235},
  {"content":"\r\n\r\nجلال خان امر فرمود تا ممدّ و معاون او باشد و در اين سال از آگره تا دهولپور فرمود تا جا به جاى قصر و عمارت و باغ بنا كنند كه از شكارگاه آمده در آنجا توقف و آسايش فرمايد و محمد خان ناگورى در اين سال به تقريب اقوام او [ كه آمده سلطان را ديده بودند 
  ] ملاحظهء بسيار از سلطان نموده خطبهء او را بىجنگ و جدل در ناگور خوانده و ولايتى نو در حوزهء تسخير سلطان آمده و در اين سال سليمان پسر خانخانان فرملى را به تقريب اين كه به خدمت اونت‌كهر و سوى سوير نامزد فرموده بودند و او قبول نكرد ، از خدمت مهجور ساخت و پرگنهء اندرىكرنال در وجه مدد معاش او مقرر گردانيد تا در آنجا رفته سكونت گزيد و در اين سال چنديرى را بهجت خان « 1 » مالوى به سبب ضعف حال سلطان محمود مالوى به سلطان سكندر گذرانيد و خطبه در آن ديار به نام او خوانده ، فرامين و فتح‌نامه‌ها به اطراف نوشتند و محمود خان نبيرهء سلطان ناصر الدين مالوى را شهربند فرموده چنديرى را بر وى هم چنان مقرر داشت ، اما امرا بر وى گماشت تا از حال او باخبر بوده صاحب‌اختيار و جايگير او باشند و به سير و شكار جانب بيانه آمد و ملازمت علما و مشايخ آن ديار كه در آن عهد به كرامات و خوارق مشهور بودند مىكرد ، خصوص به سيد نعمت الله حسينى كه از اهل كرامات و كشف و خوارق مشهور بود بسيار صحبت مىداشت و شاهزاده دولت خان حاكم قلعهء رنتهنبور محكوم سلطان محمود مالوى به وسيلهء على خان ناگورى كه به صوبهء سوى سوبر « 2 » تعين بود ، سلطان را آمده ديد و قبول كرد كه كليد قلعه را بسپارد . اتفاقا على خان مذكور باز نفاق ورزيده او را از بيرون قلعه مانع شد و سلطان از اين معنى اغماض نموده دولت خان را به رسم فرزندان نواخته خلعت خاص و چند اسب و فيل بخشيده به جانب قلعهء تهنكر رفت و از آنجا به قصبهء بارى سيركنان رسيده به آگره بازگشت و مرضى عارض او شد در روز يكشنبه هفدهم ذى قعدهء سنهء ثلث و عشرين و تسعمائة ( 923 ) رخت به جانب آخرت كشيد و « جنات الفردوس » تاريخ او شد . مدت سلطنت او بيست و هشت سال و پنج ماه بود . بيت :\r\n\r\n\r\n","description":"","footnote":"\r\n( 1 ) . نسخه : به محبت خان مالوى به سبب ضعف حال سلطان محمود مالوى و سلطان سكندر گذرانيد .\r\n( 2 ) . نسخه : سيرى و سيوپر .\r\n","page_name":" 222 ","page_number":236},
  {"content":"\r\n\r\n سكندر شه هفت كشور نماند * نماند كسى چون سكندر نماند \r\nسلطان سكندر با شاعران نشست و برخاست بسيار داشت و خود هم صاحب طبع بود و گاه‌گاهى نظمى به تخلص گل‌رخ به آن روش قديم هندوستانيان مىگفت و صحبت او به شيخ جمالى از اين رهگذر خوش برآمده بود و اين چند بيت از نتايج طبع سلطان است كه از غايت تقيّد به صنعت گفته . ابيات :\r\n سروى كه سمن پيرهن و گل بدنستش * روحى است مجسم كه در آن پيرهنستش\r\nمشك ختنى چيست كه صد مملكت چين * در حلقهء آن زلف شكن در شكنستش\r\nگلرخ چه كند جوهر دندان ترا وصف * همچون دُر سيراب سخن در دهنستش\r\nدر سوزن مژگان بكشم رشتهء جان را * تا چاك بدوزم كه در آن پيرهنستش \r\nو يكى از شعراى عهد سلطان سكندر برهمن بود . مىگويند كه با وجود كفر كتب علم رسمى را درس مىگفت و اين مطلع از اوست كه در زمين مسعود بيگ گفته . اين است . بيت :\r\n دل خون نشدى چشم تو خنجر نشدى گر * ره گم نشدى زلف تو ابتر نشدى گر \r\nو از جملهء علماى كبار در زمان سلطان سكندر شيخ عبد الله طلنبى در دهلى و شيخ عزيز الله طلنبى در سنبل بودند و اين هر دو عزيز هنگام خرابى ملتان به هندوستان آمده علم معقول را در آن ديار رواج دادند و قبل از اين به غير از شرح شمسيه و شرح صحايف از علم منطق و كلام در هند شايع نبود و از استادان شنيده شد كه زياده از چهل عالم نحرير متبحّر از پاى دامن شيخ عبد الله مثل ميان لادن و جمال خان دهلوى و ميان شيخ گواليارى و ميران سيد جلال بداونى و ديگران برخاسته‌اند و مىگويند كه سلطان سكندر در وقت درس شيخ عبد الله مذكور مىآمد و به تقريب اين كه مبادا خلل در سبق طلبه افتد ، پنهان در گوشهء مجلس آهسته مىنشست و بعد از فراغ درس ، سلام عليكم گفته با يكديگر صحبت مىداشتند و شيخ عزيز الله طلنبى كه صاحب ارشاد و هدايت بودند ، آن‌چنان طبعى فيّاض و استحضارى غريب داشتند كه متعلم متفطّن هرطور كتابى مشكل منتهيانه را مىخواند بىمطالعه درس مىگفتند و بارها به امتحان پيش آمده اسئلهء لا مدفع له مىآوردند . شيخ مشار اليه در وقت افاده معا حل ساخته و يكى از تلامذهء\r\n\r\n","description":"","footnote":"","page_name":" 223 ","page_number":237},
  {"content":"\r\n\r\nايشان ميان حاتم سنبلى بود كه در مدت عمر خويش مىگويند كه از سى بار متجاوز شرح مفتاح « 1 » را و از چهل مرتبه بيش مطوّل را از باى بسم الله تا تاى تمّت درس گفته .\r\nديگرى صاحب تصنيفات لايقه و كتب فايقه شيخ الهديه جنپورى است كه بر هدايهء فقه شرحى مشتمل بر چند مجلد نوشته و شرح كافيهء او احتياج به بيان ندارد و همچنين بر تفسير مدارك و غير آن حواشى نوشته كه تا اين زمان مىخوانند و سلطان سكندر علماى ديار خويش را جمع كرده به يك جانب شيخ عبد الله و شيخ عزيز الله و جانب ديگر شيخ الهديه و پسرش بهكارى را در بحث معارض ساخت .\r\nآخر چنان معلوم شد كه آن دو بزرگوار در تقرير و اين دو عزيز در تحرير فايق‌اند .\r\nوفات شيخ عبد الله در سنهء نهصد و بيست و دو بود . « اولئك لهم درجات العلى » تاريخ يافتند و از جملهء شعراى عصر سكندرى شيخ جمالى كنبوى دهلوى مذكور است كه سلطان سكندر اشعار خويش بر او مىگذرانيد و هيأت مجموعى او مركب از چند فضايل بود و سياحت بسيار كرده و به صحبت مخدومى عارف جامى - قدّس الله سرّه - رسيده ، او فيض نظر و شرف قبول از ايشان يافته و اشعار خود به ملازمت آن حضرت گذرانيده و اين بيت از اوست . بيت :\r\n ما را ز خاك كويت پيراهنى است بر تن * و آن هم ز آب ديده صد چاك تا به دامن \r\nبيت :\r\n عشق را طىّ لسانى است كه صد ساله سخن * دوست با دوست به يك چشم زدن مىگويد \r\nو اين غزل او هم كه در پردهء هندى خود نقش بسته و خيلى حالت مىبخشد نيز مشهور است كه ، بيت :\r\n طال شوقى الى منازلكم * ايها الغائبون عن نظرى\r\nروز و شب مونسم خيال شماست * فاسئلوا عن خيالكم خبرى \r\nو تذكره‌يى نوشته در بيان مقامات بعضى از مشايخ هند سير العارفين نام كه خالى از سقمى و تناقضى نيست و ابتدا از حضرت خواجهء بزرگوار معين الحق و الدين الاجميرى و اختتام بر پير خود شيخ سماء الدين كنبوى دهلوى كرده و غير آن نظم و نثر ديگر دارد و ديوان او مشتمل بر هشت نه هزار بيت است .\r\n\r\n\r\n","description":"","footnote":"\r\n( 1 ) . نسخه : چلپى مفتاح .\r\n","page_name":" 224 ","page_number":238},
  {"content":"\r\n\r\n\r\nسلطان ابراهيم بن سلطان سكندر لودى\r\nبه اتفاق امرا در سنهء ثلث و عشرين و تسعمائة ( 923 ) بر سرير سلطنت در آگره جلوس نمود و شاهزاده جلال خان بن سلطان سكندر به فرمانروايى جونپور مقرر گشته به نام سلطنت موسوم شد و خان جهان لوحانى حاكم راپرى به آگره آمده امرا را بر شريك ساختن او در امر سلطنت ملامت بسيار كرد و قبح اين معنى نموده فرامين به نام امراى حدود شرقيه صادر شد كه جلال خان را گرفته به درگاه آرند و او از جونپور به كالپى آمده و جمعيت بسيار به هم رسانيده و خطبه و سكه به نام خود درست كرده به سلطان جلال الدين مخاطب گشت و اعظم همايون سروانى چندگاه به او متفق شده ، آخر سلطان ابراهيم را آمده ديد و سلطان ابراهيم چندى را از برادران كه مقيد بودند ، مثل شاهزاده اسماعيل خان و حسين خان و ديگران را در قلعهء هانسى فرستاد و از براى هر كدام ايشان مأكول و ملبوس و دو دو خدمتكار از اهل حرم مقرر گردانيد و خود به عزم تسخير ملك شرقى تا بهون گائون رسيد و آن مواسها « 1 » را پاك كرده به قنّوج آمد و امراى بسيار بر سر جلال خان نامزد فرمود و جلال خان با سى هزار سوار و چند حلقه فيل خود را به جانب آگره كشيد . ملك آدم كاكر از جانب سلطان به حراست آگره آمده و امراى ديگر نيز به مدد او رسيده جلال خان را به مقدمات دلپذير و نصايح دلنشين بر اين آوردند كه اسباب تجمل و شوكت پادشاهى به سلطان بگذراند تا التماس عفو تقصيرات نموده ، سركار كالپى را به جايگير وى بدهانند . جلال خان در حال قبول كرده چتر آفتاب‌گير و نقاره و غير آن را به ملك آدم سپرد تا در حدود اتاوه به نظر سلطان در آورد و سلطان صلح او را قبول نفرموده افواج‌گران به دفع جلال خان نامزد ساخت و او از روى اضطرار پناه به راجهء گواليار برد و امراى سكندرى كه باعث تزلزل در امر سلطنت شده بودند ، همه در مقام اطاعت سلطان درآمدند و سلطان را با ميان بهوه كه اعظم امراى سكندر و وزير و مشير او بود انحراف مزاج پيدا شد و او را در زنجير كشيده به ملك آدم سپرد\r\n\r\n\r\n","description":"","footnote":"\r\n( 1 ) . نسخه : مواسا .\r\n","page_name":" 225 ","page_number":239},
  {"content":"\r\n\r\nو پسر او را رعايت فرموده به منصب عالى پدر سرفراز گردانيد و ميان‌بهوه در زندان وديعت حيات سپرد و اعظم همايون سروانى حاكم كره را با سى هزار سوار و سه صد زنجير فيل به جهت تسخير گواليار نامزد ساخت و جلال خان از آنجا گريخته به جانب مالوه پيش سلطان محمود مالوى رفت و بعد از رسيدن افواج سلطانى راى بكرماجيت پسر راى مان‌سنگ كه بعد از كشتن پدر حكومت گواليار داشت ، طاقت مقاومت نياورده قلعه را نتوانست نيكو محافظت نمود و قلعهء بادل‌كره نام پايان قلعهء گواليار عمارتى عالى بود ، از راىمان سنگ به دست اهل اسلام مفتوح گشت و از آنجا صورتى رويين كه معبود هنود بود به دست آورده به آگره فرستادند و سلطان ابراهيم آن را به دهلى فرستاد و بر دروازهء شهر نگاه داشتند و آن را پيش از جمع اين تاريخ به ده سال در سنهء نهصد و نود و دو ( 992 ) در فتح‌پور آورده بودند و مؤلف اين منتخب نيز ديده و از وى ناقوس و جرس و ساير آلات ساختند و در آن ايام سلطان ابراهيم بر امراى قديم بىاعتماد شده ، اكثرى را مقيد و محبوس ساخته به جاها آواره گردانيد و چون صحبت جلال خان به سلطان محمود مالوى راست نيامد از مالوه فرار نموده به ولايت كره‌كنكه رفت و به دست جماعت گوندان افتاد و ايشان او را مقيد ساخته به تحفه نزد سلطان فرستادند و او حكم كرد تا به قلعهء هانسى برده با برادرانش ملحق سازند و هم در اين راه شربت شهادت چشيد . بيت :\r\n شربت سلطنت و جاه چنان شيرين است * كه شهان از پى آن خون برادر ريزند\r\nخون آزرده دلان را ز پى ملك مريز * كه ترا نيز همان جرعه به ساغر ريزند \r\nو بعد از چندگاه حسب الامر سلطان ابراهيم اعظم همايون سروانى با پسرش فتح خان محاصرهء قلعهء گواليار را كه نزديك به گرفتن رسانيده بود گذاشته به آگره آمد و هر دو محبوس و مقيد شدند و اسلام خان پسر اعظم همايون در كره از مال پدر جمعيت به هم رسانيده و امراى آن حدود را با خود متفق ساخته با حاكم كره احمد خان نام جنگ كرده او را منهزم گردانيد و سلطان ابراهيم بر سر امرايى كه از اردو گريخته به اسلام خان پيوسته بودند احمد خان برادر اعظم همايون لودى را سردار لشكرى انبوه اعتبار كرده با خوانين صاحب شكوه ديگر مثل خان خانان فرملى و امثال او نامزد ساخت و نزديك به قصبهء بانگرمو قريب قنوج اقبال خان\r\n\r\n","description":"","footnote":"","page_name":" 226 ","page_number":240},
  {"content":"\r\n\r\nخاص خيل اعظم همايون با پنج هزار سوار و فيلان نامدار از كمين برآمده بر لشكر سلطان زد و همه را بر هم زده به در رفت و سلطان جمعى ديگر را به جهت احتياط به كمك ايشان فرستاد و مخالفان نيز كه تا قريب چهل هزار سوار مسلح و پانصد زنجير فيل داشتند به مقابله و مقاتلهء ايشان پاى ثبات افشردند و از جانب بهار ، نصير خان لوحانى با سرداران ديگر آمده مخالفان را از دو جانب دودله ساخت و ميان فريقين جنگى صعب چنان واقع شد كه كسى نشان ندهد و بعد از كشش بسيار شكست بر باغيان افتاد و اسلام خان كشته شد و سعيد خان لودى اسير گشته و آن فتنه فرو نشست . شعر :\r\n مكن چون ابر كافر نعمتى با منعم و مكرم * كه يابد نعمت از بحر و زند بر سينه پيكانش\r\nچو دريا تا توانى حق‌گزارى رسم و عادت كن * كه بدهد ابر را بحرى پى يك قطره بارانش \r\nو هر چند اين‌چنين فتحى روى نمود ، اما دل سلطان هنوز هم از امرا صاف نشد و ايشان نيز اين معنى را فراگرفته هرجا لواى مخالفت برافراختند و بسيارى از امراى عظيم الشأن پادشاه نشان چون اعظم همايون سروانى و ميان بهوه وزير سلطان سكندر در اين اثنا به قيد و حبس از عالم رفتند . بيت :\r\n همان مرحله است اين بيابان دور * كه گم شد درو لشكر سلم و تور\r\nهمان منزل است اين جهان خراب * كه ديدست ايوان افراسياب \r\nو ميان حسن فرملى در چنديرى به اشارت سلطان به دست شيخ‌زاده‌هاى اوباش آنجا كشته شد و دريا خان لوحانى حاكم بهار و خان جهان لودى از هراس روگردان شدند و دريا خان بعد از چندگاه فوت شد و بهادر خان پسرش باغى شده قايم مقام پدر گشت و امراى برگشته با او متفق شدند و در نواحى بهار قريب يك لك سوار به هم رسانيده و جمعيت كرده و ولايات را متصرف گشته و خود را سلطان محمد « 1 » خطاب داده ، خطبه و سكه به نام خود درست گردانيد و لشكرش راست تا ولايت سنبل رسيده در حوزهء ضبط و تصرّف درآورده و چندگاه در بهار و آن ولايت خطبه به نام او بود . اتفاقا پسر دولت خان لودى كه خان خانان نام داشت از لاهور به آگره نزد سلطان آمد و متوهم شده از او گريخته پيش پدر رفت و چون دولت خان\r\n\r\n\r\n","description":"","footnote":"\r\n( 1 ) . نسخه : محمود .\r\n","page_name":" 227 ","page_number":241},
  {"content":"\r\n\r\nروى خلاصى خود از سلطان نمىديد ، همان پسر را به كابل فرستاد تا ملازمت فردوس مكانى ظهير الدين بابر پادشاه نموده ايشان را بر سر هندوستان آورد و خان خانان عاقبت شكايت از پدر خود نزد فردوس مكانى بابر پادشاه برده ، مزاج ايشان را از او منحرف ساخت و صحبت راست نيامد ، چنانچه بيايد ان شاء الله تعالى ، و خان خانان تا زمان خروج شير شاه زنده بود تا در حبس او درگذشت و سلطان محمد در بهار رخت به عالم باقى بربست و امرا جابه‌جا از سلطان ابراهيم روگردان شدند و فتورى عظيم در ملك راه يافت و اركان سلطنت در تذبذب افتادند و رايت دولت بابر پادشاه بلندى گرفت و مجمل اين احوال آنكه دولت خان و غازى خان پسرش و ديگر امراى كبار سلطان ابراهيم عالم خان لودى را در كابل مصحوب عرايض نزد ظهير الدين بابر پادشاه فرستاده ترغيب بر تسخير هندوستان نمودند و بابر پادشاه جمعى را از امراى خويش همراه عالم خان نامزد ساختند تا پيشتر رفته به ضبط و تسخير آن ولايت بپردازند . اين جماعت سيالكوت و لاهور و مضافات آن را مستخلص گردانيده حقيقت حال معروض داشتند و اين قطعه تاريخ فتح هند يافتند . قطعه :\r\n ظهير الدين محمد شاه بابر * سكندر دولت و بهرام صولت\r\nبه دولت كرد فتح كشور هند * كه تاريخ آمدش فتح به دولت \r\nو بابر پادشاه به كوچهاى متواتر به كنار آب سند رسيده و مجموع لشكر بعد از ديدن‌شان واجب در آن منزل به ده هزار سوار مرد كارى كشيده بود . در اين ولا دولت خان و غازى خان برگشته با سى هزار سوار مرد كارى از افغانان و غير آن قصبهء كلانور را متصرف گشته روى به محاربهء امراى بابرى به لاهور آوردند و امير خسرو كه قلعهء سيالكوت را مضبوط كرده بود ، به رسيدن غازى خان خالى ساخته و فرار نموده به اردو ملحق شد و بعد از چند روز بابر پادشاه در سيالكوت رسيده نزول فرمود « 1 » و قصبهء سيالكوت را ويران نموده دهولپور آبادان نمود و عالم خان از جانب بابر پادشاه به دهلى رفته و به سلطان ابراهيم مقابل شده و شبخون بر سپاه سلطان آورده و جلال خان با بعضى امراى ديگر در آن شب آمده با عالم خان متفق شدند و\r\n\r\n\r\n","description":"","footnote":"\r\n( 1 ) . از اين‌جا تا عبارت « آبادان نمود » فقط در يك نسخه آمده است .\r\n","page_name":" 228 ","page_number":242},
  {"content":"\r\n\r\nسلطان‌ابراهيم تا زمان طلوع صبح از سراچهء خويش حركت نكرد و عالم خانيان به گمان فتح غنيمت گرفته هر طرف متفرق شدند و معدودى چند با عالم خان ماند و سلطان ابراهيم فيلى را پيش انداخته بر قلب دشمن زد و ايشان را پاى ثبات برجا نماند و عالم خان نادرست پيمان از ميان‌دوآب گذشته به سهرند رسيد و از آنجا به قلعهء گنگونه از توابع ملوت در دامن كوه پناه برد دلاور خان لوحانى از او جدا شده در ملازمت بابر پادشاه رفته در سلك دولت خواهان درآمد و عالم خان نيز بعد از چندگاه آمده بابر پادشاه را ديد و بابر پادشاه به دستور سابق تعظيم او به جا آورده در وقت ديدن قيام نموده با خلعت و مراحم ديگر سرفراز ساخت و چون اردو به حدود كلانور نزول نمود محمد سلطان ميرزا و امراى ديگر از لاهور آمده ملحق شدند و از آنجا به حوالى قلعهء ملوت كه غازى خان از آن قلعه قرار بر فرار داده به در رفت و دولت خان باز به ملازمت شتافت و به دستور سابق گناهان به عفو مقرون شد و روز بارعام كه دو شمشير در گردن او بسته آورده بودند حكم شد كه او را بدان حال نيارند و به احترام طلبيده و نشستن فرموده او را نزديك خود جا دادند . نظم :\r\n كرم آنست كه احسان به گنهكار كنى * ورنه با دوست جز احسان نكند اهل كرم \r\nاما اموال او را قسمت به سپاهيان نمودند و قلعهء ملوت ( كه ظاهرا عبارت از ملوت باشد ) به تصرف بابر پادشاه درآمد و بعد از چند روز دولت خان از اين واقعه در قيد پادشاهى از عالم درگذشت و بابر پادشاه به قصد تعاقب غازى خان در كوه سوالك درآمده و در دامن كوه نادون « 1 » كه كوهى است بس بزرگ نزول نمود و غازى خان به دست نيامد و از آنجا بازگشته منزل به منزل به نواحى سهرند كنار آب كهگر معسكر ساخت و از آنجا در سامانه و سنام رسيد و امير كته بيگ را فرمان داد كه تا به حوالى اردوى سلطان ابراهيم كه بعد از شكست عالم خان در نواحى دهلى متمكن بوده رفته ، خبر چگونگى و چندى لشكر او بياورد و در اين منزل ببن افغان بعد از بغى آمده ديد و از اين منزل شاهزاده محمد همايون ميرزا با خواجه كلان بيگ و ديگر امراى نامدار بر سر حميد خان خاص خيل سلطان ابراهيم كه از حصار فيروزه جمعيت كرده به قصد جنگ مىآمد نامزد شدند تا به طريق ايلغار رفتند و محاربهء\r\n\r\n\r\n","description":"","footnote":"\r\n( 1 ) . نسخه : هندون .\r\n","page_name":" 229 ","page_number":243},
  {"content":"\r\n\r\nعظيم واقع شد و شكست بر حميد خان افتاد و جمعى كثير به قتل و اسر رفتند و سركار حصار فيروزه به جمع دو كرور در وجه جلدوى شاهزاده مقرر شد . بابر پادشاه به دو منزلى شاه آباد كنار آب جون فرود آمده سيد مهدى و خواجه محمد سلطان ميرزا و سلطان جنيد برلاس را بر سر داود خان و جمعى از امراى سلطان ابراهيم كه با پنج شش هزار سوار از آب جون گذشته بودند نامزد ساخت و اين جماعت نيز از آب جون گذشته افغانان را مالشى خوب دادند و كشتند و اسير ساختند و بقية السيف به اردوى سلطان ابراهيم پيوستند و از اين مقام كوچ فرموده جرانغار و برانغار و غول تمام راست كرده از نظر پادشاهى درآوردند و هشت « 1 » صد عرابه « 2 » در يك روز مكمل شد و استاعلى قلى آتش‌باز بر حسب حكم به دستور توپخانهء روم عرابه‌ها را به زنجير و خام‌گاو كه به صورت ارقمچى ساخته بودند به يكديگر پيوستند و در ميان هر دو عرابه شش هفت توبرهء پرخاك « 3 » تعبيه نمودند تا روز معركه تفنگ‌اندازان در پناه عرابه و توبرهء پرخاك تفنگ به فراغت توانند انداخت و قرارداد او چنان شد كه كوچ كرده شهر پانىپته را در عقب لشكر گذاشته نزول نمايند و صف عرابه را پيش داشته پناه سازند و سوار و پياده در پس عرابهء تير و تفنگ به مقاتله درآيند و ديگر سواران از اطراف و جوانب بيرون تاخته به مدافع « 4 » و مجادله قيام نمودند و وقت ضرورت باز به عقب عرابه معاودت كنند و روز پنجشنبه سلخ جميد الآخر سنهء نهصد و سى و دو ( 932 ) به قرب بلدهء پانىپته در شش كروهى اردوى سلطان ابراهيم نزول واقع شد و عدد لشكر سلطان ابراهيم يك لك سوار و هزار فيل و لشكر بابر شاه پانزده هزار سوار و پياده تخمين نموده بودند .\r\nهر روز سپاهيان بابر پادشاه از گوشه و كنار سپاه افغانان تاخته سرها مىآوردند و از سلطان ابراهيم و لشكريانش در اين مدت اصلا حركتى و جرأتى واقع نشد تا شبى مهدى خواجه و محمد سلطان ميرزا و ديگر امرا با پنج هزار كس بر لشكر سلطان ابراهيم شبخون بردند و بسيارى را از آن مردم به هلاكت رسانيده به سلامت بر آمدند و غنيم با وجود اين پراكندگى متنبّه نشد و روز جمعه هشتم رجب المرجب از\r\n\r\n\r\n","description":"","footnote":"\r\n( 1 ) . نسخه : هفت .\r\n( 2 ) . نسخه : ارابه .\r\n( 3 ) . نسخه : خاك تفنگ .\r\n( 4 ) . نسخه : در هر سه نسخه چنين است ، و قياسا به صيغهء مصدر بايد باشد .\r\n","page_name":" 230 ","page_number":244},
  {"content":"\r\n\r\nسنهء مذكوره سلطان ابراهيم به افواج گران چون سدّ رويين اسكندر به لباس آهنين آراسته بر آمد و بابر پادشاه نيز با دبدبهء عظمت و شوكت تمام سپاه خود را ترتيب داده در مقام ثبات ايستاده فرمان داد كه از جانب جرانغار امير قراقورچى و امير شيخ على و ديگر امرا و از جانب برانغار ولى قزل و بابا قشقه با تمامى جماعت مغول دو دفعه شده از عقب سپاه مخالف محاربه نمايند و از مقابله امراى برنغار و جرنغار به تمام و از افواج خاصه امير محمدى كوكلتاش و امير يونس على و امير شاه منصور برلاس و ديگر امراى نامدار در آيند و چون افغانان به جانب برنغار بيشتر توجه نموده بودند ، امير عبد العزيز كه طرح بود حسب فرمان پادشاهى به مدد برنغار رفت و غنيم را بر شبيه تير گرفتند و اجساد مخالفان پر برآورده مرغ روح بعضى از قفص قالب پرواز مىنمود و پر و بال به مقراض شمشير دو رويه قلم مىشد . نظم :\r\n چنان خون روان شد به دشت نبرد * كه چون سيل بردى ز جا پاى مرد\r\nنسيمى كه آيد سحر زان مقام * دهد بوى خون جگر در مشام \r\nو از كشته پشته پشته شد و جمعى كه باقى ماندند طعمهء زاغ و زغن گشتند و مدت دو قرن از آن واقعه تا زمان تحرير اين منتخب گذشته كه هنوز در شب‌ها آواز ده و ستان و بكش و بزن از آن ميدان به گوش سامعان مىرسد و در سنهء نهصد و نود و هفت ( 997 ) جامع اين اوراق نيز وقت سحر كه از بلدهء لاهور به جانب فتح‌پور مىرفت و عبور در آن ميدان افتاد ، اين صداى هولناك به گوش آمد و جماعتى كه همراه بودند خيال كردند كه مگر غنيم پيدا شد آنچه شنيده بود ديد . كار خداى را به خدا حواله كرديم و گذشتيم و سلطان ابراهيم را در ويرانهء ناشناخته « 1 » با جمعى از نزديكان زير تيغ كشيدند و سرش در نظر بابر پادشاه آوردند . قريب پنج شش هزار كس نزديك سلطان ابراهيم در يك موضع به قتل رسيده بودند . شعر :\r\n روشنت گشت كه اين تيره جهان دام بلاست * خبرت شد كه جهان عشوه ده داد دغاست\r\nآنكه در آب نمىرفت كسى از بيمش * غرقهء بحر محيط است كه بس نا پهناست « 2 » \r\nو بابر پادشاه از آنجا بعد از چنين فتحى عظيم همان روز در دهلى نزول فرمود و خطبه را به نام خود درست گردانيد و شاهزاده محمد همايون ميرزا و ساير امرا را به\r\n\r\n\r\n","description":"","footnote":"\r\n( 1 ) . نسخه : ساخته .\r\n( 2 ) . و چنين است در هر سه نسخهء بداؤنى .\r\n","page_name":" 231 ","page_number":245},
  {"content":"\r\n\r\nجانب آگره حكم ايلغار شد و خزانهء ابراهيم را كه بىپايان بود به دست آوردند و بر سپاهيان قسمت كردند . بيت :\r\n كسى كو كند جان به ميدان نثار * برو زر كن از روى احسان نثار\r\nاگر چند باشد جگردار مرد * چو بىبرگ باشد نجويد نبرد \r\nو اين واقعه در سنهء اثنى و ثلثين و تسعمائة ( 932 ) روى نمود و هنديان « شهيد شدن ابراهيم » تاريخ يافتند و از آن‌گاه باز سلطنت از خاندان افغانان لودى منتقل شده ، به دودمان امير تيمور صاحبقران قرار يافت و مدت سلطنت سلطان ابراهيم نه سال بود .\r\n\r\n[ [ طبقه هشتم : گوركانيان دوره اول 
  ] 
  ]\r\n\r\nظهير الدين محمد بابر پادشاه غازى\r\nبعد از آن بر تخت سلطنت جلوس فرمود و عالم را به داد و دهش زيب و فر ديگر داد و به سمرقند و عراق و خراسان و كاشغر انعامات فرستاد و به مكه و مدينهء مقدسه و مزارات متبرّكه نذرها ارسال داشت و به تمامى مردم بدخشان و كابل جدا جدا از خزاين موفورهء هندوستان زر بىقيمت روانه گردانيد و جهان را گلستان ساخت و امراى هندوستان با وجود استمالت و ترفيه حال به اطاعت در نمىآمدند و متوحش در قلاع و بقاع تحصن جستند و قاسم سنبلى در سنبل و نظام خان در بيانه و حسن خان ميواتى در الور و تتار خان سارنگ خانى در گواليار متحصن شدند و اتاوه را قطب خان و كالپى را عالم خان داشتند و قنوج و ساير بلاد شرقيه در تصرف افغانان بود كه در زمان سلطان ابراهيم نيز اطاعت نمىكردند . ولد بهار خان را به پادشاهى برداشته و سلطان محمد لقب كردند و تا بهار در تصرف او بوده . نصير خان لوحانى و معروف فرملى و ديگر امراى كبار در بيعت او درآمدند و مرغوب نام غلام سلطان ابراهيم قصبهء مهاون را كه در بيست گروهى آگره آن طرف آب جون واقع شده مستحكم ساخته ، اطاعت پادشاهى نمىكرد و لشكرهاى بابر پادشاه براى تسخير ولايات نامزد شد و فيروز خان و سارنگ خان و شيخ بايزيد برادر مصطفى فرملى و افغانان ديگر به ملازمت آمده جايگير يافتند و شيخ كهورن كه از امراى\r\n\r\n","description":"","footnote":"","page_name":" 232 ","page_number":246},
  {"content":"\r\n\r\nمردم هند و از ظرفاى ايشان بود و در فن موسيقى ثانى نداشت ، با تمامى جمعيت ميان‌دوآب آمده ديد و ولايت سنبل به جايگير شاهزاده محمد همايون ميرزا مقرر گشت و قاسم سنبلى را گرفته امرا نزد پادشاه فرستادند و جمعى ديگر بر سر بيانه نامزد شده و نظام خان را محصر داشتند و در اين سال راناسانكا قلعهء كهندهار را از نواحى رنتهنبور از حسن ولد مكهن گرفته متصرف شد و شاهزاده محمد همايون ميرزا با جمعى از امرا كه براى ضبط و فتح دهولپور تعين بودند بر سر جماعت افغانان لوحانى كه قريب پنجاه هزار كس از قنوج پيشتر آمده بودند نامزد ساختند و سيد مهدى خواجه و محمد سلطان ميرزا نيز كه به فتح و تسخير اتاوه مقرر بودند در ركاب شاهزاده روان گشتند و شاهزاده تمام ولايت شرق را تا جونپور مستخلص گردانيد و در اين اثنا راناسانكا و حسن خان ميواتى سلطان محمود نامى را از فرزندان سلطان سكندر لودى به نام پادشاهى برداشته با جمعيت فراوان و لشكرى بيكران متوجه ولايت پادشاهى شده از راه بساور به نواحى فتح‌پور عرف سيكرى رسيدند و نظام خان حاكم بيانه عرايض به درگاه بابر پادشاه نوشته به وسيلهء مير سيد رفيع الدين صفوى كه از اكابر سادات بلخ و اعظم محدثين آن ديار بود و در زمان سلطان سكندر لودى به هندوستان آمده خطاب حضرت مقدسه يافته بود به ملازمت پادشاه آمده ديد و تاتار خان سارنگ خانى نيز بعد از گرفتن راناسانكا قلعهء كهندهار را و غلبهء كفار اول عرايض به پادشاه فرستاد كه قلعهء گواليار را مىسپارم و چون خواجه رحيم داد و شيخ كهورن و جماعت ديگر مىرسند او پشيمان مىشود و اين جماعت به رهنمونى شيخ محمد غوث كه يگانهء زمانه و در علم دعوت اسما نشانه بود به تدبير صايب در قلعه درمىآيند و قلعه را خواهى نخواهى از تاتار خان گرفته او را به ملازمت بابر پادشاه مىفرستند و هم‌چنين محمد زيتون افغان نيز قلعهء دهولپور را با امراى پادشاهى مىسپارد و آمده مىبيند و در اين اثنا راناسانكا به حدود بيانه مىرسد و دست‌اندازى در ولايت مىنمايد و روزى چند توقف در آن حدود كرده به فتح‌پور مىرسد . بابر پادشاه با قليلى از سپاه حاضر از دار السلطنت آگره عازم جنگ و جدال شده فرمان طلب به نام شاهزاده محمد همايون ميرزا مىنويسد كه جونپور را به بعضى امراى نامدار سپرده خود به سرعت برسد تا در اين\r\n\r\n","description":"","footnote":"","page_name":" 233 ","page_number":247},
  {"content":"\r\n\r\nغزا شريك باشد و شاهزاده كامكار ولايت چوند « 1 » و بهار را از نصير خان « 2 » لوحانى مستخلص گردانيد و خواجه امير شاه حسن و امير جنيد برلاس را به حكومت جونپور نصب فرموده به راه كالپى آمده عالم خان حاكم آنجا را چه به صلح و چه به جنگ در سلك ساير بندگان آورده و به سرعت در ملازمت پادشاه رسيده نوازش‌هاى خسروانه درمىيابد و هم در اين روز قدوة الاعظم « 3 » و الاكابر خواجه خاوند نقش‌بندى از كابل مىرسد و امرا در كنكاش نشسته ، راى اكثرى بر آن قرار مىيابد كه چون لشكر راناسانكا از مور و ملخ بيشتر شنيده مىشود ، مصلحت آن است كه قلعهء آگره را استحكام داده با جمعى سپرده پادشاه اسلام با نفس نفيس خود جانب پنجاب رفته منتظر لطيفهء غيبى باشد . پادشاه اين كنكاش را قبول نفرموده و به نيت جهاد كمر عزيمت بربسته و دل بر شهادت نهاده به جانب ميدان فتح‌پور توجه فرمود و اين مضمون را پيش نهاد و الا همت داشت . بيت :\r\n چو جان آخر از تن ضرورت رود * همان به كه بارى به عزت رود\r\nسرانجام گيتى همين است و بس * كه نامى پس از مرگ ماند به كس \r\nو امرا دست به كلام مجيد پرده بر تجديد عهد و امضاى عزيمت غزا و اعلاى كلمهء عليا و ترويج شريعت غرّا قسم خورده معركهء رزم را بزم دانستند و داد مردانگى كه چشم روزگار نديده بود و بعد از جدّ و اجتهاد بسيار علم دولت اسلام ارتفاع گرفت و رايات كفر نگون‌سارى يافت و در جنگ مغلوبه تيرى بر پيشانى حسن خان ميواتى كه كافر كلمه‌گو بود مىرسد و مردم او را در چاهى انداخته روى به فرار مىنهند و او در چاه جهنم مىافتد ، اگرچه شخصى ميواتى جوكى سر و شكلى در سنهء نهصد و شصت ( 960 ) بعد از فوت سليم شاه افغان سور در ميوات خروج كرده خود را حسن خان مىگرفت و بعضى از نشانهاى پنهانى به ميواتيان مىگفت و جمعى او را قبول كرده بودند و جامع اين منتخب نيز در سنهء نهصد و شصت و پنج ( 965 ) در آگره او را ديده بود ، اما آثار نجابت و سردارى از روى او هيچ معلوم نمىشد و خان خانان بيرم خان مرحوم مىگفت كه حسن خان مذكور مردى صاحب\r\n\r\n\r\n","description":"","footnote":"\r\n( 1 ) . نسخه : حريد متن انگليسى  Harand \r\n( 2 ) . نسخه : نصرتخان .\r\n( 3 ) . چنين است در هر سه نسخه و صحيح « الاعاظم » است .\r\n","page_name":" 234 ","page_number":248},
  {"content":"\r\n\r\nجمعيتى پادشاه نشانى بوده و طبع نظمى داشت و ابيات او ميان مردم مشهور است و اين مرد كه خود به گوارى مىماند كه صورت او به تمام مسخ شده مىنمايد . حاشا و كلّا كه اين آن حسن خان باشد و بعد از چندگاه بعضى از خان‌زاده‌هاى ميواتى بنا بر حميت و غيرت او را به قتل رسانيدند و بعد از اين فتح به اندك فرصتى عارضهء بيمارى بر ذات آن پادشاه غازى طارى شد و بعد از آنكه سنّ شريفش به پنجاه سال رسيده بود ، در سنهء سبع و ثلثين و تسعمائة ( 937 ) از عالم فانى به ملك جاودانى انتقال فرمود . شعر :\r\n تاريخ وفات شاه بابر * در نهصد و سى و هفت بوده \r\nو « شش شوال » نيز تاريخ وفات او شد و تاريخ ولادت او از اين بيت معلوم مىشود ، بيت :\r\n چون در شش محرم آمد شه مكرم * تاريخ سال او هم آمد شش محرم « 1 » \r\nو مدت سلطنت او چه در ولايت ماوراء النهر و بدخشان و كابل و كاشغر و چه در هندوستان سى و هشت سال بود و در سن دوازده سالگى به درجهء سلطنت رسيده بود و خواجه كلان بيگ در مرثيهء او اين بيت گفته ، بيت :\r\n بىتو زمانه و فلك بيمدار حيف * باشد زمانه و تو نباشى هزار حيف \r\nو از جملهء فضلاى زمانهء او شيخ زين خافى است كه واقعات بابرى را كه آن پادشاه مغفور نوشته به عبارتى بليغ « 2 » ترجمه كرد و اين شعر از اوست كه ، ابيات :\r\n آرميدى به رقيبان و رميدى از ما * ما چه كرديم و چه ديدى چه شنيدى از ما\r\nبهر دل بردن ما حاجت بيداد نبود * مىسپرديم اگر مىطلبيدى از ما \r\nابيات :\r\n بس كه گشتم تنگدل در آرزوى آن دهن * تنگ شد بر جان من راه برون رفتن ز تن\r\nهست شعر من ز عقل و نقل خواهم بشنود * جامع العقول و المنقول مولانا حسن \r\nديگرى مولانا بقايى است كه مثنوى در بحر مخزن گفته و از او شعرى بالفعل به خاطر نمانده . ديگر مولانا شهاب الدين معمايى است كه فضيلت جزئى معما فضايل\r\n\r\n\r\n","description":"","footnote":"\r\n( 1 ) . بعضى اين شعر را بدين صورت نوشته‌اند ، بيت :\r\n چون در شش محرم زاد آن شه مكرم * تاريخ مولدش هم آمد شش محرم \r\n( 2 ) . نسخه : فصيح .\r\n","page_name":" 235 ","page_number":249},
  {"content":"\r\n\r\nكلّى علمى او را پوشيده و زمانى كه درميش خان « 1 » از جانب شاه اسماعيل صفوى حسينى به حكومت خراسان منصوب شد ، قدوة المحدثين مير جمال الدين محدث روزى در وقت وعظ دفع منافات ظاهرى ميان كريمهء  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ  و آن حديث صحيح كه خلق عالم در هفت روز كرده به دو وجه « 2 » نمودند و مولانا شهاب الدين دفع آن كرده وجهى وجيهى چند در تطبيق آورده ، رساله‌يى در اين باب نوشته و فضلاى عصر توقيعات بر آن ثبت كردند و جامع اوراق نيز به تقريبى كلمهء چند نظم و نثر نوشته و اين رباعى از آن جملهء فقير است ، رباعى :\r\n اين نسخه كه آمده است چون سحر حلال * نظم و نثرش پاك‌تر از آب زلال\r\nنوريست ز انوار شهاب ثاقب * كز منقبتش زبان فكرت شده لال \r\nو اين معما به اسم كاشف از اوست كه ، رباعى :\r\n از بهر فريب دل ما خسته دلان * هر لحظه ز ناز آن صنم غنچه دهان\r\nبر صفحهء گل كرد رقم آن سر زلف * وانگه رخ مه كرد ز يك گوشه عيان \r\nوفات مولوى در وقت مراجعت جنت آشيانى محمد همايون پادشاه است از سفر گجرات در سال نهصد و چهل و دو ( 942 ) و مير آخوند امير مورخ « شهاب الثاقب » تاريخ يافت و از جملهء غرايب اختراعات آن شاه مغفرت پناهى خط بابرى است كه مصحفى بدان خط نوشته و به مكهء معظمه فرستاده و ديوان شعر تركى و فارسى او مشهور است و كتابى دارد در فقه حنفى مبين‌نام به فتح ياى مثنّات و شيخ زين شرحى بر آن نوشته مبين‌نام به كسر يا و رسايل عروض او نيز متداول است . بيت :\r\n آسمان را كه بجز جور نباشد هنرى * كارش اينست كه هر لحظه كند خون جگرى\r\nلاله‌يى را ندهد تاج شرف تا نكند * پاىمال اجل از جور سر « 3 » تاجورى \r\n\r\nنصير الدين محمد همايون پادشاه غازى\r\nدر سنهء سبع و ثلثين و تسعمائة ( 937 ) از سنبل به ايلغار آمده به استصواب امير\r\n\r\n\r\n","description":"","footnote":"\r\n( 1 ) . نسخه : درمش خان .\r\n( 2 ) . نسخه : بدر درجه .\r\n( 3 ) . در نسخه‌ها « سرى » به يا .\r\n","page_name":" 236 ","page_number":250},
  {"content":"\r\n\r\nخليفه كه وكيل و وزير مطلق بود بر تخت سلطنت جلوس فرمود و اين تاريخ يافتند كه ، بيت :\r\n محمد همايون شه نيك‌بخت * كه خير الملوك است اندر سلوك\r\nچو بر مسند پادشاهى نشست * شدش سال تاريخ خير الملوك \r\nو چون وقت جلوس كشتيهاى پر زر انعام داد ، « كشتى زر » تاريخ شد و بعد از انتظام مهمات به قلعهء كالنجر لشكر كشيده مسخر ساخت . فتنهء سلطان عالم بن سلطان سكندر لودى كه در جونپور سر كشيده بود منطفى گردانيده به آگره معاودت فرمود و جشنى عظيم ساخت كه دوازده هزار كس در آن بزم به خلعت ممتاز شدند .\r\nبيت :\r\n ملك را بود بر عدو دست چير * چو لشكر دل آسوده باشند و سير\r\nچو دارند گنج از سپاهى دريغ * دريغ آيدش دست بردن به تيغ \r\nو در آن زمان محمد زمان ميرزا بن بديع الزمان بن سلطان حسين ميرزا كه داعيهء مخالفت داشت گرفتار شد و در قلعهء بيانه فرستاده امير به ميل كشيدن در چشم او فرمودند و مردمكش سلامت مانده عن قريب از حبس فرار نموده به سلطان بهادر گجراتى پناه برد . مىگويند كه زمانى كه محمد زمان ميرزا نزد سلطان بهادر رفت ، او چتور را در محاصره داشت و هوا به غايت گرم بود . محمد زمان ميرزا را درد دل پيدا شد و حكما علاج آن را منحصر در گلقند داشتند و محمد زمان ميرزا از سلطان بهادر پاره‌يى گلقند التماس نمود . او شربت‌دار را طلبيده پرسيد كه چه‌قدر گلقند همراه اردوست ؟ گفته باشد كه از بيست عرابه متجاوز است . همه را به منزل محمد زمان فرستاد و به عذرخواهى گفت كه به تقريب لشكر همين‌قدر گلقند حاضر بود ، معذور خواهند داشت و به آخر چنان معلوم شد كه عرق به جهت او از گلقند مىكشيدند . به اين تقريب چندين عرابه همراه او بودى و محمد سلطان ميرزا با دو فرزند خود الغ ميرزا و شاه ميرزا به قنوج رفته بنياد مخالفت نهاد و چون پادشاه غفران‌پناه مكتوبات مشتمل بر طلب محمد زمان ميرزا به سلطان بهادر نوشتند و او جواب‌هاى ناملايم داد ، عزيمت تسخير گجرات مصمم ساختند و بهادر به تسخير قلعهء چتور لشكر بر سر راناسانكا كشيده محاربه و محاصره داشت و تاتار خان لودى\r\n\r\n","description":"","footnote":"","page_name":" 237 ","page_number":251},
  {"content":"\r\n\r\nاز جانب او آمده قلعهء بيانه را متصرف شد و تا آگره دست‌اندازى كرد و با ميرزا هندال جنگ و جدال صعب كرده با سيصد كس تاخته با همراهان خويش به قتل رسيد و زمانى كه سلطان بهادر در مرتبهء ثانى چتور را محاصره داشت . محمد همايون پادشاه از آگره به جانب او عزم فرمود و هم در اين سال ميرزا كامران از لاهور به قندهار به ايلغار رفته . سام ميرزا برادر شاه طهماسب را كه خواجه كلان بيگ را محاصره داشت شكست داده و اين مصرع تاريخ شد ، ع :\r\n زده پادشه كامران سام را \r\nو مولانا بيكسى « 1 » گفته ، قطعه :\r\n آن دم كه تاج و كاسهء زر در نظر نمود * در بزم و رزم شكل صراحىّ و نقش جام\r\nپرسيدم از خرد كه چرا تاج زر فشان * افگنده همچو لالهء حمرا درين مقام\r\nگفتا سپهر از پى تاريخ اين مصاف * افگنده تاج زر ز شكست سپاه سام \r\nو محمد همايون پادشاه به تقريب اينكه در حالت محاصرهء سلطان بهادر چتور را بر سر او رفتن و او را مشغول به خود ساختن باعث بدنامى است ، در سارنگ‌پور توقف فرمود و سلطان بهادر قلعهء چتور را به زور فتح كرده در نواحى مندسور از توابع مالوه با پادشاه محاربه تا مدت دو ماه نمود و چون غله به اردوى بهادر نمىرسيد و آدميان و دواب از قحط هلاك شدند ، بهادر با پنج كس از امراى معتبر خويش از عقب سراپرده برآمده به جانب مندسور « 2 » گريخت و اين قطعه تاريخ آن واقع شد ، بيت :\r\n همايون‌شاه غازى آنكه او راست * هزاران بنده چون جمشيد در خور\r\nبه فيروزى چو آمد سوى گجرات * مظفر گشت فخر آل تيمور\r\nبهادر چون ذليل و خوار گرديد * شده تاريخ آن ذلّ بهادر \r\nمحمد همايون پادشاه او را تعاقب فرمود و لشكريان مغول شبى بهادر را در خواب گرفته « 3 » نزديك بود كه دستگير سازند ، او با پنج شش سوار راه فرار به جانب گجرات گرفت و سلطان عالم لودى به دست افتاد و او را پى بريدند و افواج همايون\r\n\r\n\r\n","description":"","footnote":"\r\n( 1 ) . نسخه : شكيبى .\r\n( 2 ) . نسخه : مندر .\r\n( 3 ) . نسخه : گرفته يافته .\r\n","page_name":" 238 ","page_number":252},
  {"content":"\r\n\r\nپادشاه به ايلغار از عقب بهادر آمده ، احمد آباد را نهب و غارت كردند . بهادر از احمد آباد به كنبهايت و از آنجا به بندر ديپ برفت و در آن ولا قلعهء جان‌پانير نيز به جنگ در تصرف پادشاه درآمد و خزاين بىشمار به دست افتاد و تاريخ سال از اين بيت مفهوم مىگردد ، نظم :\r\n تاريخ ظفر يافتن شاه همايون * مىجست خرد يافت نه شهر صفر بود \r\nو بهادر به اتفاق زمين‌داران ولايت سورته جمعيت نموده متوجه احمد آباد شد و ميرزا عسكرى كه در احمد آباد بعد از مراجعت پادشاه به جانب پورب « 1 » به اتفاق امير هندو بيگ قوچين مىخواست كه خطبه به نام خود بخواند و ميسر نشد ، اندك جنگى كرده به جان‌پانير رفت و و تردى بيگ حاكم آنجا متحصن گشته عرايض مشتمل بر ذكر مخالفت عسكرى ميرزا به درگاه فرستاد و زمانى كه پادشاه از مندو به جانب آگره متوجه شده بودند ، ميرزا عسكرى در راه به ملازمت رسيد و بهادر جان‌پانير را به صلح از تردى بيگ گرفت و در اين سال جمالى كنبوى دهلوى از عالم فنا به ملك بقا رسيد و « خسرو هند بوده » « 2 » تاريخش يافته‌اند و در اين سال شاه طهماسب از عراق به انتقام سام ميرزا بر سر قندهار آمد و خواجه كلان بيگ شهر را خالى گذاشته و ديوان خانهء آراسته را با فرش لطيف و اوانى نفيس و ساير لوازم مجلس همان‌طور مقفّل ساخته به درآمد تا شاه طهماسب در آن منزل طيار « 3 » فرود آمد . خواجه كلان بيگ را تحسين بسيار نمود و گفت نيكو نوكرى است كه كامران ميرزا دارد و شاه طهماسب قندهار را به يكى از امراى خويش بداغ خان نامى سپرده به عراق مراجعت نمود و ميرزا كامران در اين مرتبه نيز از لاهور ايلغار نموده به قندهار رفته مستخلص ساخت و محمد زمان ميرزا كه بهادر در وقت شكست او را براى خلل انداختن در هندوستان فرستاده بود ، در زمان غيبت ميرزا كامران لاهور را محاصره داشت و بعد از استماع خبر مراجعت پادشاه به گجرات معاودت نموده چون مدت يك سال از استقلال پادشاه در آگره گذشت ، شير خان افغان سور در مدت غيبت پادشاه قوت تمام گرفته ، ولايت گور و بهار و جونپور و قلعهء چنار را\r\n\r\n\r\n","description":"","footnote":"\r\n( 1 ) . نسخه : برهان‌پور .\r\n( 2 ) . « خسرو هند بود » و « نه شهر صفر بود » هر دو تاريخ نهصد و چهل و دو را نشان مىدهد و پيش از اين نهصد و سى و دو گذشته كه « ذل بهادر » دارد .\r\n( 3 ) . نسخه : طيار نزه .\r\n","page_name":" 239 ","page_number":253},
  {"content":"\r\n\r\nمتصرف گشت و همايون پادشاه به قصد دفع شير خان به تاريخ چهاردهم شهر صفر سنهء ثلث و اربعين و تسعمائة ( 943 ) ظاهر قلعهء چنار را معسكر ساخت و جلال خان ولد شير خان كه آخر اسلام شاه خطاب يافت ، محاصره نموده در اندك فرصت به سعى رومى خان آتشباز كه سلطان بهادر اين معما به اسم رومى خان نوشته فرستاده بود ، بيت :\r\n حيف باشد نام آن سگ بر زبان * ميخ در جانش نه و نامش بخوان \r\nآن قلعه را فتح نمود و جلال خان از راه كشتى به در رفته با شير خان كه با نصيب شاه حاكم بنگاله محاصره داشت پيوست و پادشاه را بعد از آنكه حاكم بنگاله در جنگ شير خان زخمى شده برآمد و پادشاه را ملازمت نموده و بدرقه شده بود ، حكومت جونپور را با منصب امير الامرايى و كرسى زرين به مير هندو بيگ قوچين مفوّض داشته از راه گرهى « 1 » كه درّه‌يى است تنگ فاصل ميان ولايت بهار و بنگاله و قطب خان ولد شير خان و خواص خان مشهور غلام شير خان مضبوط كرده بودند گذشته به بنگاله درآمدند و شير خان تاب نياورده از راه چهار كهند به جانب قلعهء رهتاس آمده عقب لشكر پادشاه را گرفت و قلعهء رهتاس را به فريب آنكه بساى « 2 » خود را در آنجا نگاه مىدارد قابض شد به اين طريق كه دو هزار افغان مسلح را در محفّه‌ها نشانده بالاى قلعه فرستاد و راجهء رهتاس به مال و بساى افغانان خام طمع شده در قلعه را گشاد تا افغانان و سپاهيان محفه‌نشين برآمده درآمدند همه را زير تيغ كشيدند و در آن ايام پادشاه را هواى بنگاله به غايت خوش آمده شهر گور را جنت آباد نام نهادند و دو سه ماه در آنجا توقف فرموده بازگشتند . در اين فرصت كار شير خان بالا گرفت و جمعيت او زياده شد و عريضه به پادشاه نوشت كه اين همه افغانان بنده و خدمتكار حضرت پادشاه‌اند و التماس جايگيرها مىكنند ، اگر پادشاه فكر جاگير ايشان نمايد فبها و الا از گرسنگى سر گردن‌كشى دارند . تا اين زمان من مانع بودم ، حالا سر به اطاعت من فرود نمىآرند و گرسنه خود را به شمشير مىزند ، مثل مشهور است . ديگر حكم حكم پادشاه است . پادشاه مضمون را فراگرفته\r\n\r\n\r\n","description":"","footnote":"\r\n( 1 ) . متن فارسى : گذهى . از ترجمه انگليسى اصلاح شد .\r\n( 2 ) . نسخه : بسى - بسهى .\r\n","page_name":" 240 ","page_number":254},
  {"content":"\r\n\r\nدانستند كه مقصود او چيست و بعد از خرابى بصره و بىسامانى لشكر كه به تازگى مثنّى شده و اسبان و شتران سقط گشته و باقىمانده چنان افگار و لاغر بود كه به هيچ كار نمىآمد ، در پى تدارك كار شدند و ميرزا هندال كه تا منگير در ركاب پادشاهى بود ، از آنجا به دفع فتنه و فساد محمد سلطان ميرزا و الغ ميرزا و شاه ميرزا كه گريخته در ولايت دهلى خلل انداخته مىگشتند به جانب آگره مرخص شد و محمد زمان ميرزا بعد از غرق شدن سلطان بهادر در درياى شور به مكر فرنگيان كارى نساخته باز پناه به پادشاه آورد .\r\nو در سنهء خمس و اربعين و تسعمائة ( 945 ) ميرزا هندال شيخ بهلول برادر بزرگ شيخ محمد غوث گواليارى را كه از اكابر اهل دعوت اسماى تسخير بود و پادشاه نسبت به او اعتقاد و اخلاص تمام داشتند به اغواى مفتنان واقعه طلب بكشت و سال تاريخ آن واقعه « فقد مات شهيدا » يافته‌اند و ميرزا هندال در اين سال در آگره خطبه به نام خود خواند و پادشاه پنج هزار كس انتخابى را به كمك جهانگير بيگ مغول مقرر فرموده و حكومت آن ولايت را به او مفوّض ساخته و در وقت ضرورت رخصت خطبه نيز داده متوجه آگره شدند و به بىسامانى تمام به جوسا « 1 » كه قصبه‌يى است در كنار آب گنگ رسيدند و امراى جونپور و چنار آمده به ملازمت پيوستند و شير خان سر راه گرفته از پريشانى اين لشكر آگاه شده رماهى « 2 » را كه به آب گنگ پيوسته و از باران بشكال مالامال بود در ميان آورده تا سه ماه در مقابلهء پادشاه نشست . مىگويند كه در ايام مقابله روزى پادشاه ملا محمد عزيز را كه با شير خان جهت آشنايى سابق داشت ، به رسم ايلچىگرى فرستادند و شير خان در آن ساعت آستين‌ها را بر ماليده و بيل در دست گرفته در هواى گرم قلعه و خندق طيار مىكرد و چون ملا محمد نزديك رسيد دست‌ها را شست و شاميانه برپا فرموده بىتكلف بر روى زمين نشست و پيغام پادشاه را شنيد و گفت كه همين يك سخن از جانب من به پادشاه عرض نمايند كه شما خود جنگ مىخواهيد و لشكر شما نه و من جنگ نمىخواهم و لشكر من مىخواهد . باقى پادشاه حاكم‌اند و شيخ خليل را از جملهء اولاد مخدوم شيخ فريد گنج شكر - قدس الله روحه - كه پير و مرشد شير خان بود ،\r\n\r\n\r\n","description":"","footnote":"\r\n( 1 ) . نسخه : جوسه .\r\n( 2 ) . نسخه : زهابى - راهها .\r\n","page_name":" 241 ","page_number":255},
  {"content":"\r\n\r\nنزد پادشاه فرستاده در مقام صلح شده التماس نمود كه غير از بنگاله همه ولايت را به بندگان پادشاهى مىگذارم و خطبه و سكه به نام پادشاه درست مىسازم و بر اين معنى سوگند كلام ربانى در ميان آورد و خاطر پادشاه از جانب او جمع گشت و پل بستن فرمودند و شير خان خود در مقام فريب و مكر بود . نظم :\r\n شتر ز حجرهء مكر جهان جهان كه ز مكر * سخن به حجره ز صلح است و بر شتر جوشن\r\nگريزم از شتران سپهر و حجرهء خاك * كه حجره راست شترهاى مست پيرامن \r\nو صباح روز ديگر غافل بر سر لشكر پادشاهى آمده و افواج پادشاه را فرصت ترتيب صفها نشد و اندك جنگى كرده شكست بر اين جانب افتاد و افغانان پيشتر بر سر پل رسيده آن را شكستند و توپچيان و تيراندازان بر كشتىها نشسته لشكر را زير تيرباران گرفتند و غريق بحر فنا ساختند و محمد زمان ميرزا رخت در سيلاب طوفان مرگ كشيد و پادشاه اسب در آب زدند و بيم غرق شدن داشت ، بلكه هيچ نمانده بود كه سقايى آمد و دستيارى نموده ايشان را از آن ورطهء جانكاه برآورد تا متوجه آگره شدند و شير خان در آن حالت اين بيت گفته ، بيت :\r\n فريد حسن را تو شاهى دهى * سپاه همايون به ماهى دهى \r\nاگرچه اين بيت ثانى استاد دارد ، « 1 » بيت :\r\n يكى را برآرى و شاهى دهى * سپاه همايون به ماهى دهى \r\nو اين واقعه در سنهء ست و اربعين و تسعمائة ( 946 ) روى داد و اين مصراع تاريخ يافتند ، مصرع :\r\n سلامت بود پادشاه كسى \r\nو شير خان بعد از فتح بازگشته به بنگاله رفت و به دفعات به شكل مختلف جنگ كرد و جهانگير قلى بيگ را با جمعيت او علف تيغ ساخت و در آن ديار خطبه خوانده خود را شير شاه خطاب كرد و سال ديگر با جمعيت تمام و لشكر انبوه به قصد تسخير آگره عازم گشت . كامران ميرزا قبل از واقعهء جوسه بعد از استماع غلبهء شير خان و مخالفت ميرزا هندال با پادشاه از قندهار به لاهور مراجعت نموده و از آنجا در سنهء ست و اربعين و تسعمائة ( 946 ) به آگره رسيده بود و ميرزا هندال خود\r\n\r\n\r\n","description":"","footnote":"\r\n( 1 ) . چنين است در نسخه‌ها ، اما صحيح آنكه : اگرچه مصرع ثانى اين بيت استاد دارد .\r\n","page_name":" 242 ","page_number":256},
  {"content":"\r\n\r\nپيش از رسيدن ميرزا كامران ، دهلى را كه مير فخر على و ميرزا يادگار ناصر در آن حصارى شده بودند ، در ايام غيبت پادشاه در محاصره داشته و كارى نساخته با ميرزا كامران ملاقات نمود و مير فخرعلى نيز آمده ديد ، اما ميرزا يادگار ناصر از قلعه به درنيامد . آخر ميرزا هندال از ميرزا كامران جدا شده به الور رفت و خاطر پادشاه از شنيدن اين اخبار پيشتر غبار ملال گرفته بود تا آن قضيهء شكست حادث شد و پادشاه چون بعد از شكست جوسا ايلغار نموده با چند سوار معدود در آگره ناگاه در سراپردهء ميرزا كامران رسيدند و ميرزا را خبر نبود هر دو برادر يكديگر را دريافته آب چشم گرديدند . بعد از آن هندال ميرزا و محمد سلطان ميرزا و فرزندان او كه مدتى مخالفت ورزيده بودند آمده به وسايل ملازمت نمودند و گناهان ايشان عفو « 1 » شد و به مشورت نشستند و به ظاهر سخن ميرزا كامران اين بود كه چون لشكر پنجاب تازه زور است ، پادشاه مرا رخصت فرمايند تا به دفع و رفع شير خان كوشيده انتقام از وى كشم و خود به فراغت در پاىتخت به آسايش و عيش مشغول باشند . چون پادشاه اين معنى را قبول نفرمودند ، ميرزا را داعيهء رفتن پنجاب پيدا آمد و توقعات بىاندازه مىنمود كه رنگ تكليف ما لايطاق داشت و با وجود آن پادشاه جمع ملتمسات او را اجابت فرمودند غير از مراجعت و خواجه كلان بيگ در مراجعت ميرزا كامران به جانب پنجاب سعى مىنمود و اين گفت‌وگو به شش ماه كشيد و دار و گير بر هيچ امرى قرار نگرفت . در اين اثنا ميرزا كامران به امراض متضادّهء صعب بيمار گشت و چون مشخص شد كه مادهء مرض زهرى است كه از دست حوادث ايام در كام جان او ريخته‌اند ، به گفته‌هاى بدگويان « 2 » بر پادشاه بدگمان شد و چنان پنداشت كه مگر پادشاه او را زهر داده باشند و همچنان بيمار به لاهور متوجه گرديد و به خلاف قرارداد سابق كه تمام لشكر خود را در خدمت پادشاه به آگره گذارد و تتمه را همراه خود برد و غير از دو هزار كس كه به سردارى سكندر گذاشت و ميرزا حيدر مغول و غلات كشميرى نيز در آگره ماند و رعايت تمام يافت و شير خان از ممر اين افغانها دلير گشته در آخر سال مذكور به كنار گنگ آمده جمعى را همراه پسر خود قطب خان نامزد ساخته و از آب گنگ گذرانيده بر سر كالپى و اتاوه فرستاد و قاسم حسين\r\n\r\n\r\n","description":"","footnote":"\r\n( 1 ) . نسخه : معفو .\r\n( 2 ) . نسخه : غرضگويان .\r\n","page_name":" 243 ","page_number":257},
  {"content":"\r\n\r\nسلطان اوزبك به اتفاق يادگار ناصر ميرزا و اسكندر سلطان در نواحى كالپى جنگ كرده پسر شير خان را با جماعت كثير به قتل رسانيدند و سرها را به آگره فرستادند و پادشاه با جمعيت فراوان كه به يك لك سوار مىكشيد به دفع شير خان متوجه شد و از آب قنوج گذشته تا مدت يك ماه در برابر غنيم نشستند و لشكر شير خان مجموع از پنج هزار سوار زياده نبود در اين‌چنين محل محمد سلطان ميرزا و فرزندان او ديگر بار از پادشاه فرار نمودند و كمكيان ميرزا كامران نيز به لاهور گريخته رفتند و مغولان سپاه پادشاه به اطراف متفرق گشتند و بشكال رسيد و چون محل نزول لشكر پادشاهى در زمين نشيب بود ، خواستند كه از آنجا كوچ كرده در جاى بلند فرود آيند . در همين اثنا شير خان افواج را ترتيب داده به محاربه آمد و اين معركه دهم ماه محرم روز عاشوره سنهء سبع و اربعين و تسعمائة ( 947 ) روى نمود و « خرابى ملك دلى » تاريخ يافتند و اكثرى از سپاهيان مغول ترتيب جنگ ناكرده روى به هزيمت نهادند و جمعى قليلى كه به جنگ پيوستند ، مردانه داد كوشش دادند ، اما چون كار از دست رفته بود ، فايده نكرد و پادشاه عنان تاب شده خواستند كه بر بلندى بايستند ، اين معنى خود مردم را بهانهء گريز شد و شكست قوى افتاد ، چنانچه پادشاه در درياى گنگ نيز از اسب جدا شده بودند و به مدد شمس الدين محمد غزنوى كه در آخراتگه حضرت خلافت پناهى شده بود در هندوستان به خطاب اعظم خانى سرفراز گشت و از آب بيرون آمده به آگره مراجعت نمودند . چون لشكر غنيم به تعاقب مىآمد از آنجا « 1 » نتوانستند قرار گرفت و به سرعت راه پنجاب گرفته طى نمودند و در غرهء ربيع الاول اين سال جميع سلاطين و امراى چغتيه در لاهور جمع آمده به كنكاش نشستند و هنوز هم نفاق به حال بود و محمد سلطان و فرزندانش از لاهور به جانب ملتان فرار نمودند و ميرزا هندال و ميرزا يادگار ناصر صلاح در رفتن به جانب بهگر و تته مىديدند و ميرزا كامران از خدا مىخواست كه اين جمع زودتر متفرق شود تا او به كابل رود و بعد از كنكاش بسيار پادشاه ميرزا حيدر را با جمعى كثير كه قبول خدمت كشمير كرده بودند به آن طرف فرستاده ، مقرر كردند كه خواجه كلان بيگ متعاقب ميرزا حيدر روان شود تا بعد از تسخير\r\n\r\n\r\n","description":"","footnote":"\r\n( 1 ) . چنين است در هر سه نسخه ، اما قياسا « در آنجا » بايد باشد .\r\n","page_name":" 244 ","page_number":258},
  {"content":"\r\n\r\nكشمير پادشاه نيز به آن طرف متوجه شوند و چون ميرزا حيدر به نوشهره كه جايى است مشهور رسيده به اتفاق بعضى كشميريان در آن ولايت درآمد و فتح نمود و به تاريخ بيست و دوم رجب سال مذكور آن ولايت را متصرف شد و خواجه كلان بيگ تا به سيالكوت رفته بود كه خبر به پادشاه رسيد كه شير خان از آب سلطان‌پور عبور نموده به سى كروهى لاهور آمد و پادشاه در غرهء ماه رجب سال مذكور از آب لاهور گذشتند و ميرزا كامران بعد از نقض سوگندهاى غليظ شديد بر همراهى پادشاه تا نواحى بهيره بنا بر مصلحتى موافقت كرد و خواجه كلان بيگ از سيالكوت ايلغار كرده به اردوى پادشاه ملحق گشت و ميرزا كامران در نواحى بهيره با ميرزا عسكرى پادشاه جدا شده به اتفاق خواجه كلان بيگ به جانب كابل و پادشاه به طرف سند متوجه شدند و ميرزا هندال و يادگار ناصر ميرزا نيز چند منزل در خدمت بوده جدا گشتند و بعد از روزى چند به نصيحت امير ابو البقا باز آمدند و در كنار درياى سند در اردوى پادشاه قحطى عظيم چنان افتاد كه يك سير غلهء جوارى گاهى به يك اشرفى هم پيدا نمىشد و اكثر لشكر از اين ممر و جمعى ديگر از بىآبى هلاك شدند تا آنكه پادشاه را با جمعى معدود گذر به جانب جيسلمير و ولايت ماروار افتاد . آنجا قضاياى غريب عجيب روى نمود و بعد از مشقت و محنت بسيار كه كار چرخ هميشه بر اين قرار بوده است خود را به عراق رسانيدند و كمك از شاه طهماسب آورده قندهار و كابل را متصرف شده و جمعيت تمام به هم رسانيده بار ديگر هندوستان را فتح نمودند و آن قضيه به جاى خود مذكور خواهد شد ، ان شاء الله تعالى .\r\n\r\n[ [ طبقه نهم : سوريان 
  ] 
  ]\r\n\r\nشير خان بن حسن سور\r\nكه نام او فريد و خطاب شير خان بود ، بر تخت پادشاهى نشست و خود را مخاطب به اين خطاب ساخت و « خرابى ملك دلى » تاريخ آن سال شد . او چون به مساعدت زمانه و تدبير و شجاعت ازبككى به درجهء سلطنت رسيد ، مجملى از احوال او نوشتن ضرورى بود . پدر حسن سور ابراهيم نامى كه در زمان سلطان بهلول\r\n\r\n","description":"","footnote":"","page_name":" 245 ","page_number":259},
  {"content":"\r\n\r\nاز ره « 1 » كه عبارت از افغانستان است ، به هندوستان رسيده نوكرى سلطان بهلول مىكرد و در حدود حصار فيروزه و نارنول مىبود و بعد از فوت او حسن ملازم جمال خان نام اميرى از امراى سلطان سكندر شده پرگنهء سهسرام و خواص‌پور از توابع قلعهء رهتاس شرقى جايگير يافت و پانصد سوار تابعين او بودند و فريد به تقريب نامهربانى پدر و خصومت برادران اعيانى كه هفت نفر بودند ، جدا شده و ترك نوكرى جمال خان نموده چندگاه در جونپور به تحصيل علوم و كسب كمالات « 2 » مىگذرانيد تا آنكه كتاب كافيه را با حواشى و ديگر مختصرات خواند و از كتب سواد گلستان و بوستان و سكندرنامه و غير آن نيز استحضار گرفت و پيرامون خوانق و مدارس گشته در صحبت علما و مشايخ كبار آن ديار به تهذيب اخلاق مشغول بود و بعد از چندگاه با پدر آشتى كرده از جانب او به پرداختن جايگير رخصت يافت و آنجا كار به سويّت و عدالت مىكرد و متمردان را به لطايف حيل تنبيه داده ضبط نموده و باز تقريبات روى داد تا فريد از پدر قطع نظر كرده در آگره با برادر اعيانى خويش رفته خدمت دولت خان نام سردارى از امراى كبار سلطان ابراهيم اختيار نمود و شكايت از پدر و برادران ديگر به سلطان برد . سلطان اين معنى را نپسنديد و گفت بد مردى است اينكه پدر از او ناراضى است و او از پدر شاكى و چون حسن فوت شد ، دولت خان به عرض سلطان رسانيده آن پرگنات را حسب خاطرخواه براى شير خان گرفت و چندگاهى در آنجا به‌سر برده عاقبت از جهت مخالفت برادران در زمانى كه سلطان ابراهيم در ميدان پانىپته سر نهاد و بابر پادشاه فتح هند نموده لواى سلطنت برافراختند ، به ملازمت بهار خان ولد دريا خان لوحانى « 3 » كه در ولايت بهار خطبه و سكه به نام خود خوانده به خطاب سلطان محمد مخاطب شده بود ، رفت و نوازش يافت و روزى كه در شكار شيرى را به حضور سلطان محمد كشت ، خطاب شيرخانى به او ارزانى داشت او را اتاليغ پسر خود جلال خان نامى ساخت و بعد از ايامى چند محمد خان سور حاكم ولايت چوند به جهت حمايت برادران شير خان خاطر سلطان محمد را از او منحرف ساخت و حكم شركت\r\n\r\n\r\n","description":"","footnote":"\r\n( 1 ) . در متن فارسى به خطا : « رده » .\r\n( 2 ) . فضائل .\r\n( 3 ) . نسخه : نوهانى .\r\n","page_name":" 246 ","page_number":260},
  {"content":"\r\n\r\nبرادران در حكومت پرگنات از سلطان محمد گرفته سليمان بن حسن سور مذكور را با شادى نام غلام خود به جانب خواص‌پور فرستاد و بهكه « 1 » غلام شير خان كه پدر خواص خان مشهور بود با سليمان جنگ كرده كشته شد و باقى مردم فرار نموده به سهسرام نزد شير خان رسيدند و شير خان را چون طاقت مقاومت با محمد خان و روى ملازمت سلطان محمد نمانده بود ، آن جاى و جايگير را گذاشته به ضرورت نزد سلطان جنيد برلاس كه از جانب بابر پادشاه حكومت كره و مانك‌پور داشت رسيده ، در خدمت او قيام مىنمود و تحف و هداياى بسيار گذرانيده و فوجى آراسته از سلطان جنيد به كمك برده با محمد خان جنگ كرده پرگنهء چوند و غير آن را نيز از دست او گرفته متصرف شد و محمد خان فرار نموده پناه به قلعهء رهتاس برد و شير خان انتقام از برادران كشيده و با محمد خان در مقام عذرخواهى درآمده و او را عمّ گفته و ممنون ساخته پرگنات جايگير را به دستور سابق باز به وى گذاشته ، نظام برادر حقيقى خود را در جايگير گذاشته بار ديگر پيش سلطان جنيد رفت و سلطان جنيد چون در آن هنگام متوجه ملازمت بابر پادشاه بود او را همراه برده ، داخل ملازمان و دولت‌خواهان درگاه پادشاهى ساخت و در سفر چنديرى هم ركاب بوده از طرح و طرز مغول و بىپروايى پادشاه در وادى انتظام مهام ملكى و رشوت گرفتن ارباب دخل و بر هم زدن مهمات خلايق چنان قرار گرفت كه اگر صاحب داعيه باشد زودكارى مىتواند از پيش برد . روزى بابر پادشاه از وى در مجلس طعام ادايى ديدند كه موجب غيرت پادشاهى و سياست شير خان شده بود و حضار مجلس كيفيت خودسرى و داعيه و بعضى ترددهاى او را به عرض رسانيدند و اين معنى باعث توهم شيرخان شده و از اردوى پادشاهى فرار نموده به پرگنات رفت و از آنجا خط معذرت‌آميز نوشته به سلطان جنيد فرستاد و تخلف خود را بهانه اين كرد كه چون محمد خان از روى ستيزه كه به من داشت ، سلطان محمد را بر اين آورده بود كه به تقريب نوكرى مغول افواج بر سر پرگنات من مىبايد فرستاد و رخصت من از پادشاه گرفتن به زودى ميسر نمىشد ، بنابر آن اين گستاخى كردم و به همه حال داخل زمرهء دولت‌خواهانم و از آنجا نزد سلطان محمد رفته و به مزيد\r\n\r\n\r\n","description":"","footnote":"\r\n( 1 ) . نسخه : سكه .\r\n","page_name":" 247 ","page_number":261},
  {"content":"\r\n\r\nتقرب و انعامات لايق اختصاص يافته باز به وكالت جلال خان پسر خردش منصوب گشت و جميع مهمات او از پيش خود گرفت و بعد از وفات سلطان محمد ، راتق و فاتق تمامى سركار بهار و توابع آن شد ، با مخدوم عالم حاكم حاجىپور كه از امراى والى بنگاله بود عقد مصادقت بست و والى بنگاله قطب خان نام اميرى را به قصد استيصال مخدوم عالم فرستاد و شير خان به كمك مخدوم عالم رفته جنگ عظيم كرده قطب خان را به قتل رسانيد و فيل و خزانه و حشم بسيار به غنيمت گرفت و جلال خان و قبيلهء او كه لوحانيان باشند به‌رغم شير خان ولايت بهار را به حاكم بنگاله گذاشته خدمت او اختيار نمودند و شير خان را به بلا سپرده خود رخت از ميان به سلامت بردند و بنگاليان اولا ابراهيم خان ولد قطب خان مذكور را به عزم انتقام بر سر شير خان فرستادند و شير خان هر روز با ايشان جنگ قلعه مىكرد و چون مددى عظيم به بنگاليان رسيده و راه گريز نماند ، به ضرورت جنگ صف با ايشان كرده فتح يافت و ابراهيم خان نيز در آن عالم رفته به پدر ملحق گشت و شير خان تمامى حشم و فيل‌خانه و توپخانهء بنگاليان را گرفته و شوكت غريب به هم رسانيده ، ولايت بهار را به طريق استقلال و انفراد به قبضهء اختيار درآورده ، استعداد سلطنت پيدا كرد و قلعهء چنار را با دفاين و خزاين آن از پسران جمال خان سارنگ خانى « 1 » تاج خان نام اميرى از امراى سلطان ابراهيم لودى كه از سالها باز متصرف بود در قبض آورد و زن صاحب مال و جمال او را كه خزاين و دفاين بىحد داشت نكاح كرد و اين معنى نيز موجب مزيد شوكت و مكنت او گشت و داعيهء سلطنت در باطن او روز به روز استحكام مىيافت تا آنكه امراى كبار از افغانان لودى سلطان محمود بن سلطان سكندر لودى را كه حسن خان ميواتى و راناسانكا به پادشاهى برداشته به جنگ بابر پادشاه آورده بودند و بعد از آن شكست در قلعهء چتور به‌سر مىبرد ، از آنجا طلبيده در ولايت پتنه بر مسند حكومت اجلاس دادند . او با جمعى انبوه در ولايت بهار درآمده و آن را از شير خان گرفته متصرف شد و شير خان به حسب ضرورت انقياد نموده ملازمت او اختيار كرد و رخصت گرفته به سهسرام آمد و سلطان محمود از راه سهسرام گذشته و عهدنامهء ولايت بهار شير خان را نوشته داده\r\n\r\n\r\n","description":"","footnote":"\r\n( 1 ) . نسخه : ساراخانى .\r\n","page_name":" 248 ","page_number":262},
  {"content":"\r\n\r\nو اميدوار ساخته به عزم تسخير جونپور و قصد جنگ با امراى جنت آشيانى همايون پادشاه روانه گرديده تمامى آن صوبه را تا لكهنو به حوزهء تصرف خود در آورد و امراى همايون پادشاه تاب مقاومت نياورده به نواحى كالنجر « 1 » رفته به ملازمت پيوستند و همايون پادشاه به دفع و رفع سلطان محمود و بين [ و 
  ] بايزيد كه همراه او بود متوجه او گشتند چون التقاى صفين روى نمود ، شير خان كه از همراهى سلطان محمود روزى چند تقاعد نموده باز به لشكر او ملحق گشته بود پيغام به ميرهند و بيگ قوچين امير الامراى جيش مغول فرستاد كه من در روز جنگ طرح داده به گوشه‌يى خواهم رفت ؛ شما دانيد و افغانان كه از سردارى سلطان محمود و ببن [ و 
  ] بايزيد استنكاف و استكبار تمام دارم . ع :\r\n گر گناهى كرده بودم پاك كردم راه را \r\nآخر همچنين كرد و سلطان محمود شكست يافته باز به ولايت پتنه رفت و ديگر كمر نبست تا در سنهء تسع و اربعين و تسعمائة ( 949 ) در ولايت اوريسه « 2 » به سرحد صحراى عدم خيمه زد و به ميعادگاه مقررى رفته قرار گرفت و همايون پادشاه بعد از اين فتح هندو بيگ را به تقريب طلب قلعهء چنار به طريق وكالت نزد شير خان فرستادند او عذر جنگ آورد و پادشاه چند امراى نامى را به جهت محاصرهء آن قلعه پيشتر از خود نامزد ساخته از عقب استعداد رفتن مىنمودند . در اين اثنا شير خان عريضه‌يى مشتمل بر اظهار اخلاص و ذكر رعايت بابر پادشاه جانب او را و تعداد حقوق خدمات سابق و لاحق خويش خصوصا مخالفت با ببن و بايزيد نوشته به مصحوب قطب خان پسر بزرگ خود با فوجى عظيم در خدمت همايون پادشاه روانه گردانيد و عيسى خان حجاب را كه وكيل و وزير طور بود نيز با قطب خان فرستاد او از گجرات گريخته در بنگاله با پدر ملحق شد و چون همايون پادشاه عنان عزيمت به جانب گجرات تافتند شير خان خود قوت و شوكت عظيم گرفته استعداد تمام يافته بود تا آنكه با پادشاه دو مرتبه جنگ صف كرد و غالب شد ، چنان كه گذشت و شير شاه در اوايل سال جلوس شهر قنوج قديم را از جاى خود ويران كرده به كنار آب گنگ آبادان ساخت و حالا به شيرگره مشهور است و همچنين قلعهء\r\n\r\n\r\n","description":"","footnote":"\r\n( 1 ) . نسخه : كاليچر .\r\n( 2 ) . متن به فارسى به خطا : « اوديسه » .\r\n","page_name":" 249 ","page_number":263},
  {"content":"\r\n\r\nشمس آباد را خراب كرده به جاى ديگر برد و رهولپور نام گذاشت و الحال در اين تاريخ به جاى قديم آبادان است و چون به دهلى كهنه معمورهء سلطان علاء الدين رسيد آن را نيز تخريب نموده ما بين قلعهء دين‌پناه كه محمد همايون پادشاه ساخته‌اند ، فيروز آباد شهرى طولانى آبادان كرد و دروازهء آن قلعه را از سنگ و گچ بر آورد به طول سه كروه و چون به سلطان‌پور به كوچهاى متواتر رسيد ، برادران همايون پادشاه و امراى چغتيه با يكديگر مخالفت ورزيده هركدام راهى پيش گرفتند ، چنانچه گذشت ، و شير شاه فرصت اجتماع ايشان نداده از عقب رانده آمد و در اين سال حكم عام كرد كه از ولايت بنگاله راست تا رهتاس غربى كه چهار ماهه راه است و از آگره تا مندو در هر كروهى سرايى و مسجدى و چاهى از خشت پخته آبادان ساخته مؤذنى و امامى و مسلمانى و هندويى « 1 » براى تهيهء سقايه‌هاى آب نامزده كرده لنگر طعامى براى غربا و فقراى رهگذرى مهيا مىداشتند و دو رويه راه درختان بلند سركشيده خيابانها به هم رسيد تا همه مسافران در سايهء آن مىرفته باشند و اثر آن تا اكنون كه پنجاه و دو سال از آن زمان گذشته در اكثر جاها باقى است و عدل در عهد او چنان شايع شده بود كه اگر مثلا پير زالى طبق زرين به دست گرفته هر جا كه مىخواست خواب مىكرد ، هيچ دزدى و مفسدى را ياراى برداشتن آن نبود و به حمد الله كه در زمان اين‌چنين ملكى كما قال النبى عليه السلام انا ولدت فى زمان الملك العادل ، تولد صاحب اين منتخب در هفدهم شهر ربيع الثانى در سنهء سبع و اربعين و تسعمائة ( 947 ) واقع شد و با وجود آن كاشكى نام آن ساعت و آن روز از جريدهء تاريخ سنين و شهور محو مىكردند تا در خلوت‌خانهء عدم با ساكنان عالم خيال و مثال هم‌خانه بوده قدم در كوى هستى موهوم نبايستى نهاد و چندين داغ بلاهاى گوناگون كه همه به سمت  خَسِرَ الدُّنْيا وَ الْآخِرَةَ  موسوم است و باقى معلوم نبايستى كشيد . نظم :\r\n بر قد ما خلعت بس فاخره * قد خسر الدنيا و الآخره \r\nرباعى\r\n دى آمدم و نيامد از من كارى * امروز ز من گرم نشد بازارى \r\n\r\n\r\n","description":"","footnote":"\r\n( 1 ) . نسخه : مندو .\r\n","page_name":" 250 ","page_number":264},
  {"content":"\r\n\r\n فردا بروم بى خبر از اسرارى * ناآمده به بود ازين بسيارى \r\nو بعد از امعان نظر چون نيك ملاحظه مىكند مىداند كه هرگاه كه حضرت ختميت پناه - عليه و على آله صلوات الله و سلامه - چنين مىفرمايد كه يا ليت ربّ محمّد لم يخلق محمّدا شكسته راى را دم در اين وادى زدن چه ياراست و مىترسد كه مبادا اين معنى موجب دليرى در راه دين باشد و مثمر و بال سرمدى گردد ، استغفر الله من جميع ماكره الله . شعر :\r\n گل را چه مجالست كه گويد به كلال * از بهر چه سازى و چرا مىشكنى \r\nو بعد از آنكه شير شاه به كوه بالنات رسيد آنجا قلعهء رهتاس بنا فرموده و پناهى از لشكر مغول براى لشكر هند خيال كرده و خواص خان را به جهت تعاقب نامزد ساخته بازگشت و در راه شنيد كه خضر خان سرك نام سردارى در بنگاله داعيهء فاسد در سر داشته سلوك به روش سلاطين مىنمايد كه شير خان حركت عنانى بدان جانب نمود و خضر خان به استقبال او شتافته محبوس گشت و شير شاه ضبط آن ولايت نموده به چندى از امراى معتبر جايگير ساخت و قاضى فضيلت قاضى لشكر را كه اسم با مسمى به قاضى فضيحت در ميان عوام مشهور بود ناظم مهمات قلعهء رهتاس شرقى گردانيد .\r\nو در سنهء ثمان و اربعين و تسعمائة ( 948 ) به آگره و در سنهء تسع و اربعين و تسعمائة ( 949 ) به عزم تسخير قلعهء مالوه به گواليار رفت و ابو القاسم بيگ از امراى همايون پادشاه كه در آن قلعه متحصن بود آمده ديد و كليد قلعه سپرد و ملو خان حاكم مالوه از جملهء مماليك سلاطين خلج بوده و اقتدار تمام و تسلط كلى در آن ديار داشت ، شير شاه را ملازمت نموده به انعامات وافر ممتاز گشت و شير شاه سراپرده براى او نزديك سراپردهء خود برپا فرموده صد و يك اسب و ديگر اسباب تجمل و شوكت براى او مهيا ساخت در اين اثنا وهمى به خاطر ملو خان راه يافت ، شبى خيمه را پاره كرده تنها به روش معهود غلامان راه فرار پيش گرفت و شير خان اين بيت گفت ، بيت :\r\n با ما چه كرد ديدى ملّو غلام كيدى * قوليست مصطفى را لا خير فى العبيد \r\nو شير خان حاجى خان سلطانى را به ضبط ولايت مالوه و سزاول خان [ را 
  ] به\r\n\r\n","description":"","footnote":"","page_name":" 251 ","page_number":265},
  {"content":"\r\n\r\nپرداخت مهمات سركار سواس « 1 » نامزد ساخت و ملو خان با حاجى خان و سزاول خان جنگ كرده چنان شكست يافت كه باز به حال نيامد . بيت :\r\n هر آن كهتر كه با مهتر ستيزد * چنان افتد كه هرگز بر نخيزد \r\nو خان خانان سروانى كه در قلعهء رنتهنبور كه حاكم مستقل بود آن قلعه را به شير شاه سپرده با اهل و عيال خود در قصبهء بساور آمد و مىگويند كه كسى چيزى در كاسهء او كرد و قبر او در سواد آن قصبه در جاى نزه واقع شده و حالا مشهور است .\r\nرباعى :\r\n اى مرگ هزار خانه ويران كردى * در ملك وجود غارت جان كردى\r\nهر گوهر قيمتى كه آمد به جهان * بردى و به زير خاك پنهان كردى \r\nو در اين سال شير خان « 2 » به تقريب اين كه پورنمل بن سلهدى مقدم راى سين شهر چنديرى را كه از معظم بلاد هندوستان است تاخته و اهل آنجا را به قتل رسانيده مقدار دو هزار عورت هنديه و مسلمه در حرم خود نگاه داشته بود ، لشكر بر سر قلعهء راىسين برده آن را محاصره نمود و تاريخ محاصره اين مصراع يافتند . ع :\r\n قيام بارگه باشد مبارك \r\nو بعد از امتداد ايام قبل شير شاه عهد و قول داده پورنمل را از آنجا به وسيلهء شاهزاده عادل خان و قطب خان نايب پايين « 3 » فرود آورده در لشكرگاه خويش جاى داد و صد اسب و خلعت و زر نقد به او بخشيد و بالاخره به فتواى مير سيد رفيع الدين صفوى ايلچى كه از سكندر لودى حضرت مقدسه خطاب يافته بود نقض عهد كرده پورنمل را با اهل و عيال و اطفال فيل مال گردانيده متنفسى از آن هندوان مفسد متمرد كه قريب به ده هزار كس بودند در آن معركه خلاص نيافت و زن و مرد ايشان لقمهء جوهر تيغ يا طعمهء جوهر آتش كه به زبان هندى مشهور است گشتند و اين كارنامه از آن روز باز بر جريدهء روزگار به يادگار ماند ، رحم الله ساعيها و اين واقعه در سنهء خمسين و تسعمائة ( 950 ) روى نمود بعد از چندگاه از آگره به نيت جهاد كمر بر استيصال كفرهء فجرهء ولايت ماروار بسته بر سر راى مالديو عمدهء رايان هند كه\r\n\r\n\r\n","description":"","footnote":"\r\n( 1 ) . متن فارسى : ستواس . از ترجمهء انگليسى اصلاح شد .\r\n( 2 ) . نسخه : شاه .\r\n( 3 ) . در يك نسخه چنين است .\r\n","page_name":" 252 ","page_number":266},
  {"content":"\r\n\r\nحكومت ولايت ناگور و جونپور « 1 » و بر اهل اسلام استيلاى تام داشت لشكرى بيشتر از مور و ملخ كشيد و چون يكى از ضوابط شير شاهى كه اصلا تخلف نمىكرد ، ساختن قلعه و خندق بر گرد لشكر خود بود هر چند غنيم اندك هم باشد زمانى كه مالديو در نواحى اجمير با پنجاه هزار سوار چيده و كارزار آزموده و بر كشتن و مردن دل نهاده در مقابلهء شير شاه آمد و از ريگ قلعه و خندق ساختن ممكن نبود . شير شاه با امراى صاحب تجربهء كار ديده در اين باب كنكاش كرد ، هيچ‌كدام راهى به آن مقصد نيافتند . ناگاه محمود خان بن عالم خان كه نبيرهء شير شاه باشد با وجود خردسالى گفت كه شاه عالم بنجاره‌هاى لشكر را بايد فرمود تا خروارها از ريگ پر سازند و گرد لشكر بچينند . شير شاه را اين راى از او بسيار مستحسن افتاد و همان ساعت دستار خود بر سر او نهاده ولايت عهدى به نام او مقرر ساخت . عاقبت فلك يارى نكرد و اسليم شاه بعد از رسيدن به سلطنت از جملهء خويشان وارث ملك اول تختهء هستى را از نام آن طفل بيچاره پاك گردانيد كه الملك عقيم و آنچه او با ايشان كرد ، روزگار كينه گذار با اولاد او نيز همان به جاى آورد . بيت :\r\n چو بد كردى مباش ايمن ز آفات * كه واجب شد طبيعت را مكافات \r\nالغرض ، شير شاه چون يك سر « 2 » سپاهى خويش را به ملكى نمىداد و افغانان نزد او از هر چه توان گفت عزيزتر بودند ، نخواست كه لشكر خود را حوالهء بلاى هندوان جاهل گرازصفت سگسار « 3 » سازد . بنابر آن حيله‌يى انگيخته كتابتها از جانب سرداران مالديو به تعميه و تلبيس به نام خود نوشت به اين مضمون كه وقت آراستگى معركه هيچ حاجت نيست كه پادشاه خود مباشر قتال و جدال شود ما خود مالديو را زنده گرفته مىسپاريم ، به شرط آنكه فلان و فلان جا را به ما انعام فرمايند و چنان ساخت كه آن خطوط به دست مالديو افتاد و مالديو به يك قلم از تمامى امراى خود بدگمان شده شب تنها راه فرار گرفته باز پس نديد و هر چند سرداران لشكر او سوگندها بر خلاف اين معنى خورده مىگفتند كه از ما هرگز مثل اين امر واقع نشده و به وقوع نخواهد آمد و اين جمله از تدبير شير شاه است كه به اين فريب سنگ تفرقه در ميانهء\r\n\r\n\r\n","description":"","footnote":"\r\n( 1 ) . متن فارسى : جودهپور . از ترجمهء انگليسى اصلاح شد .\r\n( 2 ) . نسخه : يك .\r\n( 3 ) . نسخه : سبكسار .\r\n","page_name":" 253 ","page_number":267},
  {"content":"\r\n\r\nما انداخته فايده نكرد و خاطرنشان مالديو نشد و گويا كه وزير و وكيل او بود به درشتى تمام دشنام به مالديو داده با چهار هزار نفر از سر و جان گذشته ، بلكه زياده نيز به قصد شبخون بر لشكر شير شاه دلير رانده آمد و تمام شب راه غلط كرده وقت صبح آگاه شدند كه لشكر دور ترك مانده و چون كشش و كوشش قرار داده اميد زندگانى از خود منقطع ساخته بودند ، در آن هنگام كه افواج شير شاهى طلوع كرد بنابر بىعقلى خويش با قوت طالع شير شاهى با غلبهء دولت اسلام كفار همه از اسبان فرود آمده از سر نو به تجديد عهد بر يك جهتى و يك رويى نموده فوطه در فوطه بافتند و دست به دست گرفته به نيزهء سردستى كه آن را برچهه گويند و تيغ حمله بر فوج افغانان آوردند و شير شاه حكم كرده بود كه واى بر آنكه به اين جماعت گراز نهاد به شمشير جنگ كند كه خون وى در گردنش خواهد بود و افواج فيلان را فرمود تا پيش درآمده پايمال‌شان كنند و از عقب فيلان توپچيان و تيراندازان باقى ماندگان را به چاشنى زه كمان نويد اجل داده مهمان عدم آباد گردانيدند و تختهء روشن گيتى از نقش تاريكى كفرستان زدوده گشت و يكى از كفار جان به سلامت نبرد و فردى از اهل اسلام در آن معركه ضايع نشد و شاعرى بساورى فيضى تخلص اين بيت در آن باب گفته ، بيت :\r\n ناگهان گشت شهى بر سر ملديو رسيد * مات بود ار نشدى مهرهء گويا نفرى \r\nمىگويند كه بعد از اين فتح شير شاه بارها مىگفت كه سلطنت تمام هندوستان به يك مشت جوارى فروخته بودم و از آنجا بازگشته و رنتهنبور را به پسر خويش عادل خان داده رخصت چند روزه فرمود تا سير قلعه كرده و سرانجام متحفظان آن نموده خود را متعاقب برساند . فقير از ثقات معتبر شنيده‌ام كه روزى در اين سفر سيد رفيع الدين محدث يگانه مشهور مغفور مبرور كه ذكر او سبقت يافت ، به شير شاه گفت كه آبا و اجداد من همه صاحب تصانيف معتبره بودند . در حرمين شريفين درس مىفرمودند و در ميان قبيلهء خويش همين من ناقابل مانده‌ام كه به تقريب زر هندوستان و آوازهء آن ، آواره شده‌ام و عامى مانده‌ام . التماس دارم كه مرا رخصت فرمايند تا آخر عمر رفته چراغ آن بزرگان روشن توانم ساخت . شعر :\r\n\r\n","description":"","footnote":"","page_name":" 254 ","page_number":268},
  {"content":"\r\n\r\n چو من مناسب خلف نبودم ز روى دانش مهين سلف را * ز دست من شد كتب پريشان ز جهل من شد دفاتر ابتر \r\nشير شاه در جواب گفت كه مرا در اين وادى جاى مضايقه نبود ، اما شما را براى مصلحتى نگاه داشته‌ام و آن اين است كه داعيه دارم كه در اندك فرصت به عون ايزد تعالى و تقدس عرصهء دلگشاى هندوستان را از خار كفر پاك ساخته و چند قلعه كه مانده « 1 » عن قريب به اندك توجهى تسخير كرده از كنار درياى شور گذشته تا قزلباش كه سدّ راه جماعت حاج و زوّار بيت الحرام گشته بدعتى در دين قويم و ملت مستقيم محمدى - صلى الله عليه و سلم - « 2 » پيدا كرده محاربه كنم و شما را از آنجا به وكالت و رسالت نزد سلطان روم فرستم تا ميان من و او عقد برادرى دينى بسته خدمت يكى از دو حرم شريف - زادهما الله شرفا - از او به التماس براى من بگيريد ، آن‌گاه من از اين طرف و خوندگار از آن طرف آمده قزلباش را از ميان برداريم و هرگاه كه سلطان روم بر سر او مىآيد قزاق شده رو به اين طرف مىنهد و بعد از معاودت رومى باز به مكان خويش مراجعت مىكند ، اما اگر از هر دو جانب احاطه كنيم با اين لشكر و كثرت جمعيت كه در هندوستان است و به آن شوكت و آتش‌بازى كه در روم است طاقت مقاومت قزلباش معلوم است و هرچند ملاحظه مىكنيم براى اداى اين پيغام غير از شما كسى را لايق نمىبينم و محض از براى حصول اين مطلب دل بر رخصت شما نمىتوانم نهاد و مخفى نماند كه دور نيست كه همين حسن نيت باعث نجات آن پادشاه نيك اعتقاد از آتش با آنكه به آتش رفته در يوم الحساب شود كه حق سبحانه و تعالى اندك‌پذير و بسيار بخش است و حكايت عمرو بن ليث [ كه به آن كثرت عدّت و عدد كه بر جميع پادشاهان عراق در آفاق ممتاز بود هميشه حسرت مىخورد كه چرا در مقتل امام حسين - رضى الله تعالى عنه - حاضر نبودم تا دمار از روزگار يزيديان پليد برمىآوردم و خواب ديدند او را كه خرامان در گلزار بهشت مىگشت 
  ] مشهور است  قُلْ كُلٌّ يَعْمَلُ عَلى شاكِلَتِهِ  - اى نيته . بيت :\r\n اى برادر تو همين انديشه‌اى * ما بقى تو استخوان و ريشه‌اى\r\nگر گلست انديشهء تو گلشنى * ور بود گلخن تو هيمهء گلخنى \r\n\r\n\r\n","description":"","footnote":"\r\n( 1 ) . نسخه : باقىاند .\r\n( 2 ) . نسخه : و سلم اللهم انزله المقعد المقرب بالقيامه .\r\n","page_name":" 255 ","page_number":269},
  {"content":"\r\n\r\nو در سنهء اثنى و خمسين و تسعمائه ( 952 ) شير شاه قلعهء كالنجر را كه از قلاع مستحكم مشهور هندوستان است محاصره كرد و به جدّ و اهتمام تمام ساباطها در اندك فرصت مهيا ساخت و هر روز در مورچلها « 1 » جنگ مىانداخت و در زمانى كه ساباط مشرف بر ديوار قلعه گشت و نقب‌ها آماده شد از هر چهار طرف حمله آورده كار بر درونيان دشوار ساختند و شير شاه از جايى كه خود ايستاده بود فرمود تا حقّه‌هاى پرداروى تفنگ اندرون قلعه مىانداختند از قضا حقّه‌يى از آن حقّه‌ها بر ديوار قلعه خورد و به زور بازگشته شكست و ريزه‌هاى آن در حقّه‌هاى ديگر افتاد و آتش در گرفت و سراپاى شير شاه بسوخت و چون يلمه شد و شيخ خليل پيرزادهء او و مولانا نظام الدين دانشمند نيز در اين سوزش با شير شاه هم‌درد بودند و شير شاه در آن حالت هر دو دست پيش و پس گرفته دويده خود را به خيمه‌يى كه در مورچل براى او برپا كرده بودند رسانيد و در آن بىشعورى هرگاه كه اندكى به حال مىآمد ، فرياد بر مردم زده ترغيب بر گرفتن قلعه مىنمود و هركس را كه به ديدن او مىآمد اشارت به جنگ مىكرد تا در غيبت او امرا مورچل را اهتمام بيشتر از حضور نموده و جان‌بازيها كرده و با اهل قلعه دست و گريبان گشته و كار به كارد و خنجر رسانيده داد تردّد و مردانگى دادند و يكى از ثقات به فقير حكايت كرد كه در آن روز حمله كه كار هر يكى از اهل مورچلها نمايان و علامات و صورت‌ها از يك ديگر ممتاز بود ، مىديديم كه سپاهى مسلح مكمل كه نه هرگز پيش از آن و نه بعد از آن در نظر آمد سر تا پا شعار سياه پوشيده ملبوس « 2 » و عمامه به همان رنگ بر سر نهاده و ما را تحريص و ترغيب بر جنگ نموده از بالاى ساباط خود را درون قلعه رسانيد و هر چند بعد از فتح نشان او جستم نيافتم و اهل مورچلهاى ديگر نيز همين‌طور نشان مىدادند كه سوارى چند به اين لباس ديديم كه پيش پيش ما مىرفتند تا به درون قلعه درآمدند و غايب شدند . بيت :\r\n اگر نز بهر شرعستى ميان دربنددى گردون * اگر نز بهر دينستى كمر بگشايدى جوزا \r\nو شهرت چنان يافت كه در آن جنگ مردان غيب به مدد اهل اسلام آمده بودند و شير شاه در همان قلق و اضطراب زمان زمان خبر فتح مىگرفت و هوا به غايت گرم\r\n\r\n\r\n","description":"","footnote":"\r\n( 1 ) . نسخه : مورچها .\r\n( 2 ) . نسخه : يلوبهمان رنگ .\r\n","page_name":" 256 ","page_number":270},
  {"content":"\r\n\r\nبود و هر چند بر وى صندل و گلاب مىپاشيدند فايده از التهاب اجل نداشت و تا پاكش ساعت به ساعت مىافزود . بيت :\r\n سينه‌يى كز فراق مىسوزد * هيچ سودى نداردش صندل \r\nو همين كه نويد فتح شنيد در ساعت وديعت حيات عاريتى به داور جان‌آفرين جان‌ستان سپرد و اين قطعه در تاريخ وفات او گفته ، قطعه :\r\n شير شاه آنكه از مهابت او * شير و بز آب را به هم مىخورد\r\nاز جهان رفت و گفت پير خرد * سال تاريخ او ز آتش مرد \r\nو نعش او را به سهسرام كه گورخانهء پدران او بود برده مدفون ساختند و مدت حكومت او پانزده سال و سلطنت پنج سال بود و مىگويند كه وقتى كه در آيينه نظر مىكرد مىگفت دريغ كه در وقت نماز شام پادشاهى يافتم . ابيات :\r\n اى دل چو خضر آب بقا را چشيده گير * در برّ و بحر همچو سكندر رسيده گير\r\nگر آرزوى ساقى و مى در سرت بود * از دست حور بادهء كوثر كشيده گير\r\nآوازهء بزرگى و جاه و جلال خويش * تا كوه قاف رفته شمار و شنيده گير\r\nگر فى المثل به تخت سليمان نشسته‌اى * روزى چو مور در بن غارى خزيده گير\r\nروزى سه چار تار هوس عنكبوت‌وار * در گوشهء خرابهء عالم تنيده گير\r\nهر خوبرو كه هست رسيدن به آن محال * با او به وايهء « 1 » دل خود آرميده گير\r\nخوابست اين جهان به مثل نزد عاقلان * اين خواب را تو عاقبت الامر ديده گير\r\nعمر تو قادرى چو فسون و فسانه‌ايست * افسانه را شنيده و افسون دميده گير\r\nدست اجل چو جيب بقاى تو مىدرد * دستى برآر و دامن يارى گزيده گير \r\n\r\nاسليم شاه بن شير شاه سور\r\nكه اسليم خان باشد به تاريخ پانزدهم شهر ربيع الاول سنهء اثنى و خمسين و تسعمائة ( 952 ) به حسب طلب امرا « 2 » از نواحى پتنه به ايلغار آمده به اتفاق عيسى خان حجاب و ديگر اهل حل و عقد در سلطنت قايم مقام پدر نشست و به خطاب\r\n\r\n\r\n","description":"","footnote":"\r\n( 1 ) . نسخه : بوادى .\r\n( 2 ) . نسخه : امراى بهته بايلغار .\r\n","page_name":" 257 ","page_number":271},
  {"content":"\r\n\r\nاسليم شاهى مخاطب شد و پسر ملا احمد جنيد مشهور اين آيهء كريمه  وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  ، تاريخ جلوس وى يافت و عرضه داشتى به برادر بزرگ خود عادل خان نوشته در رنتهنبور فرستاد ، به اين مضمون كه هر چند ولايت عهد تعلق به شما داشت ، اما چون مسافت راه خيلى بود تا آمدن شما در اينجا فتنه‌ها متوهّم ، بلكه محقق بود ، به جهت تسكين آشوب روزى چند به طريق نيابت شما محافظت لشكر مىنمايم و بعد از آنكه بياييد به غير از اطاعت و انقياد چاره‌يى ندارم و از كالنجر متوجه آگره شد و در نواحى قصبهء كوره كهاتم‌پور خواص خان از سهرند كه جايگير او بود رسيده بيعت ضرورى نمود ، چه او به سلطنت عادل خان بيشتر ميل داشت نسبت به اسليم شاه و جشن عالى ترتيب يافت و از سر نو اجلاس دادند و بعد از آنكه مكتوبات مكرر از اسليم شاه به عادل خان رسيد او آمدن خود را موقوف بر اشارت و استصواب اين چهار كس داشت قطب خان نايب و عيسى خان نيازى و خواص خان و جلال خان جلوانى « 1 » كه هر چهار امراى بزرگ عالىشأن آن سلسله بودند ، اسليم شاه اين جماعت را به عهد و قول نزد او فرستاد و شرط كرد كه عادل خان را در ملاقات اول رخصت جايگير شود و هرجا را كه از هندوستان اراده نمايد به تصرف او واگذارد و عادل خان به اتفاق اين امرا از نواحى رنتهنبور به فتح‌پور عرف سيكرى آمد و اسليم شاه را از آگره به شكارپور كه در آنجا حالا محل پادشاهى است به استقبال رسيده و يكديگر را ديده اول مراسم عزاپرسى به جا آورده دل‌گرمى بسيار اظهار نمودند و بعد از لحظه‌يى به اتفاق متوجه آگره شدند و چون اسليم شاه غدرى در حق عادل خان انديشيده قرار داده بود كه زياده از دو سه كس درون قلعه همراه عادل خان نگذارند و اين معنى صورت نيافت و جماعت كثير به همراهى او رفتند . به ضرورت از براى دفع بدگمانيها تملق و چاپلوسى فوق الحد به عادل خان ظاهر ساخته ، گفت كه من تا اين غايت افغانان بىپير را به لطايف حيل نگاه داشته بودم حالا آنها را به شما مىسپارم . ع :\r\n بدمست را به غمزهء ساقى حواله كن \r\n\r\n\r\n","description":"","footnote":"\r\n( 1 ) . نسخه : جلو .\r\n","page_name":" 258 ","page_number":272},
  {"content":"\r\n\r\nو او را بر تخت نشانده خود در مقام اطاعت و انقياد ايستاد و از روى دنيادارىها خصوصيت و ملايمت بسيار مىنمود و عادل خان هرچند جوانى بود نوخاسته و پر زور و از زور او حكايتها در ميان مردم مشهور است ، اما چون فراغت دوست و از خديعت اسليم شاه و طرح و طرز كار واقف بود به آن معنى رضا نداده برپا خاست و اسليم شاه را به مراسم و تعظيم مجدد اجلاس داده بيعت نموده تهنيت به پادشاهى كرد و نثار و ايثار واقع شده و اسليم شاه به موجب وعده كه رفته بود عيسى خان و خواص خان را همراه عادل خان ساخته و بيانه را به جايگير او مقرر گردانيده به آن طرف رخصت داد و بعد از دو ماه غازى محلى را كه از محرمان خاص بود براى مقيد ساختن عادل خان نامزد كرد و عادل خان اين خبر شنيده از بيانه گريخته در ميوات نزد خواص خان رفت و خواص خان ، غازى محلى را طلبيده به همان زنجير كه براى عادل خان آورده بود مقيد ساخت و تمام امرا را به خود متفق گردانيده با لشكر گران متوجه آگره شد و قطب خان و عيسى خان نيز كه از عمدهء امرا و اركان دولت بودند و قرار به اتفاق ايشان واقع شده بود ، به واسطهء نقض عهد از اسليم شاه رنجيدند و به اهتمام تمام عادل خان را به ميعادى معين وقت سحرى از شب برات معهود طلبيدند تا بيعت به او نمايند . اتفاقا عادل خان و خواص خان شب برات در سيكرى رسيده ، آن شب را در ملازمت شيخ سليم چشتى به نوافل و ادعيه احيا كردند و در رفتن به آگره توقف واقع شد و وقت مقررى گذرانيده ، چاشتگاهى بود كه به نواحى آگره رسيدند اسليم شاه مضطرب شده به قطب خان و ديگر امرا بنياد ملايمت نموده اين جماعت را رخصت رفتن پيش عادل خان داد و قصد او اين بود كه مخالفان را از خود جدا ساخته همان ساعت راه قلعهء چنار تنها پيش گيرد تا خزاين و دفاين آنجا را برداشته و سامان لشكر به هم رسانيده بار ديگر آمده به محاربه پردازد و عيسى خان حجاب او را از سستى اين تدبير و سخافت اين راى اطلاع داده از فرستادن امراى خويش نزد غنيم و توجه او به جانب چنار مانع آمد تا اسليم شاه با جمعى از مقربان خويش و دو سه هزار نفر از نوكران اعتمادى قديمى به سرعت تمام از آگره به استعداد تمام به جنگ برآمده آن اميرانى را كه فرستاده بود باز طلبيده فرستاد و گفت كه من از بدسگالى عادل خان در حق شما ايمن نيستم زود\r\n\r\n","description":"","footnote":"","page_name":" 259 ","page_number":273},
  {"content":"\r\n\r\nآمده ملحق بايد شد كه سخن ميان ما و او به زبان شمشير است . بيت :\r\n شمشير دورويه كار يكرويه كند * اينجا به رسول و نامه بر نايد كار \r\nو امرايى كه به عادل خان هم‌سخن بودند چون اسليم شاه را در ميدان ديدند از رفتن به جانب او باز آمده داخل افواج قاهره گشتند و در ظاهر آگره محاربهء قوى روى داد و شكست بر عادل خان افتاد . او تنها به جانب بهته رفت و فرار نمود و خواص خان و عيسى خان نيازى كه هر دو با هم جهت تمام و اخلاص بىحد داشتند به راه ميوات رفتند و با لشكرى كه به تعاقب ايشان نامزد شده بود ، در قصبهء فيروزپور جنگ كرده غالب آمدند . آخر تاب مقاومت افواج اسليم شاه نياورده به جانب كوه شمالى هندوستان كه آن را كماون مىگويند رفته پناه به راجه‌هاى آنجا بردند و قطب خان نايب بر سر ايشان نامزد گشته پيوسته ولايت دامن كوه را نهب و تاراج مىكرد و در اين اثنا اسليم شاه به چنار رفته خزاين آنجا را به گواليار فرستاد و در وقت مراجعت به قصبهء كوره كهاتم‌پور رسيده با جلال خان جلوانى كه از امراى قبيله‌دار افغانان و يكى از هواخواهان عادل خان بود و اسليم شاه از او توهم بسيار داشت ، چوگان باخته به مكر و حيله او را در منزل خود آورده با برادرش خداداد نام در زنجير انداخته به افغانى سپرد كه دعوى خون به اينها داشت و به بهانهء قصاص به قتل رسانيده به آگره آمد « 1 » و از آنجا به گواليار كه آن را پاىتخت ساخته بود و در مقام قتل و استيصال جماعتى كه اتفاق به عادل خان داشتند شده كمر بر كين ايشان چست كرد و يكان يكان را چون مهرهء نرد و شطرنج از بساط دهر بر مىداشت و قطب خان نيز هراس يافته از دامن كوه كماون فرار نموده در لاهور پيش هيبت خان نيازى كه شير شاه او را خطاب اعظم همايون داده بود رفت و هيبت خان به موجب طلب اسليم شاه قطب خان را بسته نزد او فرستاد و اسليم شاه او را با شهباز خان لوحانى [ كه داماد شير شاه و بر مزيد كور كه دجال اين است و حجاج روزگار خود بود 
  ] و سيزده چهارده نامى امرا و امرازاده‌هاى ديگر را به قلعهء گواليار فرستاد و اكثرى در آن حبس به داروى تفنگ قالب تهى كردند « 2 » و از آن جمله محمود خان ولد\r\n\r\n\r\n","description":"","footnote":"\r\n( 1 ) . از اينجا تا « ساخته بود » در يك نسخه آمده است .\r\n( 2 ) . از اينجا تا « مذكور شود » در يك نسخه آمده است .\r\n","page_name":" 260 ","page_number":274},
  {"content":"\r\n\r\nعادل خان است كه در سنّ هفت سالگى به شير شاه ، كنكاش قلعه ساختن از ريگ نموده شير شاه او را ولى عهد ساخته بود ، چنانچه گذشت و ديگر كمال خان « 1 » كهكر است كه عن قريب مذكور شود و در اين سال سليم شاه ، اعظم همايون را از لاهور طلب داشت و او عذرى آورده خود نيامد و ليكن سعيد خان برادر خويش را كه به شجاعت و متانت راى موصوف بود فرستاد و اسليم شاه او را به مراحم الطاف ظاهرى بسيار نواخت و به درجهء تقرب اعلى رسانيد ، اما در باطن قصد دفع او داشت ؛ تا روزى اندرون محل تنها طلبيده سرهاى امرا را كه زنده در ديوار گرفته بود مثل زين خان نيازى و غير آن به او نموده گفت كه اينها را مىشناسى كه چه كسانند ؟\r\nاو بعضى را كه مىشناخت نام برد و قبل از آن حال آن امراى مذكور صاحب استعداد را درون حجرهء گواليار انداخته و به داروى تفنگ آتش زده سوخته بودند الا كمال خان گهكر كه در گوشهء حبس‌خانه جان او به صيانت پروردگار ماند « 2 » . و سبب مخلصى او مىگويند اين بود كه همشيرهء كمال خان كه در حبالهء نكاح اسليم شاه در آمده بود بر كنكاش مطلع شده خبر به برادر فرستاد كه امشب محبوسان را لقمهء داروى تفنگ سازند و از اندرون چار لحاف پر پنبه و چند مشك آب فرستاد و كمال خان آب بسيار بدان لحافها ريخته و به بهانهء غسل خود را از ياران به گوشه‌يى گرفته در آن پيچيده و خواب رفته بود كه آتش در زدند و همه خاكستر شدند و او زير لحاف زنده ماند . صباح اسليم شاه به تماشاى آب‌بندى خانه آمده و اين را سلامت ديده گفت كه اخلاص به من درست بود كه آتش در تو كار نكرد و اسليم شاه عهد و سوگند به او داده كه من بعد مخالفت نورزد ، او را خلاص ساخت و به اتفاق حاكم پنجاب به تسخير ولايت گهكران تعيّن فرمود تا در آنجا به شوكت رسيد و غرض سعيد خان كه اين مرگ مفاجات را مشاهده كرد ، فرمود تا در راه لاهور اسبان داكچوكى بستند و سه شب در ميان از آگره به لاهور رفت و پلهء نيازيان روز به روز گران شدن گرفت و اعظم همايون خطبه به نام خويش در لاهور خواند و اسليم شاه از همان منزل بازگشته به آگره آمد و لشكرهاى انبوه از اطراف طلب داشته متوجه\r\n\r\n\r\n","description":"","footnote":"\r\n( 1 ) . در متن انگليسى همه‌جا :  Kawal Khan  آمده است .\r\n( 2 ) . از اينجا تا « در تو كار نكرد » در يك نسخه آمده است .\r\n","page_name":" 261 ","page_number":275},
  {"content":"\r\n\r\nپنجاب گشت و سزاول خان از مالوه در اين حركت به ايلغار آمده استمالت بسيار يافت و بعضى مهمات در ميان آورده مرخص شد و اسليم شاه روزى چند در دهلى توقف نموده و لشكر را ترتيب داده عازم لاهور گرديد . اعظم همايون و خواص خان و عيسى خان « 1 » نيازى نيز كه از كوه آمده به او ملحق شده بودند با لشكرهاى چون كوه از پنجاب به استقبال اسليم شاه آمده در ايام اوايل زمستان ظاهر قصبهء انباله جنگى عظيم پيوست و در شب روزى كه فرداى آن محاربه خواهد شد اعظم همايون از خواص خان پرسيده بود كه بعد از فتح امر جلوس بر كه قرار مىيابد ؟ او جواب داده باشد كه بر عادل خان كه پسر بزرگ شير شاه و لايق سلطنت است . نيازيان گفته باشند كه ملك به ميراث نيست و من غلب سلب قضيهء مقررى است . اين چه معنى دارد كه شمشير ما بزنيم و سلطنت به ديگران رسد ؟ خواص خان را كه هواخواهى شير شاه به جان و دل داشت اين داعيهء ايشان پسنديده نيفتاد ، بنابر آن در وقت اشتعال نايرهء قتال جنگ‌ها كرده و طرح داده از معركه به اتفاق عيسى خان نيازى به در رفت و نيازيان داد جلادت و شجاعت داده از جانب خود تقصير نكردند و نزديك بود كه فوج قلب اسليم شاه را بردارند . غايتش نمك كار خود كرد و كوشش ايشان سود نداشت . بيت :\r\n زخم تو كز خون تو گويد سخن * چون نمكت خورد ببندد دهن \r\nو سعيد خان برادر بزرگ اعظم همايون با جمعى از سواران مسلح و مكمل به طريقى كه كس او را نشناسد ، به بهانهء مبارك بادى درآمده خواست كه كار اسليم شاه را تمام سازد و همين مىپرسيد كه پادشاه كجاست تا تهنيت فتح بدهم ؟ فيلبانى از ميانهء فيلانى كه اسليم شاه را در آن حلقه گرفته بودند آواز سعيد خان را شناخته نيزه حوالهء او كرد و از ميانهء چندين ازدحام حلقهء فيلان كار ناتمام ساخته به سلامت به در آمد و نيازيان گريخته به جانب دهنكوت كه قريب ره « 2 » است رفتند و بقيه را كواران تاراج كردند و بعضى در نالهاى انباله غرق شدند و اسليم شاه تا رهتاس غربى تعاقب نموده و خواجه ويس سروانى را با لشكر بسيار بر سر نيازيان نامزد ساخته به جانب\r\n\r\n\r\n","description":"","footnote":"\r\n( 1 ) . « عيسى خان » در يك نسخه آمده است .\r\n( 2 ) . در متن فارسى : رده از ترجمهء انگليسى اصلاح شد ( جلد 1 ، ص 493 ) .\r\n","page_name":" 262 ","page_number":276},
  {"content":"\r\n\r\nآگره معاودت نمود و از آنجا به گواليار رفت كه آن را پاىتخت ساخته بود و خواص خان و عيسى خان نيازى كه با يكديگر متفق بودند ، چون از معركه عنان تاب شدند ، عيسى خان به دامن كوه درآمد و خواص خان با پانصد ششصد سوار گريخته به لاهور آمد « 1 » و اسلام خان و شمس خان نوحانى را به حكومت لاهور نامزد گردانيد و زمانى كه شمس خان به سى كروهى لاهور به مهمى برآمده بود ، خواص خان با ششصد چهار صد سوار كه هر سوارى مقاومت با فوجى توانستى كرد به عزم تسخير لاهور آمده در باغ كامران ميرزا فرود آمد و مردم لاهور قلعه بند شده تا آمدن شمس خان شهر را نگاه داشتند و خواص خان درختان بلند سفيدار و چنار آن باغ را از پاى انداخته پى ساختن شاطور و زينه شده بود . مسرعان خبر آوردند كه راى حسين جلوانى و امراى ديگر سليم شاهى با سپاهى سى هزار سوار در نزديكى لاهور رسيدند . خواص خان بعد از كنكاش با عيسى خان از سر محاصره برخاسته پنج شش كروه راه به استقبال رفته با پانصد سوار كارآزماى جنگى خود را بر آن سد آهنى زد و راى حسين مردم خود را گفته راه دهيد تا اين بلاى سياه از ميانه به در رود . او فوج سليم شاهى را رخنه كرده باز از آن جانب حمله آورده بشورانيد . در اين مرتبه زخمى به زانوى او رسيد و از اسب به زمين آمد و مخالفان او را آن قدرت نبود كه خود را به دو رسانيده دستگير سازند تا بالاى چهارپايى برداشته او را از آن معركه علانيه به دربردند و راى حسين مردم خود را از تعاقب منع نمود و خواص خان به سلامت جانب نكركوت و از آنجا به دامن كوه كماون رفت و مآل حال وى عن قريب به جاى خود مذكور خواهد شد ، ان شاء الله تعالى ، و نيازيان طمع بر حكومت كشمير بسته به فريب كشميريان در بيغوله‌ها رفتند و مقيم زاويهء عدم گشتند ، چنانچه مذكور شود ، ان شاء الله تعالى .\r\nو در سنهء اربع و خمسين و تسعمائة ( 954 ) افغانى عثمان نام كه سزاول خان دست او را به سببى قطع نموده بود روزى در گواليار كمين كرده در سر راهى ضربتى\r\n\r\n\r\n","description":"","footnote":"\r\n( 1 ) . در يك نسخه چنين آمده است : « به سياست » در دو نسخه ديگر : « به لاهور آمده شهر را قتل كرد و متعاقب خبر تعاقب كردگان شنيد و در همان روز از آب راوى گذشته و در نواحى موضع ميانى يحيى جلوانى كه عقب خواص خان نامزد شده بود رسيد با آنكه خواص خان زخمى داشت خود از سنگ‌ها سن بر بالاى اسب گرفت و جنگى مردانه با يحيى كرده جانب نكركوت الخ » .\r\n","page_name":" 263 ","page_number":277},
  {"content":"\r\n\r\nبر سزاول خان انداخت و او زخمى شده به منزل رفت و اين معنى را حمل بر اغواى اسليم شاه نموده راه مالوه پيمود و اسليم شاه تعاقب او نموده تا ولايت بانس‌واله رفت و چون سزاول خان در ميان زمين‌داران سرور « 1 » گم شد اسليم شاه عيسى خان سور را با بيست هزار سوار در اوجين گذاشته به پاى تخت رسيد و اسليم شاه در اوايل سلطنت پنج پنج هزار در سر كارهاى بزرگ هندوستان تعيين كرد ، از آن جمله مبارز خان پسر نظام سور را كه عم‌زاده و خسر پورهء اسليم شاه بود و آخر سلطان محمد عدلى خطاب يافت در نواحى اجاون از سركار سنبل بيست هزارى ساخته گماشت تا خواص خان و ديگر امرا سر در آن ولايت نتوانند كشيد و پابنده خبرك « 2 » را نايب او گردانيد و همچنين در اوايل جلوس حكم كرده بود كه در ميان هر دو سراى شير شاهى كه به فاصلهء يك كروهى راه بود سراى ديگر به همان اسلوب سازند و مسجدى و مقرى و سقايهء آبى و طعام لنگرى از خام و پخته براى هندو و مسلمان مهيا دارند و از جملهء احكام او اين بود كه مدد معاش ائمهء جميع ممالك محروسهء هندوستان را كه شير شاه داده و سراها آبادان كرده و باغها ساخته بودند تغيير دهند و نه كم و بيش سازند . ديگر آنكه پاتران را از امرايى كه اكهاره داشتند و آن در هند مشهور است همه گرفتند و فيلان نيز همچنان كشيده گرفت و غير از ماده فيلى زبون لايق باركشى با هيچ كسى نگذاشت و حكم كرده كه سراپردهء سرخ خاصه او را باشد . ديگر اينكه جميع ولايت را خاصهء خود ساخته و بر آيين و رسم داغى كه شير شاه ابداع كرده بود سپاهيان را زر نقد مىدادند . ديگر آنكه حكم نامه‌ها در اطراف ولايت به هر سر كارى نوشت كه شامل جميع معاملات و مهمات دينى و ملكى و مالى باشد و نقير و قطمير ضرورى و بر بستهايى كه سپاهى و رعيت و سوداگر و طوايف مختلف را به كار آيد و حكام را سلوك بايد كرد در آن مندرج بود خواه موافق شريعت باشد خواه نه و هيچ احتياج نبود كه در آن باب رجوع به قاضى و مفتى بايد كرد و امراى پنج هزارى و ده هزارى و بيست هزارى هر روز جمعه خيمهء بلند هشت سرغه برپا كرده ، كفش سليم شاه را با تركشى كه به سرداران داده بود بر سر كرسى مىداشتند و نخست از همه سردار لشكر ، بعد از آن منصف كه\r\n\r\n\r\n","description":"","footnote":"\r\n( 1 ) . نسخه : سرود .\r\n( 2 ) . نسخه : خزك .\r\n","page_name":" 264 ","page_number":278},
  {"content":"\r\n\r\nعبارت از امين باشد و ديگران به ترتيب سر فرود آورده به ادب تمام هر كدام به جايگاه معين مىنشستند و دبيرى مىآمد و آن حكم نامه را كه به مقدار هشتاد بند كاغذ بود كمابيش مبوّب و مفصّل مىخواند و هر مسأله‌يى كه اشكال مىداشت به جميع شقوق و انواع در آن مىيافتند و به عمل درمىآوردند و اگر فرضا اميرى از امرا خلاف آن حكم مىكرد ، دبير صورت واقع را نوشته به درگاه مىفرستاد و مخالف معا با خيل و تبار خويش به سزا و جزا مىرسيد و اين معامله تا آخر زمان اسليم شاه استمرار يافت و جامع اين منتخب در سال نهصد و پنجاه و پنج ( 955 ) خردسال بود كه در ولايت بجواره از توابع بيانه با لشكر فريد تارن پنجهزارى همراه جدّ مادرى خويش عليه الرحمه رفت و اين روش و طرح را ديد و هم در سنهء اربع و خمسين و تسعمائة يا خمس ( 955 ) و الله اعلم ، خواجه ويس سروانى كه بر سر اعظم همايون نامزد بود در حدود دهنكوت با نيازيان جنگ كرده شكست يافت و اعظم همايون قوت گرفته و تعاقب نموده تا سهرند آمد و اسليم شاه لشكرى گران بر سر باغيان فرستاد تا باز در همان حدود جنگ كردند و در اين مرتبه نيز شكست بر نيازيان افتاد و بعضى زنان نيازيان اسير شدند و همه را در گواليار فرستادند و اسليم شاه ناموس آنها را شكست و به فواحش اردوى خود علم و سراپرده و اسباب حشمت نيازيان را كه به دست افتاده بود داده و يكى را سعيد خان و ديگرى را اعظم خان همايون و شهباز خان ناميد و بر اين قياس خطاب‌ها مقرر ساخت و نقاره‌ها به ايشان بخشيد تا وقت نوبت بر درهاى خويش مىنواختند و لوندان طبل علا « 1 » مىزدند و سگ فلكم مىگفتند و اين جماعت چون هر شب جمعه به دستور فواحش هند به سلام اسليم شاه مىرفتند و نقيبان و معرفان به آواز بلند مىگفتند كه پادشاه هم نظر دولت كه فلان خان نيازى و به همان خان دعا مىكند و اين معنى بر طايفهء افغانان كه همه يك قبيله و يك جهت بودند بسيار گران مىآمد و دلها از او تنفر بسيار پيدا كرده بود و بعضى مىگويند كه خطاب‌هاى نيازيان و دادن علم و نقاره در مرتبهء اول بود ، و الله اعلم . و اعظم همايون كه در مرتبهء اخير شكست يافت ديگر كمر نتوانست بست و جمعيت نيازيان از هم پاشيده روز به روز روى به\r\n\r\n\r\n","description":"","footnote":"\r\n( 1 ) . نسخه : علالا مىزدند .\r\n","page_name":" 265 ","page_number":279},
  {"content":"\r\n\r\nانحطاط نهاد و نيازيان اول پناه به كهكران در نواحى رهتاس برده كوهستانى را كه متصل به ولايت كشمير هست ملجا و مقر خويش ساختند و اسليم شاه از براى قمع مادهء فساد ايشان با لشكرهاى گران حركت نموده و به پنجاب رسيده در ميانهء كوهستان شمالى جاى مضبوط و مستحكم اختيار كرده براى نگاه داشتن تهانه پنج قلعه بنياد نهاد . مانكوت و رشيدكوت و غير آن و مدت دو سال طايفهء افغانان ديونژاد را سنگ‌كشى و چونه‌كشى فرمود و از بس بدگمانى كه در حق آن طايفه داشت خاك مذلت و ادبار بر فرق ايشان بيخته ، در اين مدت يك فلوس و جيتل نداد و جمعى را كه از اين محنت خلاص يافتند بر سر كهكران نامزد شده پيوسته جنگ و جدل به آنها مىكردند و كهكران عادى سر و شكل روزانه با افغانان محاربه داشتند و شبها به طريق دزدان به اردو درآمده هر كه را مىيافتند خواه زن خواه مرد اصيل يا بنده برداشته مىبردند و در حبس به اقبح وجوه نگاه مىداشتند و مىفروختند و افغانان خط به بينى كشيدند و به رسوايى تخلص آوردند و هيچ‌كس را مجال عرض اين احوال به اسليم شاه نبود . تا آنكه روزى شاه محمد فرملى كه از امراى نامدار هزال و خوش‌طبعان مشهور هند و نديم مخصوص گستاخ بود ، گفت كه پادشاهم دوش در خواب چنان ديدم كه سه خريطه از آسمان فرود آمد در يكى خاك و در يكى زر و در يكى كاغذ ، از آن جمله خاك بر سر سپاهى افتاد و زر به خانهء هندوان دفترى رفت و كاغذ به خزينهء پادشاهى ماند . اسليم شاه را اين سخن خوش آمد و وعده كرد كه بعد از مراجعت به گواليار محاسبان حساب دو سالهء سپاهيان نموده زر ادا نمايند از قضا آن حكم به عمل درنيامد كه در همان ايام اجل با وى دست و گريبان شده بود . بيت :\r\n چارهء من بكن امروز كه سودى ندهد * نوش‌دارو كه پس از مرگ به سهراب دهند \r\nو مآل حال نيازيان به آن منجر شد كه چون سورت « 1 » ايشان شكست و به كشمير درآمدند ، كشميريان كه در اصل مكّار و غدّار آمدند ، اول نيازيان را از راجورى به فريب طمع در سلطنت طلب نمودند آخر راهبران ايشان بس خم زده احشام كشمير را سپر دادند به موجب اشارت اسليم شاه سر راه بر ايشان گرفتند و تا آنكه زنان\r\n\r\n\r\n","description":"","footnote":"\r\n( 1 ) . نسخه : صورت .\r\n","page_name":" 266 ","page_number":280},
  {"content":"\r\n\r\nنيازيان نيز براى ننگ و ناموس تركش بسته و از آن جمله والده و حرم اعظم همايون بود كه به كشميريان جنگ كرده از هر طرف زير سنگ‌باران پنهان شدند و يك تن جان به سلامت نبرد و مىگويند كه در عهد شير شاه جماعتى از افغانان قبيلهء سنبل را در دهنكوت نيازيان به عهد و قول طلبيده دو هزار كس ايشان را به موجب فرمودهء شير شاه به قتل رسانيده زن و بچهء ايشان را علف تيغ گردانيده بودند و بعد از پنج سال همان آش در كاسهء ايشان بود و در اين دار مكافات سزاى اعمال خود دست به دست يافتند در آن تنگناها و درها هر سه برادران را به قتل رسانيده سرهاى ايشان را نزد اسليم شاه تحفه فرستادند و دخترى نيز از آنجا براى او روانه گردانيدند و شمه‌يى از اين احوال در تاريخ كشمير منقح ايراد يافته كه به حسب تأليف مقدم و به حسب ترتيب مؤخر است و در زمانى كه اسليم شاه افواج بر سر كهكران و جماعت جانوهه كه در جاهاى مستحكم بر كنار آب بهت تحصن جسته بودند نامزد ساخته خود به عمارت قلعهء مال گره اشتغال داشت و كامران ميرزا بعد از جنگ‌هاى بسيار محمد همايون پادشاه از كابل فرار نموده پناه به اسليم شاه آورد تا باشد كه او كمكى دهد و به قوت آن كابل را بگيرد و آب رفته به جوى باز آيد و اسليم شاه بعد استماع اين خبر از تمامى لشكر خويش هيمون « 1 » بقال مشهور را كه در اين ايام به تقريب سعايت و كفايت از شحنگى بازار به درجهء اعتبار رسيده بود انتخاب نموده با جمعى ديگر از افغانان در نواحى رهتاس به استقبال ميرزا فرستاد و اگرچه اسليم شاه اين معنى را در زعم خويش به تقريب نااعتمادى « 2 » بر طايفهء افغانان و اعتماد تمام بر هيمون باعث مزيد اعتبار ميرزا تصور كرده بود ، اما ميرزا اين ادا را سهل شمرده از قبيل اول خم دردى دانسته از آمدن خويش پشيمان شد . ع :\r\n الآن قد ندمت و لا ينفع الندم \r\nو با وجود اين هم اعتقاد ميرزا آن بود كه شايد اسليم شاه تلافى نموده در وقت ملاقات به شرايط تعظيم و اكرام قيام نموده پيش خواهد آمد . او خود روز بارعام در مقام جبروت درآمده و بر تخت فرعونيّت و شدّ اديّت نشسته به سرمست خان افغان ، داود زئى كه منصب باربكى داشت فرمود تا ميرزا را مانند نوكران آحاد الناس\r\n\r\n\r\n","description":"","footnote":"\r\n( 1 ) . متن فارسى : هيموى .\r\n( 2 ) . نسخه : نااعتميدى .\r\n","page_name":" 267 ","page_number":281},
  {"content":"\r\n\r\nبه تعظيمات رسمى امر كرد و كورنش داد و آن مرد از روى ناآدمىگرى به زور قفاى ميرزا گرفته چند مرتبه به فرياد بلند گفت كه پادشاه نظر دولت كه كامران مقدم‌زادهء كابل دعا مىكند و اسليم شاه بعد از تغافل بسيار نگاهى تكبرآميز به جانب ميرزا كرده خوش‌آمدى به نفاق گفت و در نزديكى سراپردهء خويش خيمه و شاميانه براى ميرزا نصب فرموده اسبى و سروپايى و كنيزكى و خواجه‌سرايى به جهت جاسوسى احوال به ميرزا بخشيد و گه‌گاهى ميرزا را طلبيده مشاعره مىكرد و صحبت به ناخوشى مىگذشت و ميرزا از آن تكلفات و تواضعات بسيار به جان آمده از عمر و زندگى بيزار گشت و فرصت به جهت فرار مىجست و افغانان با وى به زبان هندى هزلى مىكردند و چون به دربار مىآمد مىگفتند مورو « 1 » مىآيد و ميرزا از يكى مقربان به حضور اسليم شاه پرسيد كه مورو كه را مىگويند ؟ او گفت مردى عظيم الشأن را مىگويند . ميرزا گفت بر اين تقدير اسليم شاه خوش مورو باشد و شير شاه از آن هم خوشتر بود و اسليم شاه حكم كرد كه ديگر اين لفظ نگويند و مطايبه به ميرزا نكنند تا روزى اسليم شاه از ميرزا شعرى طلبيد . ميرزا در بديهه اين مطلع خواند ، بيت :\r\n گردش گردون گردان گردنان را گرد كرد * بر سر اهل تميزان ناقصان را مرد كرد \r\nاسليم شاه فحواى كلام را دانسته و اين ادا را فرو برده به موكلان پنهانى حكم فرمود تا ميرزا را چشم بند نگاه دارند و ميرزا به وسيلهء زمين‌داران با راجه‌يى از راجه‌هاى كوهى سخن كرده او را به وعده‌ها اميدوار ساخته بر اين آورد تا اسب داك چوكى به كنار آب چناب بستند و شبى چادرى بر سر كشيده از سراپرده بيرون رفت و نگاهبانان خيال كردند كه مگر عورتى از اهل حرم ميرزا مىرود و هيچ متعرض نشدند و ميرزا با اسب و زين از آب گذشته خود را به آن راجه رسانيد و از آنجا تنها برقعى پوشيده و جلودارى همراه گرفته به بدرقى « 2 » كسان راجه در نواحى موضع كهرى بر كنار آب بهت رسيده شبى به جايى فرود آمد و آن موضع چون به قرب سلطان‌پور نشستگاه سلطان آدم كهكر به سه كروهى قلعهء رهتاس واقع است كسى به سلطان آدم رفته خبر كرد كه مغول زنى تنها با يك جلودار در فلان موضع منزل ساخته ، صباح مىخواهد كه راهى شود . سلطان آدم كسان فرستاده و تفحص احوال\r\n\r\n\r\n","description":"","footnote":"\r\n( 1 ) . مورو يعنى مرغ\r\n( 2 ) . چنين است در هر سه نسخه .\r\n","page_name":" 268 ","page_number":282},
  {"content":"\r\n\r\nنموده آمده ميرزا را ديد و ميرزا از وى عهد و قول به الحاح گرفته تا او را به مأواى و مسكن رساند . سلطان آدم قبول كرد و عريضه‌يى نوشته به محمد همايون پادشاه كه در آن نزديكى آمده بودند فرستاد و التماس جان بخشى به ميرزا نمود . پادشاه فرمانى حسب سؤال او نوشته فرستاد تا آخر حال بعد از دو سال باز ميرزا را گرفته نيشتر در چشم او زده رخصت مكهء معظمه فرمودند و « نيشتر » تاريخ اين واقعه شد و اين قضايا چون در تاريخ اكبرنامه و نظامى به تفصيل مذكور است و اينجا تقريبى بود بر همين‌قدر اختصار نموده آمد و از جملهء وقايعى كه در عهد اسليم شاه روى داده واقعهء شاه محمد دهلوى بود و مجمل اين قضيه آنكه اين شاه محمد در عهد شير شاه از ولايت به هندوستان آمده خود را سيد مىگرفت و مردم را در سيادتش اندكى تردّد بود و بر دوش اكابر و مشايخ مىزيست و دعوت اسما مىدانست و خالى از شيدى نبود . نظم :\r\n ز شيخان آنچه مىبايد كرامات و مقامات است * وز ايشان آنچه مىبينيم شطحيّات و طامات است \r\nو با وجود اين شير شاه را بر او گمان ولايت بود . اسليم شاه نيز از زمان شاهزادگى باز اعتقادى عظيم نسبت به او داشت و در خدمت او رفته ، چنانچه سلوك را رسم مىباشد تفاول سلطنت مىگرفت و از حسن ظنى كه او را بود كفش او برمىداشت .\r\nمىگويند كه روزى سبد خربزه نزد شاه محمد آورده بودند در همان ساعت اسليم شاه رسيد . او اشارت به اسليم شاه كرده گفت همين سبد را چتر پادشاهى اعتبار كرده به تو داديم برخيز و بر سر بنه و برو . اسليم شاه آن را بىاستنكاف برداشت و از براى خود فال نيكو زد و رفت . بيت :\r\n چه نيكو بود فال فرخ زدن * نه بر رخ زدن بلكه شه رخ زدن \r\nو در آخر حال او را اين معنى گران نمود ، چنان كه هميشه تر « 1 » بود . به هر تقدير چون اسليم شاه به سلطنت رسيد ، در عهد او دو سيدى ، عالىنسبى ، مرتاضى ، پاكيزه روزگارى وجيهى خوش‌خلقى كه يكى امير طالب نام داشت كه خادم بود ، ديگرى مير شمس الدين كه مخدوم و برادرزادهء او بود ، از ولايت عراق در پنجاب به\r\n\r\n\r\n","description":"","footnote":"\r\n( 1 ) . نسخه : پر .\r\n","page_name":" 269 ","page_number":283},
  {"content":"\r\n\r\nاردوى اسليم شاه رسيده به دهلى آمدند و در محله‌يى از محلات شهر منزل گرفته مرجع خواص و عوام بودند مير ابو طالب در وادى طبابت آن‌چنان يد بيضا داشت كه اكثر مرضى به علاج او شفا مىيافتند و نذر و نياز بسيار از اين رهگذر قطع نظر از فتوحات در نظرش مىآوردند و شهرت چنان يافته بود كه ايشان نگين مرتضى - رضى الله عنه - با خود داشتند و از خصايص آن اين بود كه هر كه مشكوك ايستاده بودى در مقابلهء آن نگين درست نمىتوانست ديد ، و الله اعلم و به جهت سابقهء معرفتى كه به شاه محمد داشتند او خواست كه صبيهء خود را به برادرزادهء مير ابو طالب بدهد . ايشان اقدام بر قبول اين معنى نكردند و مردم را بدگمانى در نسبت او بيشتر روى نمود و گفت و گويى در اكابر و اصاغر پديد آمد و شاه محمد اين دو عزير الوجود را درون حويلى خويش طلبيده به جاى محفوظ نگاه داشت و به خدمت ايشان تعهد مىنمود . چون چندى بر اين گذشت شبى جماعتى مسلح از بالاخانهء او درآمده پدر و پسر را كه هر دو به نماز تهجد مشغول بودند شهيد ساخته به در رفتند و صباح حاكم شهر آمده صورت حال را از شاه محمد استفسار نمود . او انكارى پاك آورده گفت كه مرا از اين حال وقوفى نيست و نمىدانم كه قاتلان چه كسان بودند و محضرى به مهر اكابر درست كرده در اين باب مصحوب عريضه نزد اسليم شاه در اين مقام فرستاد و اسليم شاه مخدوم الملك ملا عبد الله سلطان‌پورى را كه شيخ الاسلام و صدر الصدور بود براى تحقيق اين قضيه به دهلى فرستاد و فرامين براى احضار اعيان علماى آن عصر مثل ميان حاتم سنبلى و ميان جمال خان مفتى و ديگران به اطراف فرستاد و تا دو ماه بيش اين معركه در ميان بود و بعد از بحث و تفتيش بسيار به قياس و قرينه معلوم شد كه قاتلان گماشتهء شاه محمد بودند و صورت حال را معروض اسليم شاه داشتند و پيش از آنكه جواب آيد شاه محمد كه از آن عزت به اين خوارى رسيده بود تاب كشاكش نياورده فى الحال خون كم كرد و بالاى آن جغرات خورد و ننگ زحمت وجود برد و غير اين هم مىگويند و بر عالميان واضح گرديد كه آن همه رياضات و مجاهدات براى ريو و ريا بود نه براى خدا ، تركت الدنيا للدنيا . رباعى :\r\n يك چند زبان خود چو شمشير كنى * تا همچو سگى را صفت شير كنى \r\n\r\n","description":"","footnote":"","page_name":" 270 ","page_number":284},
  {"content":"\r\n\r\n انبان دروغ را زبر زير كنى * تا يك شكم گرسنه را سير كنى \r\nو اين واقعه در سنهء نهصد و پنجاه و شش ( 956 ) روى نمود و ديگر واقعهء شيخ علايى مهدى بيانه بود كه نزديك است به واقعهء سيدى موله كه در زمان سلطان جلال الدين فيروز شاه گذشت ، بلكه حذو النعل بالنعل به اين مطابق است و شرح اين حال به طريق اجمال آنكه ، پدر شيخ علايى مذكور حسن نام دارد كه از مشايخ كبار ديار بنگاله است . او و برادر خردش شيخ نصر الله كه از فحول علما بود از بنگاله به زيارت مكهء معظمه رسيده و از آنجا به هند آمده در خطهء بيانه رحل اقامت انداختند و   « جاءَ نَصْرُ اللَّهِ وَ الْفَتْحُ »   تاريخ آن سال يافتند و برادر بزرگ به ارشاد و هدايت ، و خرد به فتوى و درس علوم دين قيام داشت و شيخ علايى كه ارشد اولاد شيخ و از عهد صبا اثر نجابت و صلاح و سيماى شباب نشأ فى عبادة الله و سنة رسول الله - صلى الله عليه و سلم - بر لوح پيشانى او عيان بود ، در ملازمت پدر بزرگوار كسب علوم ظاهرى و باطنى و تهذيب اخلاق و سير و سلوك مىنمود و در اندك مدت كتب متداوله را به قوت حدت طبع و ذكا و صفاى فطرت مطالعه كرده به تدريس و افاده مشغول شد . رباعى :\r\n تحصيل دوام بايد و رنج طلب * پيوسته به روز بحث و تكرار به شب\r\nتقوى و رياضات و عبادات و ادب * بىاين همه تحصيل محال است و عجب \r\nو بعد از وفات والد ماجد ترك گفت‌وگوى رسمى و اشتغال به اين نقوش وهمى گفته و بر جادهء طاعت و منهج رياضت و سجادهء مشيخت استقرار و استمرار گرفته طالبان راه را ارشاد و تلقين مىنمود و ليكن هنوز بقيه‌يى از آثار نفس داشت و به موجب « آخر ما يخرج عن رؤس الصدّيقين حبّ الجاه » بر ابناى جنس تفوّقى جسته ، نمىخواست كه شيخى ديگر در آن شهر با وى شركت مكانى داشته باشد ، تا آنكه در روز عيد مقتدايى را از مشايخ مترسّمه متصوّفه و متقشّفه از غايت غبطه و غيرت از محفه فرود آورده شكستى عظيم به حال او رسانيد و كوس شيخى به انفراد مىزد و برادران ديگر كه به حسب سن و اعتبار از او بزرگتر بودند نيز اطاعت او نموده به آن مباهات مىنمودند . در اين اثنا ميان عبد الله نيازى افغان كه اولا از خلفاى نامدار شيخ سليم چشتى فتح‌پورى بود و بالاخره به رخصت او به زيارت\r\n\r\n","description":"","footnote":"","page_name":" 271 ","page_number":285},
  {"content":"\r\n\r\nمكهء معظمه رفته و سلوك اطوار مختلفه كرده و به مير سيد محمد جونپورى - قدس الله سره العزيز - كه دعوى مهدى موعود كرده بود گرويده و طريقهء مهدويت گزيده از سفر حجاز آمده در بيانه توطن نمود و در گوشهء باغى از آبادانى دور تر به كنار حوض مسكن ساخته آب بر سر خود مىكشيد و چون وقت نماز مىرسيد بعضى از كاسبان و هيزم‌كشان و آبكشان را كه گذر در آن مقام مىافتاد جمع كرده اقامت نماز جماعت را لازم مىداشت ، به مثابه‌يى كه اگر كسى را مايل به جماعت نمىيافت پلى چند به او داده ترغيب نموده ثواب جماعت از دست نمىداد و شيخ علايى چون روش او را ديد بسيار خوش كرد و به اصحاب خويش گفت كه دين و ايمان اين است كه ميان عبد الله نيازى دارد و روشى كه ما گرفتار آنيم جز بت‌پرستى و زنّاردارى نيست . رباعى :\r\n تا يك سر موى از تو هستى باقى است * انديشهء كار بت‌پرستى باقى است\r\nگفتى بت و زنار شكستم رستم * اين بت كه ز پندار پرستى باقى است \r\nو طريقهء آبا و اجداد خود را ترك داده دكان مشيخت و مقتدايى را بر هم زده و پا بر سر پندار و غرور نهاده در پى استرضاى غرباى خويش گشت و به طريق فروتنى و خوارى كفش پيش پاى جماعتى كه ايشان را سابق آزرده بود مىنهاد و مدد معاش و لنگر و خانقاه گذاشته و وادى ترك و تجريد پيش گرفته آنچه اسباب دنيوى تا كتب هم كه داشت همه را بر فقرا ايثار كرد و با حليلهء خويش گفت كه مرا درد طلب حق گريبان‌گير گشته اگر بر فقر و فاقه صبر مىتوانى كرد همراه من باش بسم الله و گرنه حصهء خود از اين اموال برآور و زمام اختيار بر دست خود بگير و برو . ع :\r\n دارى سر ما و گرنه دور از بر ما \r\nاو خود برين شيوه اشدّ رضا داشت ، بيت :\r\n كار دين بعضى زنان شايد به از مردان كنند * در دليرى شير ماده بهتر از شير نر است \r\nو در جوار ميان عبد الله آمده از او به طريق پاس انفاس تلقين ذكر به روشى كه ميان اين طايفه مقرر است گرفت و معانى قرآنى و نكات و دقايق و حقايق آن به آسانى بر او مكشوف گشت و جمعى كثير از احباب و اصحاب كه با وى جهت اتحاد و اعتقاد داشتند بعضى مجرد و بعضى متاهّل صحبت او را به جان اختيار\r\n\r\n","description":"","footnote":"","page_name":" 272 ","page_number":286},
  {"content":"\r\n\r\nكرده راه سلوك را به قدم توكل سپرده ، سيصد خانه‌وار مردم بىكسب و تجارت و زراعت و حرفت ديگر به سر مىبردند و هرگاه چيزى از غيب مىرسيد قسمت بر رؤس افراد به طريق سويّت و عدالت مىكردند و فحواى كريمهء  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  را شعار خود ساخته اگر از گرسنگى مىمردند هم دم نمىزدند و اگر كسى ترك عزيمت به موجب قرار داد ايشان داده كسبى مىكرد ، البته ده يك در راه خداى تعالى صرف مىنمود و در وقت بعد از نماز فجر و نماز ديگر صغار و كبار در آن دايره جمع آمده بيان قرآن مىشنيدند و شيخ علايى را نفس گيرايى مؤثر چنان بود كه در وقت تفسير قرآن مجيد از او هر كسى كه مىشنيد اكثرى خود دست از كار و بار دنيوى بازداشته آن صحبت اختيار مىكردند و ترك خانمان و عيال و اطفال نموده و بر شدت فقر و فاقه و مجاهده صبر كرده ديگر پيرامون كسب و كار خود نمىگشتند و اگر آن همت نمىبود لااقل توبه از معاصى و ملاهى و مناهى « 1 » خود هيچ‌جا نرفته بود بسيارى را خود چنان ديده شد كه شب از لوازم خانه و ظروف و آلات طبخ را حتى از نمك و آرد و آب هم خالى ساخته سرنگون مىماندند و هيچ چيزى از اسباب معيشت با خود از غايت اعتماد بر رزاقى حق تعالى نمىگذاشتند و روز نو روزى نو دستور العمل ايشان بود و شمه‌يى از احوال اين جماعت در كتاب نجات الرشيد ايراد يافته آنجا بايد ديد و با وجود اين حال اسلحه و آلات حرب براى دفع مخالفان هميشه با خود مىداشتند تا اگر كسى بر حقيقت معامله اطلاع نمىداشت خيال مىكرد كه ايشان اغنيااند :  يَحْسَبُهُمُ الْجاهِلُ أَغْنِياءَ مِنَ التَّعَفُّفِ  ، و هر جا در شهر و بازار نامشروعى و منهيى مىديدند جبرا و قهرا رفته احتساب مىكردند و ملاحظه از حاكم نمىداشتند و اغلب اوقات غالب بودند و از حكام شهر هر كه موافق مذهب و مشرب ايشان بود در امداد مىكوشيدند و هر كه منكر بود تاب مقاومت نداشت و كار به جايى كشيد كه پدر از پسر و برادر از برادر و شوهر از زن مفارقت گزيده در دايرهء مهدويه درآمده ، راه فقر و فنا پيش مىگرفتند و ميان عبد الله چون ديد كه شيخ علايى با عوام و خواص برافتاده و وقت صاف او را شورانده از اين معنى به هم برآمده به ملايمت و نصيحت گفت كه روزگار امثال اين امور بر نمىتابد و حق در زمان ما تلخ‌تر از حنظل گشته از اين وادى احتراز لازم\r\n\r\n\r\n","description":"","footnote":"\r\n( 1 ) . عبارت در اينجا مختل است ، اصلاح آن ممكن نشد . مصحح .\r\n","page_name":" 273 ","page_number":287},
  {"content":"\r\n\r\nشمرده يا خمول بايد گزيد يا راه سفر حجاز پيش بايد گرفت . رباعى :\r\n آن كس كه ز غوغا نرهد واى برو * بر خلق جهان دل بنهد واى برو\r\nدر دست فقير نيست نقدى جز وقت * آن نيز گر از دست دهد واى برو \r\nشيخ علايى به همان وضع و حالت كه داشت با ششصد و هفتصد خانه‌وار مردم به اميد آنكه در اين سفر شايد به اعيان و مقتدايان اين طايفه صحبت داشته روش اهل دواير بداند ، متوجه گجرات شد و زمانى كه از بيانه به قصبهء بساور آمد جامع اين اوراق را پدر مرحوم به ملازمت او برد و از بس خردسالى صورت او مانند خوابى و خيالى در متخيّلهء من مانده و چون به خواص‌پور نزديك به جودهپور رسيد ، خواص خان كه در آن سرحد نامزد بود اولا به استقبال او برآمده داخل زمرهء معتقدان شد و چون به سماع مقيد شده بود ، هر شب جمعه در منزل او صوفيان اجتماع مىنمودند و شيخ علايى منكر ملاهى و مناهى و آمر معروف و ناهى منكر بود بنابر آن صحبت راست نيامد و منع و زجر از نگاه داشتن حق سپاهيان علاوهء آن گشت . مثل : ( انّ قول الحقّ لم يترك لى صديقا ) ، مشهور است و شيخ علايى به جهت بعضى موانع كه پيش آمد از اثناى راه برگشته به بيانه مراجعت نمود و زمانى كه اسليم شاه در آگره بر مسند حكومت استقرار گرفت و آوازهء شيخ علايى به سمع او رسيد ، مير سيد رفيع الدين محدث و ابو الفتح تهانيسرى و ديگر علماى آگره را احضار فرموده شيخ علايى را به اغواى مخدوم الملك مولانا عبد الله سلطان‌پورى از بيانه طلب داشت . او با جمعى از اصحاب مخصوص خود كه همه يكتاپوش و مسلح بودند بر درگاه آمده و به رسميّاتى كه در مجلس ملوك مىباشد مقيد ناشده سلام بر وجه مسنون بر همه اهل مجلس كرد . اسليم شاه جواب به كره گفته بر او و بر مقربان او وضع شيخ بسيار گران آمد و مخدوم الملك خاطرنشان اسليم شاه ساخته بود كه اين مبتدع دعوى مهدويت مىكند و مهدى خود پادشاه روى زمين خواهد شد و چون سر خروج دارد ، واجب القتل است . عيسى حجاب كه نهايت درجه تقرب داشت و ديگر امرا چون شيخ علايى را در وضع نامرادى با جامه‌هاى پاره و كفشهاى كهنه ديدند به اسليم شاه گفتند كه اين مرد با اين حال و با اين هيأت مىخواهد كه پادشاهى را از ما بگيرد ، مگر ما افغانان همه مرده‌ايم و پيش از انعقاد\r\n\r\n","description":"","footnote":"","page_name":" 274 ","page_number":288},
  {"content":"\r\n\r\nمجلس بحث شيخ علايى به موجب عادت معهود خويش چند آيات قرآنى را تفسير كرده و چنان وعظى نافع به عبارتى بليغ مشتمل بر ذكر مذمت دنيا و احوال قيامت و اهانت علماى زمان و ساير خطابيات گفت كه اسليم شاه و ديگر امراى حضار مجلس را به آن قساوت قلب بسيار مؤثر افتاد و آب در چشم كرده حيران ماندند و اسليم شاه از مجلس برخاسته و خود مقيد شده از اندرون محل طعام براى شيخ و همرهانش فرستاد و شيخ نه خود از آن طعام تناول نمود و نه هنگام آمدن اسليم شاه تعظيم او به جا آورد و به ياران خود همين‌قدر گفت كه هركه را خوش آيد بخورد و چون از او پرسيدند كه سبب امتناع از طعام خوردن چه بود ، جواب داد كه طعام تو حق مسلمانان است كه به خلاف شرع زياده از حق خود متصرف شده ، اسليم شاه با وجود اين خشم فرو خورده تحقيق آن بحث و تشخيص قضيه را به علما حواله كرد و شيخ علايى به قوت حدّت طبع و صفاى باطن بر هر كدام ايشان در بحث غالب آمد و چون مير سيد رفيع الدين كه وفات او در سنهء اربع و خمسين و تسعمائة است ( 954 ) در مقام ايراد احاديث [ كه در باب خروج مهدى موعود و علامات آن واقع شده 
  ] مىشد ، شيخ علايى مىگفت كه شما شافعى مذهبيد و ما حنفى و اصول حديث شما ديگر و از ما ديگر . توجيهات و تأويلات شما را در اين مبحث چون قبول مىداريم و ملا عبد الله را خود به حرف مىگذاشت و مىگفت كه تو از علماى دنيايى و دزد دينى و مرتكب چندين نامشروعاتى به مثابه‌يى كه از دايرهء عدالت خارج افتاده‌اى و هنوز آواز سرود و ساز از خانهء تو علانيه مىشنوند و به موجب احاديث صحيح نبوى عليه الصلاة و السلام مگسى كه بر قاذورات نشيند به مراتب بهتر از عالمانى كه در ملوك و سلاطين را قبلهء همت خود ساخته‌اند و در به درمىگردند . بيت :\r\n علم كز بهر كاخ و باغ بود * همچو شب دزد را چراغ بود \r\nو امثال اين مقدمات چندان در تحقير و اهانت علماى غير عامل مىگفت و مستشهدات از آيات و احاديث مىآورد كه ملا عبد الله را مجال دم زدن باز نمىماند و در اثناى بحث روزى اتفاقا ملا جلال بهيم دانشمند آگره آن حديث را كه در باب حليه و علامات مهدى موعود ورود يافته چنين خوانده كه اجل الجبهة به فتح جيم و\r\n\r\n","description":"","footnote":"","page_name":" 275 ","page_number":289},
  {"content":"\r\n\r\nتشديد لام به صيغهء تفضيل مشتق از جلال . شيخ علايى تبسمى كرد و گفت كه سبحان الله در ميان عوام الناس خود را به اعلم العلما شهرت داده‌اى و هنوز عبارت درست نمىتوانى خواند ، چه جاى نكات و اشارات و دقايق علوم حديث ، نمىدانى كه عبارت اجلى الجبهه است كه افعل التفضيل از جلاست نه از جلال كه نام تو باشد ، او منفعل شده ديگر دم نزد . بر اين قياس شيخ مبارك را مىگويند كه در اين مجلس محمد شيخ علايى بود و از آن روز باز به مهدوى مشهور است و اسليم شاه فريفته به بيان و كلام او شده ، مىگفت كه تفسير معانى قرآن مىكرده باشى و پيغام به شيخ داد كه از اين دعوى كه مهدى موعودى باز آى و آهسته در گوش من از اين سخن انكار بكن كه من تو را بر تمام قلمرو خويش محتسب الهى مىگردانم و تا اين زمان اگر بىحكم من امر معروف مىكردى حالا به اذن من به آن امر قيام نماى و اگر نه علماى زمان به قتل و صلب تو فتوى داده‌اند و من ملاحظه مىكنم و نمىخواهم كه خون تو ريخته گردد . شيخ كه قدم بر قدم منصور مانده در اين دعوى اسهل و در اين مطلب جزئى از او هم گذرانده بود بيم و هراس هيچ داورى نداشت و با وى همين مىگفت كه اعتقاد خود را به سخن تو چگونه تغير دهم . بيت :\r\n سلامت چو خواهى ملامت رواست * سلامت چو گم شد ملامت خطاست \r\nو در اين اثنا هر روز خبر به اسليم شاه مىرسيد كه امروز فلان سردار افغانان در دايرهء شيخ رفته به او گرويد و ترك علايق روزگار گفت و روزى ديگر به همان و ملا عبد الله ساعت به ساعت اسليم شاه را تحريض و ترغيب بر قتل او مىنمود .\r\nآخر الامر اسليم شاه حكم بر اخراج شيخ نموده گفت كه در مملكت من مباش و به دكن برو . چون شيخ علايى كه از سالها باز هواى سير دكن و ديدن مهدويهء آن ديار در سر داشت ، اين مژده شنيده كريمهء  أَرْضُ اللَّهِ واسِعَةً  خوانده برخاسته بىتوقف عازم آن ولايت گرديد . بيت :\r\n قاسم سخن كوتاه كن برخيز و عزم راه كن * شكّر بر طوطى فكن مردار پيش كركسان \r\nو به هنديه كه سرحد دكن است رسيده و بهار خان الملقب به اعظم همايون سروانى حاكم آنجا او را چند روز در اولكهء خويش نگاه داشت و در دايرهء او درآمده هر روز به پاى وعظ او مىرفت و نيمهء لشكر او بلكه زياده از آن به او گرويدند و اين\r\n\r\n","description":"","footnote":"","page_name":" 276 ","page_number":290},
  {"content":"\r\n\r\nخبر را منهيان به اسليم شاه رسانيدند و عرق غيرت او به جنبش درآمد و مخدوم الملك صورت حال را به صد آب و تاب خلاف واقع خاطرنشان اسليم شاه ساخت و حكم به طلب شيخ علايى صادر شد . مقارن اين حال اسليم شاه از آگره به جانب پنجاب به قصد دفع فتنهء نيازيان متوجه گشته بود ، چون محاذى بيانه به منزل بهرسور رسيد ، مخدوم الملك به اسليم شاه گفت كه از فتنهء صغير كه عبارت از شيخ علايى باشد چند روزى خلاصى يافتيم ، اما فتنهء عظيم ، يعنى شيخ عبد الله نيازى كه مرشد شيخ علايى و پير نيازيان است و پيوسته با سيصد و چارصد كس مسلح و مكمل در كوهستان بيانه مىباشد و افساد مىنمايد هنوز برپاست . آتش خشم اسليم شاه كه تشنهء خون نيازيان بود از اين نفس شعله زد و به ميان بهوه لوحانى حاكم بيانه كه از جملهء برگزيدگان خاص شيخ عبد الله بود امر به احضار شيخ فرمود و ميان بهوه نزد شيخ رفته گفت كه مناسب چنان مىبينم كه شما روزى چند به موجب آنكه از بلا حذر گفته‌اند خود را به گوشه‌يى بكشيد و از اين شهر به جاى ديگر انتقال نماييد تا شايد پادشاه ذكر شما را فراموش سازد ، بار ديگر بر سر اين حرف نيايد و دفع الوقت كرده باشيد و من نيز عذرى پسنديده خواهم گفت . ع :\r\n مترس از بلايى كه شب در ميانست \r\nاين سخن او را شيخ عبد الله قبول نكرد و گفت اين پادشاهى است غيور و مخدوم الملك پيوسته در انتهاز فرصت است ، اگر به جاى دور تر رفته مرا بطلبند آن زمان در مؤنت عظيم خواهم افتاد . بنابر آن حالا كه به ده كروهى رسيده باشد ديدن وى اولىتر است و ارادهء خداوندى اينجا و آنجا در حال و استقبال مساوى است تا هر چه مقدر است خواهد رسيد ، ( العبد يدبّر و اللّه يقدّر ) . بيت :\r\n عنان كار نه در دست مصلحت بين است * عنان به دست قضا ده كه مصلحت اينست \r\nتا شباشب از بيانه روانه شد و صباح وقت كوچ اسليم شاه را در سر سوارى ديد و گفت : السلام عليك . در اين حين ميان بهوه قفاى او را گرفته خم ساخته گفت كه شيخا به پادشاهان اين چنين سلام مىكنند . شيخ به تندى جانب او ديد و گفت سلامى كه سنت است و ياران بر رسول صلى الله عليه و آله و سلم كردند و رسول صلى الله عليه و آله و سلم بر ايشان رضى الله عنهم گفته‌اند ، همين است ، من غير\r\n\r\n","description":"","footnote":"","page_name":" 277 ","page_number":291},
  {"content":"\r\n\r\nاين نمىدانم . اسليم شاه اعراضى شده كه پير علايى همين است . ملا عبد الله كه در كمين بود گفت همين اسليم شاه فرمود تا او را بىتحاشى زير لگد و مشت و چوب و تازيانه گرفتند و شيخ تا زمانى كه شعور داشت همين آيهء كريمه مىخواند كه  رَبَّنَا اغْفِرْ لَنا ذُنُوبَنا وَ إِسْرافَنا فِي أَمْرِنا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ  .\r\nاسليم شاه پرسيد كه چه مىگويد ؟ ملا عبد الله گفت كه شما را و ما را كافر مىخواند .\r\nاسليم شاه شدت و غلظت ورزيده بيشتر از پيشتر مقيد به عقوبت و تعذيب او گشته تا يك ساعت بيش سواره ايستاده او را لت مىفرمود چون دانست كه نفس از او منطقع شده بيت :\r\n نفسى در ميان ميانجى بود * آن ميانجى هم از ميان برخاست \r\nماند و روان شد و شيخ را كه رمقى در تن باقى مانده بود در خام پيچيدند و تا يك شب و روز او را در جاى آتش گرم نگاه داشتند تا به حال آمد و اين واقعه در سنهء خمس و خمسين و تسعمائة ( 955 ) روى نمود و بعد از صحت از بيانه قطع نظر نموده سياحت گزيد و چندگاهى در افغانستان بود و چندگاهى در ميان افغانان پتن سرحد بجواره ما بين انبير و امر يتسر به سر مىبرد و چنين مىگفت كه اين بود ثمرهء صحبت ارباب قيل و قال . نظم :\r\n اى خداوندان حال الاعتبار الاعتبار * وى خداوندان قال الاعتذار الاعتذار \r\nعاقبت به سرهند آمده از راه و روش مهدويت بالكل ابا آورده و ساير مهدويه را از آن اعتقاد بازداشته به روش متشرعان عامهء اهل اسلام سلوك مىورزيد تا در سنهء نهصد و نود و سه ( 993 ) زمانى كه بندگان حضرت متوجه اتك بنارس بودند او را طلبيده پاره‌يى زمين و معاش به نام او و فرزندان او در سهرند انعام فرمودند و در سنهء الف ( 1000 ) در سن نود سالگى تخمينا عالم فانى را بدرود كرد . رباعى :\r\n گر خنگ فلك عنان به دست تو سپرد * ور نقد زمين جهان به پاى تو شمرد\r\nگر دانش تو سبق ز افلاطون برد * اينها همه هيچ است همى بايد مرد \r\nو بعد از آنكه اسليم شاه فتح نيازيان كرده به آگره مراجعت نمود ، ملا عبد الله اسليم شاه را محرك شد و سرود به ياد مستان داده باز بر اين آورد كه شيخ علايى را از هنديه طلبيده بر او اجراى حد فرمايند و به اقبح وجوه خاطرنشان او ساخت كه\r\n\r\n","description":"","footnote":"","page_name":" 278 ","page_number":292},
  {"content":"\r\n\r\nحكم به اخراج شيخ علايى شده بود و حال آنكه بهار خان مريد و معتقد او گشته و تمام لشكر به او گرويده چنانچه خويشان از هم تبرا جسته به مذهب او درآمده‌اند و احتمال خلل در ملك است ، اسليم شاه او را از آنجا طلب نموده نسبت به پيشتر خود بيشتر مقيد شده تا آن قضيه به فيصل رسد و چون ملا عبد الله را صاحب غرض دانسته بود و عالمى ديگر را از علماى دهلى و آگره قابل تشخيص اين بحث نمىيافت ، شيخ علايى را در اين مرتبه حكم كرد تا در بهار پيش شيخ بده طبيب دانشمند كه شير خان از نهايت اعتقاد كفش پيش پاى او مىنهاد و بر ارشاد قاضى شرحى معتبر نوشته و مشهور است فرستند و به موجب گفتهء او عمل نمايند . شيخ علايى چون آنجا رفت ، از اندرون خانه‌هاى شيخ بده طبيب آواز سرود و ساز شنيد و بعضى مكاره طبعى و شرعى ديگر نيز كه ذكر آن استهجانى صريح دارد در مجلس او ديد و بىاختيار امر معروف و نهى منكر كرد . شيخ بده چون بسيار فانى و معمر بود و قدرت تكلم نداشت اولاد و احفادش جواب دادند كه بعضى رسوم و عادات كه در هندوستان شايع شده از آن قبيل است كه اگر آنها را منع كنند كيف ما اتفق ضررى و نقصانى دنيوى و جانى و بدنى به مانع عايد شود . زنان هنديه كه طايفهء ناقص‌اند آن نقصان را نتيجهء احتساب مىدانند و در آن صورت كافر مىشوند . به هر حال در تجويز فسق از تجويز كفر شايد بزه كمتر باشد . شيخ علايى گفت اين خيال فاسد است به اين دليل كه زمانى كه نقصان دنيوى در اعتقاد ايشان نتيجه تغير نامشروعى باشد و امر معروف را سبب موت شخصى و ضرر مال و جاه او دانند از اول مسلمان نيستند تا ملاحظهء اسلام ايشان كرده شود و سخن در صحت نكاح است ، چه جاى آنكه غم مسلمانى ايشان بايد خورد كه ( البنأ على الفاسد افسد ) . آن جماعت ملزم شدند ، اما شيخ بده طبيب از روى انصاف در مقام اعتذار و استغفار درآمده ، شيخ علايى را تحسين نموده به تعظيم و احترام تمام پيش آمد و اول مكتوبى به اسليم شاه نوشت به اين مضمون كه چون مسئلهء مهدويه موقوف عليه ايمان نيست و اختلاف بسيار در باب تعين علامات مهدى واقع است بنابر آن حكم به كفر و فسق شيخ علايى نمىتوان كرد ، غايتش شبههء او را مرتفع بايد ساخت .\r\nاينجا كتاب كمياب است و در كتابخانهء علماى آنجا بسيار خواهد بود تحقيق\r\n\r\n","description":"","footnote":"","page_name":" 279 ","page_number":293},
  {"content":"\r\n\r\nفرمايند . فرزندان شيخ خاطرنشان او گردانيدند كه مخدوم الملك صدر الصدور است اينكه مخالفت او مىنمايند البته باعث طلب شما مىگردد و در اين وقت پيرى اين همه مسافت راه بعيد طى نمودن و مرتكب مشاق شديد شدن از مصلحت دور است . بنابر آن نوشتهء اول را فسخ نموده خواهى نخواهى از جانب شيخ بده خطى مشتمل بر خوش‌آمد ملا عبد الله پنهانى به اسليم شاه نوشتند كه مخدوم الملك امروز از علماى محققين است . سخن سخن او و فتوى اوست و در آن هنگام كه اسليم شاه در مقام پنجاب بود شيخ علايى در مقام بن به او رسيد . چون خط سر به مهر شيخ بده طبيب را خواند شيخ علايى را نزديك طلبيده آهسته گفت كه تنها به گوش من بگو كه از اين دعوى تائب شدم و مطلق العنان فارغ البال باش . شيخ علايى به سخن او گوش نكرد و ملتفت نشد . اسليم شاه مأيوس گشته به ملا عبد الله گفت تو دانى و اين بگفت و به حضور خود چند تازيانه زدن فرمود و شيخ علايى خود در گلو جراحت طاعون كه در آن سال در جميع ممالك هند شايع شده بود و اكثرى از خلايق تلف شده بودند داشت ، چنانچه فتيله در آن مىرفت و محنت سفر علاوهء آن گشته بود و از او رمقى بيش نمانده تا در تازيانهء سوم جان علوى او قالب سفلى را گذاشته به آشيانهء  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  ، پرواز كرد و در نزهتگاه ( ما لا عين رأت و لا اذن سمعت و لا خطر فى قلب بشر ) ، آرام گرفت و بعد از آن جثهء نازك او را به پاى پيل بسته پاره‌يى راه در اردو گردانيدند و حكم فرمودند تا قالب او را دفن نسازند و موكلان گماشتند و در همان ساعت صرصر تندباد چنان وزيدن گرفت كه مردم گمان قيامت بردند و در تمام لشكر غلغلهء ماتم عظيم افتاد و زوال دولت اسليم شاه را عن قريب مترصد بودند و شباشب مىگويند كه چندان خرمن گل‌ها بر قالب شيخ ريخته شد كه در آن پنهان گشته حكم قبر او پيدا كرده بود و بعد از اين قضيه « 1 » زوال شد و دولت اسليم شاهى به دو سال نكشيد و بعينه مانند قضيهء سلطان جلال الدين فيروز شاه خلجى بود . بعد از كشته شدن سيدى موله ، بلكه انقضاى عهد سليم شاه سريعتر از عهد او شد و باعث اين دل‌آزارى را مردم همه از ملا عبد الله كه هميشه درويش‌آزار بود مىدانستند و الحق همچنان بود و اين واقعه در\r\n\r\n\r\n","description":"","footnote":"\r\n( 1 ) . نسخه : قضيه دولت اسليم شاهى الخ .\r\n","page_name":" 280 ","page_number":294},
  {"content":"\r\n\r\nسنهء سبع و خمسين و تسعمائة ( 957 ) روى داد و جامع اوراق كه در آن زمان ده ساله بود اين دو تاريخ يافت اول « ذاكر إله » ، دوم  « سَقاهُمْ رَبُّهُمْ شَراباً »  .\r\nو از جملهء وقايع عهد اسليم شاهى قتل خواص خان است . مجمل اين قضيه آنكه ، خواص خان چون بعد از جنگ نيازيان گريخته به دامن كوه رفت ، اسليم شاه تاج خان كرّانى را كه برادر سليمان كرّانى و عالم‌ترين و فاضل‌ترين سلسلهء افغانان بود ، در آن حدود نامزد گردانيده از مقام بن به او فرمان نوشت كه خواص خان را هر چند به عهد و سوگند هم باشد از كوه فرود آورده كار او را تمام‌سازى و به جهت استحكام امكنهء آن جبال تاج خان چون كارى نتوانست كرد ، فرمان عهد و قول سليم شاه را به او فرستاد . او از روى مسلمانىها باور كرده آمده تاج خان را ديد و تاج خان در ساعت او را به قتل رسانيده سرش را نزد اسليم شاه در قصبهء بن فرستاده جسد او را در قصبهء سرستى از نواحى سنبل دفن ساخته از آنجا به دهلى آوردند و اين واقعه در سنهء تسع و خمسين و تسعمائة ( 959 ) روى داد و « مصيبت به عالم شد » تاريخ يافتند « 1 » و يكى از جملهء علوّ همت او اين بود كه همراه شير شاه چون به كالپى رسيد دو لك روپيه به حلواييان آن بلده داد تا به مرور نبات مصرى را به رنتهنبور مىفرستاده باشند و همچنين تمام باغات انبهء بيانه را زر داد تا انبه هر روز در منازل امرا و فقرا مىرسانيده باشند . در همين اثنا اجل شير شاه رسيد و اسليم شاه كسان گماشت تا مبلغ بيست و چهار هزار روپيهء او بازيافت نموده از وجه بقاياى آن زر تحصيل كرده و اصل خزانهء او گردانيدند و در همين سال شيخ عبد الحى ولد شيخ جمالى كنبوى دهلوى كه به فضايل علمى و شعرى آراسته و صاحب سجاده و نديم و مصاحب خاصّ الخاص اسليم شاه بود وديعت حيات سپرد و سيد شاه مير آگره اين تاريخ يافت ، بيت :\r\n گفت نامم همى شود تاريخ * بنده وقتى كه در ميان نبود \r\nو از جملهء وقايعى كه در ايام اقامت اسليم شاه در مقام بن روى نمود آن بود كه روزى اسليم شاه ما بين دو نماز بر اسبى راهدارى مربع نشسته جريده از اردو به طريق عادت معهود به سير قلعهء مان‌كهر كه به مسافت پنج شش كروه تخمينا بود\r\n\r\n\r\n","description":"","footnote":"\r\n( 1 ) . در « مصيبت به عالم شد » تاريخ نهصد و هشتاد و نه است ، پس خلاف ظاهر است .\r\n","page_name":" 281 ","page_number":295},
  {"content":"\r\n\r\nمىرفت ، ناگاه شخصى از سر گذشته و سر راه گرفته و شمشيرى در بغل به موجب مثل تأبّط شرّا پنهان كرده به بهانهء دادخواهى پيش آمده ، زخمى بر او انداخت و اسليم شاه آن را به چابك‌دستى و چستى بر سر تازيانه گرفت و دستهء تازيانه را قطع نموده روى او را اندكى مجروح ساخت و چون دست براى زخم ديگر برداشت اسليم شاه جستى زده خود را بالاى آن پاجى انداخت و شمشير را از دست او كشيده در اين هنگام دولت خان اجياره بن سزاول خان كه منظور دل‌نشين و محبوب دل‌پسند اسليم شاه بود ، تاخته آمد و زخمى بر آن شخص انداخت و ديگران هم رسيده از او پرسيدند كه تو را بر اين فعل كه باعث بود ؟ اسليم شاه بر اين معنى راضى نشد ، گفت اين مردك خانه‌هاى بسيار كسان را خواهد سوخت ، زودتر او را به قصاص رسانيد ، اما آن شمشير را شناخت كه به اقبال خان داده بود و اين اقبال خان از اراذل و اسافل هندوستان بود كه چندگاه خدمت شير شاه مىكرد و چون بسيار قبيح منظر بود و دنى و ابله و كريه و محقر او را رحمة اللهى كه در هند عبارت از جولاهه باشد مىگفتند و اسليم شاه او را از اسفل السافلين برآورده به اعلى عليّين درجهء تقرّب رسانيده ، محسود امراى عظيم الشان خود ساخته يك ساعت از خود جدا نمىگردانيد و از آن روز باز كه آن شمشير را شناخت منصب او را گرفته مظهر ( كلّ شيء يرجع الى اصله ) گشت و هر چند امراى افغان ترغيب بر قتل او كردند ، گفت مرا شرم از تربيت خود مىآيد . بيت :\r\n چوب را آب فرو مىنبرد دانى چيست * شرمش آيد ز فرو بردن پروردهء خويش \r\nو اسليم شاه كه به همين‌طور بر افغانان بدگمان بود ، حالا خود علت مركب شد و افيون در شراب او افزود و مارگزيده زهر نوش كرده تشنهء خون افغانان گشته و به عزم استيصال ايشان بيشتر از پيشتر يك‌رويه شد و روزگار به زبان حال همين به او مىگفت . بيت :\r\n بنياد كرده‌اى كه كنى خانمان خراب * اى خانمان خراب چه بنياد كرده‌اى \r\nو بعد از اين وقايع اسليم شاه مراجعت نموده به جانب گواليار كه پاىتخت ساخته بود توجه نمود . چون به دهلى رسيد خبر آمد كه محمد همايون پادشاه به كنار آب نيل به قصد تسخير هند رسيدند و اسليم شاه كه اين خبر شنيد زلو بر گلو\r\n\r\n","description":"","footnote":"","page_name":" 282 ","page_number":296},
  {"content":"\r\n\r\nچسبانده بود در آن ساعت جدا كرده و آب بر سر ناريخته و گلو را به لتّه بسته سوارى فرمود . روز اول سه كروه راه طى نموده منزل ساخت و عام و خاص لشكر او كه از قلاشى به جان آمده بودند ، چون گلو بستگان بىاختيار از دنبال روان شدند و بعضى وزراى دولت‌خواه او به عرض رسانيدند كه چون غنيم قوى به مقابله آمده و سپاهيان خراب‌اند ، اگر اداى مواجب حكم شود مناسب دولت است . اسليم شاه جواب داد كه در اين وقت اگر زر خواهم داد حمل بر زبونى و احتياج من خواهند كرد ، بنابر آن بعد از اين فتح بازگشته علوفهء دو ساله را به يك قلم حكم مىكنم .\r\nلشكريان صبر كرده و آه در جگر نداشته مترصد لطيفهء غيبى و منتظر آفت ناگهانى مىبودند ، با وجود بىسامانى به يورت رسيدند و زمانى كه به عرض اسليم شاه رسانيدند كه توپخانه طيار هست ، اما گاوان ارابه در گواليار گذاشته‌اند چه حكم مىشود ؟ گفت چندين هزار پياده رجاله چه كار مىآيد كه ماهيانه مفت مىگيرند و اين جماعت را گاو و خر اعتبار نموده ارابه‌كشى فرمود و ما صدق اين بيت درست آمد ، بيت :\r\n اين كه تو بينى نه همه مردم‌اند * بيشترى گاو و خرى بىدمند \r\nو بعضى ديگها از آن قبيل بود كه هر كدام را هزار هزار كس دو دو هزار كس كمتر و بيشتر مىكشيدند و به اين سرعت در عرض هفت روز به پنجاب رسيد و همايون پادشاه خود بنابر بعضى مصلحتها تا به نهر در دامن كوه شمالى از حد كشمير رفته مراجعت به جانب كابل فرمودند ، چنانچه نبذى از اين احوال به طريق اجمال به جاى خود مذكور خواهد شد ، ان شاء الله تعالى و اسليم شاه نيز اين خبر را شنيده از لاهور به سرعت در گواليار رفته قرار نمود و در اين اثنا در نواحى قصبهء انبيرى رفته به شكار مشغول بود كه جمعى از لوندان به اغواى بعضى امرا سر راه او را گرفته قصد غدر داشتند و منهى اين خبر را به اسليم شاه رسانيد . او به راه ديگر به شهر درآمده و جمعى را مثل بهاء الدين و محمود و مداكه سر فتنهء ارباب غدر بودند به قتل رسانيد ، كسانى را كه گمان بد بر ايشان داشت مقيد مىساخت و مىكشت و در خزانه گشوده حكم عام كرد كه علوفهء دو سالهء سپاهى را بدهند و فرامين به امراى پنجهزارى و ده هزارى به اين مضامين نوشت و بعضى يافتند و اكثرى نه . در همين\r\n\r\n","description":"","footnote":"","page_name":" 283 ","page_number":297},
  {"content":"\r\n\r\nحين كه سپاه اجل غنيم غالب‌تر از هر غالب است « 1 » بر او تاختن آورد ، بيت :\r\n آن يكى خر داشت پالانش نبود * يافت پالان گرگ خر را در ربود \r\nو مقدمهء بعضى از آن سپاه مىگويند دنبلى بود كه در حوالى مقعد او برآمد و بعضى سرطان مىگفتند و از درد بىقرار گشت . خون كم كرد هيچ فايده نداشت و در وقت اضطراب و بىطاقتى گاه‌گاهى مىگفت كه من خدا را اين‌چنين غالب نمىدانستم ، در اين حالت هم تا زمانى كه شعور داشت دولت خان را در مقابلهء خود نشستن مىفرمود و نظر به غير از روى او در جانب ديگر نمىگماشت . بيت :\r\n ندهد جان فرشته را محمود * تا نبيند ورا به شكل اياز \r\nو با وجود آنكه بىشعورى بر او غالب آمده بود گاهى كه چشم مىگشاد همين بر زبانش مىرفت كه اجيار « 2 » كجاست و مىگويند با آنكه از پهلويى به پهلوى ديگر گشتن بر او هر زمان دشوار مىنمود ، رضا بر اين معنى نداشت كه دولت خان را تصديع داده امر به مقابلهء او فرمايند بلكه مىگفت كه روى مرا به جانب او بگردانيد .\r\nروزى او را حاضر نديد پرسيد كه كجا باشد ؟ گفتند به خانهء يكى از خويشان رفته خواهد بود و دانست كه ظاهرا به ديگران زمانه‌سازى مىكند در همان ساعت دولت خان رسيد و اسليم شاه اين بيت خواند . بيت :\r\n قدر من مىنشناسى كه چه سانم به وفا * باش تا صحبت ياران دگر دريابى \r\nو از ثقات مسموع است كه اسليم شاه به خزينه‌دار حكم فرموده بود كه در روزى به جهت خرج دولت خان تالك تنكه خود ناپرسيده بدهد ، اما بالاتر از آن پرسيده به تصرف او بازگذارد . غرض چون كار روز به روز بلكه ساعت به ساعت بر او تنگ شد ، اطبا از معالجه عاجز آمدند . بيت :\r\n درين دقيقه بماندند جملهء حكما * كه آدمى چه كند با قضاى كن فيكون\r\nاصول نبض چو شد منحرف ز جنبش اصل * به لاى عجز فرو رفت پاى افلاطون\r\nصلاح طبع چو سوى فساد روى نهاد * بماند بيهده در دست بو على قانون \r\nتا آنكه از اين عالم پر حسرت به صد داغ حسرت درگذشت و ملك را به كام\r\n\r\n\r\n","description":"","footnote":"\r\n( 1 ) . در هر سه نسخه چنين است و احتمالا عبارت چنين بوده : « در همين حين سپاه غنيم اجل كه غالب‌تر از هر غالب است بر او تاختن آورد » .\r\n( 2 ) . دولت خان اجياره ، ترجمهء انگليسى ، جلد 1 ، ص 532 ، پاورقى 2 .\r\n","page_name":" 284 ","page_number":298},
  {"content":"\r\n\r\nدشمنان درگذاشت و مدت حكومت او نه سال بود ، و نعش او را در سهسرام برده پهلوى قبر پدرش دفن نمودند و اين واقعه در سنهء نهصد و شصت و يك ( 961 ) روى داد و از اتفاقات آنكه در اين همين حال سلطان محمود گجراتى كه پادشاهى به صفت نصفت و عدالت و خداپرستى آراسته بود به دست برهان خدمتكار لا برهان له شربت شهادت چشيد و نظام الملك بحرى پادشاه دكن مسافر بحر فنا شد و مير سيد نعمة الله رشوتى تخلص كه از فضلاى بىنظير و مصاحب غالب اسليم شاه بود اين تاريخ يافت . بيت :\r\n سه خسرو را زوال آمد به يك بار * كه هند از عدلشان دار الامان بود\r\nيكى محمود شاهنشاه گجرات * كه همچون دولت خود نوجوان بود\r\nدوم اسليم شاه آن كان احسان * كه فرزند عزيز شير خان بود\r\nسوم آمد نظام الملك بحرى * كه در ملك دكن خسرو نشان بود\r\nز من تاريخ فوت اين سه خسرو * چه مىپرسى « زوال خسروان » بود \r\nاسليم شاه با وجود ناخواندگى ابيات تقريبى بسيار به خاطر داشت و صاحب‌نظر بود . با مير سيد نعمت رشوتى شيوهء مشاعره هميشه مىورزيد و لطايف مىگفت و مىشنفت و انبساط مىنمود و با علما و صلحا اعتقاد عظيم داشت . مىگويند كه چون به الور به قصد سفر پنجاب رسيد ، روزى ملا عبد الله سلطان‌پورى را از دور ديد كه مىآيد . خطاب به مقربان كرده گفت كه هيچ مىدانيد كه اين كه مىآيد ؟\r\nگفتند كه فرمايند . گفت بابر پادشاه را پنج پسر بود از آن جمله چار از هندوستان رفتند و يكى ماند . گفتند آن كيست ؟ گفت اين ملا كه مىآيد . سرمست خان گفت تقريب نگاه داشتن اين‌چنين مفتّنى چيست ؟ گفتند كه چه توان كرد كه بهترى از او نمىبينم و چون ملا عبد الله رسيد او را بر تخت خويش نشستن فرمود و تسبيح مرواريدى كه همان زمان پيشكش از جايى آمده به بيست هزار روپيه قيمت او رسيده بود بخشيد و نماز به جماعت هرگز از او فوت نشدى و از « 1 » كيفيات و مسكرات « 2 » جوز هم نمىخورد .\r\n\r\n\r\n","description":"","footnote":"\r\n( 1 ) . نسخه : و به غير از كيفيت معنى جوز هم .\r\n( 2 ) . در متن : سكرات .\r\n","page_name":" 285 ","page_number":299},
  {"content":"\r\n\r\n\r\nفيروز شاه بن اسليم شاه\r\nكه فيروز شاه نام داشت بعد از پدر در سن ده سالگى به نام پادشاهى موسوم شده و به اين خطاب مخاطب گشته و امر سلطنت بر او انتظام نيافت و مبارز خان ولد نظام خان سور كه برادرزادهء اسليم شاه بود ، بعد از سه روز قصد قتل آن بىگناه نمود و هر چند بىبىبانى همشيرهء او و زوجهء اسليم شاه در پايش افتاده به زارى مىگفت كه برادر جان‌بخشى اين پسرك ضعيف بكن تا سر خود گرفته او را به جايى برم كه كسى نشان ندهد و به پادشاهى كارى نداشته باشد و نام آن به زبان هرگز نراند . آن ظالم بىرحم قبول نكرد و در محل درآمد و به حضور مادر سر پسر را بريده و حالا نسل او هم‌چنان منقطع است كه نسل اسليم شاه . و مىگويند كه اسليم شاه چند مرتبه قصد قتل مبارز خان كرده به زوجهء خويش همين مىگفت كه اگر پسر خود را دوست مىدارى از سر برادر خود بگذر و اگر اين را مىخواهى اميد حيات از او منقطع ساز . او به شفاعت مىگفت كه برادر من به لهو و لعب و لغو كار دارد و خلعت پادشاهى بر قامت همت او چست نيست ، از خون او قطع نظر بكن و اسليم شاه هرگاه او را مىديد حرم خويش را به ملامت مىگفت كه عاقبت وقتى پشيمان خواهى شد كه سودى نداشته باشد . بيت :\r\n هرچه در آينه جوان بيند * پير در خشت خام « 1 » آن بيند \r\nو عاقبت همچنان شد كه اسليم شاه به تفرّس يافته بود .\r\n\r\nسلطان محمد عادل عرف عدلى\r\nكه ابن نظام خان سور بود و مبارز خان نام داشت ، به اتفاق اعيان امرا و وزرا بر تخت سلطنت استقرار يافت و خود را به اين خطاب مخاطب گردانيد . اما عوام الناس او را عدلى مىگفتند و آن را نيز تحريف نموده به اندهلى كه به معنى نابينا باشد شهرت داده‌اند . در ابتداى جلوس احوال سلطان محمد عادل بن تغلق\r\n\r\n\r\n","description":"","footnote":"\r\n( 1 ) . نسخه : كهنه .\r\n","page_name":" 286 ","page_number":300},
  {"content":"\r\n\r\nشاه را شنيده تقليد وى در زربخشى مىنمود و در خزينه گشوده دلهاى خواص و عوام را صيد خود ساخته و كتيبه باش از طلا به مقدار بهاى پانصد تنكه فرموده مىانداخت تا به خانهء غريبى و مسكينى كه مىافتاد آن‌قدر زر را به او بخشيده باز مىآوردند و اين شيوهء عارضى در سر چند روزى بوده بر طرف شد . ع :\r\n بر بسته دگر باشد و خود رسته دگر \r\nشعر :\r\n اذا جرت الدموع على خدود * تبيّن من بكا ممن تباكا \r\nو عهدهء وزارت و وكالت به شمشير خان نام غلامى كه برادر خرد خواص خان بود و دولت خان نو مسلم تربيت كردهء لوحانيان مفوّض داشت و هيمون بقال قصبهء ريوارى را از ميوات كه اسليم شاه از مرتبهء شحنگى بازار و تحقيق سياسات به تدريج اعتبار نموده بود مطلق العنان ساخته در جميع مهمات ملكى و مالى دخل داد و عدلى چون در اصل به مطرب پيشگى و رقص‌بازى معتاد و تنبل و عشرت دوست و فراغت طلب بود ، به سپاهىگرى و تدبير ملكى چندانى مناسبت نداشت و كشتن فيروز خان و اعتبار هيمون علاوهء آن شد كه امراى اصيل افغان از اطاعت او استنكاف و عار تمام پيدا كرده هنوز يك ماه از جلوس نگذشته بود كه هر طرف فسادى سر بر زد و ملوك طوايف شدند و فتنه از خواب گران بيدار گشت و رشتهء ضوابط شير شاهى و احكام اسليم شاهى گسسته ، كارها از انتظام افتاد . بيت\r\n دل بپيچد چون زمانه رشتهء صحبت گسست * دُر بريزد چون خلل در ريسمان آيد پديد \r\nروزى كه در ديوان‌خانهء قلعهء گواليار امراى نامدار را طلبيده تقسيم جايگير مىكرد ، سركار قنوج را از شاه محمد فرملى تغير داده به سرمست خان سربنى مقرر فرمود و پسرش سكندر نام كه جوانى بهادر و صاحب حسن خوش‌پيكر بود به درشتى بر سر جايگير گفت و گو مىكرد و شاه محمد او را به ملايمت نصيحت مىكرد و مانع مىآمد و با پدر مىگفت كه شير شاه يك مرتبه تو را در قفص آهنى كرده چند سال محبوس داشت و اسليم شاه اسير احسان خود ساخته تو را به شفاعت و وسيله خلاص ساخت ، حالا طايفهء سور قصد رفع و دفع ما دارند و تو اين قباحت را نمىفهمى . در اين ضمن سرمست خان را از سرمستى جوانى و پندار و\r\n\r\n","description":"","footnote":"","page_name":" 287 ","page_number":301},
  {"content":"\r\n\r\nغرور قبيله دشنام داده گفت كه حالا كار ما به جايى رسيد كه جايگير ما را اين سگ فروش متصرف شود و سرمست خان كه قوى هيكل و بالا بلند و پرزور بود به قصد غدر و فريب براى دستگير ساختن سكندر دست بر دوش او نهاده مىگفت كه فرزند اين همه درشتى براى چه مىكنى ؟ سكندر اين معنى را فهميده دست به خنجر برده چنان زخمى كارى به شانهء سرمست خان زد كه به يك جرعهء اجل از دست رفته بيهوش افتاد و چندى ديگر را نيز از آن دوزخيان سرگران و خواب‌آلود ساخت كه تا صبح محشر بيدار نشوند و بعضى ديگر سرگران مانده عمر به خمار گذرانيدند .\r\nبيت :\r\n چشمت كه به خونريزى عشّاق سرى داشت * مىكشت يكى را و نظر بر دگرى داشت \r\nو شهرت چنان گرفت كه از آن زمان [ كه 
  ] خنجر در هند پيدا شده آن را هرگز كسى مانند سكندر شايد به كار نبرده باشد و غوغاى عام برخاست و عدلى فرار نموده درون حرم درآمد و از اندرون زنجير بست و سكندر بعد از آنكه چندى را كشت و چندى را مجروح گردانيد آخر حال قصد عدلى نموده شمشيرى بر او انداخت و بر تخته‌يى در رسيد و اگر در ابتدا متوجه او مىشد كار او را تمام ساخته بود و حقيقت امراى عدلى در آن روز ظاهر شد كه اكثرى شمشيرهاى « 1 » خود را انداخته راه فرار پيش گرفتند و سراسيمه‌وار مىگشتند تا عاقبت سكندر حكم نمك در خمير پيدا كرده ، او را از هر طرف آماجگاه ساختند و اين معركه تا دو سه ساعت بر پا بود .\r\nسكندر از ضربت شمشير ابراهيم خان سور يزنهء عدلى و شاه محمد از زخم شمشير دولت خان لوحانى مسافر راه عدم آباد شدند . اتفاقا در آن روز پيش از آنكه اين مجلس منعقد شود ، تاج خان كرّانى برادر عماد و سليمان كه عاقبت حاكم صاحب استقبال صوبهء بنگاله شده خود را حضرت اعلى خطاب داده از ديوان خانهء عدلى عدول ورزيده بيرون قلعه مىرفت كه در راه با شاه محمد فرملى دوچار شده احوال يكديگر مىپرسيدند و تاج خان مىگويد كه آثار و علامات بد مىبينم و من پاى مردانگى از اين دايره بيرون نهاده به در مىروم ، بيا تو نيز هم‌پايى بكن كه پله دگرگون شده . بيت :\r\n\r\n\r\n","description":"","footnote":"\r\n( 1 ) . نسخه : از سر ديوار .\r\n","page_name":" 288 ","page_number":302},
  {"content":"\r\n\r\n چو بينى كه ياران نباشند يار * هزيمت ز ميدان غنيمت شمار \r\nشاه محمد كه دست اجل دامن‌گير شده كشان به گور مىبرد ، نصيحت او را قبول نكرد و نزد عدلى رفت . ع :\r\n صيد را چون اجل آيد سوى صيّاد رود \r\nو به او آنچه سرنوشت بود رسيد و تاج خان روز روشن از گواليار به جانب بنگاله فرار نمود و عدلى فوجى به تعاقب او فرستاده خود نيز از دنبال روان شد . در ظاهر قصبهء چهپرامؤ از توابع قنوج ميان فريقين مقابله و مقاتله دست داد و فلك به كام عدلى گشته بر فوج او غالب آمد و تاج خان عنان تاب شده راه چنهار را اختيار نموده هر جا كه عمال خالصهء عدلى بودند دستگير كرده هر چه از نقد و جنس يافت متصرف گشت و صد زنجير فيل نيز به دست او افتاد و رفته به سليمان و عماد و خواجه الياس كه حكومت بعضى از پرگنات كنار آب گنگ و غير آن داشتند پيوست و طبل مخالفت آشكارا نواخت و عدلى به چنهار رسيد و كرانيان در كنار آب گنگ با او به جنگ پيش آمدند و هيمون يك حلقهء فيل را كه صد زنجير باشد از عدلى درخواسته و با ايشان كارزار سخت نموده فيروزى يافت و چون عدلى در چنهار مىخواست كه ابراهيم خان ولد غازى خان سور را از بنى اعمام شير خان مقيد ساخته و همشيرهء عدلى كه در حبالهء او بود خبردار ساخته او را به صورت مجهولى ساخته از بالاى قلعه فرود آورد و ابراهيم خان راه بيانه و هندون كه جايگير پدر او بود پيش گرفت و عدلى عيسى خان نيازى را از پى ابراهيم خان تعيّن فرموده با يكديگر در حدود كالپى جنگ نموده و نسيم فيروزى بر لواى ابراهيم خان وزيده نصرت يافت و جمعيت بسيار به هم رسانيده در ميان ولايت آمده دم استقلال زده و عدلى دست از كرانيان بازداشته بر سر ابراهيم خان رانده آمد و چون نزديك به آب جون رسيد ابراهيم خان طرح آشتى در ميان انداخته پيغام داد كه اگر راى حسين جلوانى و بهار خان سروانى كه اسليم شاه او را خطاب اعظم همايونى داده بود و چندى ديگر از امراى كبار نامور آمده تسلى مىدهند من بنا بر عهد و ميثاق ايشان مىتوانم اطاعت تو قبول نمود و عدلى همچنان كرد و اينها به مجرد رسيدن بيعت با ابراهيم خان كردند و سلطان ابراهيم خطابش داده ، معركه به رنگى ديگر قرار يافته ،\r\n\r\n","description":"","footnote":"","page_name":" 289 ","page_number":303},
  {"content":"\r\n\r\nلواى مخالفت عدلى برافراختند و خطبهء ابراهيم خان در آگره و بعضى ديار خواندند و عدلى خود را مرد ميدان او نديده از گواليار به جانب بهته و از آنجا به سوى چنهار مراجعت نمود و خزاين و فيل و حشم بسيار در تصرف خود داشت و بعد از وفات اسليم شاه زمانى كه ملوك طوايف شدند ، احمد خان سور از بنى اعمام شير شاه كه خواهر دوم عدلى در عقد او بود و به صفت شجاعت و جلادت ارتسام داشت با امراى پنجاب به مشورت نشست و انواع قبايح عدلى و ناقابلى او را به ايشان كه مزاجى منحرف از او داشتند خاطرنشان كرد و به امداد و اعانت تاتار خان كاسى « 1 » و حبيب خان و نصيب خان طغوجى كه اين لقب از شير شاه يافته بود ، دم از مخالفت عدلى زد ، به خطاب سلطان سكندر مخاطب گشته و خطبه خوانده و حشم تازه زور گرفته متوجه دهلى و آگره شدند و از آن طرف ابراهيم سپاهى گران به هم رسانيده در مقام فراه كه ده كروهى آگره است به اسكندر مقابل گشت و اكثرى از امراى نامدار چون حاجى خان سلطانى حاكم الور كه پادشاه نشان بود و راى حسين جلوانى و مسعود خان و حسين خان غازى به جانب ابراهيم بودند . از آن جمله ابراهيم دويست كس را سراپرده و علم و طوق و نقاره بخشيده بود و بسيارى آن‌چنان بود كه هر كس را كه ده پانزده سوارى همراه گرفته مىبرد ، فى الحال بيرقى جعلى ساخته و لتهء سرخى بر او پيچيده براى تأليف قلوب استمالت داده فرمان منصب و جايگير نوشته مىدادند ، تا قريب هشتاد هزار كس بر او جمع آمده ، روزى كه حاجى خان از الور آمده او را ملازمت كرد تقويت او بسيار شد و سراپردهء وسيع رفيع كه بيرون آن سقرلاط پرتكالى و اندرون مخمل فرنگى گرفته و نو برپا كرده بودند و فرش لطيف و اوانى طلا و نقره و ساير لوازم همان‌طور به حاجى خان بخشيد تا بىتوقف رفته در آن فرود آمد و اين معنى باعث غيرت و غبطت امراى اصيل افغان گشته كوفته خاطر شدند و با يكديگر اظهار دل‌ماندگى مىكردند و اسكندر كه جمعيت دوازده هزار كس داشت ، چون سپاه ابراهيم را به مراتب زياده از خود دانست دار و مدارى كرد و مقدمات صلح در ميان آورد و عهدنامه‌يى بدين مضمون نوشتند كه از دهلى تا نهايت شرق رويهء هند « 2 » آنجا كه تواند گشود با ابراهيم خان و ولايت پنجاب و ملتان\r\n\r\n\r\n","description":"","footnote":"\r\n( 1 ) . نسخه : كالپى .\r\n( 2 ) . اين جمله در يك نسخه آمده است .\r\n","page_name":" 290 ","page_number":304},
  {"content":"\r\n\r\nتا آنجا كه ميسر شود به سكندر تعلق داشته باشد و از عهدهء در آمدن مغول به هندوستان او برآيد و افغانان هر دو لشكر كه همه با يكديگر خويش و پيوند بودند از صورت صلح خوشحال شدند . كالاپهار برادر سكندر و امراى پنج بهيه كه عبارت از پنج برادران باشند و به شمشير يگانهء روزگار بودند اين قيد در ميان آوردند كه بعد از آنكه ابراهيم خزانهء عدلى و ملك بهته « 1 » كه قريب الوقوع است به دست آورد و ما را نيز در آن هر دو امر شركت بدهد بهتر و الا صلح را فسخ مىكنم و سكندر را نيز اين معنى پسند افتاد و اكثرى از امراى ابراهيم خاطرنشان او كردند كه ما را قبول اين امر چه ضرر است ، چون خزينه و ملك بهته را متصرف خواهم شد آن زمان مرد مىخواهم كه به مقابلهء مرد آيد ، حالا خود دفع الوقت كرده اين معركه را به سلامت گذرانيده باشم . بيت :\r\n مباش غرّه كه دارم عصاى عقل به دست * كه دست فتنه دراز است و چوب را دو سر است \r\nو ابراهيم به اين جانب آمد ، اما مسعود خان و حسين خان غازى و بعضى امراى احداث گفتند كه چون عاقبت ميان ما و سكندر روزى كار به شمشير مىافتد حالا كه جمعيت ما بيشتر است و جمعيت او در نهايت قلت چرا قضيه را به فيصل نرسانيم و يك‌رويه نشويم تا بار ديگر اين دردسر نبايد كشيد و قبول صلح در اين وقت دليل زبونى ما و دليرى اعداست و عدلى را نيز كه چون موش در گوشه خزيده است به اين فيل و حشم هوس محاربت ما مىخيزد و آن صلح كه قرار يافته بود بر هم خورد و ابراهيم خان جنگ را تا آمدن ميان يحيى تارن حاكم سنبهل كه به شمشير و متانت راى مشهور بود موقوف داشت و ميان يحيى در ايام فترات در نهصد و شصت و يك ( 961 ) با بيست امراى عدلى كه به ولايت سنبل تعيين شده بودند در بداؤن جنگ كرده و شكست داده با راجه مترسين كهتريه كه سنبل را در قبل داشت و قوت تمام گرفته بود در ميدان قصبهء كندركهى كارزار عظيم نموده منهزم ساخت و جامع اين منتخب كه در آن ايام همراه والد مرحوم در سنّ دوازده سالگى به تحصيل علوم در\r\n\r\n\r\n","description":"","footnote":"\r\n( 1 ) . نسخه : پتنه .\r\n","page_name":" 291 ","page_number":305},
  {"content":"\r\n\r\nسنبل رفته بود اين تاريخ يافت كه « چه بس خوب كرده‌اند » « 1 » و پيش از آنكه به درس ملك العلماء قدوهء نحارير و مقتداى جهان‌ديده استاذ الاساتذه ميان حاتم سنبلى رفته ملازمت نمايد ، خبر به ايشان رسيده بود . چون تيمّنا و تبرّكا سبق كنز فقه ساخت ، فرمودند كه اين تاريخ را كه « فتحها آسمانى شد » در بديهه گفته‌ايم ، حساب بكن كه چند مىشود . گفتم نهصد و شصت ، و يك عدد كم است . گفتند به همزهء اضافت كه فتح‌هاى آسمانى باشد و موافق املاى قدماست بشمار ، گفتم كه بر اين تقدير درست مىشود . دعاى خير كردند و وقت سبق مقرر ساختند و ورقى چند از ارشاد قاضى نيز كه مىنوشتم به خط خود نوشته به يادگار گذاشتند و حوالهء تعليم فقير به ميان شيخ ابو الفتح الهديه خير آبادى - رحمة الله عليه - كه الان به جاى پدر بزرگوار بر مسند افاده و ارشاد متمكن و متعين است نمودند و چون ميان يحيى ولايت كانت و گوله و آن حدود را ضبط كرده از راه بداؤن گذشته در قصبهء اهارپل بر روى آب گنگ بسته به جانب ابراهيم خان روان شد فقير همراه والد مرحومى - طاب ثراه - به امروهه رفته از آن لشكر جدا شده به خدمت مغفورى مبرورى مير سيد محمد مير عدل رحمه الله كه به ايشان نسبت موروثى داشت آشنا گشته چندگاه استفاده مىنمودم . الغرض روزى كه ميان يحيى به ابراهيم خان ملحق شد ، صباح آن روز ابراهيم خان ترتيب افواج نموده ميان يحيى را مقدمه ساخته و حاجى خان را ميسره و راى حسين جلوانى را با غازيان ميمنه و خود قلب شده معركهء جنگ آراست و از آن طرف سكندر سور نيز افواج را آراسته از اردو برآمد و ميمنهء سكندر كه پنج بهيه باشند ميسرهء ابراهيم را به زور برداشته و اردو را نهب كرده تا آگره بردند و شهر را به غارت داده منادى به نام سكندر گردانيدند و ميمنهء ابراهيم خان ميسرهء سكندر را از جا برداشته تا قصبهء هودل و پلول تعاقب نموده دور دور ابراهيم خان مىگفتند و حاجى خان به مجرد التقاى صفين از نزديكى سراپردهء خود گذشته و آن را به دست غارتگران پاره‌پاره ديده تغافل كنان به جانب الور راند و اندك جنگى در ميان يحيى تارن مقدمهء سكندر افتاد و زخمى بر دست ميان يحيى رسيد و يك دو انگشت او قلم شد و او تا سنبل هيچ‌جا عنان باز نكشيد و ابراهيم خان در زمين\r\n\r\n\r\n","description":"","footnote":"\r\n( 1 ) . در اين مادّه تاريخ رقم نهصد و شصت و دو است و سال نهصد و شصت و يك .\r\n","page_name":" 292 ","page_number":306},
  {"content":"\r\n\r\nنشيب با چهار كس ثبات ورزيده و سر پايين انداخته در مقابلهء سكندر ايستاده بود و ضرب زنگهاى سكندر از بالاى سر او مىگذشت و هيچكدام قدرت حركت نداشتند و ابراهيم چون ديد كه ميدان خالى ماند و افواج او  هَباءً مَنْثُوراً  شدند ، دانست كه در فوج مقابل او سكندر به ذات خود است و به ضرورت مانده به جانب اتاوه روان شد و چتر و اسباب سلطنتش همه به باد رفت . اسكندر از عقب او تا اتاوه رسيده و در آنجا شنيد كه جنت آشيانى به هند آمدند و از آنجا عود نموده كوچ به كوچ تا به سهرند رفت . عاقبت تا در آنجا جنگ كرده شكست يافت و ابراهيم از آنجا تا سنبل رفته و جمعيت گرفته از سر نو چترى مرصع به هم رسانيده بعد از يك ماه به مقدار هزار سوار از گذر كيستى ( ؟ ) گذشته به جانب كالپى روانه گرديد تا باز جمعى تازه زور گرفته با عدلى محاربه نمايد . در اين وقت عدلى هيمون بقّال را كه وزير و وكيل مطلق بود از چنهار با امراى عظيم الشأن و پانصد فيل ابر كردار و خزينهء بىشمار به جانب آگره و دهلى نامزد كرده بود . هيمون ، ابراهيم را لقمهء خود دانسته دفع او را ضرورى شمرد و ابراهيم در مقابلهء وى به مقاتله آمده و پاى ثبات افشرده جلادتى ظاهر ساخت كه رستم شايد همان‌قدر داشته باشد و با اين همه به تقدير الهى بر نيامد و او با « 1 » جميع صفات پسنديده كه در پادشاهان مىبايد داشت و خوش شكل و خوش محاوره و صاحب تواضع و متخلق و متهور و جواد بود ، اما فيروز جنگى كه موهبى است و كسب را در آن مجال نيست ، نصيب او نشده ، چنانچه در اين مدت دو سال شانزده و هفده جنگ كرده باشد و همه‌جا بعد از غلبه مغلوب شده ، نعوذ باللّه من الحور بعد الكور . ابراهيم خان بعد از شكست از نواحى كالپى عنان گسسته تك‌انداز به جانب بيانه شتافت و هيمون تعاقب او نموده به بيانه رسيده ابراهيم خان جماعت لوحانيان و افغانان ارغون و زمين‌داران بيانه را گرفته باز پيشواز هيمون رفت و شبخون برده ، وقت سحر نزديك به قصبهء خانوه ده كروهى بيانه جنگى عظيم كرده با بخت خدا داد بس نيامد و هيمون زده را توان زد گفته و او را درهم پيچيده شكست داد . بالضرورة تحصن به قلعهء بيانه جست كه قلعه‌يى است در نهايت رفعت و استحكام و هيمون آن قلعه را مركزوار در ميان گرفته هر روز جنگ\r\n\r\n\r\n","description":"","footnote":"\r\n( 1 ) . كلمهء « با » زايد است .\r\n","page_name":" 293 ","page_number":307},
  {"content":"\r\n\r\nمىانداخت و آتشبازى در قلعه بسيار بود و غازى خان پدر ابراهيم خان از هندون آزوقه « 1 » به راه كوهستان قبله رويهء بيانه مىرسانيد و هيمون تا سه ماه اين قلعه را در محاصره داشت و ولايت بيانه را از اطراف و جوانب تاخت و نهب و غارت مىكرد و كتبى كه والدهء مرحوم داشت در بساور اكثرى به تاراج رفت و قحط سالى عام در تمام ممالك شرق رويهء هند افتاد ، خصوصا در آگره و بيانه و دهلى به مثابه‌يى بود كه يك سير غلهء جوارى به دو و نيم تنكه رسيده بود و يافته نمىشد و اكثر مردم دنيادار خانه‌ها را بسته ده ده بيست بيست و زياده يك‌جا مرده بودند كه نه گور يافتند نه كفن و هندوان نيز بر اين قياس و اوقات عوام الناس از تخم خار مغيلان و حشيش جنگلى « 2 » و چرم گاو كه اغنيا مىكشتند و مىفروختند مىگذشت . و بعد از چند روز دست و پا ورم كرده مىمردند و « خشم ايزد » تاريخ آن سال يافتند و جامع اوراق به اين چشم گناهكار خود ديده كه در آن ايام آدم آدم را مىخورد و چنان صورت مهيب داشتند كه به جانب ايشان كسى نگاهى نمىتوانست كرد و اكثر آن ولايت چه از جهت امساك باران و قحطى غله و ويرانى و چه از ممر كشاكش بسيار فتنه و آشوب دو ساله خراب شد و مزارعان و رعايا نماندند و متمردان شهرهاى اهل اسلام را مىتاختند و از جملهء غرابتى كه در سال نهصد و شصت و دو ( 962 ) در وقت محاربهء سكندر و ابراهيم روى نمود افتادن آتش بود در قلعهء آگره و مجمل آن قضيه چنان است كه زمانى كه آگره از لشكر عدلى خالى ماند ، امراى غازى خان سور در قلعهء آگره آمده به تهيهء اسباب و نگاه داشتن آزوقه قيام نموده حجره‌هاى كارخانه‌ها را مىديدند . اتفاقا در هنگام سحر در حجره‌ها چراغى گرفته سيرى مىكردند و شررى از آن در حجره‌يى كه پر از داروى تفنگ بود افتاد در طرفة العينى آتش در گرفت سر به كرهء اثير كشيد و زلزلهء عظيم شد ، چنانچه اهل شهر قيام قيامت گمان بردند و از خواب برخاسته كلمهء توحيد و توبه و استغفار بر زبان مىراندند و تختهء سنگهاى گران و ستون‌هاى سنگين بريده از آن طرف آب جون به چند كروه رفت و خلق عظيم تلف شدند تا آنكه دست و پاى آدميان و ساير حيوانات تا پنج و شش كروهى پريد چون نام ارك آگره در اصل بدل گره بود « آتش بدل گره » تاريخ\r\n\r\n\r\n","description":"","footnote":"\r\n( 1 ) . نسخه : آذوقه .\r\n( 2 ) . در دو نسخه « جنگلى بود » آمده است .\r\n","page_name":" 294 ","page_number":308},
  {"content":"\r\n\r\nيافته شد و در آن ايام كه هيمون قلعهء بيانه را در قبل داشت خلق خدا نان مىگفتند و جان مىدادند و صد هزار جان مقدس به جوى بود ، اما فيلان هيمون كه پانصد بودند غير از برنج و روغن و شكر راتبه نداشتند و عقلها « 1 » را در اين كار و بار حيرت بر حيرت مىافزود . بيت :\r\n ما پروريم دشمن و ما مىكشيم دوست * كس را چه حدّ چون و چرا در قضاى ما \r\nو هيمون روزى يك وقت طعام عام مىكشيد و امراى افغانان را به حضور خود بر سر سفره طلبيده ترغيب بر تناول طعام نموده مىگفت لقمه‌هاى بزرگ بزرگ برداريد و اگر كسى را مىديد كه سست مىخورد هر كه مىبود الفاظ قبيح و شنيع به زبان رانده مىگفت فلان و به همان تو كه در خوردن طعام سستى مىكنى ، به داماد خويش مغول چگونه جنگ‌خواهى كرد و چون زوال دولت افغانان نزديك رسيده بود زهرهء آن نداشتند كه به آن كافر ناپاك دم توانند زد و جهل و ستيزه كه به آن شهرت داشتند بر طاق نهاده دشنام‌هاى او را چه از بيم و چه از اميد چون حلوا فرو مىبردند و اين مضمون دستور العمل ايشان شده بود ، بيت :\r\n به خدمت منه دست بر پاى من * مرا نان ده و كفش بر سر بزن \r\nدر اين اثنا خبر به هيمون رسيد كه محمد خان سور حاكم بنگاله خود را سلطان جلال الدين خطاب داده با لشكر عظيم چون مور و ملخ از بنگاله تا جونپور تسخير نموده ، متوجه كالپى و آگره شد و مقارن اين حال فرمان طلب عدلى نيز به هيمون آمد كه به هر حال خود را بر جان غنيمى قوى در مقابله داريم . هيمون ترك محاصره داده چون به موضع منداگر شش كروهى آگره رسيد ابراهيم خان چون جرهء ناهار كه از آشيانه برآمده عقب كلنگ مىدود تاخته جنگ انداخت و شكست يافته به جانب الور رفت تا از حاجى خان الورى كمك گرفته باز پى كار و بار خود گيرد و هيمون تهريال نام برادرزادهء خود را با فوجى آراسته به تعاقب او نامزد گردانيد . تهريال تپ تپ پاى زده و يك دو منزل دنبال ابراهيم تعاقب نموده به هيمون ملحق گرديد و حاجى خان نه به آمدن ابراهيم راضى شد و نه مددى به او رسانيد و ابراهيم نااميد شده از آن جانب عنان تافته پدر و برادران و خويش و تبار را بدرود كرده و در هندون\r\n\r\n\r\n","description":"","footnote":"\r\n( 1 ) . نسخه : خلق را .\r\n","page_name":" 295 ","page_number":309},
  {"content":"\r\n\r\nگذاشته با چند كس معدود راه ملك بهته پيش گرفت و غازى خان عاقبت بعد از اندك زمان به عهد و قول به دست حيدر خان چغته در بيانه گرفتار آمده خرد و كلان او به قتل رسيدند و نامى از آن سلسله نماند ، چنانچه در محل خود مذكور گردد ، ان شاء الله تعالى و حالا آن ملك و دولت و سلطنت و فراغت آن خاندان همه افسانه شده سبحان الله . مثنوى :\r\n مشعبد جهانيست فرتوت سر * كند كار ديگر نمايد دگر\r\nبخواند به مهر و براند به كين * همه كار او جاودان همچنين\r\nندانى كه خواند كجا خواندت * ندانى كه راند كجا راندت\r\nهمه مرگ راييم پير و جوان * به گيتى نماند كسى جاودان \r\nو ابراهيم خان را چون همه كس مىخواستند و از جمعيت طالع غريب داشت ، در اندك فرصت مردم بسيار از اطراف بر او جمع شدند و به قنوج رامچند حاكم بهته جنگ كرده فرار نموده گرفتار شد و راجه رام چند چنانچه رسم زمين‌داران مىباشد ، گمانى پيشكش كرده به تعظيم و آداب تمام رفته او را ديده سراپرده و اسباب سلطنت و حشم به هم رسانيده بر تخت نشانيده و به طريق نوكران ايستاده لوازم خدمتكارى به جا مىآورد و ابراهيم خان چندگاه آنجا به سر مىبرد تا آنكه باز بهادر ولد سزاول خان ضابط مالوه را كه آخر خطبه در آن ولايت خواند نزاعى با قوم افغانان ميانى افتاد . ايشان ابراهيم خان را طلبيده و به سردارى برداشته او را با باز بهادر سپردند و رانى درگاوتى فرمان فرماى ولايت كره كتنكه نيز كه به جهت قرب و جوار منازع باز بهادر بود به كمك ابراهيم برخاسته به جنگ باز بهادر رفت . باز بهادر مقدمات صلح در ميان انداخته رانى را از تمكين و مدد ابراهيم مانع آمد تا به ملك خويش عود كرد و ابراهيم در آنجا بودن ديگر مصلحت نديده به جانب اوريسه كه سرحد بنگاله است بنه و بار كشيد و با زمين‌داران ساخته بود و سليمان كرانى در زمان استيلاى خود با راجهء آنجا ساخته و ابراهيم را به عهد و قول طلبيده در سال نهصد و هفتاد و پنج ( 975 ) به غدر كشت . نظم :\r\n دل درين دهر مبنديد كه بىبنيادست * سخن از عمر مگوييد كه آن بر بادست\r\nخيمهء عمر كه بنياد نهادى ز اوّل * اجل از هم بكند گر همه از فولادست \r\n\r\n","description":"","footnote":"","page_name":" 296 ","page_number":310},
  {"content":"\r\n\r\nچون هيمون به كوچ متواتر خود را به عدلى رسانيد ، عدلى و محمد خان گوريه در آن زمان در موضع چهپركهته پانزده كروهى كالپى آب جون را در ميان انداخته مقابل نشسته بودند و گوريه در غايت شوكت و استعداد و جمعيت خاطر از جانب عدلى با سوار و پيادهء بسيار و فيلان آراسته افزون از شمار در ميدان منتظر فتح بود كه ناگاه پله دگرگون شده هيمون مانند ستارهء دنباله‌دار ريخته به مجرد رسيدن به افواج فيلان خاصه از آب جون پاياب گذشته غافل چون سپاه خواب بر سر لشكر گوريه شبخون برد و هيچ‌كس را مجال دست برداشتن نشد و كاسه كجا نهم و كيسه كجا گفته سر را از پا و دستار را از كفش نشناخته اكثر امراى او به قتل رسيدند و بقيه كه از مالش خلاص يافتند راه فرار پيش گرفتند و گوريه بيچاره سردرگم چنان غايب شد كه تا حال از او نشانى پيدا نيست و آن همه حشم و اسباب سلطنت و تجمل  كَالْفَراشِ الْمَبْثُوثِ  و  كَالْعِهْنِ الْمَنْفُوشِ  گشته در ساعت نصيب اعدا شد . ( الملك للّه و العظمة لله ) . بيت :\r\n به يك لحظه به يك ساعت به يك دم * دگرگون مىشود احوال عالم \r\nو بعد از اين فتح آسمانى و نصرت ناگهانى عدلى به چهنار رفت و هيمون كه مقدمة الجيش او بود با خزاين موفور و لشكر نامحصور و فيلان نامدار فوج‌آراى صف‌شكن به دفع و رفع افواج مغول كه تا اتاوه و آگره متصرف بودند نامزد گردانيد ، چنانچه بعد از اين مذكور شود ، ان شاء الله تعالى و مقارن اين حال خضر خان ولد محمد خان گوريه مقتول در گور قايم مقام پدر گشته و خطبه و سكه به نام خود درست گردانيده و سلطان محمد بهادر خطاب يافته لشكرى گران به انتقام پدر رانده بر سر عدلى آمد . عدلى با وجود آن تنگدلى پاى جلادت در آن معركه افشرده به خلاف چشم‌داشت جنگى صعب كرده و داد مردانگى داده به قتل رسيد و با محمد خان كه خون او هنوز تازه بود به گرم خونى پيوست و اين واقعه در سنهء اثنى و ستين و تسعمائه ( 962 ) روى نمود و « گوريه بكشت » تاريخ او شد . « 1 » بيت :\r\n اى دل به كام خويش جهان را تو ديده گير * در وى هزار سال چو نوح « 2 » آرميده گير \r\n\r\n\r\n","description":"","footnote":"\r\n( 1 ) . « كوريه بكشت » نهصد و شصت و سه مىشود ، پس يك زيادتر است .\r\n( 2 ) . نسخه : چرخ .\r\n","page_name":" 297 ","page_number":311},
  {"content":"\r\n\r\n هر گنج و هر خزينه كه شاهان نهاده‌اند * آن گنج و آن خزينه به چنگ آوريده گير\r\nهر شاديى كه هست به عالم تو كرده دان * هر ميوه‌يى كه هست به عالم چشيده گير\r\nدر دور واپسين كه سرانجام عمر تست * صد بار پشت دست به دندان گزيده گير \r\nو عدلى در وادى سرود و رقص چنان بود كه ميان تاوسين كلانوت مشهور كه در اين وادى استاد على الاطلاق است به شاگردى او اعتراف داشت و باز بهادر بن سزاول خان كه او نيز از زمرهء عطاييان بىقرينهء روزگار خويش بود و در اين وادى عمرى دم از استقلال زده عديلى نداشت كسب اين فضيلت از عدلى كرده . بيت :\r\n نظير خويش بنگذاشتند و بگذشتند * خداى عزّ و جل جمله را بيامرزاد \r\nو روزى سازندهء دكهنى ساز پكهاوج درازى به قد آدمى كه دست‌هاى هيچ‌كس به دو جانب وى نرسيدى به دعوى در مجلس او آورد و سازنده‌هاى ملك دهلى همه از نواختن آن عاجز آمدند و عدلى به قياس و قرينه دريافت و تكيه زده آن را گاهى به دست و گاهى به پا مىنواخت و از مجلسيان غريو برخاست و همه اهل هنر حلقه به گوش شده آفرينها گفتند و در زمان امرايى هر وقتى كه بيست هزارى جايگير « 1 » داشت ، بهگت پسرى صاحب حسنى نازنينى در هنر خويش سرآمده از بعضى ديه‌هاى نواحى بداؤن آمده در مجلس او بازى كرده و عدلى ربودهء صورت و معنى او شده به خدمت خود نگاه داشته در تربيت او كوشيده مجاهد خانى خطاب داده چون به سلطنت رسيد او را ده هزارى ساخت و نزاكت و نزاهت طبع او به مرتبه‌يى بود كه روزى از ميدان چوگان اجاون « 2 » بازگشته گفت گرسنه‌ام . غازى خان سور كه ديرهء او سر راه بود ، گفت ماحضرى طيار است عدلى بنا بر مروت به حسب ضرورت به مهمانى او رفت و نخست از همه قليه‌بويى آوردند به مجرد استشمام آن برجست و غثيان آورده از مجلس برخاست و تا به منزل هيچ‌جا عنان نكشيد و مىگويند كه هر روز از طهارت خانه‌اش دو آثار و سه آثار كافور اعلى را حلال‌خوران مىچيدند و هر زمانى كه تقاضا مىگرفته پيش از آن سرخ و زرد و سبز مىبرآمد و ضعف مىكرد و بشره‌اش تغير مىيافت و با اين همه فراغت و آسودگى روزه و نماز او هرگز قضا نشدى و از مسكرات مطلق تائب بود و روزى كه از عالم گذشت زمانهء\r\n\r\n\r\n","description":"","footnote":"\r\n( 1 ) . نسخه : اجاون .\r\n( 2 ) . نسخه : بداؤن .\r\n","page_name":" 298 ","page_number":312},
  {"content":"\r\n\r\nغدار دو گز جامه هم از او دريغ داشت و جثهء او معلوم نشد كه كجا رفت . بيت :\r\n اى خداوندان حال الاعتبار الاعتبار * وى خداوندان قال الاعتذار الاعتذار \r\nو بعد از وى سلطنت از خاندان افغانان برافتاده به مقرّ اصلى انتقال گرفت و حق به مركز يافت .\r\n\r\n[ [ طبقه دهم : گوركانيان دوره دوم 
  ] 
  ]\r\n\r\nنصير الدين محمد همايون پادشاه غازى\r\nمرتبهء دوم از كابل رسيده و با سكندر مصاف عظيم داده به فتح و فيروزى مستسعد « 1 » گشته سرير سلطنت را به فر و اقبال رونق ديگر بخشيد و مجمل اين قضايا آنكه چون مملكت هند از تصرف آن پادشاه جم جاه چون نگين از دست سليمان رفته و خلاف و اختلاف برادران به اتفاق و ايلاف پيوند نيافت ، هر كدام راهى و پناهى اختيار كردند و مشورتى و مصلحتى پيش گرفتند ، چنانچه شمه‌يى از آن در گذشت ، و پادشاه عبور از پنجاب فرموده و داعيهء تسخير بكر نموده قصبهء لوهرى را كه نزديك به آن است معسكر ساختند و ميرزا هندال از سند گدشته به قصبهء پانتر كه پنجاه كروهى بكر است به تقريب فراوانى و ارزانى غله رفت و پادشاه خلعت و اسب و پيغام به ميرزا شاه حسين ارغون حاكم تته فرستادند كه به حسب ضرورت اينجاها رسيده شد و عزيمت فتح گجرات مصمم است و اين مهم موقوف بر كنكاش و بدرقگى ايشان است . ميرزا شاه حسين پنج و شش ماه به دفع الوقت گذرانيده و پادشاه را به لطايف الحيل از ولايت بكر به نواحى تته طلب داشت تا بعد از آن هرچه مصلحت باشد و در اين سال كه نهصد و چهل و هفت ( 947 ) « 2 » باشد پادشاه ، حميده بانو بيگم را در عقد آورده و به پانتر رفته باز به لوهرى آمدند و ميرزا هندال به حسب طلب قراچه بيگ حاكم قندهار به آن ديار روان شده و يادگار ناصر ميرزا كه به ده كروهى اردو فرود آمده بود نيز ارادهء رفتن به قندهار نمود و پادشاه ميرزا ابو البقا را كه از فحول علماى زمان و شارح فارسى مير سيد شريف و صاحب\r\n\r\n\r\n","description":"","footnote":"\r\n( 1 ) . در نسخه‌ها : مستعد\r\n( 2 ) . در يك نسخه « نهصد و چهل و هشت » و در يكى « نهصد و چهل و هفت و هشت » .\r\n","page_name":" 299 ","page_number":313},
  {"content":"\r\n\r\nديگر تصانيف بود ، براى نصيحت و منع او از آن داعيه فرستادند به وقت عبور از دريا جمعى از قلعهء بكر بيرون آمده اهل كشتى را زير تيرباران گرفتند و مير مغفور به زخم تير جان‌گداز اجل غريق بحر شهادت شدند و اين قضيه در سال نهصد و چهل و هشت ( 948 ) روى نمود و « سرور كائنات » تاريخ يافتند و ميرزا يادگار ناصر بعد از قبول نصيحت و مشورت در بكر ماند و پادشاه عازم تته شدند و بسيارى از مردم اردو جدا شده به ميرزا ملحق گشتند و به جهت افزونى محصول اوقات به فراغ مىگذاشتند و ميرزا قوت گرفت و پادشاه از آب عبره كرده قلعهء سياهوان را محاصره داشتند و ميرزا شاه حسين كمك و آزوقه به مردم آنجا فرستاده و به كشتى نشسته نزديك به اردو رسيده راه رسد را مسدود ساخت و مدت محاصره به هفت ماه كشيد و فتح روى ننمود و از ممرّ قحط و بىنمكى بىمزگى تمام دست داد . بيت :\r\n هر مايده‌يى كه دست پخت « 1 » فلك است * يا بىنمك است يا سراسر نمك است \r\nو كار بر لشكريان تنگ گشته از غلّه بر گوشت حيوانات قانع شدند و آخر اميد از آن هم منقطع گشت . بيت :\r\n گرسنه شكم بر نمد دوخت چشم * كه همسايهء گوشت بوده است پشم \r\nو كس مكرر به طلب ميرزا يادگار ناصر در بكر فرستادند تا به اتفاق او ميرزا شاه حسين را دفع نموده قلعه را يك رويه سازند . او مددى فرستاد كه به كار نيامد و پريشانى حال اردو را شنيده صرفهء خود در رفتن نديده ، توقف در بكر « 2 » نمود و ميرزا شاه حسين او را به فريب تطميع سلطنت آن ملك و خطبه و سكه به نام او كرده وعدهء اطاعت و عقد دختر خويش داده از راه برده به پادشاه مخالف ساخت و كشتىهاى پادشاهى را به تمام متصرف گشت و پادشاه به جهت چندين بواعث كه هر كدام از آن علتى مستقل بود از براى ويرانى و پريشانى لشكر از دور قلعه برخاسته و ناچار العود احمد گفته به جانب بهكر بازگشتند و چند روز به جهت كشتى معطل گشته به وسيلهء دو زمين‌دار كشتىها را كه ميرزا غرق كرده بود پيدا كرده به بهكر رسيدند و ميرزا به تقريب رفع خجالت پيش از آنكه به ملازمت « 3 » آيد ايلغار بر سر\r\n\r\n\r\n","description":"","footnote":"\r\n( 1 ) . نسخه : دست‌ساز .\r\n( 2 ) . نسخه : بهكر .\r\n( 3 ) . نسخه : به دفع .\r\n","page_name":" 300 ","page_number":314},
  {"content":"\r\n\r\nميرزا شاه حسين برده جمعى كثير را از مردم تته كه غافل از كشتى برآمده بودند به قتل رسانيده و دستگير ساخته فى الجمله تلافيهاى بىاخلاصىهاى خويش كرده خوار و شرمسار آمده ديد و سرهاى اعدا را افزون از شمار به نظر درآورد و تقصيراتش به عفو مقرون گشت و به تقريب بعضى امور كه روى داد ، بار ديگر سر مخالفت برداشته و به فريب ميرزا شاه حسين بازى خورده ارادهء جنگ نمود و منعم خان كه آخر خان خانان شد نيز انديشهء گريختن داشت و هر دو بر خطاى تدبير خويش مطلع شده و قباحت فهميده از انديشهء فاسد باز ماندند و مردم پادشاهى روز به روز به جانب ميرزا يادگار ناصر مىرفتند در اين اثنا مالديو راجهء ماروار كه به قوت و جمعيت و زيادتى شوكت در ميان جميع زمين‌داران هند ممتاز بود مكررا عرايض طلب فرستاد و پادشاه بودن خود را در نواحى بهكر و تته ديگر مناسب نديده از راه جيسلمير متوجه ماروار شدند و راجهء جيسلمير سر راه اردو گرفت و جنگى كرده منهزم گشت و در آن بيابان بىآب محنت بسيار به اهل لشكر رسيد ، چنانچه بر سر چاهى ميان جماعت به جاى آب خون‌ريزىها واقع مىشد و اكثرى از تشنگى خود را « 1 » چون دلو در چاه مىانداختند تا مسدود مىگشت و پادشاه در آن حالت اين مطلع گفتند تا از كه باشد ؟ بيت :\r\n چنان زد چاكها گردون لباس دردمندان را * كه نى دست آستين مىيابد و نى سرگريبان را \r\nو از جيسلمير به ايلغار به ماروار رفته اتكه خان را به نزد مالديو فرستاده ، روزى چند در نواحى جوده‌پور توقف كردند و انتظار آمدن او مىبردند و چون در اين ايام ناگور به تصرف شير شاه درآمده ، مالديو را از تمكين و كمك پادشاه تهديد شديد نموده بود ، مالديو بنابر آن « 2 » ملاحظه از آن طلب پشيمان شده و اتكه خان را به حيل نگاه داشته جمعى كثير را به بهانهء استقبال به قصد غدر « 3 » دستگيرى پادشاه فرستاده و اتكه خان از مقدمهء غدر واقف گشته بىرخصت او بازگشته آمده بر چگونگى احوال اطلاع داد و به سرعت در همان ساعت به جانب امركوت عازم شدند . اتفاقا در همان منزل دو جاسوس از مالديو رسيده بودند . پادشاه حكم به كشتن آن هر دو\r\n\r\n\r\n","description":"","footnote":"\r\n( 1 ) . نسخه « به حدى كه تشنه‌لبان از فرط عطش خود را » .\r\n( 2 ) . نسخه : « از خوف غضب شير شاه ملاحظه نموده از آن طلب » .\r\n( 3 ) . نسخه : « غدر و مكر كمر عناد محكم بسته به طلب پادشاه فرستاد » .\r\n","page_name":" 301 ","page_number":315},
  {"content":"\r\n\r\nفرمودند در حالت ياس كارد از يكى و خنجر از ديگرى كشيده چون خوكان تير خورده درافتادند . چندى را از معاندان از مرد و زن و اسب هر چه پيش آمد هلاك ساختند و به قتل رسيدند . از آن جمله اسب پادشاهى بود و پادشاه در آن وقت از تردى بيگ چند اسب و شتر طلب فرمودند ، او خسّت ورزيد و پادشاه بر شترى سوار شدند تا آنكه نديم كوكه اسب سوارى مادر خود را كه خود در جلو او در آن بيابان تفسيدهء تنور آتش پياده مىرفت به پادشاه گذرانيد و مادرش بر آن شتر سوار گشت و آن راه كه اين‌چنين صعوبت داشت و هر زمان و هر دم خبر آى آى مالديو بود به صد محنت و مشقت راه طى كردند و شب در ميان به جاى مامون رسيدند .\r\nاتفاقا هندوان مالديو شباشب تعاقب نموده و راه غلط كرده صباح در درهء تنگ به چنداولان اردو كه مجموع بيست و دو نفر و منعم خان و روشن بيگ كوكه و جماعت ديگر كه از آن جمله بودند رسيده ، جنگى واقع شد . در حملهء اول سردار هندوان به زخم تير به جهنم رفت و جمعى كثير به قتل رسيده تاب نتوانستند آورد و شتر بسيار غنيمت اهل اسلام گشت و اين فتح باعث خوشحالى تمام گرديد و از آن منزل كوچ كرده و آب برداشته بعد از سه روز به منزلى رسيدند كه به جهت عمق آب بر سر چاه دهلى مىنواختند تا آواز آن به جايى كه گاو آبكش مىبود مىرسيد و از جهت بىآبى خلقى انبوه به ستوه آمده چون آب در آن ريگستان كه درياى ريگ روان بود تلف و غايب شدند و اسب و شتر بسيار كه بعد از تشنگى فوق الحد آب خوردند از نهايت سيرابى هلاك شدند و چون آن بيابان سراب‌نماى چون محنت بلاديدگان اردو پايانى نداشت به ضرورت راه گردانيده به جانب امركوت كه درصد كروهى تته است عنان تاب شدند و حاكم امركوت رانا نام با پسران به استقبال بر آمده حسب المقدور خدمات شايسته به جا آورد و پادشاه آنچه در خزينه داشتند به مردم بخش كردند و به جمعى كه نرسيده از تردى بيگ و ديگران به رسم مساعدت گرفته دادند و زر نقد و كمر و خنجر به پسران رانا انعام فرمودند . رانا به تقريب اينكه پدرش را ميرزا شاه حسين ارغون به قتل رسانيده بود به داعيهء انتقام جمعى كثير را از اطراف گردآوريده ملازم ركاب همايون شد و رخت و بنه به امركوت به حفظ و حراست خواجه معظم برادر بيگم پادشاه بازگذاشته به جانب\r\n\r\n","description":"","footnote":"","page_name":" 302 ","page_number":316},
  {"content":"\r\n\r\nبهكر عزيمت نمودند و به تاريخ يكشنبه پنجم شهر رجب در سال نهصد و چهل و نه ( 949 ) . ولادت با سعادت خليفة الزمانى اكبر پادشاه در ساعت سعد در امركوت واقع شد و اين مژده را تردى بيگ خان در آن منزل به عرض پادشاه رسانيد و اين نام سعادت فرجام مانده ، به جانب بهكر گران ركاب گشتند و در منزل چول شاهزادهء فرخنده لقا را طلبيده به ديدار خجسته آثارش مسرور شدند و لشكريان كه حيلت بىوفايى در جبلت ايشان چون مكر در طبع روزگار مركوز بود تا منعم خان نيز يكان يكان فرار مىنمودند و در اين ايام بيرام خان از گجرات آمده ملازمت نمود و بودن در آن ولايت از تدبير دور ندانسته عزيمت قندهار مصمم ساختند و ميرزا شاه حسين اين معنى را غنيمت دانسته بر حسب طلب سى كشتى و سيصد شتر فرستاد و پادشاه از آب سند عبور فرمودند و در آن زمان ميرزا كامران قندهار را از ميرزا هندال گرفته و به ميرزا عسكرى سپرده بود و ميرزا هندال را غزنين داده خطبهء خود خواند و بعد از چندگاهى آن را نيز تغيير داده و ميرزا هندال در كابل ترك سلطنت كرده به وضع درويشان به سر مىبرد و ميرزا كامران به موجب اغواى ميرزا شاه حسين به ميرزا عسكرى نوشت كه سر راه پادشاه را گرفته هر نوعى كه تواند به دست آرد و در هنگامى كه قصبهء شال « 1 » مستانگ « 2 » منزل او بود ميرزا « 3 » عسكرى از قندهار ايلغار كرده و چولى « 4 » بهادر نام ازبكى را براى خبرگيرى فرستاد و او يك سره تاخته به منزل بيرام خان نيم شبى آمده خبردار ساخت و بيرام خان به سرعت از عقب سراپردهء پادشاهى آمده صورت حال معروض داشت . همان زمان قطع نظر از قندهار و كابل و منازعت برادران نموده و كلمة الفراق گفته راه عراق پيموده با بيست و دو نفر كه بيرام خان و خواجه معظم از آن جمله‌اند سوار دولت شدند و خواجه معظم و بيرام خان را به آوردن پادشاه بيگم و شاهزادهء جهانيان تعيّن نمودند و اسبى چند از تردى بيگ طلب داشتند او باز داغ خسّت و خجالت بر پيشانى كشيده كوتاهى كرده از همراهى هم باز ماند و شاهزاده را چون يك ساله بود به تقريب حرارت هوا و بىآبى راه به اتابكى اتكه خان در اردو گذاشتند و بيگم پادشاه را\r\n\r\n\r\n","description":"","footnote":"\r\n( 1 ) . نسخه : سال مستان .\r\n( 2 ) . متن فارسى : شال مشانگ از ترجمه انگليسى اصلاح شد .\r\n( 3 ) . نسخه : ميرزا هندال .\r\n( 4 ) . نسخه : جوكى .\r\n","page_name":" 303 ","page_number":317},
  {"content":"\r\n\r\nهمراه بودند و به راه سيستان درآمدند و ميرزا عسكرى همان ساعت به ديوان‌خانهء عالى رسيده فرود آمد و نقاب مروت از روى آزرم برداشته در پى ضبط اموال شد و تردى بيگ را به حكم گرفتار ساخت و شاهزاده كامكار را به قندهار برده به سلطان بيگم كوچ خود سپرد تا در مهربانى و محافظت سعى بليغ نمايد و در اين سفر وقايع خيلى روى نمود كه با وجود ذكر آنها مشروحا و مفصلا در نسخ اصل اينجا محل ايراد نبود و مىخواهد كه آن را چون مسافت آن راه زود طى كند و اين قضايا در سال نهصد و پنجاه ( 950 ) دست داد .\r\nمع القصه ، از سيستان گذشته و سير شهر خراسان نموده و سلطان محمد ميرزا پسر بزرگ شاه طهماسب را كه به آتاليقى محمد خان تكلو حكومت آن ديار داشت ديده « 1 » و جميع اسباب سلطنت ما يحتاج سفر گرفته به لوازم تعظيم و تكريم به مشهد مقدس رسيدند و در هر منزلى به حكم شاه ، حكام آن ديار به استقبال شتافته و مصالح مهمانى و غير آن مهيا داشته منزل به منزل مىرسانيدند و بيرام خان به ملازمت شاه رسيده كتابتى مشتمل بر تهنيت قدوم پادشاهى آورد و در ييلاق سورتق « 2 » هر دو پادشاه با هم به مراسم تعظيم و اجلال ملاقات نمودند و در اثناى محاوره شاه پرسيد كه باعث شكست چه بود . پادشاه خالى الذهن گفتند كه مخالفت برادران . بهرام ميرزا برادر شاه كه حاضر بود از اين سخن آزرده شده از آن باز تخم عداوت پادشاه در دل كاشته باعث بر ضايع ساختن مهم شد ، بلكه ضايع كردن پادشاه نيز و خاطرنشان شاه طهماسب كرد كه اين پسر همان پدر است كه چندين هزار قزلباش را به كمك برده پايمال ازبك ساخت و يكى از آنها زنده برنيامد و اين تلميح بود به آن قضيه كه بابر پادشاه از شاه اسماعيل نجم اول را با هفده هزار سوار قزلباش بر سر ازبك به كمك برد و در وقت محاصرهء قلعهء نخشب عرف‌كش اين بيت بر تير نوشته درون حصار فرستاد . بيت :\r\n صرف راه ازبكان كرديم نجم شاه را * گر گناهى كرده بودم پاك كردم راه را \r\nروز ديگر هنگام التقاى صفين خود را به گوشه‌يى كشيد و بر قزلباش آنچه رسيدنى بود رسيد و آن قصه مشهور است ، اما سلطان بيگم همشيرهء شاه كه او را\r\n\r\n\r\n","description":"","footnote":"\r\n( 1 ) . نسخه : ديده و ما يحتاج سلطنت گرفته .\r\n( 2 ) . نسخه : سوربق .\r\n","page_name":" 304 ","page_number":318},
  {"content":"\r\n\r\nبه نذر مهدى موعود [ كه به عقيدهء شيعه در سردابهء شهر سامره معروف به سرّ من رأى پنهان است و وقت احتياج از آنجا برآمده عدل را رواج خواهد داد 
  ] نگاه داشته و جميع سهام ملكى به رأى و رويّت او وابسته بود شاه را از آن وادى گردانيده و به دلايل معقول ساخته بر سر رعايت و مروت و امداد و اعانت آورده و پادشاه رباعى گفتند كه بيت آخر اين است ، بيت :\r\n شاهان همه سايهء هما مىخواهند * بنگر كه هما آمده در سايهء تو \r\nو اين بيت قطعهء سلمان به تقريبى تضمين كرده نزد شاه فرستاد . بيت :\r\n از خدا اميد دارم شاه با ما آن كند * آنچه با سلمان على در دشت ارژن كرده است \r\nو شاه را بسيار خوش آمد و بعد از جشن متعدد و صحبت ، سير و شكار و اسباب سلطنت و تجمل براى پادشاه ترتيب داده تكليف قبول مذهب شيعه و آنچه متأخرين ايشان بر صحابهء كرام - رضى الله عنهم - مىگويند كرد و پادشاه ( بعد اللّتيّا و اللّتى ) گفتند كه بر ورقى نوشته بياريد . ايشان جميع معتقدات خود را نوشتند و آن را پادشاه به طريق نقل خواندند ذكر ائمهء اثنى عشريه را به روش عراق در خطبه نقل نمودند و شاه مراد پسر شاه كه طفل شيرخواره بود با ده هزار سوار به آتاليقى بداغ خان قزلباش افشار به كمك پادشاه نامزد شده چنان قرار يافت كه قزلباش از راهى و پادشاه از راه ديگر بروند و قندهار را بعد از فتح به تصرف شاه مراد گذارند .\r\nاز شاه طهماسب مرخص شده و جريده سير اردبيل و تبريز نموده باز به مشهد رفته به زيارت مزار فايض الانوار فايز گشتند و در زمانى كه تنها شبى سير آن بقعهء شريفه مىكردند ، يكى از زايران آهسته به ديگرى مىگويد كه همايون پادشاه اين است ؟ او مىگويد : بلى . پس نزديك آمده در گوش پادشاه مىگويد هان باز دعوى خدايى مىكنى و اين اشارتى بود به آن قضيه كه پادشاه اكثر اوقات در بنگاله نقاب بر تاج مىانداخت و وقتى كه مىبرداشتند مردم مىگفتند كه تجلى شد و شمشير را در دريا شست و شوى دادند و فرمودند شمشير بر كه بنديم و چون به آگره آمدند به مردم تكليف تعظيمى اختراعى نمودند و خواستند كه زمين بوس فرمايند . آخر مير ابو البقا و امرا و وزرا تعظيم و تسليم قرار دادند و امراى قزلباش به گرمسير رسيده آن را به تمام در تصرف آوردند و ظاهر قندهار را معسكر ساخته بودند كه در اين اثنا\r\n\r\n","description":"","footnote":"","page_name":" 305 ","page_number":319},
  {"content":"\r\n\r\nبعد از پنج روز پادشاه رسيدند و ميرزا عسكرى به محاصره درآمد و تا سه ماه جنگ و جدل پياپى بود و جمعى كثير از جانبين به قتل مىرسيدند و بيرام خان را به ايلچىگرى به جانب كابل نزد ميرزا سليمان بدخشى و ميرزا يادگار ناصر كه از بهكر پريشان حال آمده بود فرستاد و چون گمان قزلباش اين بود كه به مجرد رسيدن پادشاه چغتيه ايل خواهند شد و همه به اطاعت خواهند درآمد و آن خود صورت نبست و مدت محاصره به طول انجاميد و جمعى عظيم كشته شدند و خبر آمدن ميرزا كامران به مدد ميرزا عسكرى شهرت يافت ملول گشته مىخواستند كه مراجعت به ديار خويش نمايند . از قضا در همان ايام امرا از ميرزا كامران برگشته مثل محمد سلطان ميرزا و الغ ميرزا و ميرزا حسين خان و ديگر سرداران نامى به ملازمت پادشاه آمدند و مؤيد بيگ كه در قلعهء قندهار محبوس بود از حصار پايان آمده ديد و نوازش بسيار يافت و ميرزا عسكرى به اضطرار امان طلبيده داخل ملازمان شد و تقصيرات وى به عفو مقرون شده به مرحمت مخصوص گشت . ع :\r\n در عفو لذتى است كه در انتقام نيست \r\nو به امراى قزلباش فرمودند تا سه روز به اهل و عيال الوس چغتا و ساكنان شهر مزاحم نشوند تا به تمام و كمال بيرون آيند و با وجود آنكه هيچ ولايت در تصرف پادشاه نبود به موجب وعده‌يى كه رفته بود بداغ خان و ميرزا مراد را به قلعه درآورده تمام آن ولايت به تصرف ايشان گذاشتند . بيت :\r\n از عهدهء عهد اگر برون آيد مرد * از هر چه گمان برى فزون آيد مرد \r\nو به غير از بداغ خان و دو سه امراى ديگر در خدمت ميرزا مراد نماندند و باقى امراى كمكى همه به عراق رفتند . پادشاه به جهت درآمد هواى زمستان مأمنى براى مقربان لشكر خود درون شهر از بداغ خان خواستند و آن ناجوانمرد سخنان نادرست برابر گفت و از اين ممر بعضى امراى چغتيه روى فرار به جانب كابل نهادن گرفتند ، از آن جمله ميرزا عسكرى را از راه گرفته نزد پادشاه آوردند حبس فرمودند . از قضا ، قضاياى چند در آن ايام روى نمود كه بعضى باعث برآمدن قندهار از دست قزلباش شد . اول آنكه امراى چغتيه قرار با پادشاه دادند كه به حسب ضرورت در اين هواى سرد قندهار را بايد گرفت و بعد از فتح كابل و بدخشان ديگر بيشتر از آن عوض به\r\n\r\n","description":"","footnote":"","page_name":" 306 ","page_number":320},
  {"content":"\r\n\r\nقزلباش بايد داد تا تلافى بر وجه احسن شود ، دوم درگذشتن ميرزا مراد در همان روز به اجل طبيعى از عالم كون و فساد ، سوم ظلم و تعدى اوباش قزلباش نسبت به اهل شهر و مانع شدن ايشان چغتيه را از آمدن به قلعه مطلقا ، چهارم آنكه روزى تبرانى بر رسم عادت زشت معهود ايشان در برابر يادگار ناصر ميرزا كه به اتفاق هندال ميرزا از كامران ميرزا گريخته آمده بود ناسزاهاى فاحش بر اصحاب رسول الله - صلى الله عليه و آله و سلم رضى الله عنهم - بنياد كرد و ميرزا يادگار ناصر تاب نياورده به تيرى كه در دست داشت او را چنان زد كه پر آن از سينه گذشت و آزاد بر زمين رسيد و حاجى محمد خان كوكى با دو نوكر از همه پيشتر همراه قطار اشتر پر بار به قلعهء قندهار درآمده مستحفظان را زير شمشير گرفت و جمعى ديگر متعاقب رسيدند .\r\nميرزا الغ بيگ و بيرام خان از آن جمله بودند و قزلباش سراسيمه شده و دست و پاى گم كرده و همان مثل به كار آمده كه قاضى من قوربقه‌ام « 1 » و اگر باور ندارى همان‌طور فرياد مىكنم ، بشنو ، و باد بروت شان كم شد و پادشاه به قلعه درآمده بداغ خان را كه مضطرب و مضطر آمده و ديده بود رخصت به جانب عراق دادند با وجود اين همه سكّان شهر كه دلى پر از ايشان داشتند در هر كوچه قزلباش‌كشى كردند بعد از فراغ خاطر از قندهار حكومت آن ديار را به بيرام خان سپرده عزيمت تسخير كابل مصمم گردانيدند و ميرزا كامران نيز به داعيهء جنگ به استقبال برآمد و هر روز يك دو امراى نامى او فرار نموده به اردوى همايون مىپيوستند . آرى اكثر اهل عالم حكم رمهء گوسفند دارند كه يكى از آنها به هر جايى كه روى آورد ديگران به يك بار همان جانب رو مىآورند و ميرزا كامران سررشتهء اختيار از دست داده اعيان مشايخ و علما را وسيله ساخته استغفار نمود . پادشاه رقيمهء جريمهء او را به شرط ملازمت به آب صفح از صفحهء خاطر شست و شو دادند . ميرزا به موجب : ( الخائن خائف ) ، قرار بر ديدن نداده خود به ارك كابل تحصن جست و از آنجا شباشب به غزنين گريخت و سپاهش به تمام به اردوى پادشاهى درآمدند و پادشاه ميرزا هندال را به تعاقب او نامزد گردانيده به شهر كابل رسيدند و سرّ كريمهء  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ  ، به ظهور آمد و ديده را از ديدار شهزادهء عالى مقدار شاداب و سيراب\r\n\r\n\r\n","description":"","footnote":"\r\n( 1 ) . نسخه : قازى من قوزبشه‌ام - قارى من نوربقه‌ام .\r\n","page_name":" 307 ","page_number":321},
  {"content":"\r\n\r\nساختند و اين فتح در دهم ماه رمضان المبارك سال نهصد پنجاه و دو ( 952 ) روى نمود و اين مصراع تاريخ يافتند ، ع :\r\n بىجنگ گرفت ملك كابل از وى \r\nو چون ايراد اين قضايا به عهدهء ديگران بود و جامع اين منتخب غصب منصب نمود ، اكنون هر چند مىخواهد كه طناب اطناب را كشيده دارد رشتهء سخن بىاختيار دراز مىگردد و الحديث شجون « 1 » قصه كوته ، چون ميرزا كامران به غزنين رفت و آنجا نتوانست درآمد به بهكر برفت و ميرزا شاه حسين كه دختر به او داده بود در مقام امداد درآمد و پادشاه ميرزا يادگار ناصر را كه داعيهء فرار داشت به قتل رسانيدند و به قصد تسخير بدخشان رفتند و سليمان ميرزا جنگ كرده شكست يافت و كامران ميرزا در مدت غيبت آمده كابل را متصرف گشت و بر حضرات عاليات بيگمان و شاهزادهء جهانيان محافظان گماشت و پادشاه حكومت بدخشان را از ميرزا هندال تغير داده فرمانى به ميرزا سليمان نوشت و آن ولايت را به او تفويض نموده به سرعت متوجه كابل شدند و ميرزا كامران بعد از شكست افواج در كابل قلعه‌بند شد و چون كار بر او تنگ آمد از روى بىمهرى چند مرتبه فرمود كه شاهزاده را بر كنگرهء قلعه به جاى رسيدن توپ و تفنگ مىنشاندند و ما هم آنكه خود را سپر تير بلا ساخته بود . بيت :\r\n اگر تيغ عالم بجنبد ز جاى * نبرّد رگى تا نخواهد خداى \r\nو سرداران امرا از براى گرمى هنگامهء خويش بازار نفاق را رواج داده گاه اينجا و گاه آنجا آمد و رفت مىكردند و از جانبين كشته مىشدند و ميرزا قلعه را شكافته به صورت ناشناسا « 2 » به درآمد و چون حاجى محمد خان كه با جمعى به تعاقب او نامزد شده بود رسيد ، ميرزا با وى گفت كه پدرت بابا قشقه را مگر من كشته‌ام ؟ حاجى محمد خان كه كهنه سپاهى و كهنه فعله بود تغافل نموده بازگشت و شاهزاده به صحت و عافيت به ملازمت پادشاه رسيد و جزء به كل رجوع نموده ، بيت :\r\n هزار سال بمانى هزار « 3 » سال دگر * كه در درازى عمرت هزار مصلحت است \r\n\r\n\r\n","description":"","footnote":"\r\n( 1 ) . چنين است در نسخه‌ها و مثل « الحديث ذو شجون » است .\r\n( 2 ) . در نسخه‌ها : ناشناسان .\r\n( 3 ) . نسخه : هزار معنى را .\r\n","page_name":" 308 ","page_number":322},
  {"content":"\r\n\r\nو ميرزا كامران پناه به پير محمد خان حاكم بلخ برده و از او مدد خواسته بعضى از ولايات بدخشان را بىجنگ از سليمان ميرزا و ولدش ابراهيم ميرزا گرفته متصرف شد و قراچه خان كه خدمات شايسته به جاى آورده بود با ديگر امراى خام طمع توقعات غير مقدور از پادشاه نمود . چون اغراض فاسدهء ايشان برنيامد راه بدخشان پيش گرفتند و كابل در آن چند سال چون زمين حجله « 1 » خود در معرض تذبدب و زلزله بود و ظريفى در آن باب گفته كه ، بيت :\r\n قلعهء كابل كه در رفعت ز كيوان برتر است * چون غليوازى كه شش مه ماده و شش مه نر است \r\nو چند مرتبه چنان واقع شد كه ميرزا كامران به ملازمت پادشاه آمد و ديد و پادشاه از مروت ذاتى و احسان جبلى رقم عفو بر تقصيرات او كشيده ، سينه صاف شدند و بعد از آنكه رخصت مكهء معظمه طلبيده بود ، ولايت بدخشان را به او دادند و خود بر سر بلخ رفته با پير محمد خان و عبد العزيز خان ولد عبد الله خان پادشاه اوزبك جنگ عظيم كرده شكست دادند و از جهت بىرايى امراى منافق و دغدغه از ميرزا كامران بازگشته به كابل آمدند و ميرزا كامران باز نقض عهد كرده چون سرداران بىاعتبار طرفين شيوهء بىوفايى پيش گرفته محاربات و منازعات بىحد نمودند و آخر كار نزد اسليم شاه رفته و مأيوس بازگشته به دست پادشاه به وسيلهء سلطان آدم گهكر در پشاله « 2 » گرفتار شد و با وجود آن همه فتنه‌انگيزىها امان جان يافت امّا جوهر بينايى او گرفته [ چنانچه گذشت 
  ] رخصت مكهء معظمه دادند . او به چهار حج موفق شد و تلافى اعمال گذشته نمود و آنجا وديعت حيات سپرد . نظم :\r\n هرگز به باغ عهد گياهى وفا نكرد * هرگز ز شست چرخ خدنگى خطا نكرد\r\nخيّاط روزگار به بالاى هيچ كس * پيراهنى ندوخت كه آن را قبا نكرد\r\nنقدى نداد دور كه آن را بدل نشد * نردى نباخت دهر كه آن را دغا نكرد\r\nگردون در آفتاب سلامت كرا نشاند * كورا چو صبح روشن اندك بقا نكرد\r\nخاقانيا به چشم جهان خاك درفكن * كو درد چشم ديد « 3 » ترا و دوا نكرد \r\n\r\n\r\n","description":"","footnote":"\r\n( 1 ) . نسخه : زمين از حجلهء خود .\r\n( 2 ) . متن فارسى : پرهاله از ترجمهء انگليسى اصلاح شد .\r\n( 3 ) . نسخه : دادهء و هرگز دوا .\r\n","page_name":" 309 ","page_number":323},
  {"content":"\r\n\r\nمولانا قاسم كاهى اين تاريخ يافته . قطعه :\r\n كامران آنكه پادشاهى را * كس نبودست همچو او درخورد\r\nشد ز كابل به كعبه و آنجا * جان به حق داد و تن به خاك سپرد\r\nگفت تاريخ او چنين كاهى * پادشه كامران به كعبه بمرد \r\nو ويسى شاعر گفته ، قطعه :\r\n شه كامران خسرو نامدار * كه در سلطنت سر به كيوان رساند\r\nمجاور شد اندر حرم چار سال * به كلّى دل از قيد عالم رهاند\r\nز بعد وقوف حج چارمين * به احرام حج جان به جانان فشاند\r\nچو در خواب ويسى درآمد شبى * عنايت نمود و سوى خويش خواند\r\nبگفت ار بپرسندت از فوت ما * بگو شاه مرحوم در مكه ماند \r\nميرزا كامران پادشاهى بود شجاع و صاحب همت‌عالى و جواد و خوش‌طبع و پاك‌مذهب و پاكيزه‌اعتقاد كه هميشه با علما و فضلا صحبت مىداشت و اشعار او مشهور است و چندگاهى در وادى صلاح آن‌چنان استحكام داشت كه حكم بر انداختن انگور از قلمرو خود فرمود . بعد از آن آن‌چنان به شراب مبتلا شد كه رنج خمار نمىكشيد و عاقبت تائب و پارسا از عالم رفت كه ( الامور « 1 » بالعواقب ) و اين واقعه در سال نهصد و شصت و چهار ( 964 ) روى نمود و ميرزا عسكرى بعد از كشته شدن قراچه خان در جنگ اخير به كابل به دست لشكريان پادشاه گرفتار شد و خواجه جلال محمود ديوان او را در بدخشان برده به ميرزا سليمان سپرد و چندگاهى مقيد بود باز خلاص يافت . ميرزا سليمان او را به جانب بلخ روانه گردانيد تا از آن راه متوجه حرمين شريفين شد . چون در وادى كه ميان شام و مكهء معظمه واقع است رسيد به مقصد نارسيده از آن باديه به كعبهء حقيقى شتافت كه ميعاد همه است و تاريخ آن واقعه اين است : « تاريخ عسكرى پادشاه دريادل » . بيت :\r\n چه آلايى انگشت از خون دنيا * كه شهديست آلوده با زهر قاتل \r\nو مآل حال ميرزا هندال اين بود كه بعد از آنكه ميرزا كامران در مرتبهء اخير شكست يافته پناه به افغانان برده بود و حاجى محمد خان كوكى به جهت كثرت\r\n\r\n\r\n","description":"","footnote":"\r\n( 1 ) . نسخه : فى .\r\n","page_name":" 310 ","page_number":324},
  {"content":"\r\n\r\nجرايم به سياست پادشاهى رسيد ، شبى ميرزا كامران شبخون بر اردوى او زد . از قضا در آن شب تير اجل بر مقتل ميرزا هندال رسيد و شربت شهادت چشيد و اين واقعه در سال نهصد و پنجاه و هشت ( 958 ) روى داد و « شبخون » تاريخ يافتند .\r\nقطعه :\r\n شبيخون « 1 » چون قضا انگيخت از دهر * كه از خون شد شفق‌گون اوج گردون\r\nز عالم رفت هندال جهانگير * جهان بگذاشت با شاه همايون\r\nشبستان فلك را بود چون شمع * نهال قامت آن نخل موزون\r\nخرد تاريخ فوتش جست و گفتم * دريغا مرد شمعى از شبِ خون \r\nو ميرزا امانى يافته كه ، قطعه :\r\n شاه هندال سرو گلشن ناز * چون ازين بوستان محنت رفت\r\nگفت تاريخ قمرى نالان * سروى از بوستان دولت رفت \r\nو مولانا حسن على خراس گفته ، رباعى :\r\n هندال محمد شه فرخنده لقب * ناگه ز قضا شهيد شد در دل شب\r\nشبخون به شهادتش چو گرديد سبب * تاريخ شهادتش ز شبخون بطلب \r\nو پادشاه خيل و حشم ميرزا هندال را به شاهزادهء عالم‌پناه بخشيده ، غزنين را با توابع و لواحق به اقطاع ايشان مقرر ساختند و افغانان ميرزا كامران را ديگر نتوانستند نگاه داشت و آن بود كه ميرزا نزد اسليم شاه رفت و در اين ميان لطيفهء غيبى كار خود كرد تا بعد از استماع خبر فوت اسليم شاه و وقوع هرج و مرج تمام در ميان افغانان هندوستان و ملوك طوايف شدن ايشان پادشاه را داعيهء تسخير هند صورت تصميم يافت و در اين اثنا ارباب عناد كه حساد و اهل فساد باشند صورت اخلاص بيرام خان را در ضمير آيينه نظير پادشاه برعكس جلوه داده ، او را نادولت‌خواه ظاهر ساختند . بنابر اين به جانب قندهار يورش افتاد . بيرام خان خود به استقبال آمده به مراسم خدمات شايسته قيام نمود و نادولت‌خواهى غرض‌گويان ظاهر شد و در اين مرتبه پادشاه را به خدمت نتيجة الاوليا سلالة الاصفيا ختم مشايخ نقشبنديه مولانا زين الدين محمود كمانگر بهدانى - روح الله روحه - به معرفت بيرام خان اتفاق\r\n\r\n\r\n","description":"","footnote":"\r\n( 1 ) . نسخه : شباخون .\r\n","page_name":" 311 ","page_number":325},
  {"content":"\r\n\r\nصحبت افتاد و تفصيل اين اجمال آنكه مولوى مذكور از بهدا « 1 » اند كه ديهى است از توابع خراسان و به صحبت بسيارى از مشايخ - قدس الله ارواحهم - رسيده خصوصا مولوى مخدومى عارف جامى و مولوى عبد الغفور لارى - قدس الله تعالى ارواحهما - و ستر حال خود به نقوش علمى و صورت‌كشى مىكردند و بيرام خان نسبت تلمذ پيدا كرده به درس ايشان مىرفت و گاه‌گاهى كه دخل در يوسف و زليخا و غير آن مىكرد مىگفتند كه بيرم چه دارى از براى خود يوسف زليخايى ديگر در جهان ، و پادشاه طعامى به روح مقدس منور حضرت ختميت پناهى - صلوات الله و سلامه عليه - ساخته آخوند را استدعا نمودند و خود آفتابه گرفتند و بيرام خان طشت ، تا آب بر دست ايشان بريزند . در اين حال آخوندى اشارت به جانب مير حبيب الله نبيرهء مير سيد جمال الدين محدث نموده گفتند كه مىدانيد كه اين چه كس است ؟ پادشاه به ناچار آفتابه پيش مير بردند و مير به اضطراب تمام آبى نيم تمام بر دست ريخت . بعد از آن آخوند بىتحاشى چندان كه خواستند به اطمينان غسل يد نمودند و در اين حين پادشاه پرسيدند كه چقدر آب ريختن بر دست مسنون باشد ؟ جواب دادند كه آنقدر كه دست شسته شود و بر دستهاى بقيهء اهل مجلس بعد از بيرام خان حسين خان مرحوم خويش مهدى بن قاسم خان آب ريخت تا طعام خورده شد و پادشاه را صحبت ايشان بسيار خوش آمد و فوايد گرفتند و بعد از آن پاره‌يى زر نقد به دست بيرام خان فرستادند كه نذر است . چون عادت ايشان نبود كه تحفه از كسى بگيرند تأمل بسيار نموده و به طريق كره و نارضايتى تمام قبول كردند و موافق بهاى آن كمانى چند از ساختگى خود مع اضافه در ملازمت پادشاه فرستادند كه هديه از جانبين است . مىگويند كه روزى بيرام خان جامه از شال كشميرى آجده فرموده نزد ايشان آوردند ، به دست گرفته و تحسين كرده گفتند چه جنس نفيس است اين ! بيرام خان گفت چون درويشانه است به نذر شما آورده شده . اشارت به دو انگشت خويش فرمودند كه من دو تا دارم هان اين را به مستحق‌ترى از من بده و خوارق عادت از ايشان منقول است و پاره‌يى از آن شيخ معين الدين نبيرهء مولانا معين واعظ كه چندگاه به حكم خليفة الزمانى قاضى\r\n\r\n\r\n","description":"","footnote":"\r\n( 1 ) . نسخه : بهداين .\r\n","page_name":" 312 ","page_number":326},
  {"content":"\r\n\r\nلاهور بود ، در جزوى على حده مسطور ساخته و از آن جمله اين را نوشته كه در وقت تيراندازى بر خلاف عادت خويش هر روز در پاى نشانه مىآمدند و تعليم تيراندازى مىنمودند . جوانان ، بيرام خان را ترغيب و تحريص بر روش تيراندازى مىكردند كه روزى به كار مىآيد . آخر در جنگ بلدهء ماچهىواره شكست اول افغانان بود فتح به تير ميسر شد و غالبا آن جد و تحريص اشارت به اين معنى بود و از آن جمله اينكه چون بيرام خان قندهار را به بهادر خان برادر على قلى خان سيستانى سپرده به كابل آمد و از جانب خود تركمانى ظالم گماشته بود كه مردم از دست ظلم او شكايت‌هاى گوناگون نزد آخوند مىكردند تا به حسب اراده بيمار شد و از شر وى روزى چند خلاص يافته بودند و خبر او را هر روز در مجلس آخوند مذكور مىساختند تا روزى يكى مىگفت كه او از فراش برخاست . آخوند نيز در روى او ديده به تندى گفتند مگر فرداى قيامت برخيزد . بعد از سه چهار روز باز افتاد و ننگ ظلم از جهان برد . آرى گفته‌اند كه ترك در خواب فرشته‌يى است و اگر به خواب اجل رفته باشد خود از ملايكهء مهيمن « 1 » بهتر خواهد بود . نظم :\r\n ظالمى را خفته ديدم نيم‌روز * گفتم اين فتنه است خوابش برده به\r\nوانكه خوابش بهتر از بيدارى است * آنچنان بد زندگانى مرده به \r\nپادشاه در وقت مراجعت قندهار را خواستند كه از بيرام خان تغير داده به منعم خان بدهند . منعم خان عرض كرد كه حالا سخن تسخير هندوستان در ميان است تغير و تبديل حكام باعث تفرقهء لشكر است ، بعد از فتح هند به مقتضاى وقت عمل نمودن مناسب دولت است . باز قندهار بر بيرام خان و زمين‌دار و بر بهادر خان مقرر گشت و به كابل آمده استعداد لشكر و سامان يراق نمودند در ذى حجهء سال نهصد و شصت و يك ( 961 ) از كابل سوار دولت شده عازم هند شدند و اين قطعه گفته شد كه به دو معنى « 2 » تاريخ مىشود . قطعه :\r\n خسرو غازى نصير الدين همايون شاه آنك * گوى سبقت برد از شاهان پيشين بىشكى\r\nبهر فتح هند از كابل عزيمت كرد و شد * سال تاريخ توجه نهصد و شست و يكى \r\n\r\n\r\n","description":"","footnote":"\r\n( 1 ) . در يك نسخه مهمن و در دو نسخهء ديگر اين لفظ نيست .\r\n( 2 ) . يعنى صورى و معنوى .\r\n","page_name":" 313 ","page_number":327},
  {"content":"\r\n\r\nو در منزل پرشادر بيرام خان از قندهار برآمده به ملازمت پيوست و به كوچ‌هاى متواتر از آب سند گذشتند و بيرام خان و خضر خواجه خان و تردى بيگ خان و اسكندر سلطان اوزبك هراول شده پيش‌پيش مىآمدند و تاتار خان كاسى حاكم قلعهء رهتاس قلعه را خالى گذاشت و رفت و آدم گهكر در اين مرتبه نديد . چون به لاهور رسيدند ، افغانان لاهور نيز تاب نياوردند و امراى منقلاى به جانب لاهور و تهانيسر و جلندهر و سرهند روان شدند و آن ولايت بىمزاحمتى به تصرف درآمد و شهباز خان و نصير خان افغان در نواحى ديپالپور به شاه ابو المعالى و على قلى شيبانى كه آخر خان زمان شد جنگ كرده شكست يافتند و رعب مغول چنان بود كه هزاران هزار افغان به ديدن ده سوار بزرگ دستار هر چند لاهورى هم بودند راه گريز پيش گرفتند باز پس نمىديدند و پيش از آنكه موكب پادشاهى از آب سند بگذرد سكندر افغان سور بر ابراهيم سور چيره‌دستى نموده غالب شد و مىخواست كه از اتاوه بر سر عدلى راند . ناگاه خبر آمد كه پادشاه از سند گذشتند و افغانان هر جا كه بودند در پى فكر برآوردن اهل و عيال شدند و يكى به ديگرى نپرداخت و همه را شغلى شاغل پيش آمد و به يقين مىدانستند كه اسليم شاه بود كه مىتوانست به مغول مقاومت كرد و ديگرى آن حالت ندارد و ليكن با وجود اين سكندر در حدود جلندهر اول تاتار خان كاسى و حبيب خان و نصيب خان طغوچى را با سى هزار سوار به جنگ افواج پادشاهى كه در آن حدود جمع شده بودند نامزد كرده خود از عقب مىآمد و امراى حصارى « 1 » از آب ستلج عبور كردند و افغانان تعاقب نموده وقت غروب تلاقى صفين روى نمود و جنگ عظيم شد و مغولان دست به كمان برده هر تيرى را كه از شست مىگشادند پيغام اجل به گوش هر فردى از افراد غنيم مىرسانيدند و افغانان كه كوتاه سلاح « 2 » بودند در ديهى ويران درآمدند و پناه گرفتند و به تقريب آنكه لشكر مغول در نظر آيد آتش در چنبرها انداختند و نتيجه برعكس روى داد و منصوبه چنان نشست كه افغانان در روشنى و مغولان در تاريكى ماندند و افغانان را تيردوز كردند و غريو از نهاد ايشان برآمد و فرياد الفرار از هر گوشه برخاست و فتحى به آسانى چنان روى نمود كه مغول كم ضايع شد و اسب و فيل و\r\n\r\n\r\n","description":"","footnote":"\r\n( 1 ) . نسخه : چغتاى .\r\n( 2 ) . نسخه : صلاح .\r\n","page_name":" 314 ","page_number":328},
  {"content":"\r\n\r\nاسباب بسيار خارج از حصر به دست لشكر پادشاهى افتاد و اين اخبار در لاهور به پادشاه و تمام پنجاب و سرهند و حصار فيروزه يك قلم مفتوح شد و به ايلغار راست تا نواحى دهلى رفت و سكندر سور با هشتاد هزار سوار و فيلان نامدار و توپ‌خانهء بسيار افغانان را از هر جانب با خود جمع آورده به سرهند رسيد و بر دور معسكر خويش به دستور شير شاهى خندق و قلعه كرد و نشست و امراى پادشاهى گرد آمده سرهند را شهربند ساختند و حسب المقدور اظهار جلادت نمودند و عرايض به لاهور فرستاده استدعاى قدوم پادشاهى كرده و انتظار مىبردند پادشاه به سرعت تمام نهضت فرموده به سرهند درآمدند و هر روز مجادله و مقاتلهء صعب در ميان جوانان كارطلب از جانبين بود . چندگاهى بر اين نهج گذشت تا روزى كه نوبت يزك شاهزادهء عالميان بود ، جنگ صف انداختند و از يك جانب شاهزادهء عالم پناه و از جانبى ديگر بيرام خان و سكندر خان و عبد الله خان اوزبك و شاه ابو المعالى و على قلى خان و بهادر خان حمله‌هاى مردانه كردند و افغانان نيز حسب الامكان داد مردانگى و شجاعت دادند ، اما با طالع برگشته بس نيامدند و بعد از مجادلهء افزون از طاقت سكندر روى به فرار نهاده و لشكر منصور تعاقب نموده تا خيلى راه از افغانان مقتول خرمن‌ها ساختند و اموال و اشياى بىحد و اسب و فيل افزون از شمار غنيمت گرفته بازگشتند و از سرها منارى فرمودند و بيرام خان آن را سر منزل نام نهاده كه تا الحال موجود است و زمانه را از اين قبيل يادگار بسيار است و هنوز خواهد بود . مثنوى :\r\n به ره كين ذرّه‌هاى گرد « 1 » بينى * سليمانى ز باد آورد بينى \r\nو ديگرى فرمايد ، بيت :\r\n هر آن خاكى كه آرد تند بادى * فريدونى بود يا كيقبادى \r\nو « شمشير همايون » تاريخ اين فتح يافتند چنان كه مىگويند ، رباعى :\r\n منشىّ خرد طالع ميمون طلبيد * انشاى سخن ز طبع موزون طلبيد\r\nتحرير چو كرد فتح هندوستان را * تاريخ ز « شمشير همايون » طلبيد \r\nسكندر به جانب كوه سوالك رفت و سكندر خان اوزبك متوجه دهلى گشت و\r\n\r\n\r\n","description":"","footnote":"\r\n( 1 ) . در دو نسخهء ديگر « و زرهاى گرد » اما احتمالا « ذرّه‌هاى گرد » بوده باشد .\r\n","page_name":" 315 ","page_number":329},
  {"content":"\r\n\r\nاردوى بزرگ از راه سامانه به جانب پايتخت هندوستان عزيمت نمود و جماعتى از افغانان كه در دهلى بودند جان به تنگ پا بيرون بردند و هر طرف سنگ تفرقه ميان معركهء گنجشكان افتاد و هر كدام : ( من نجا برأسه فقد ربح ) ، برخواندند :    يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ    ، ظاهر شد و شاه ابو المعالى به تعاقب سكندر نامزد شد و در ماه رمضان المبارك سنهء نهصد و شصت و دو ( 962 ) حضرت دهلى مستقر جاه و جلال پادشاهى شد و اكثر ديار هندوستان بار ديگر به خطبه و سكهء پادشاهى زينت يافت و هيچ پادشاهى را پيش از آن ميسر نشده بود كه بعد از شكست مرتبهء ديگر به سلطنت « 1 » رسيده باشد ، به خلاف اينجا كه قدرت ايزدى عزّ شأنه مشاهده شد و در اين سال پادشاه اكثر ولايت به بندگان جان سپار تقسيم فرمودند . پرگنهء مصطفى آباد را كه محصول آن به سى چهل لك تنكه مىرسيد صدقهء روح پرفتوح حضرت رسالت پناهى عليه و آله صلواة مصونة من التناهى ساختند و حصار فيروزه را در وجه جلدوى شاهزاده دادند ، چنان كه بابر پادشاه نيز از ابتداى فتح به انعام محمد همايون پادشاه مقرر نموده بودند و جميع پنجاب را به شاه ابو المعالى شفقت فرموده به دفع اسكندر افغان نامزد گردانيد و اسكندر تاب مقاومت او نياورده به كوه شمالى تحصن نمود و شاه ابو المعالى مرتبهء عالى يافته به شوكت تمام در لاهور به سر مىبرد ، بنابراين زاغ‌پندار به آشيانهء دماغ او جاگرفته كار به آنجا رسانيد كه بعد از واقعهء جنت آشيانى آثار خلافت و تخيلات فاسد از او به منصهء ظهور شتافت ، چنانچه عن قريب مذكور شود ، ان شاء الله العزيز و چون ابو المعالى بدسلوكى به امراى كمكى كرده دست‌اندازى در اقطاعات ايشان بلكه در خزانهء عامره و پرگنات خالصه نيز مىكرد و امرا بىدل شدند و سكندر روزبه‌روز قوت مىگرفت ، بيرام خان را به منصب اتاليقى شاهزاده مقرر و منصوب گردانيده به دفع اسكندر تعين فرمودند . شاه ابو المعالى به حصار فيروزه نامزد شد ، اما هنوز نرفته بود كه قبا خان گنگ به آگره و على قلى خان به ميرته و سنبل و قنبر ديوانه به بداؤن و حيدر محمد خان آخته بيگى به بيانه نامزد شدند و حيدر محمد خان غازى خان پدر ابراهيم سور را در قلعهء بيانه چندگاه محصور داشت و چون دولت افغانان\r\n\r\n\r\n","description":"","footnote":"\r\n( 1 ) . نسخه : به مقر سلطنت رسد .\r\n","page_name":" 316 ","page_number":330},
  {"content":"\r\n\r\nمانند راى ايشان روى به زوال نهاده بود هرچند بيش از محاصره و بعد از آن نيز مردم مدبّر كارآزموده او را ترغيب به رفتن به جانب رنتهنبور و از آنجا به گجرات نمودند قبول نكرد و چون ماهى در دام افتاد . بيت :\r\n خدا كشتى آنجا كه خواهد برد * و گر ناخدا جامه بر تن درد \r\nو زمين‌داران قلعهء بيانه امان طلبيده حيدر محمد خان را ديدند و عهد و شرط به ايمان مؤكد گردانيده غازى خان را مع اهل و اطفال و عيال فرود آورده در محلى محفوظ منزل را معين كردند و روز ديگر تحقيق احوال دفاين و خزاين نموده از مرد « 1 » معنى تا اطفال شيرخواره به قتل رسانيد و سرها را نزد پادشاه فرستاد و پادشاه را اين ادا پسنديده نيفتاد بناء مير شهاب الدين نيشابورى بخشى را كه شهاب الدين احمد خان خطاب يافت براى تحقيق اموال غازى خان به بيانه روانه گردانيدند و حيدر خان جواهر نفيس را پنهان ساخت و اشياى سهل را نمود و قنبر ديوانه جمعيت بسيار در نواحى سنبل به هم رسانيده ، مىگفت سنبل و بر وجه سنبل و على قلى خان مثل همان است كه ديه كسى و درختان كسى و پيش از آنكه على قلى خان به سنبل رود به بداؤن رفت و از آنجا گذشته در نواحى كانت و گوله ركن خان افغان جنگ كرده غالب آمد و تا نواحى قصبهء ملانوه متصرف شده باز از پيش افغانان هزيمت يافت و در آن قلعه بسيار كس به كشتن داده به بداؤن رسيد و دست تعدى و افساد دراز كرد . هرچند على قلى خان او را نزد خود طلبيد سر به او فرود نياورده مىگفت نسبت قرب به پادشاه زياده از تو است و اين سر من به تاج پادشاهى توام است . على قلى خان آمده بداؤن را محاصره كرد و آن ديوانهء بىاعتدال در آن وقت هم ظلم به مردم شهر بيشتر از پيشتر بنياد كرد و دختر از يكى و مال از ديگرى به ستم مىكشيد و از جهت نااعتمادى بر اهل شهر خود مورچل به مورچل شبها مىگشت و اهتمام قلعه‌دارى مىنمود و فراستش با وجود آن مسوخت « 2 » و حدس او با آن ديوانگى به مرتبه‌يى بود كه نيم شبى در خانهء خالى « 3 » آمده گوش بر زمين خوابانيد و آنجا قدمى چند پيشتر رفته تجسس مىنمود ، باز به\r\n\r\n\r\n","description":"","footnote":"\r\n( 1 ) . نسخه : همگى را تا اطفال شيرخواره .\r\n( 2 ) . چنين است در يك نسخه و در دو نسخهء ديگر « مستوجب » . مترجم انگليسى اين كلمه را  « Conscquence »  ترجمه كرده است ( جلد 1 ، ص 599 ) .\r\n( 3 ) . بفال .\r\n","page_name":" 317 ","page_number":331},
  {"content":"\r\n\r\nجاى اول آمده به يك‌بار بيل‌داران را طلبيده گفت صدايى به گوش من مىرسد آن زمين را بكاويد . چون كافتند آنجا نقب يافتند كه على قلى خان از بيرون حصار زده بود و مردمى كه آن نقبها را ديدند ، مىگفتند كه از اطراف قلعه به هرجانب كه شروع در نقب نمودند ديوار قلعه را به آب رسيده يافتند و سيخهاى آهنين و ستونها و چوبهاى سال در بنياد آن تعبيه نموده به جهت استحكام به هم پيوسته بودند به خلاف اينجا كه كافته شد .\r\nالقصه ، اگر قنبر متفرس نمىشد جبرا و قهرا سر زده از آن راه مردم على قلى خان مىدرآمدند و على قلى خان از اين تفرس او حيران ماند و مردم شهر اتفاق نموده پيغام به على قلى خان دادند كه از فلان برج در فلان شب مردم مورچلها را حمله بايد آورد تا ما ايشان را به كمندها و زينه پايها بالاى قلعه برآريم ، همچنان كردند و سپاهيان على قلى خان را شيخ حبيب بداؤنى كه از مشاهير اكابر آنجا بود سركرده از برج شيخ‌زاده‌هايى كه خويشان شيخ سليم چشتى فتح‌پورىاند برآورده آتش در زدند . چون بامداد طلوع نمود قنبر سيه‌بخت گليم سياه را كه از گليم بخت وى نشانه بود بر سر گرفته از شهر به درآمد كه او را چون شغالى گرفته آوردند . هرچند على قلى خان او را به ملايمت گفت كه سرى فرود آر تا جان تو را ببخشم ديوانهء مغز سگ خورده با او درشتىها كرد تا به سگان جهنم ملحق شد و قبر او در بداؤن مشهور است . او طعام بسيار كشيده مىگفت بخوريد كه مال مال خدا و جان جان خدا و قنبر ديوانه بكاول خدا چون عريضهء على قلى خان با سر قنبر به درگاه رسيد پادشاه غفران‌پناه را بسيار ناخوش آمد و مقارن اين حال در تاريخ هفتم شهر ربيع الاول كه سنهء نهصد و شصت و سه ( 963 ) بود پادشاه بر بالاى بام كتابخانه كه در قلعهء دين پناه دهلى ساخته بود برآمدند و در حين فرود آمدن مؤذّن بانگ نماز گفت و به جهت تعظيم اذان نشستند و به وقت برخاستن عصا خطا كرد پاى ايشان بلغزيد و از چند زينه پايه غلتيده به زمين آمدند . چون افاقتى حاصل شد نظر شيخ جولى « 1 » را در پنجاب نزد شاهزادهء عالميان فرستادند و از حقيقت حال اعلام بخشيدند و در پانزدهم ماه مذكور پادشاه غفران‌پناه اين عالم بىوفا را بدرود كردند\r\n\r\n\r\n","description":"","footnote":"\r\n( 1 ) . نسخه : جمعالى ( ؟ ) .\r\n","page_name":" 318 ","page_number":332},
  {"content":"\r\n\r\nو به دار البقا خراميدند و اين تاريخ يافتند كه ، بيت :\r\n چو گشت از رحمت حق ساكن اندر روضهء رضوان * بهشت آمد مقام پاك او تاريخ از آن باشد \r\nمولانا قاسم كاهى گفته كه ، قطعه :\r\n همايون پادشاه ملك معنى * ندارد كس چو او شاهنشهى ياد\r\nز بام قصر خود افتاد ناگه * و زان عمر عزيزش رفت بر باد\r\nپى تاريخ او كاهى قلم زد * همايون پادشاه از بام افتاد \r\nو اين نيز يافتند كه ، بيت :\r\n مشو غافل از سال فوتش ببين * همايون كجا رفت و اقبال او \r\nو اين تاريخ نيز يافتند كه ، ع :\r\n اى آه پادشاه من از بام اوفتاد \r\nنظم\r\n آن مصر مملكت كه تو ديدى خراب شد * و آن نيل مكرمت كه شنيدى سراب شد\r\nگردون سر محمد يحيى به باد داد * محنت رقيب « 1 » سنجر مالك رقاب شد\r\nماتم سراى گشت سپهر چهارمين * روح القدس به تعزيت آفتاب شد \r\nسن شريفش پنجاه و يك سال و مدت سلطنت بيست و پنج سال و كسرى بود .\r\nپادشاهى بود ملكى ملكات و به جميع كمالات و فضايل صورى و معنوى آراسته و در علوم نجوم و هيأت و ساير علوم غريبه بىنظير و مربى اهل فضل و كمال و مرجع اهل تقوى و صلاح و به شعر و شعرا مايل و خود شعر نيكو گفتى و يك دم بىوضو نبودى و نام خدا و رسول را - صلى الله عليه و سلم - هرگز بىطهارت به زبان نبردى و اگر به حسب ضرورت نامى ، قطعه :\r\n اعتقادى درست دار چنانك * اعتمادت بدان نگردد سست\r\nبنده را بىشك از عذاب خداى * نرهاند جز اعتقاد درست \r\nهرگاه اسمى كه مركب از عبد و اسماى حسنى چون عبد الله و غير آن باشد بايستى گرفت ، در آن حالت تنها به عبد اكتفا كردى . مثلا عبد الحى را عبدل فقط\r\n\r\n\r\n","description":"","footnote":"\r\n( 1 ) . نسخه : قرين .\r\n","page_name":" 319 ","page_number":333},
  {"content":"\r\n\r\nمىگفتى و همچنين در كتابت رقعات به جاى لفظ هو وقت ضرورت دو الف مىنوشت ، به اين صورت : ( اا ) كه رقم عدد لفظ هو است « 1 » و در جميع ابواب رعايت آداب چنان نمودى كه گويا آفريدهء اوست و شبها هميشه در صحبت گذرانيدى و تخلف نكردى و حاصل تمام هندوستان به خرجش وفا ننمودى و وكلا از ترس بخشش نام زر هرگز در نظرش نياوردندى و چون پدر مقيد به جمع خزينه نبودى و ذكر فحش و دشنام بر زبان مباركش نگذشتى و اگر بر كسى در نهايت خشمگين بودى همين‌قدر مىگفتى كه هى سفيه و ديگر نه . در خانه و مسجد به سهو هم هرگز پاى چپ پيش ننهادى و اگر كسى در مجلس او پاى چپ نهادى مىفرمود كه چپ دست است او را بازگردانيده بياريد و از غايت حيا لب به خنده نگشادى و به جانب كس تيز ننگريستى . مىگويند كه شيخ حميد مفسر سنبلى در زمان تسخير هندوستان در نوبت ثانى به استقبال در كابل رفت و از بس كه پادشاه را به او اعتقاد بود ، روزى به جذبه آمد و گفت پادشاهم تمام لشكر شما را رافضى ديدم . پرسيدند شيخ چرا همچنين مىگوييد و چه قصه است ؟ گفت در هر جا نام لشكريان شما در اين مرتبه همه يار على و كفش على و حيدر على يافتم و هيچ‌كس را نديدم كه به نام ياران ديگر بوده باشد . پادشاه برآشفتند و قلم تصوير « 2 » از غضب بر زمين زده ، گفتند نام پدر كلان من خود عمر شيخ ، و ديگر نمىدانم و برخاسته به حرم رفتند و باز آمده به ملايمت و رفق تمام شيخ را بر حسن عقيدت اطلاع دادند . قطعه :\r\n اعتقادى درست دار چنانك * اعتمادت بران نباشد سست\r\nبنده را بىشك از عذاب خداى * نرهاند جز اعتقاد درست \r\nو از براى تعداد اخلاق خوش آن پادشاه مغفور و مبرور - طاب ثراه - دفترى علىحده بايد و شعراى بسيار نادرهء روزگار از دامن او برخاسته‌اند . از آن‌جمله در بدخشان مولانا جنوبى بدخشى معمايى است كه قصيدهء مصنوعهء سى و هشت بيتى به نام آن پادشاه غفران پناه در زمان ميرزايى گفته و بعضى صنايعى كه از دام قصيدهء مير سيد ذو الفقار شروانى كه به نام خواجه رشيد وزير گفته و قصيدهء سلمان ساوجى\r\n\r\n\r\n","description":"","footnote":"\r\n( 1 ) . از اين‌جا تا « آفريدهء اوست » در يك نسخه آمده است .\r\n( 2 ) . نسخه : تحرير .\r\n","page_name":" 320 ","page_number":334},
  {"content":"\r\n\r\nكه به نام خواجه غياث وزير پرداخته به در جسته بود او در قيد آورده مثل معما و اظهار مضمر و تاريخ و غير آن و الحق آن مصنوعه كارنامه‌يى است معجز در عالم سخن و اين مطلع و بيت از آن است . نظم :\r\n شهنشاها رخ تو لاله و نسرين لب تو جان * همىبينم لب تو غنچهء رنگين شده خندان\r\nنمىگويم خط تو سبزه و ريحان خد تو گل * شود ظاهر قد تو فتنهء دوران « 1 » دم جولان \r\nو از مجموع مصاريع قصيده به طريق توشيح اين مطلع مىخيزد كه ، مطلع :\r\n شهنشاه دين پادشاه زمان * ز بخت همايون شده كامران \r\nو اگر حشو دو بيت سابق را به سرخى نويسند اين مطلع مىشود كه به سه بحر توان خواند . مطلع :\r\n رخ تو لاله و نسرين خط تو سبزه و ريحان * لب تو غنچهء رنگين قد تو فتنهء دوران \r\nو اگر به عكس خوانند هم مطلعى به سه بحر مىشود و تغير قافيه و رديف به اين طريق كه ، بيت :\r\n خط تو سبزه و ريحان رخ تو لاله و نسرين * قد تو فتنهء دوران لب تو غنچهء رنگين \r\nو از مابقى سياهى مطلعى به سر خود مىماند و كارهاى ديگر نيز در اين مطلع كرده كه از حواشى آن معلوم مىشود و از ضمن چهار بيت قصيده كه بعضى كلماتش به سرخى نويسند ، اين قطعه مشتمل بر فتح بدخشان برمىآيد ، باز آن قطعه مضمر هم مىشود كه از ابيات مستخرجه آيند قصيده رباعى اظهار مضمر حاصل مىشود . « 2 » قطعه :\r\n تويى شاه شاهان دوران كه شد * هميشه ترا كار فتح و ظفر\r\nگرفتى بدخشان و تاريخ شد * محمد همايون شه بحر و بر \r\nرباعى\r\n تا خاك درش گشت تن زار گدا * دل از غم و غصهء خود افتاد جدا\r\nجان من زار از غم يار برفت * غم شد ز حد اين دم دهد آن شاه ندا \r\nگوشواره\r\n گويد خبر « 3 » فتح شه دين ما « 4 » \r\n\r\n\r\n","description":"","footnote":"\r\n( 1 ) . نسخه : بستان .\r\n( 2 ) . در هر سه نسخه عبارت چنين است .\r\n( 3 ) . نسخه : كوجد فتح .\r\n( 4 ) . نسخه : شه دين نامه .\r\n","page_name":" 321 ","page_number":335},
  {"content":"\r\n\r\nو اين قصيده مع ساير قصايد كه در مدت ايام شباب در بياض على حده نوشته شده و اگر عمر روزى چند از عمرم « 1 » متقاضى اجل مهلت يافت آن فرايد فوايد را به تقريبات در سلك دفتر ثانى نجات الرشيد كه دل متعلق به اتمام آن است خواهد كشيد ، ان شاء الله الميسّر الامور .\r\nديگرى وفايى تخلص كه به شيخ زين الدين خافى مشهور است كه در هندوستان صدر مستقل بابر پادشاه بود او صاحب مسجدى است در آگره و مدرسه‌يى كه آن طرف آب جون واقع شده و صاحب كمالات صورى و معنوى است و در معما و تاريخ و در بديهه يافتن و شعر و ساير جزئيات نظم و نثر و انشا بىقرينهء زمان خود بود . مىگويند كه در مجلس اول كه بابر پادشاه را ملازمت نموده بپرسيده‌اند كه سن شما چند باشد ؟ بداهة گفته كه قبل از اين به پنج سال چهل ساله بودم و حالا چهل ساله‌ام و بعد از دو سال ديگر چهل تمام مىشود . مخفى نماند كه از جامع اين منتخب نيز پرسيده بودند ، گفته كه پيش از اين به يك سال پنجه ساله بودم و حالا پنجاه ساله‌ام و بعد از اين به ده سال پنجه ساله مىشوم . مشهور است كه شيخ زين روزى به زيارت مرقد منور سلطان المشايخ نظام اوليا - قدس الله سره - رفته و آن حكايت شيخ كه الهدايا مشترك و تنها خوشترك ، شنيده معا اين قطعه گفته كه ، قطعه :\r\n شيخنا بادا ترا از حق هدايا بر دوام * آن كدامم من كه گويم الهدايا مشترك\r\nگوى تنها خوشترك ز انسان كه گفتى پيش ازين * مشترك ساز ار نمىگويى كه تنها خوشترك \r\nنظم\r\n غم گريبان‌گير شد سر در گريبان چون كشم * شوق دامن‌گير آمد پا به دامان چون كشم\r\nاى گريبانم ز شوقت پاره دامن چاك چاك * بىتو پا در دامن و سر در گريبان چون كشم \r\n\r\n\r\n","description":"","footnote":"\r\n( 1 ) . چنين است در نسخه‌ها .\r\n","page_name":" 322 ","page_number":336},
  {"content":"\r\n\r\nاو تاريخى نوشته مشتمل بر احوال فتح هندوستان و شرح غرايب آن و داد سخنورى در آن داد . وفاتش در حدود چنهار در سنهء اربعين و تسعماية ( 940 ) بوده در مدرسه‌يى كه خود ساخته مدفون است .\r\nديگرى مولانا نادرى سمرقندى است كه از نوادر روزگار و فاضل و جامع كامل بود . او را به نظام نام بديع الجمالى تعلق خاطرى پيدا شده و اين اظهار مضمر مشهور به جهت او گفته كه ، نظم :\r\n من دل شكسته گويم صفت نظام نامى * كه نداشت بىوصالش دل ناتوان نظامى \r\nرباعى\r\n رنجورم و در دل از تو دارم صد غم * بىلعل لبت حريف دردم همه دم\r\nزين عمر ملولم من مسكين غريب * خواهم شود آرامگهم كوى عدم \r\nگوشوار\r\n صفت سنبل شاهد گويم \r\nو از جملهء نتايج طبع نقّاد او اين اشعار است ، غزل :\r\n وه چه خرام است قد يار را * بنده شوم آن قد و رفتار را\r\nيار سوى ما به ترحم نديد * داشت مگر جانب اغيار را\r\nسوى خرابات گذر نادرى * در سر مىكن سر و دستار را \r\nو له\r\n سر كويت كه عمرى بودم آنجا * به عمرى خود كجا آسودم آنجا\r\nبه قصد سجده هر جا سر نهادم * تو بودى كعبهء مقصودم آنجا\r\nجهانى محرم و من مانده محروم * همه مقبول و من مردودم آنجا\r\nچه پرسى نادرى چونى در آن كوى * گهى ناخوش گهى خوش بودم آنجا \r\nو اين قصيده به نام پادشاه غفران پناه گفته ، قصيده :\r\n المنة لله كه به جمعيت خاطر * با عيش نشستند حريفان معاصر\r\nگلزار تماشاگه خلق است كه آنجا * در حضرت گل بلبل غايب شده حاضر\r\nعريان ز خزان بود مگر شاهد بستان * كز خرقهء صد پاره گل دوخته ساتر\r\nيكجاست گل و ياسمن و سنبل و ريحان * سلطان بهار آمده با خيل و عساكر \r\n\r\n","description":"","footnote":"","page_name":" 323 ","page_number":337},
  {"content":"\r\n\r\n مرغان صفت شاه فلك مرتبه خوانان * بر شاخ درختان چو خطيبان منابر\r\nخاقان معظم شه جم قدر همايون * كش هست قوى دست و دل از قدرت قادر\r\nاز دانش او دانش اصحاب بصيرت * وز بينش او بينش ارباب بصاير\r\nمنهى چو حرام است در احكام شريعت * اقبال نمايد به مراعات اوامر\r\nجمع آمده بهر ظفر لشكر اسلام * آحاد سپاهش ز دليران عساكر\r\nزير علم فتح به ميدان سعادت * بادش كرم لم يزلى حافظ و ناصر\r\nاى با كف جود تو قوام همه اشيا * قايم به دم تيغ تو اعراض و جواهر\r\nدر روز ازل بود خداوند جهان را * مقصود وجود تو ازين چنبر داير\r\nجبريل اگر بار دگر وحى بيارد * در شأن تو ظاهر شود آيات ظواهر\r\nهر نكتهء حكمت كه لب لعل تو فرمود * مشهور جهان شد چو حديث متواتر\r\nمبنى است كه شرح كتب فن رياضى است * تصنيف متين تو ز ايجاز « 1 » دواير\r\nكس دانش بسيار ترا چون كند انكار * انكار بديهى نكند غير مكابر\r\nاحصاى كمالات تو كردن نتوانم * كاندر همه فنها شده‌اى كامل و ماهر\r\nبا عقل حكيمانه و اقبال تو دارد * نفس ملكى نسبت اجناس مشاهر\r\nجود تو به نوعيست كه در ساعت بخشش * ناخواسته دانى همه حاجات ضماير \r\nاين معما به اسم كبار از اوست ، بيت :\r\n مصحف است آن رو « 2 » و آن خط آيت جور و جفاست * عارض آن دلستان بىبهره از خال وفاست \r\nوفات مولاناى مذكور در سنهء نهصد و شصت و شش ( 966 ) بود و ميرامانى كابلى تاريخ او گفته كه ، قطعه :\r\n وا حسرتا كه نادرى نكته‌دان برفت * آن نادرى كه داد سخن داد در جهان\r\nجستم به رسم تعميه تاريخ فوت او * گفتا خرد كه رفت يكى از سخن‌وران \r\nديگر شيخ ابو الواجد « 3 » فارغى است كه به غايت درويش مشرب بود به شيرين زبانى مشهور . از اشعار اوست ، بيت :\r\n\r\n\r\n","description":"","footnote":"\r\n( 1 ) . نسخه : ايجاد .\r\n( 2 ) . در هر سه نسخهء بداؤنى : ابرو .\r\n( 3 ) . نسخه : ابو الواحد . در نفائس المآثر : ابو الواجد شيرازى ، آمده است .\r\n","page_name":" 324 ","page_number":338},
  {"content":"\r\n\r\n از بس كه آن جفاجو آزار مىنمايد * اندك ترحم او بسيار مىنمايد \r\nو در واسوختگى گفته كه ، نظم :\r\n به حمد الله كه وارستم ز عشق مست بدخويى * كه مىافتاد چون چشم خود از مستى به هر كويى\r\nچو ساغر از براى جرعه‌يى لب بر لب هر كس * صراحىوار بهر ساغرى مايل به هر سويى \r\nو له\r\n عمرى كه دل به وصل توام بهره‌مند بود * ننمود آن‌قدر كه توان گفت چند بود\r\nالقصه در فراق به سر شد شمار عمر * سرمايهء وصال كه داند كه چند بود\r\nاغيار دوش پيش تو بودند و فارغى * از دورها بر آتش حرمان سپند بود \r\nو له\r\n رشتهء جمعيت اى ياران همدم مگسليد * در پريشانى پريشانيست از هم مگسليد \r\nو له\r\n چو تير خودكشى از سينه‌ام بگذار پيكان را * مرا دل ده كه تا مردانه در راهت دهم جان را \r\nوفاتش در سنهء اربعين و تسعمائة ( 940 ) بود و در خانقاه پيش شيخ زين در آگره مدفون گشت و از غايت اتفاق و هم جهتى هر دو در يك سال از عالم گذشتند .\r\nمىگويند كه زمانى كه اين هر دو بزرگوار متوجه هند بودند از قلاشى مفرط غير از كهنه پوستينى با خود نداشتند . شيخ زين با شيخ ابو الواجد گفت كه در بازار كابل به شرطى مىبرم اين را كه شما آمده خوش طبعى را كار نفرماييد . قبول كرد و مشترى در بها مبالغه كرده پنج شهرخى مىداد و شيخ زين زياده مىطلبيده ، آخر شيخ ابو الواجد بىغرضانه آمده دلالى مىكرد . بعد از مناقشهء بسيار گفت اى بىانصاف پنج شهرخى را خود اين بتيل ( ؟ ) كيك و شپش داشته باشد و سودا بر هم خورد و شيخ زين به اعراض گفت كه اين چه محل ظرافتهاى خنك است كه شما داريد . ما محتاج بهاى نان شده‌ايم و اداهاى شما اين است و شيخ ابو الواجد به خنده مىگذرانيد .\r\n\r\n","description":"","footnote":"","page_name":" 325 ","page_number":339},
  {"content":"\r\n\r\nو ديگر جاهى يتمان « 1 » كه از بخاراست و بدين نسبت اشتهار يافته در كابل وقت توجه شاه غفران‌پناه به جانب هند ملازمت نموده مشمول عواطف پادشاهى گشته به درجهء اعتبار رسيده و زمانى كه شاه محمد خان شاپور « 2 » را به جهت سزاولى در كابل گذاشتند او ملا را نيز چون ساير افراد انسانى تصور نموده ايذاى بسيار كرده و ملا تركيب‌بندى رنگين در هجو شاپور گفته و چون دختر شاه محمد شاپور را پادشاه در خدمت خود داشتند ، تنها او را مستثنى داشته باقى مذكر و مؤنث قبيلهء او را به يك قلم خط رسوايى بر دور اسامى ايشان كشيده ، پادشاه نيز از آن خر كه سرمايهء زيان بود غبارى در دل داشتند ، آن هجو را در سر ديوان به حضور او از ملا استماع نموده و انبساط و شكفتگى تمام نموده صلهء معتبر از او دهانيده‌اند و چون آن هجو رفته‌رفته به فحش انجاميده بنابر آن بر يك بندش در اينجا اقتصار مىافتد و آن اين است كه ، قصيده :\r\n شاعر شاه همايونم و خاك درگه * مىزند كوكبهء شاعريم طعنه به مه\r\nخسرو شعرم و ابيات خوشم خيل و سپه * ديدم از قحبه « 3 » زنى ظلم نه جرم و نه گنه\r\nپاره كاغذ اگر از هذيان گشته سيه * سوى هجوش اگر انديشه شود روى به ره « 4 »\r\nغرض آنست كه اين خر صفتان ابله * عزت و حرمت اين طايفه دارند نگه\r\nواى آنكس كه به خيل شعرا بستيزد * هر كه با ما بستيزد به بلا بستيزد \r\nدر اين مصراع پادشاه دخل كردند كه چرا هم‌چنين نمىگوئى . ع :\r\n هر كه با ما بستيزد به خدا بستيزد \r\nو هم ازوست اين اشعار ، مطلع :\r\n تا بوده‌ايم عاشق و بدنام بوده‌ايم * اما ز عاشقان به اندام بوده‌ايم \r\nو له\r\n خوبرويان همه بىمهر و وفاييد شما * با اسيران ز پى جور و جفاييد شما \r\n\r\n\r\n","description":"","footnote":"\r\n( 1 ) . نسخه : يتمنيان ، و در نفائس المآثر نوشته كه : جاهى يتميان از بخاراست پدرش يتميان آنجا بوده بدان سبب بدين نسبت اشتهار يافته است .\r\n( 2 ) . نسخه : سالو .\r\n( 3 ) . نسخه : بيخردى .\r\n( 4 ) . نسخه : زده .\r\n","page_name":" 326 ","page_number":340},
  {"content":"\r\n\r\n وعده كرديد وفا طور دروغى گفتيد * راست گوييد كه اين‌طور چراييد شما\r\nما درين شهر نه از بهر شما رسواييم * همه جا باعث رسوايى ماييد شما\r\nچند پرسيد كه مقصود تو در عالم چيست * راست گويم كه شماييد شماييد شما\r\nجاهى از دست شما جان نتواند بردن * كه بلايى ز بلاهاى خداييد شما \r\nو له\r\n دوش ماه عيد شد بر شكل مصقل آشكار * كز بخار روزه بود آيينهء دل را غبار\r\nيا مه نو بود يا بنمود از ضعف بدن * استخوان پهلوى لب تشنگان روزه‌دار\r\nيا تراشيدند بهر ناقهء ليلى حطب « 1 » * يا تن خم گشتهء مجنون شد از غم زرد و زار\r\nخويش را در سلك خدام تو مىخواهد فلك * زان كمان حلقه آورده است بهر زه « 2 » گذار\r\nبلكه پيكت بسته زنگ و يكه پر بر سر زده * مىرود از روم تا آرد خبر از زنگبار \r\nمخفى نماند كه اين بيت :\r\n خويش را در سلك خدام تو مىخواهد فلك \r\nاز اين بيت نظام استرآبادى گرفته از آن قصيده كه ، نظم :\r\n شب نجوم از مجمع مردم نشان آورده‌اند * وز مه نو تازه حرفى در ميان آورده‌اند\r\nبر سرير سلطنت بنشسته شاه زنگبار * از براى پيشكش انجم كمان آورده‌اند \r\n\r\n\r\n","description":"","footnote":"\r\n( 1 ) . نسخه : خصب .\r\n( 2 ) . نسخه : برگذار .\r\n","page_name":" 327 ","page_number":341},
  {"content":"\r\n\r\nرباعى\r\n خط گرد رخت باعث حيرانى ماست * زلفت سبب بىسر و سامانى ماست\r\nآن كاكل مشكين پى « 1 » ويرانى ماست * اينها همه اسباب پريشانى ماست \r\nو له\r\n بيا كه بهر قبق‌بازى تو ساخت فلك * ز آفتاب كدوى زر از هلال كجك \r\nو بيرام خان در اين قافيه به تغير بحر قصيدهء مشهور دارد و مطلعش اين است كه ، مطلع :\r\n عقد كبك « 2 » ربود خدنگ تو از كجك * كرد از هلال صورت پروين شهاب حك \r\nو مأخذ هر دو مطلع مطلع قصيدهء نثارى تونى مشهور است . وفات ملا جاهى در سنهء ست و خمسين و تسعماية ( 956 ) به سبب زهرى كه غلامى در كاسه‌اش كرده بود واقع شد .\r\nديگرى حيدر تونيايى است . مردى اهل و در وادى نغمه بىبدل بود . سليقه به شعر و موسيقى مناسب داشت . اكثر اوقاتش در هند به سر شده هجو ملك المنجمين عصر محمد همايون پادشاه را كه در مقام پنج‌گاه بسته ، اعجوبهء روزگار است و نادرهء ادوار . اين مطلع او را كه در تعزيت حضرت امام شهيد مقبول مقتول فلذة كبد الرسول و البتول - عليه السلام - « 3 » نقش بسته در ايام عاشورا در معارك مىخوانند ، مرثيه :\r\n ماه محرم آمد و شد گريه فرض عين * گرييم خون به ياد لب تشنهء حسين \r\nرباعى\r\n آنى كه ز رشك مهر و ماهت گويند * مهرويان را خيل و سپاهت گويند\r\nتو لايق آنى كه بدين حسن و جمال * شاهان زمانه پادشاهت گويند \r\nو له\r\n دلا چون غمش مهربانى ندارى * بجز دردش آرام جانى ندنارى \r\n\r\n\r\n","description":"","footnote":"\r\n( 1 ) . نسخه : و له ( ؟ ) .\r\n( 2 ) . در هر سه نسخهء بداؤنى به كاف كلمن .\r\n( 3 ) . نسخه : « رضى الله عنه » و به صيغهء تثنيه يا جمع در هيچ نسخه نيست .\r\n","page_name":" 328 ","page_number":342},
  {"content":"\r\n\r\nو له\r\n هر لحظه نازنين مرا ناز ديگر است * نازش به جان كشم چه كنم نازپرور است\r\nبا غنچه نسبت دهن يار چون كنم * تنگ است غنچه ليك سخن جاى ديگر است \r\nپسر اين حيدر تونى به غايت جبان و بىدل بود ، چنانچه در شهور سنهء نهصد و هشتاد و پنج ( 985 ) به ملازمت پادشاه آمده بود ، روزى كيفيت نشستن خويش در كشتى و هول آن تقرير مىكرد و اثر رعب در آن وقت از اداهاش ظاهر بود . فقير پرسيدم كه شايد از رفتن حج پشيمان شده باشى و آن بيت را به تقريب خواندم كه به قدسى شاعر حريفان گفته بودند كه ، بيت :\r\n از رنج ره باديه و خار مغيلان * از آمدن كعبه پشيمان شده باشى \r\nاو در حال جواب داد كه آرى . پادشاه فرمودند از رفتن كعبه چون پشيمان شود ؟\r\nاما از نشستن كشتى پشيمان شده باشد . در همين حين متهين خان مقلد شيرين‌كار ، بر حسب اشارت عالى خود را به صورت ديوانهء سگ گزيده ساخته بانگ سگ كرده ، ابن حيدر را پيش كشيد و دستارش به جايى و كفش به جايى افتاده هر سو مىدويد تا بغلتيد و باعث خندهء بىنهايت شد و بعد از اطلاع بر حقيقت حال انفعال بسيار كشيد و پادشاه تسلى مىدادند عاقبت نتوانست به هند بود .\r\nو ديگر شاه طاهر خواندى دكنى است برادر خرد شاه جعفر ، و علماى سلف عراق قدح در نسبت خوانديه كرده‌اند و محضرى در آن باب درست نموده مخالف و موالف بر آن خط نهاد ، چنان كه در كتاب كامل التواريخ ابن اثيرى جزرى و لب التاريخ قاضى يحيى قزوينى و غير آن مذكور است . او خود را از خويشان شاه طهماسب مىگرفت . آخر بنابر نسبت مذكور كه به آن مطعون بود و مير جمال الدين صدر استرآبادى او را ايذاهاى بليغ مىرسانيد ، آواره شده به دكن كه مدفرى « 1 » خانهء مقررى است رفت و با نظام شاه والى آنجا صحبت او موافق افتاد و او را آنجا ترقيات\r\n\r\n\r\n","description":"","footnote":"\r\n( 1 ) . نسخه : مدبرى .\r\n","page_name":" 329 ","page_number":343},
  {"content":"\r\n\r\nصورى روى نمود و مشير و مشار اليه شده به مرتبهء جملة الملكى رسيد و شيوع تشيّع ، بلكه صدور آن مذهب در آن ديار از او شد و نظام شاه بحرى را كه بيمارى مزمن لاعلاج داشت ، به طفيل فسون‌خوانى شاه جعفر صحتى روى داد و آن معنى را كه در نفس الامر تدريج و استدراج بود ، حمل بر كرامات شاه جعفر نموده به اغواى او از مذهب سنت و جماعت كه به طريق مهدويه داشت برآمده مترفّض غالى شد و چه ايذاهاى جلفانه و تبراييانه كه اين هر دو مشئوم به علماى و مشايخ آن مرز و بوم نكردند ، تا آن حركات شنيع باعث اخراج اهل اسلام گشت و رفض از آن روز باز در آن ديار استقرار و استمرار يافت و شاه طاهر در قصايد بهاريات چون نظام استرآبادى است در فلكيات و از جمله قصايد او اين است كه در مدح همايون پادشاه كه تتبع انورى كرده ، قصيده :\r\n محمل مهر چو آيد به شبستان حمل * لاله فانوس بر افروزد و نرگس مشعل\r\nكوه از درد سر بهمن و دى رست كنون * شويد از ناصيه‌اش ابر بهارى صندل \r\nو اين قصيده در منقبت نيز از اوست ، هر چند گريزگاه ، بلكه درآمد قصيده به تمام نه مناسب حال حضرت امير است - عليه السلام رضى الله تعالى عنه - قصيده :\r\n باز وقتست كه بر طبق تقاضاى فلك * افكند بر سر ايوان چمن گل توشك\r\nابر نيسان به سر خنجر آلودهء برق * حرف برف از ورق روى زمين سازد حك\r\nبر سر لشكر دى صبح شبيخون آرد * تنگ چشمان شكوفه چو سپاه اوزبك\r\nهيأت غنچه و گل بر فلك شاخ نگر * ظلّ مخروط زمين غنچه و گل مهر فلك\r\nبهر آن تا نبود مجلس گل بىمطرب * گشته بلبل غچكى شاخ گل و غنچه غچك\r\nتر شدى حلّهء خارا ز تراويدن ابر * كوه از سبزه به دوش ار نفكندى كپنك\r\nساختى خانهء معمور فلك را ويران * بر سر فيل سحاب ار نزدى برق كجك\r\nباغ شد مايدهء عيسى و شبنم بر وى * جابه‌جا بر سر آن مايده پاشيده نمك\r\nتا نگيرند زر ناسره در دست سمن * در بغل صيرفى لاله نهان كرده محك\r\nهر كمالى كه نه ايمن بود از نقص زوال * باشد آن در نظر همّت دانا اندك\r\nشاهد باغ جميل است ولى خوش بودى * گر نگشتى ز وى اين حسن و لطافت منفك\r\nآه از آن دم كه به اغواى هوا لشكر دى * گشته باشند به تاراج گلستان شيرك \r\n\r\n","description":"","footnote":"","page_name":" 330 ","page_number":344},
  {"content":"\r\n\r\n عن قريب است كه چوبك زن ايام خزان * مىزند بر در دروازهء گلشن چوبك\r\nزاغ گيرد همه از بلبل شوريده كلاغ * برگ پژمرده كند با گل صد برگ حنك\r\nباد انداخته تاج از سر بستان افروز * گشته با عارض گل برگ معارض سپرك\r\nپى آن صحن « 1 » كه دى طرح فكندست به باغ * هر طرف ريخته خشت از يخ و از برف آهك « 2 »\r\nبهر پيران ستمديدهء ايام خزان * سازد از شيشهء يخ شيشهء گردى عينك\r\nپيش از آن دم كه ز بيم كتك شحنهء دى * بگريزند رعاياى رياحين يك يك\r\nعاقل آن به كه كند عزم طواف چمنى * كه به آنجا نتوان برد خزان را به كتك\r\nآن چمن گلشن مدح شه عالى قدريست * كز فلك بهر طواف درش آيند ملك\r\nمرتضى پادشه صورت و معنى كه ازوست * منشأ رابطهء صورت و معنى بىشك\r\nآنكه از صولت سر پنجهء شاهينش عقاب * بال نسرين فلك را شكند چون اردك\r\nپادشاهيست كه در خيل غلامان درش * نام برجيس بود سعد و عطارد زيرك\r\nتو شمال فلك از بهر سر سفرهء او * از ثريا به كف آورده نمكدان و نمك\r\nشد قمر مجمرهء بزم وى و جرم قمر * دود عوديست كزان مجمره گردد مدرك\r\nاز پس آينهء چرخ به آيين رضا * هر چه او گفت همان گفت قضا چون طوطك « 3 »\r\nديگرى كيست كه در سلك وى آرند او را * مىشناسيم حريفان دگر را يك يك\r\nاو به اغيار جفا پيشه ندارد نسبت * قدر خرمهره ز فيروزه شناسد زيرك\r\nعدل تقديرى و تقدير عدالت غلط است * ز انكه تحقيق شد اين مسأله در باب فدك\r\nبيوهء دهر چو اهليت تزويج نداشت * باينا معتقة طلقها ثم ترك \r\nاين مطلع او نيز مشهور است ، مطلع :\r\n در غم آباد جهان عيش از دل ناشاد رفت * خو به غم كرديم چندانى كه عيش از ياد رفت \r\nمطلع\r\n ما به جرم عشق بدناميم و زاهد از ريا * هر دو بدناميم اما ما كجا و او كجا \r\nو له\r\n بيرون ميا كه شهرهء ايام مىشوى * ما كشته مىشويم و تو بدنام مىشوى \r\n\r\n\r\n","description":"","footnote":"\r\n( 1 ) . نسخه : « آن صحن كه گل » ، « آن شرح كه » .\r\n( 2 ) . نسخه : اشك ؟ .\r\n( 3 ) . چنين است در يك نسخه و در دو نسخهء ديگر بعد از اين بيت نوشته كه : اين مطلع او نيز مشهور است :\r\nديگرى كيست الخ .\r\n","page_name":" 331 ","page_number":345},
  {"content":"\r\n\r\nو اين قصيدهء او نيك واقع شده كه ، مطلع :\r\n هر آنكس كه بر كام گيتى نهد دل * به نزديك اهل خرد نيست عاقل \r\nوفات او در سنهء اثنى و خمسين و تسعمائة ( 952 ) در دكن بود . « تابع اهل بيت » تاريخ يافته شد .\r\nديگرى خواجه ايواب بن خواجه ابو البركات است كه ابا عن جد از بزرگ‌زادگان ماوراء النهر است . پدر و پسر با وجود فضايل مكتسبى و موروثى هر دو به بىقيدى ضرب المثل‌اند ، يكى در عراق و خراسان ، دوم در كابل و هند و اين منتخب گنجايش تفصيل احوال ايشان ندارد كه در جاهاى ديگر مذكور است و مشهور .\r\nمىگويند كه خواجه ابو البركات اين مطلع بيت خود بر فضلاى عصر خود خوانده ، بيت :\r\n خشك شد كشت اميد و تازه شد قحط وفا * ز آتش دل يا در ابر چشم ما باران نماند \r\nاو را به تخطئه گفتند كه « يا » در مصرع اخير بىمعنى است و به جاى آن ، تا بايستى گفت . خواجه در بديهه اين قطعه به عذرخواهى گفته ، قطعه :\r\n هر چه آيد به پيش اهل نظر * به گمان خطاش خط نكنند\r\nنقطه‌ها گر فتند زير و زبر * عاقلان « 1 » پيرو نقط نكنند\r\nيا بخوانند و نيك فكر كنند * يا نخوانند تا غلط نكنند \r\nقصيده‌يى در زمين سلمان ساوجى گفته كه مطلعش اين است ، قصيده :\r\n تب غم دارم و درد سر هجران بر سر * آمده جان « 2 » به لب و نامده جانان بر سر\r\nتا گرفت آتش دل در تن من چون فانوس * دامنم چاك شد و چاك گريبان بر سر \r\nو اين دو سه بيت از قصيده‌يى است كه در هجاى قاضى نيشابور گفته ، بيت :\r\n خلاف شرع پيمبر نوشت « 3 » فقه دگر * كه هيچ زان نبود در كتابها مسطور\r\nعسل حرام نوشت و شراب كرد حلال * كه اين عصارهء تاكست و آن قى زنبور\r\nزنى كه شكوهء شوهر به پيش قاضى برد * كه حظ نفس من از وى نمىرسد به ظهور \r\n\r\n\r\n","description":"","footnote":"\r\n( 1 ) . نسخه : « عقل را پيرو » و نسخهء متن مشهور است و پيرو به معنى پيروى ، چون خونريز و زمين بوس و امثال آن به معنى مصدرى آمده است .\r\n( 2 ) . در متن : « جانم » بود ، پاورقى را به جاى آن قرار داديم .\r\n( 3 ) . نسخه : و راست .\r\n","page_name":" 332 ","page_number":346},
  {"content":"\r\n\r\n جواب داد كه گر او قوى ضعيف شده‌ست * روا بود كه درآرد به جاى خود مزدور \r\nخواجه در اشعار گاهى ايوب و گاهى فراقى تخلص مىكند و اين غزل از اوست :\r\nنظم :\r\n اى شاخ گل كه همچو سهى قد كشيده‌اى * بر گرد لب خطى ز زمرد كشيده‌اى\r\nقدّت برآمده چو الف مدّ ظلّه * وز ابروان فراز الف مد كشيده‌اى\r\nبر حرف ديگران زده‌اى قرعهء قبول * بر حرف عاشقان قلم رد كشيده‌اى\r\nتشويش مىكشى مكش اى نقشبند چين * نايد چو چشم و زلفش اگر صد كشيده‌اى\r\nاز دولت وصال فراقى طمع مبر * جور و جفاى يار چو بىحد كشيده‌اى \r\nپادشاه مغفرت پناه را نسبت به خواجه به آن وضع ناهموار توجه تمام بوده ، چنانچه از بس كه خواهان صحبتش بوده‌اند او را به عقد يكى از بيگمان نزديك مقيد ساختند تا شايد راه و روش اهل صلاح و سداد پيش گيرد ، اما خواجه را كه گرفتار خوى زشت خويش بود صحبت به او راست نيامد . بيت :\r\n خوى بد در طبيعتى كه نشست * نرود جز به وقت مرگ از دست \r\nو اداهاى ركيك در آن نسبت ظاهر ساخت و به اين هم اكتفا نكرده در مجلس پادشاهى روزى فعلى زشت كه مستهجن الذكر است از او سر برزده و پادشاه از نهايت مروت و احسان جبلّى درگذرانيده ، همين‌قدر فرمودند كه هى خواجه اين چه ادا بود ؟ و خواجه رخصت مكهء معظمهء مبارك طلبيده و اسباب سفر و جهاز « 1 » كما ينبغى ترتيب داده او را وداع كردند . چون در كشتى نشست از رفقا پرسيد كه فايدهء رفتن در آنجا چيست ؟ گفتند پاكى از گناهان گذشته . گفت پس يكبارگى گناه كرده پاك شويم تا از او باقى نماند و از آن توفيق محروم مانده و خليع العذار بوده در فسق مطلق العنان شد و سلطان بهادر گجراتى از ممر خوش صحبتى و هم زبانى يك اشرفى وظيفهء هر روز به جهت خرج اليوم او مقرر فرمودند . روزى در بازار احمد آباد مىگذشت و خواجه را در مسجد ترپوليه ديده عنان بازكشيده از روى عنايت و خصوصيت پرسيد كه خواجه اوقات چون مىگذرد ؟ گفت از راتبه‌يى كه شما كرده‌ايد اوقات يك عضو من هم به فراغت نمىگذرد ، چه مىپرسيد ؟ سلطان بهادر\r\n\r\n\r\n","description":"","footnote":"\r\n( 1 ) . چنين است در هر سه نسخه و شايد « سفر حجاز » بوده .\r\n","page_name":" 333 ","page_number":347},
  {"content":"\r\n\r\nبا وجود اين درشتى راتبهء او را دو چندان ساخت و هم در آن ايام شاه طاهر دكنى با كمال حشمت و جاه به تقريب ايلچىگرى از جانب نظام شاه دكنى به گجرات آمد و از بس كه تعريف خواجه شنيده بود در منزل او كه نه حصير داشت و نه كوزهء آب ، رسيد و صحبت بسيار خوب برآمد و اشعار خود خواند و از او شنيد و روز ديگر اسباب مهمانى و خلعت و اسب و خرجى نقد و اجناس در منزل خود ترتيب داده او را استدعا نموده در عين گرمى هنگامه و برآمدگى صحبت به يك‌بار سخن مذهب و ملت افتاد و خواجه از شاه پرسيد كه سبب چيست كه شيعهء شما بر ياران رسول - عليه السلام - ناسزا مىفرستند ؟ جواب داد كه مجتهدين ما لعن را جزو ايمان قرار داده‌اند . خواجه گفت لعنت بر ايمانى كه لعن جزو او باشد . شاه را طرفه حال پيش آمد و صحبت بر هم خورد و آن انسانيت و رعايت كه خيال كرده بود در پردهء خفا مانده ضايع شد . آخر از آنجا هم منكوب و معيوب به دكن رفت و با نظام شاه ملاقات نموده او نيز اسباب تجمل و سامان آنچه مىبايست فرستاد و خوب ديد و آنجا هم به جهت كج‌خلقى و بىاعتدالى نتوانست بود تا زحمت وجود از عالم برد .\r\nقطعه :\r\n اى دل صبور باش كه آن يار تند خوى * بسيار تند روى نشيند ز بخت خويش \r\nاستغفر الله از كجا به كجا افتادم . ع :\r\n كجا بود اشهب كجا تاختم \r\nمن كه و اين سخنان چه ؟ اما چه كنم كه عنان قلم حرون تند و شوخ چشم به اين جانب رفت و سخنان خارج از آهنگ سر زده و گرنه دانم كه عيب‌بينى هنر نيست و از عيب خود چشم پوشيده بر ديگران نظر كردن كمال كوته‌بينى است . بيت :\r\n معيوب ، همه عيب كسان مىبيند * از كوزه همان برون تراود كه دروست \r\nحق سبحانه تعالى همگنان را از آنچه نبايد و نشايد نگه دارد و چون در هنگام انتخاب از دواوين فضلاى فصيح با خود نداشت ، بنابر آن بر ذكر اين چند كس به طريق انموذج اقتصار يافت . اگر عمر بىوفاى كم بقا روزى چند مهلت داد و ايام بر خلاف عادت اصلى خويش بدمددى بنياد نكرد و طالع مساعدت نمود ذكر شعراى سابق و لا حق هند خصوصا بعضى را كه در عصر خويش شنيده يا ديده و\r\n\r\n","description":"","footnote":"","page_name":" 334 ","page_number":348},
  {"content":"\r\n\r\nدريافته نبذى از اشعار ايشان در ضمن احوال جدا خواهد نوشت . ( السّعى منّى و الاتمام على اللّه‌تعالى و تقدس ) ، و الا اين‌قدر هم براى يادگار كافى است . قطعه :\r\n گر بمانيم زنده بر دوزيم * جامه‌يى كز فراق چاك شده\r\nور بميريم عذر ما بپذير * اى بسا آرزو كه خاك شده \r\n* * * تم هذا الجزء من الكتاب بعون الملك الوهاب و اليه المآب . تمام شد .\r\n\r\n","description":"","footnote":"","page_name":" 335 ","page_number":349},
  {"content":"\r\n . \r\n","description":"","footnote":"","page_name":" 336 ","page_number":350},
  {"content":"\r\n\r\n\r\nفهرست آيات\r\n قاتِلُوا الْمُشْرِكِينَ كَافَّةً  ( توبه / 9 ، 36 ) 92\r\n أَرْضُ اللَّهِ واسِعَةً  ( نسا ، 4 / 97 ) 276\r\n إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ  ( قصص ، 28 / 197 ) 307\r\n إِنَّا لِلَّهِ وَ إِنَّا إِلَيْهِ راجِعُونَ  ( بقره ، 2 / 156 ) 93\r\n إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ  ( يونس ، 10 / 3 ) 236\r\n فَإِنَّما حِسابُهُ عِنْدَ رَبِّهِ  ( مؤمنون ، 23 / 117 ) 14\r\n فَأُولئِكَ لَهُمُ الدَّرَجاتُ الْعُلى  ( طه ، 20 / 75 ) 224\r\n  جاءَ نَصْرُ اللَّهِ وَ الْفَتْحُ   ( نصر ، 110 / 1 ) 271\r\n خَسِرَ الدُّنْيا وَ الْآخِرَةَ  ( حج ، 22 / 11 ) 250\r\n رَبَّنَا اغْفِرْ لَنا ذُنُوبَنا وَ إِسْرافَنا فِي أَمْرِنا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ  ( آل عمران ، 3 / 147 ) 278\r\n رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  ( نور ، 24 / 37 ) 273\r\n سَقاهُمْ رَبُّهُمْ شَراباً  ( انسان ، 76 / 21 ) 281\r\n فِي مَقْعَدِ صِدْقٍ عِنْدَ مَلِيكٍ مُقْتَدِرٍ  ( توبه 9 / 81 ) 280\r\n قُلْ كُلٌّ يَعْمَلُ عَلى شاكِلَتِهِ  ( اسرا ، 17 / 84 ) 255\r\n كَالْفَراشِ الْمَبْثُوثِ  و  كَالْعِهْنِ الْمَنْفُوشِ  ( قاعده ، 101 / 4 ) 297\r\n وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ  ( احقاف 46 / 11 ) 2\r\n وَ اجْعَلْ لِي مِنْ لَدُنْكَ سُلْطاناً نَصِيراً  ( اسرا ، 17 / 89 ) ، 107\r\n\r\n","description":"","footnote":"","page_name":" 337 ","page_number":351},
  {"content":"\r\n\r\n شِفاءٌ وَ رَحْمَةٌ لِلْمُؤْمِنِينَ  ( اسرا ، 17 / 82 ) 2\r\n وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ  ( هود / 11 / 120 ) ، 3\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  ( انبيا ، 21 / 105 ) 258\r\n وَ لَهُ الْحُكْمُ وَ إِلَيْهِ تُرْجَعُونَ  ( قصص ، 28 / 70 ) 221\r\n   يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ    ( عبس ، 80 / 34 ) ، 93 ، 316\r\n يَحْسَبُهُمُ الْجاهِلُ أَغْنِياءَ مِنَ التَّعَفُّفِ  ( بقره ، / 2732 ) 273\r\n\r\n","description":"","footnote":"","page_name":" 338 ","page_number":352},
  {"content":"\r\n\r\n\r\nفهرست احاديث و عبارات عربى\r\nآخر ما يخرج عن روس الصدّيقين حبّ الجاه 271\r\nاذا ساء حال المرء ساءت ظنونه 136\r\nارحموا ثلاثا غنيّا افتقر و عزيز قوم ذلّ و بين الجهّال 28\r\nالأمور بالعواقب 310\r\nالبناء على الفاسد افسد 279\r\nالجلاء اشدّ البلاء و الغربة اصعب الكربة 156\r\nالحديث شجون 308\r\nالخائن خائف 307\r\nالسّعى منّى و الاتمام على اللّه 335\r\nالعبد يدبّر و اللّه يقدّر 277\r\nالعود احمد 300\r\nالفضل للمتقدّم 48\r\nالملك عقيم 253\r\nالملك للّه و العظمة لله 297\r\nانا ولدت فى زمان الملك العادل 250\r\nانّ قول الحقّ لم يترك لى صديقا 274\r\n\r\n","description":"","footnote":"","page_name":" 339 ","page_number":353},
  {"content":"\r\n\r\nبالعدل قامت السموات 27\r\nتركت الدنيا للدنيا 270\r\nجاء القضا ضاق الفضا 92\r\nكلّ شئ يرجع الى اصله 282\r\nما لا عين رأت و لا اذن سمعت و لا خطر فى قلب بشر 280\r\nمن نجا برأسه فقد ربح 316\r\nو من غلب سلب 262\r\nيا ليت ربّ محمّد لم يخلق محمّدا 251\r\n\r\n","description":"","footnote":"","page_name":" 340 ","page_number":354},
  {"content":"\r\n\r\n\r\nواژه‌نامه\r\n\r\nالف\r\nاتاليغ : اتاليق ، قايم پدر ، لالا ، محافظ ( ل ) 246\r\nارقمچى : به معنى شلاق ، تازيانه ( ترجمهء انگليسى ، جلد 1 ، ص 439 ) 230\r\nاكهاره ( 172 ) - پاتربازى\r\nامير صده : يوزباشى ، رئيس صد تن ( م ) 162\r\nاولكه : ( الكا ) پرگنه و زمين و ملك و وطن ( غياث ) 185\r\n\r\nب\r\nباجگى :  ( tributary relation )  قبيله‌يى طايفه‌يى ( ترجمهء انگليسى ، جلد 1 ، ص 88 ) 41\r\nبيتل : از مترادفات كلمه معلوم مىشود كه بايد نوعى كك و شپش باشد . مترجم انگليسى آن را « پتل » به معنى بوريا خوانده و در پاورقى توجيهى آورده است ( ترجمه ، جلد 1 ، متن و پاورقى ص 618 ) 325\r\nبرانغار : فوج جانب دست راست . . . كه به عربى آن را ميمن خوانند ( آنند ) 230\r\nبرچهه : نيزهء سردستى ( متن ) برجه ، برچخ ، برچق ، يك قسم از نيزه ( ل به نقل از ناظم ) 254\r\n\r\n","description":"","footnote":"","page_name":" 341 ","page_number":355},
  {"content":"\r\n\r\nبرنغار - برانغار\r\nبساى : ظاهرا به معنى بقيهء سپاه ( ترجمهء انگليسى ، ج 1 ، ص 457 ) 240\r\nبشكال : كلمهء هندى به معنى باران برسات فصل باران هند ، برسات ( ل ) 122\r\nبكاول : بزرگ و ريش سفيد مطبخ ، خوانسالار ( ناظم ) در هندوستان به معنى داروغهء مطبخ و باورچيخانه و كسى كه اطعمه را پيش امرا و سلاطين قسمت كند مستعمل است ( آنند ) 318\r\nبنجار : فروشندهء غلّه براى اردو ( م ) 253\r\nبندىخانه : زندان ، زندان كه ترجمه سجن است ( آنند ) 154\r\nبه جنس : عينا 61\r\nبه درنويسى كردن : استخراج كردن ، مطالبى را از درون كتابها درآوردن و نوشتن 5\r\n\r\nپ\r\nپاتر : پاتر گروهى از زنان كه در هند مىباشند و در خوش‌سرايى ضرب المثل‌اند ( آنند ) 172 ، 264 ، 384\r\nپاتربازى - پاتر\r\nپاجى : مردم فرومايه ، صاحب غياث گويد : ليكن در كلام قدما يافته نشده ( ل ) 282\r\nپايگى : ملازم ، همراه ، خادم ( ترجمهء انگليسى ، جلد 1 ، ص 258 ) جمع آن پايگان 132\r\nپرتال : لوازم ، اشياء ، اثاث ( ترجمهء انگليسى ، جلد 1 ، ص 399 ) 210\r\nپرتكالى : مردم كشور پرتغال ( ل ) 289\r\nپرگنه : زمين را گويند كه از آن مال و خراج باشد . به لغت هند بلوك و ناحيه را گويند ( آنند ) 167\r\nپكهاوج : نوعى طبل دراز ( ترجمهء انگليسى ، جلد 1 ، ص 557 ) 298\r\nپنكل : فنّ موسيقى ( متن كتاب ) 172\r\n\r\n","description":"","footnote":"","page_name":" 342 ","page_number":356},
  {"content":"\r\n\r\n\r\nت\r\nتاپاك : تاباك ، تپيدن و اضطراب و بيقرارى ( آنند ) 257 ، 373\r\nتخمار : تيرى كه پيكان ندارد و به جاى پيكان گرهى دارد ( برهان ) 120 ، 153\r\nتفك : چوبى باشد ميان تهى به درازاى نيزه كه گلوله‌يى از گل ساخته در آن نهند و پف كنند تا به زور نفس آن بيرون آيد و جانور كوچك مانند گنجشك به آن زنند و بندق را به مشابهت آن تفك گويند ( برهان ) 92\r\nتمرفرك : شايد تمرقزك ، تمرقزك : كلام خدا و قرآن مجيد را گويند . گويند تركى است ( آنند ) 91 ، 107\r\nتنبول : برگى باشد كه در هندوستان پان گويند و با آهك و فوفل خورند ( برهان ) 170\r\nتوره : در تركى روش و قاعده و طرز را گويند ( آنند ) 146 ، 192\r\nتهانجات : مأخوذ از هندى ، قلعه كوچك و توقفگاه عمدهء يك ناحيه ( ل به نقل از ناظم ) 221\r\nتهانه ساختن : قلعه‌سازى 199\r\n\r\nج\r\nجرانغار : ميسره ، جناح چپ ( ل ) 230\r\nجرنغار - جرانغار\r\nجغرات : به لغت سمرقند ماست را گويند و معرب آن سقرات است ( برهان ) 274\r\nجلدو : ( به فتح و كسر جيم ) : به معنى انعام ، عطيّه و عرض خدمت ، جايزه كه تيراندازان و مانند آنان را دهند . قبول گويد :\r\n مدح آراى سليمان جهان باش قبول * جلدوى اين‌كه تو را صاحب ديوان كردم \r\n( ل ) 39\r\nجوارى : ذرّت ( ل ) 245 ، 254 ، 294\r\nجيتل : نوعى از سيم مسكوك و اين لفظ هندى است و بعضى نوشته‌اند كه به معنى دام است كه بيست و پنج حصهء فلس است ( غياث ) ، ( آنند ) 266\r\n\r\n","description":"","footnote":"","page_name":" 343 ","page_number":357},
  {"content":"\r\n\r\n\r\nچ\r\nچپ غلط كردن : ظاهرا راه خود را عوض كردن ، براى اغواى دشمن از راه ديگر رفتن 179\r\nچقمار : چوقمار ، چماق ضخيم براى نبرد ( قاموس تركى ) 106\r\nچكن : چكن و چكين نوعى از كشيده و زركش‌دوزى و آن پارچه را كه چكن دارد ، چكن‌دوزى خوانند . اين لغت تركى است ( آنند ) 90\r\nچنداول : مأخوذ از تركى گروه و جماعتى را گويند كه از لشكر به راه روند و فرود آيند ( برهان ) فوجى را گويند كه براى حفاظت لشكر از پس لشكر مىآيد بر خلاف اول ( آنند ) به تركى به معنى ساقهء لشكر است كه به فارسى دمدار گويند ( ل ) 315\r\nچودول : محفهء مخصوص ( متن كتاب ) 173\r\nچوكيدار : چوكى : قراول‌خانه ، محلى كه در آن گمرك را جمع كنند ( ناظم ) 148\r\nچونه : گلوله‌يى از هر نوع خمير ، در زبان هندى به معنى آهك است ( ل ) 266\r\n\r\nح\r\nحرام نمكى : نمك به حرامى 150\r\nحويلى : هر چهار ديوار خانه ، خانه 270\r\n\r\nخ\r\nخاوندى كردن : به معنى سلطه پيدا كردن و چيره شدن به كار رفته است . مترجم انگليسى اين كلمه را  obtained possession of  ترجمه كرده است ( جلد 1 ، ص 359 ) 321\r\nخجك : نقطه ( آنند ) لكه ، داغ ( ناظم ) 89\r\nخپك : نان بزرگ ( ل ) ظاهرا به معنى قرص به كار رفته 75\r\nخسرپوره : برادرزن 211\r\nخوش دامن : مادر زن ( ل ) 119\r\n\r\n","description":"","footnote":"","page_name":" 344 ","page_number":358},
  {"content":"\r\n\r\n\r\nد\r\nداك چوكى : اسبان الاغ ( متن كتاب ) ، الاغ به معنى پيك ، چاپار است ( م ) 151\r\nدريا : رودخانه 39\r\nدگله : قباى سپاهيان ( غياث ) 146\r\nدهاندن : دادن ، متعدى دادن ( ل ) 225\r\nديره : خانه ، منزل ، چادر ( ناظم ) 312\r\nديره كردن : چادر زدن ، منزل ساختن 152\r\n\r\nر\r\nراهو : مترجم انگليسى در پاورقى افزوده است كه هيچ كتاب لغتى اين كلمه را ضبط نكرده و من نمىدانم كه آن‌چه نوع گلى است ( جلد 1 ، پاورقى 142 ) 70\r\n\r\nز\r\nزلو : زالو ( ل ) 296\r\nزينه : نردبان ( ل ) 263 ، 382\r\n\r\nس\r\nساباط : پوشش رهگذر ( آنند ) ، سقف ميان دو ديوار كه زير آن راه بود ( ل ) 256\r\nسبعيّات : معلقات سبع شاعران عرب دورهء جاهلى 48\r\nسرغه : خيمهء بلند ، خيمهء بزرگ 278\r\n\r\nش\r\nشاطور : ظاهرا به معنى تير سقف ، تير سايه‌بان ( ترجمهء انگليسى ، جلد 1 ، پاورقى ، ص 494 ) 263\r\nشقداران ، ج شقدار : حاكم و محصلين كه از يك قسمت زمينى ماليات جمع مىكند ( ناظم الاطبا ) 214\r\n\r\n","description":"","footnote":"","page_name":" 345 ","page_number":359},
  {"content":"\r\n\r\n\r\nط\r\nطغانه : مترجم انگليسى ، كلمه را « طغان » و « توغانك » دانسته و عقاب معنى كرده است ( جلد 1 ، متن و پاورقى ص 215 ) 106\r\nطيّاره : همان تيار ، به معنى آماده ، مهيّا ( ل ) 239\r\n\r\nغ\r\nغچك : سازى است معروف كه نوازند و آن را در اين زمان كمانچه مىگويند ( ل به نقل از برهان ) 343\r\nغريزن : گل سياه ته آب ( ل ) 101 ، 126\r\nغلك : كوزه‌يى باشد كه سر آن را به چرم گيرند و سوراخى در آن كنند و تمغاچيان و راهداران و غير هم زرى را كه از مردم گيرند در آن كوزه بريزند و در بعضى از مزارها و بقاعها نيز هست كه مجاوران و خدمه آنجا زر خيرات و نذورات در آن ريزند و در قمارخانه‌ها معمول و غلك قمارخانه مشهور است ( آنند ) 256\r\nغول : شبگاه گوسفندان ، آغل ، كندهء بزرگ و فراخى در كوه و دشت ( ل ) 263\r\n\r\nف\r\nفنك : شمع مانندى را گويند كه دزدان و شب‌روان بر دست گيرند هرگاه خواهند روشن شود دست را به جانب بالا تكانى دهند و چون خواهند فرو نشانند به جانب پايين ( آنند ) 78\r\nفوطه : معرب فوته ، لنگ . ازار ( ل ) 267\r\n\r\nق\r\nقبق‌بازى : قباق چوبى بلند و عظيم است كه در ميدان‌ها نصب كنند و بر فراز آن حلقه‌يى از طلا يا نقره يا نقره وضع نمايند ، سوران از يك جانب ميدان دوانيده به پاى قتق كه رسند همچنان كه اسب در دويدن است تير در كمان نهاده حوالهء حلقه كنند و هركس كه آن حلقه را به تير زند ، حلقه از آن او باشد . . . ( ل ) 341\r\n\r\n","description":"","footnote":"","page_name":" 346 ","page_number":360},
  {"content":"\r\n\r\nقرونه : قرون ، ستور زودخوى كننده ، شتر كه هر دو زانو به هم نهد وقت فرو خفتن ( ل ) مترجم انگليسى مىنويسد كه من اين كلمه را در كتب لغت پيدا نكردم ، شايد از كلمهء « قورچى » به معنى سلاحدار باشد ( جلد 1 ، پاورقى 215 ) 106\r\n\r\nك\r\nكپك : كپك ارسلان : 91\r\nكپنك : نمدى كه مردم بينوا در زمستان بر دوش گيرند ( غياث ) پوشش پشمينه كه درويشان پوشند و آن تا كمر است و آستين هم ندارد و چون كفن‌وار است آن را كفنك گفته‌اند ( آنند ) 343\r\nكلال : كوزه‌گر ، كاسه‌گر ( ل ) ، 251\r\nكوتله كوتل : مركب‌سوارى خاص . اين لفظ تركى است ( آنند ) 194\r\n\r\nگ\r\nگوارى : 248\r\n\r\nم\r\nمدفرىخانه : مدفر به معنى سخت و قوى است ( ل ) ، مترجم انگليسى كلمه را پناهگاه ستمديگان معنى كرده است :  . . . which is fomed as the refuge for the  \" \"  oppressed . . .  ( جلد 1 ، ص 625 ) 329\r\nمركن : تيرانداز ( متن كتاب ) 127\r\nمنقلاى : مأخوذ از مغولى ، پيشگاه لشكر و مقدمة الجيش ( ل ) 327\r\nمورچل : مورچال : گودالى كه در محاصرهء قلعه در گرداگرد آن كنند . سنگر ( ل ) 256\r\nمورو : مرغ ( متن كتاب ) 268\r\nميده : ميده ( ميده ) آرد گندم دوباره بختيه ، آرد پارچه بيز . ناصر خسرو گويد :\r\nفخرى مكن بدانكه تو ميده و بره خورى يارت به آب در زده يك نان قخفره ( ل ) 117\r\n\r\n","description":"","footnote":"","page_name":" 347 ","page_number":361},
  {"content":"\r\n\r\n\r\nن\r\nنبسه : دخترزاده و بعضى گويند پسر و دختر پسر است كه نبيره خواننده و بعضى ديگر دختر دختر را گويند نه پسر دختر را و با تشديد ثانى هم گفته‌اند ( برهان ) 203\r\nنواسه - نبسه\r\nنجك : نوعى از تبرزين ( برهان ) 89\r\n\r\nى\r\nيسال : جناح لشكر ، پرهء فوج ، جمعيت و اجتماع . سنجر كاشى گويد :\r\n لشكرى منهزم از راكب او چون نشود * كه ز شوخى همه جا فوجى ازو \r\nبسته يسال\r\n( ل ) 123\r\nيلمه : آنچه در تغارى به حيوانات خورانند . از شرح گل كشتى ويلمه به فتح به معنى قبا و جامه پوشيدنى . معرب آن يلمق است ( آنند ) 269\r\nيمك : به فتحتين نام شهرى حسن‌خيز و نام پادشاهى است ( آنند ) 78\r\n\r\n","description":"","footnote":"","page_name":" 348 ","page_number":362},
  {"content":"\r\n\r\n\r\nفهرست عام\r\n\r\nآ\r\nآب بهت 267 ، 268\r\nآب بياه 62 ، 64 ، 128 ، 185 ، 200 ، 201 ، 203 ، 205 ، 216\r\nآب جون 10 ، 11 ، 109 ، 113 ، 115 ، 118 ، 124 ، 169 ، 179 ، 185 ، 186 ، 190 ، 202 ، 206 ، 208 ، 213 ، 214 ، 230 ، 232 ، 289 ، 294 ، 297 ، 322\r\nآب جيلم 205\r\nآب چناب ( چناو ) 201 ، 268\r\nآب چنبل 201 ، 202 ، 220\r\nآب روست 65\r\nآب راوى 90 ، 200 ، 203 ، 205\r\nآب رهب 116 ، 128 ، 197 ، 198 ، 215\r\nآب ستلج 169 ، 171 ، 200 ، 314\r\nآب سرستى 33 ، 168 ، 171 ، 200\r\nآب سرو 110 ، 121 ، 154\r\nآب سلطان‌پور 245\r\nآب سند 127 ، 184 ، 228 ، 303\r\nآب سياه 188 ، 197 ، 202\r\nآب قنّوج 244\r\nآب كهكر 229\r\nآب كيتهر 202\r\nآب گنگ 39 ، 65 ، 89 ، 107 ، 116 ، 122 ، 189 ، 190 ، 197 ، 201 ، 208 ، 211 - 213 ، 218 ، 241 ، 249 ، 289 ، 292\r\nآب لاهور ( لهاور ) 64 ، 90 - 91 ، 245\r\nآب لدهيانه 200\r\nآب مهندرى 170\r\nآب ميندكى 220\r\n\r\n","description":"","footnote":"","page_name":" 349 ","page_number":363},
  {"content":"\r\n\r\nآب نيل 282\r\nآخرين پور 174\r\nآدم 2 ، 46 ، 157 ، 221 ، 225\r\nآدم كهكر 268 ، 314\r\nآرام شاه بن قطب الدين ايبك 41\r\nآگره 62 ، 217 ، 219 - 222 ، 225 - 227 ، 232 - 234 ، 237 - 239 ، 241 - 244 ، 246 ، 250 - 252 ، 258 - 261 ، 263 ، 274 ، 275 ، 277 - 278 ، 279 ، 281 ، 290 ، 292 - 297 ، 305 ، 316 ، 322 ، 325\r\nآل مروان 28\r\nآمده 127\r\nآمل 15\r\nآنوله 197 ، 198\r\n\r\nالف\r\nابراهيم 25 ، 149 ، 190 ، 229 - 232 ، 245 ، 246 ، 248 ، 288 ، 289 - 296\r\nابراهيم بن سلطان سكندر لودى 225\r\nابراهيم بن مسعود بن محمود ، سيّد السلاطين 24\r\nابراهيم خان سور 248 ، 288 ، 289 ، 290 ، 292 ، 296 ، 314 ، 316\r\nابراهيم خان ولد قطب 248\r\nابراهيم ميرزا 309\r\nابن اثيرى جزرى 329\r\nابن ارسلان 14\r\nابو اسحاق بن الب‌تگين 6\r\nابو العباس بن مأمون خوارزمشاه 10\r\nابو الفتح الهديه خير آبادى ، ميان شيخ 292\r\nابو الفتح تهانيسرى 274\r\nابو الفتح عبد الرزاق ، خواجه امام 21\r\nابو الفرج روئنى [ رونى 
  ] 25\r\nابو الفضل 21\r\nابو القاسم بيگ 251\r\nابو القاسم محمود 21\r\nابو المجاهدين 16\r\nابو الواجد فارغى 324 ، 325\r\nابو بكر خان 150\r\nابو بكر خان بن ظفر خان بن فتح خان 178\r\nابو بكر شاه 179 ، 180\r\nابو بكر شاه بن ظفر خان بن فتح خان بن فيروز شاه 178\r\nابو بكر طوسى حيدرى 118\r\nابو على حسن كوتوال 21 ، 22\r\nابو على سيمجورى 9\r\nابو نصر احمد بن محمد بن عبد الصمد 20\r\nابو نصر محمد بن احمد 21\r\n\r\n","description":"","footnote":"","page_name":" 350 ","page_number":364},
  {"content":"\r\n\r\nابى الفتح ابى بكر بن ابى الربيع سليمان 169\r\nاتاوه 34 ، 173 ، 181 ، 188 ، 189 ، 197 ، 199 ، 202 ، 205 ، 212 ، 213 ، 215 ، 217 ، 225 ، 232 ، 233 ، 243 ، 293 ، 297 ، 314\r\nاترولى 202\r\nاتك بنارس 278\r\nاتك گنگ - اتك بنارس\r\nاتكه خان 301 ، 303\r\nاجاون 264 ، 298\r\nاجمير 33 ، 34 ، 62 ، 253\r\nاجودهن 117 ، 186 ، 188 ، 189 ، 226 ، 278\r\nاجين 45 ، 152\r\nاچه 31 ، 32 ، 38 ، 43 ، 62 ، 64 ، 65 ، 151 ، 184 ، 185 ، 229\r\nاچهه - اچه\r\nاحمد 16 ، 20 ، 21\r\nاحمد آباد 186 ، 239 ، 333\r\nاحمد اياز - خواجهء جهان\r\nاحمد بن حسن ميمندى 15\r\nاحمد بن عبد الصمد 21\r\nاحمد بن محمد 20\r\nاحمد جلوانى 217\r\nاحمد جنيد 258\r\nاحمد چپ 120 ، 121 ، 122 ، 124 ، 126\r\nاحمد خان 218 ، 226\r\nاحمد خان 226\r\nاحمد خان جلوانى 213\r\nاحمد خان سور 290\r\nاحمد كتهو 186\r\nاحمد لاچين ، 162\r\nاحمد نيال تكين 16\r\nاختيار الدين 89 ، 113 ، 124\r\nاختيار الدين التونيه 60\r\nاختيار الدين ايتكين 60\r\nاختيار الدين بيگ برلاس 89\r\nاختيار الدين سنبل 139 ، 150\r\nاختيار خان 190 ، 191 ، 199\r\nارتكين 21\r\nاردبيل 305\r\nارسطو 130\r\nارسلان خان 64 ، 65 ، 89\r\nارسلانشاه بن مسعود بن ابراهيم 26\r\nارشاد 279 ، 292\r\nارك آگره 294\r\nارك كابل 307\r\nاركليخان 115 ، 116 ، 117 ، 118 ، 119 ، 124 ، 126\r\nارگ دولت آباد 163\r\n\r\n","description":"","footnote":"","page_name":" 351 ","page_number":365},
  {"content":"\r\n\r\nارمايل 36\r\nارنكل - سلطان‌پور\r\nازبك 304\r\nاساول 189\r\nاستاعلى قلى آتش‌باز 230\r\nاستگانه 202\r\nاسحاق 6 ، 149\r\nاسد الدين بن يغرش خان ، ملك 145\r\nاسد خان لودى 190\r\nاسفزار 22\r\nاسكندر 231 ، 290\r\nاسكندر سلطان 244\r\nاسكندر سلطان اوزبك 314\r\nاسلام خان 181 ، 226 ، 227 ، 263\r\nاسلام شاه 240\r\nاسليم شاه 253 ، 258 - 261 ، 264 - 270 ، 274 - 278 ، 281 - 290 ، 309 ، 311 ، 314\r\nاسليم شاه بن شير شاه سور 257\r\nاسماعيل 7 ، 163\r\nاسماعيل خان 225\r\nاسماعيل خان نوخانى 217\r\nاسماعيل فتح 163\r\nاسود 32\r\nاشرف الملك 168\r\nاصغر 219\r\nاصفهان 13 ، 40\r\nاعظم خان همايون 215 ، 217 ، 218 ، 226 ، 260 - 262 ، 265 ، 267 ، 276\r\nافشار 305\r\nافغان 229 ، 233 ، 240 ، 282 ، 287 ، 290 ، 314 ، 316\r\nافغانان لودى 232 ، 248\r\nافغان‌پور 132 ، 155\r\nافغانستان 246 ، 278\r\nاقبال خان 185 - 189 ، 226 ، 282\r\nاقبال مند 128\r\nاكبر شاه 4 ، 46 ، 303\r\nاكبر نامه 269\r\nاكتخان 132\r\nاكچك 173\r\nاكداله 168 ، 170\r\nالب ارسلان 15 ، 23\r\nالب تگين 6\r\nالب خان 126 ، 127 ، 130 ، 136 ، 137 ، 145 ، 201 ، 206\r\nالتمش 34 ، 42 ، 46 ، 133\r\nالتون بهادر 166\r\nالتون تاش 10\r\nالتونيه 60\r\nالغ بيگ 126\r\nالغ خان 64 ، 65 ، 116 ، 126 ، 127 ،\r\n\r\n","description":"","footnote":"","page_name":" 352 ","page_number":366},
  {"content":"\r\n\r\n130 ، 131 ، 132 ، 133 ، 153 ، 154 ، 155 ، 156\r\nالغ خان اعظم 65\r\nالغ خان بلبن 65\r\nالغ خانى 62 ، 88\r\nالغ ميرزا 237 ، 241 ، 306\r\nالغو 119 ، 126\r\nالماس بيگ 116 ، 121 ، 122 ، 123 ، 126\r\nالور 131 ، 202 ، 232 ، 243 ، 285 ، 290 ، 292 ، 295\r\nالهاباس 218\r\nالياس خان 198\r\nامانى ميرزا 311\r\nامركوت 301 - 303\r\nامروهه 89 ، 116 ، 128 ، 133 ، 137 ، 207 ، 209 ، 292\r\nامريتسر 278\r\nامير ابو البقا 245\r\nامير ارسلان كاتبى 125\r\nامير تيمور گوركان - تيمور گوركان\r\nامير جنيد برلاس 234\r\nامير حسن دهلوى 16 ، 90 ، 125\r\nامير خسرو - خسرو دهلوى\r\nامير خليفه 236\r\nامير روحانى 44\r\nامير شاه منصور برلاس 231\r\nامير شيخ على 231\r\nامير طالب 269\r\nامير طغماج - شمس الدين ايلتمش\r\nامير عبد العزيز 231\r\nامير على گجراتى 208\r\nامير على مسيح ( ميچ ) 39\r\nامير قراقورچى 231\r\nامير كته بيگ 229\r\nامير محمد 13 ، 14 ، 15 ، 19 ، 20\r\nامير محمدى كوكلتاش 231\r\nامير مظفر 204 ، 205\r\nامير مودود بن مسعود 16 ، 19\r\nامير هندو بيگ قوچين 239\r\nامير يوسف 13\r\nامير يونس على 231\r\nامين خان 89\r\nانباله 173 ، 262\r\nانبير 278\r\nانبيرى 283\r\nاندرپت 152\r\nاندرى 157\r\nاندرى كرنال 222\r\nاندهلى - عدلى\r\nانندپال بن جيپال 8 ، 9\r\nانورى 330\r\n\r\n","description":"","footnote":"","page_name":" 353 ","page_number":367},
  {"content":"\r\n\r\nاوجين 264\r\nاوحد خان اوحدى 201\r\nاوده 39 ، 41 ، 47 ، 62 ، 65 ، 110 ، 119 ، 121 ، 124 ، 161 ، 173 ، 182 ، 217\r\nاودىپور 6\r\nاوريسه 249 ، 296\r\nاوزبك 309\r\nاونت‌گر ( كهر ) 221 ، 222\r\nاهار 163 ، 207 ، 208\r\nاهارپل 292\r\nاياز 14\r\nايبك 34 ، 35 ، 37 ، 41 ، 42\r\nايتمركچهن 90 ، 91 ، 108 ، 109 ، 112\r\nايتمر سرخه 113 ، 114\r\nايران 40 ، 111\r\nايلچپور 120\r\nايلكخان 8\r\nايمان آباد 24\r\nايوب 333\r\n\r\nب\r\nبابا قشقه 231 ، 308\r\nبابر 228 - 233 ، 236 ، 246 ، 247 ، 248 ، 249 ، 285 ، 304 ، 316 ، 322\r\nبابو خان 220\r\nبادغيس 35\r\nبادل گره 226\r\nبارانسى 170 ، 218\r\nباربك 162\r\nباربك شاه 215 ، 217\r\nبارتكين ، حاجب بزرگ 21\r\nبارى 215 ، 222\r\nباز بهادر 296 ، 298\r\nباغ سبز 90\r\nباغ سرير ( احتمالا باغ سبز ) ، 91\r\nباقى خطيب 125\r\nباميان 20\r\nباندهوگره 219\r\nبانس واله 264\r\nبانگرمو 226\r\nباورد 13 ، 18\r\nباويل 217\r\nبايزيد 28 ، 249\r\nببن افغان 229 ، 249\r\nببولى 174\r\nبتلاهى 173\r\nبجلانه 116 ، 198\r\nبجواره 199 ، 205 ، 265 ، 278\r\nبچكوتيان 217\r\nبحر شور 32\r\n\r\n","description":"","footnote":"","page_name":" 354 ","page_number":368},
  {"content":"\r\n\r\nبحرهء سرو 89\r\nبخارا 42 ، 44 ، 326\r\nبخارى ، امام 3\r\nبداغ خان 239 ، 305 ، 306\r\nبداؤن 34 ، 41 - 43 ، 47 ، 48 ، 58 ، 60 ، 62 ، 64 ، 65 ، 89 ، 113 ، 116 ، 117 ، 118 ، 119 ، 124 ، 128 ، 133 ، 153 ، 157 ، 174 ، 195 ، 197 - 199 ، 202 ، 208 - 211 ، 213 ، 215 ، 217 ، 291 ، 292 ، 298 ، 316 - 318\r\nبدخشان 232 ، 235 ، 306 ، 308 - 310 ، 320 ، 321\r\nبدر 153\r\nبدر الدين 126 ، 167\r\nبدر الدين سنقر 60\r\nبدر شاشى 167\r\nبدرهء ساكون 145\r\nبدل گره 294\r\nبداؤن 318\r\nبراوران 148\r\nبراوربچه ، حسن 140 ، 146 ، 148 ، 150\r\nبرن 42 ، 113 ، 127 ، 186 ، 187 ، 190 ، 208\r\nبرنى 112\r\nبرنى كهره 169\r\nبروت 10\r\nبروج 161\r\nبروده 162 ، 163\r\nبرهان 285\r\nبرهان آباد 202\r\nبرهمكدى ( برهمن پتر ) 39\r\nبرهمن 39 ، 223\r\nبرهمن پتر 39\r\nبساور 183 ، 233 ، 252 ، 254 ، 274 ، 294\r\nبساى 240\r\nبست 6 ، 14 ، 21 ، 22\r\nبشير 139\r\nبصره 241\r\nبغداد 8 ، 27 ، 147 ، 207\r\nبغرا خان 66 ، 89 ، 108 ، 110\r\nبقايى ، مولانا 235\r\nبكتوزون 7\r\nبكر 299 ، 300\r\nبكر ماجيت 226\r\nبلاد شرقيه 232\r\nبلارام 181\r\nبلبن 108 ، 109\r\nبلبن خرد 60 ، 62\r\nبلخ 7 ، 8 ، 10 ، 12 ، 13 ، 15 ، 16 ، 19 ، 21 ، 233 ، 309 ، 310\r\n\r\n","description":"","footnote":"","page_name":" 355 ","page_number":369},
  {"content":"\r\n\r\nبن 280 ، 281\r\nبنارس - بارانسى\r\nبندر ديپ 239\r\nبنگاله 38 ، 41 ، 66 ، 110 ، 154 ، 155 ، 169 ، 218 ، 240 ، 242 ، 248 ، 249 ، 250 ، 251 ، 271 ، 288 ، 289 ، 295 ، 296 ، 305\r\nبوستان 246 ، 311\r\nبوهر 126\r\nبهاپور 113 ، 114\r\nبهاتيه 8\r\nبهادر 238 ، 239\r\nبهادر ابن سروال خان 298\r\nبهادر خان لوحانى 150 ، 227 ، 313 ، 315\r\nبهادر شاه 155\r\nبهادر گجراتى 333\r\nبهادر نادر خان‌زادهء ميواتى 179 - 181 ، 184 ، 185 ، 187 ، 196\r\nبهار ، 39 ، 43 ، 89 ، 170 ، 176 ، 182 ، 215 ، 218 ، 227 ، 228 ، 234 ، 246 ، 248 ، 279\r\nبهار خان 232 ، 276 ، 279\r\nبهار خان سروانى 289\r\nبهار خان ولد دريا خان لوحانى 246\r\nبهار و منير 39\r\nبهارى 116\r\nبهاء الدين 38 ، 283\r\nبهاء الدين اوشى 37\r\nبهاء الدين زكرياى ملتانى 66\r\nبهاء الدين طغرل 38\r\nبهت ، قلعه 185\r\nبهتواره 213\r\nبهته 257 ، 260 ، 291 ، 296\r\nبهتيه 32\r\nبهجت خان مالوى 222\r\nبهدا 312\r\nبهدوريه 214\r\nبهرام الله 151 ، 153\r\nبهرام خان 153 ، 159\r\nبهرام خان ترك بچه 189 ، 190\r\nبهرام شاه 26 - 29 ، 43 ، 60\r\nبهرام شاه بن مسعود شاه بن ابراهيم شاه بن مسعود شاه بن محمود شاه 26 ، 27\r\nبهرام ميرزا 304\r\nبهرايج 62 ، 65 ، 182 ، 215\r\nبهرسور 277\r\nبهزاد 157\r\nبهسيانه 38\r\nبهكارى 224\r\nبهكر 244 ، 300 ، 301 ، 303 ، 306 ، 308\r\n\r\n","description":"","footnote":"","page_name":" 356 ","page_number":370},
  {"content":"\r\n\r\nبهكه 247\r\nبهگت 298\r\nبهلول 209 - 215 ، 245\r\nبهنكر 34 ، 43\r\nبهوج‌پور 89\r\nبهون گائون 202 ، 212 ، 225\r\nبهوهر 188\r\nبهيره 245\r\nبهيكه 119\r\nبهيلسا 45\r\nبهيم 9\r\nبهيم راى ديو 31 ، 34 ، 35\r\nبيانه 183 ، 187 ، 188 ، 198 ، 201 - 203 ، 206 ، 207 ، 210 ، 213 ، 217 ، 219 ، 222 ، 232 ، 233 ، 237 ، 259 ، 265 ، 271 ، 272 ، 274 ، 277 ، 278 ، 281 ، 289 ، 293 ، 294 ، 295 ، 296 ، 316 ، 317\r\nبىبى بانى 286\r\nبيتالى 89 ، 188 ، 195 ، 197 ، 199 ، 217\r\nبيجى راى 8\r\nبيدر 154 ، 161 ، 163\r\nبيرام خان 303 ، 304 ، 306 ، 307 ، 311 - 316 ، 328\r\nبيرم خان ترك بچه 190 ، 198\r\nبيرمديوبن هرسنگ 13 ، 116 ، 189 189\r\nبيضاوى 3 ، 15 ، 20 ، 24 ، 30 ، 31\r\nبيغو تركمان 16\r\nبيكسى 238\r\nبيگ برلاس 89\r\nبيگ تغدى 19\r\n\r\nپ\r\nپابنده خبرك 264\r\nپادشاه بيگم ( بيگم پادشاه ) 303\r\nپادهم 197\r\nپالم 161\r\nپالهن‌پور 215\r\nپانتر 299\r\nپانىپته 179 ، 184 ، 185 ، 191 ، 205 ، 230 ، 246\r\nپتل 187\r\nپتن - اجودهن ، نيز - نهرواله\r\nپتنه 215 ، 217 ، 218 ، 248 ، 249 ، 257 ، 291\r\nپته 219\r\nپتهورا 33 ، 34 ، 131\r\nپتيالى 39 ، 107\r\nپدماوتى 171\r\nپرشادر 314\r\n\r\n","description":"","footnote":"","page_name":" 357 ","page_number":371},
  {"content":"\r\n\r\nپرشور 22 ، 32\r\nپرم تلا 171\r\nپشاله 309\r\nپشاور 8\r\nپلول 292\r\nپنجاب 37 ، 43 ، 61 ، 107 ، 203 ، 205 ، 234 ، 243 ، 244 ، 261 ، 262 ، 266 ، 269 ، 277 ، 280 ، 283 ، 285 ، 290 ، 299 ، 315 ، 316 ، 318\r\nپنج بهيه 290 - 292\r\nپندوه 170\r\nپنكل 172\r\nپنواران 201\r\nپنهيت 132\r\nپورب 239\r\nپورنمل 252\r\nپورنمل بن سلهدى 252\r\nپولاد 204\r\nپوهى 201 ، 205\r\nپياك 218\r\nپير علايى 278\r\nپير محمد خان 309\r\n\r\nت\r\nتاتار خان 89 ، 155 ، 170 ، 184 ، 185 ، 189 ، 190 ، 213 ، 233\r\nتاتار خان كاسى 290 ، 314\r\nتاتار خان لودى 237\r\nتاج الدين 43\r\nتاج الدين بختيار 185\r\nتاج الدين طالقانى 154\r\nتاج الدين يلدوز 37 ، 38 ، 42 ، 43\r\nتاج الملك 115 ، 197 ، 198 ، 199\r\nتاج خان كرّانى 248 ، 281 ، 288 ، 289\r\nتاركيله 89\r\nتاريخ ابن خلكان 147\r\nتاريخ اكبر نامه 269\r\nتاريخ خزاين الفتوح 128\r\nتاريخ ضياى برنى 134\r\nتاريخ طبقات محمود شاهى 115\r\nتاريخ فتوح السلاطين 163\r\nتاريخ فيروز شاهى 127 ، 155\r\nتاريخ قاضى بيضاوى 30\r\nتاريخ كشمير 4 ، 267\r\nتاريخ مبارك شاهى 5 ، 33 ، 110 ، 114 ، 158\r\nتاريخ نظامى 5 ، 30 ، 31 ، 32\r\nتأبّط شرّا 282\r\nتبرانى 307\r\nتبت 39 ، 62 ، 63 ، 78\r\nتبرهنده 8 ، 33 ، 42 ، 59 ، 60 ، 65 ،\r\n\r\n","description":"","footnote":"","page_name":" 358 ","page_number":372},
  {"content":"\r\n\r\n114 ، 117 ، 204 - 206\r\nتبريز 305\r\nتتار خان سارنگ 232 ، 233\r\nتته 32 ، 167 ، 200 ، 244 ، 299 ، 300 ، 301 ، 302\r\nتخت شرقيه 217\r\nتذكرهء محمّد عوفى 14\r\nتذكرة الشعرا 109\r\nتراورى 33 ، 38\r\nتراين 33 ، 38 ، 43 ، 47\r\nتردى بيگ خان 239 ، 302 ، 303 ، 304 ، 314\r\nترغى مغل 127 ، 128\r\nترك 92\r\nترك الله - خسرو دهلوى\r\nتركان خاتون 47\r\nترك بچهء سلطانى 188\r\nتركستان 9 ، 12 ، 35 ، 39 ، 42 ، 66\r\nترمذى 133\r\nترمه شيرين 164\r\nترهت 41 ، 182 ، 218\r\nتغدى بيگ 15 ، 16\r\nتغلق 157\r\nتغلق آباد 153 ، 154 ، 155 ، 158\r\nتغلق خان 127\r\nتغلق خان بن فتح خان 176\r\nتغلق شاه بن فتح خان بن سلطان فيروز 153 ، 155 ، 156 ، 168 ، 178 ، 178\r\nتغلق نامهء 156\r\nتفسير مدارك 224\r\nتقى الدين واعظ ، شيخ 172\r\nتكين 154\r\nتكيناباد 14 ، 21 ، 31\r\nتلاورى 33 ، 43\r\nتلپتهه ( تلپته ) 152 ، 153\r\nتلنبه 185\r\nتلنگ 135 ، 147 ، 153 ، 154 ، 160 ، 170\r\nتلواره 201\r\nتلوندى راى كمال الدين مبين 184 ، 189 ، 200 ، 205\r\nتلهر 200\r\nتوران 40 ، 111\r\nتولكى ، 48\r\nتهانه 266\r\nتهانهء بهيم - قلعهء بهيم نگر\r\nتهانيسر 9 ، 33 ، 151 ، 314\r\nتهته 90 ، 166 ، 167 ، 172\r\nتهريال 295\r\nتيمور خان قرا بيگ 62\r\nتيمور گوركان 184 - 187 ، 232\r\n\r\n","description":"","footnote":"","page_name":" 359 ","page_number":373},
  {"content":"\r\n\r\n\r\nج\r\nجاجنگر 41 ، 89 ، 154 ، 170 ، 171 ، 182\r\nجارن منجهور 127\r\nجالندهر 178 ، 200 ، 204 ، 314\r\nجالورى 134\r\nجام ( حاكم تهته ) 172\r\nجامع الحكايات 109\r\nجامى 14 ، 139 ، 216 ، 224 ، 312\r\nجان پانير - قلعهء جان پانير\r\nجانوهه 267\r\nجاهرديو 64\r\nجاهريا 149\r\nجاهى يتمان 326\r\nجتان 13 ، 60\r\nجرتولى 202\r\nجسرت كهوكر بن شيخا كهوكر 200 ، 204 ، 210\r\nجعفر برمكى 147\r\nجلال البخارى 196\r\nجلال الدين 43 ، 61 ، 65 ، 112 ، 115 ، 116 ، 118 ، 121 ، 122 ، 124 ، 125 ، 126 ، 127 ، 295\r\nجلال الدين بن يغرش خلجى 115\r\nجلال الدين جانى 66\r\nجلال الدين فيروز شاه خلجى 271 ، 280\r\nجلال الدين كاشانى 60 ، 117\r\nجلال الدين منكبرنى 43\r\nجلال الدين 62\r\nجلال خان 205 ، 213 ، 221 ، 225 ، 240 ، 246 ، 248\r\nجلال خان بن سلطان سكندر 225\r\nجلال خان جلوانى 258 ، 260\r\nجلال خان لودى 221\r\nجلال خان ميواتى 196\r\nجلالى 216\r\nجلدوى 230 ، 316\r\nجلندهر - جالندهر\r\nجليسر 197\r\nجمال الدين صدر استرآبادى 329\r\nجمال الدين هانسى 167\r\nجمال الدين ياقوت حبشى 59\r\nجمال خان 246\r\nجمال خان دهلوى 223\r\nجمال خان سارنگ خانى 248\r\nجمالى كنبوى دهلوى 224 ، 239 ، 281\r\nجمون 200\r\nجنت آباد 39 ، 240\r\nجندى 43\r\nجنوبى بدخشى معمايى 320\r\n\r\n","description":"","footnote":"","page_name":" 360 ","page_number":374},
  {"content":"\r\n\r\nجنهار 218\r\nجوالاپور 65\r\nجوالامكهى 172\r\nجودهپور 274 ، 301\r\nجوسا 241 - 243\r\nجوسه - جوسا\r\nجون 202\r\nجونا 153\r\nجونا خان 212\r\nجوناشه 172\r\nجونپور 89 ، 170 ، 188 - 190 ، 210 ، 212 ، 213 ، 215 ، 217 - 219 ، 225 ، 233 ، 237 ، 239 ، 240 ، 241 ، 246 ، 249 ، 253 ، 295\r\nجوهر 163\r\nجهانگير بيگ مغول 241\r\nجهانگير قلى بيگ 242\r\nجهان‌نما 185\r\nجهاين ( نوشهر ) 131 ، 132 ، 145 ، 198\r\nجهتره 217\r\nجهجر 169 ، 184\r\nجيپال 6 - 11\r\nجيچند 34\r\nجيحون 12 ، 16 ، 35 ، 80 ، 103\r\nجيسلمير 154 ، 245 ، 301\r\nجيلم 204\r\n\r\nچ\r\nچتر لعل 107\r\nچتلدى 127\r\nچتور 237 ، 238\r\nچغتا 306\r\nچغتيه 244 ، 250 ، 306 ، 307\r\nچغز بيگ سلجوقى 22\r\nچكرسوم 9\r\nچنار 239 ، 240 ، 241 ، 248 ، 249 ، 259 ، 260 ، 263\r\nچندابن 172\r\nچنداولان 302\r\nچندوار 34 ، 197 ، 199 ، 202 ، 213\r\nچنديرى 64 ، 119 ، 120 ، 153 ، 221 ، 222 ، 227 ، 247 ، 252\r\nچنگيز خان 43 ، 44 ، 115 ، 119\r\nچنهار 289 ، 290 ، 293 ، 323\r\nچوراسى 167\r\nچول 303\r\nچولى بهادر 303\r\nچوند 234 ، 246 ، 247\r\nچهار كهند 240\r\nچهپرامؤ 289\r\nچهپركهته 297\r\n\r\n","description":"","footnote":"","page_name":" 361 ","page_number":375},
  {"content":"\r\n\r\nچهجو 109 ، 114 ، 115 ، 116 ، 120\r\nچهنار 297\r\nچهناؤ 200\r\nچيتر 179 ، 181\r\nچيتور 131 ، 237 ، 238\r\nچين 71 ، 72 ، 74 ، 77 ، 79 ، 117 ، 158 ، 162 ، 223\r\n\r\nح\r\nحاجب بزرگ 19 ، 21\r\nحاجى الياس - شمس الدين\r\nحاجى برقعى 161 ، 163\r\nحاجىپور 248\r\nحاجى خان الورى 295\r\nحاجى خان سلطانى 251 ، 290 ، 292 ، 295\r\nحاجى سعيد مصرى 160\r\nحاجى محمد خان كوكى 307 ، 308\r\nحاجى مولا مفتن 133 ، 134\r\nالحاكم بالله ابى الفتح 169\r\nحبيب بداونى 318\r\nحبيب خان 290 ، 314\r\nحجّاج بن يوسف ثقفى 6 ، 260\r\nحجاز 272 ، 274 ، 333\r\nحديقة الحقيقه 27 ، 28\r\nحسام الدين 39 ، 41 ، 146 ، 149 ، 159\r\nحسام الدين ابو رجا مستوفى 159\r\nحسام الدين اوغلبيگ 39\r\nحسام الدين خلجى 41\r\nحسام خان 211\r\nحسن 140 ، 160 ، 246 ، 271\r\nحسن برواربچه 150\r\nحسن خان 197\r\nحسن خان ميواتى 209 ، 232 ، 233 ، 248 ، 234\r\nحسن سور ابراهيم 245\r\nحسن على خراس 311\r\nحسن غورى 29\r\nحسن كانگو 160 ، 163\r\nحسن كيتهلى 160\r\nحسن ولد مكهن 233\r\nحسين 32 ، 328\r\nحسين بن على ( ع ) 255 ، 328\r\nحسين بن على بن ميكال 15\r\nحسين خان 213 ، 225 ، 291 ، 312\r\nحسين زرگر قندهارى 220\r\nحصار اچه 184 ، 185\r\nحصار بست 185\r\nحصار بهت 185\r\nحصار جهان‌نماى 185\r\nحصار دهلى كهنه 184\r\nحصار رهتك 191\r\n\r\n","description":"","footnote":"","page_name":" 362 ","page_number":376},
  {"content":"\r\n\r\nحصار سيرى 191 ، 208\r\nحصار فيروز ( فيروزه ) 169 ، 190 ، 196 ، 203 ، 215 ، 229 ، 230 ، 246 ، 315 ، 316\r\nحصار كنپله 201\r\nحصار لوهركوت 10\r\nحصار نو 133\r\nحضرت امير 330\r\nحظيرهء مبارك شاهى 209\r\nحمزة بن عبد الله بن زبير 147\r\nحميد الدين 133\r\nحميد بلخى 36\r\nحميد خان 211 ، 229 ، 230\r\nحميد لويكى 156\r\nحميد مفسر سنبلى 320\r\nحميده بانو بيگم 299\r\nحوض خاص 152 ، 176 ، 179 ، 181 ، 186\r\nحوض سامانه 178\r\nحيدر تونيايى ( تونى ) 328 ، 329\r\nحيدر خان چغته 296\r\nحيدر محمد خان آخته بيگى 316 ، 317\r\n\r\nخ\r\nخان جهان 91 ، 168 ، 170 ، 172 ، 174 ، 175 ، 178 ، 208 ، 213 ، 214\r\nخان جهان بن خان جهان 216\r\nخان جهان لوحانى 225\r\nخان جهان لودى 218 ، 227\r\nخانخانان 115 ، 116 ، 117 ، 151 ، 219\r\nخان خانان بيرم خان 234\r\nخان خانان سروانى 252\r\nخان خانان فرملى 216 ، 217 ، 219 ، 222 ، 226\r\nخان خانان لوحانى 220\r\nخاندان غياثى 110\r\nخان شهيد 89 ، 90 ، 108 ، 109\r\nخانوه 293\r\nخداداد 11 ، 260\r\nخداوندزاده قوام الدين 163\r\nخراسان 7 ، 13 ، 22 ، 23 ، 24 ، 30 ، 31 ، 66 ، 127 ، 157 ، 160 ، 166 ، 184 ، 232 ، 236 ، 304 ، 312 ، 332\r\nخزاين الفتوح 128 ، 135\r\nخسرو دهلوى 8 ، 17 ، 18 ، 29 - 32 ، 36 ، 42 ، 46 ، 48 ، 58 ، 66 ، 67 ، 76 ، 79 ، 81 ، 90 ، 91 ، 94 ، 106 ، 108 - 111 ، 116 ، 125 ، 128 ، 131 ، 135 ، 138 - 141 ، 146 - 154 ، 156 ، 171 ، 176 ، 210 ، 228\r\nخسرو آباد 204\r\nخسرو خان 109 ، 145 ، 146 ، 147 ،\r\n\r\n","description":"","footnote":"","page_name":" 363 ","page_number":377},
  {"content":"\r\n\r\n148 ، 149 ، 150 ، 151 ، 152 ، 153\r\nخسرو شاه بن بهرام شاه 29 ، 30 ، 32\r\nخسرو ملك 6 ، 30 ، 32 ، 67 ، 139\r\nخضر آباد 131\r\nخضر خان 130 ، 131 ، 136 ، 137 ، 139 ، 141 ، 145 ، 184 ، 187 - 191 ، 195 - 201 ، 203 ، 207 ، 215 ، 251 ، 297\r\nخضر خان بن ملك الشرق بن ملك سليمان 196\r\nخضر خان سرك 251\r\nخضر خان و دولرانى - عشيقه\r\nخضر خواجه خان 314\r\nخطا 62\r\nخطيب 125\r\nخطير الدين 109\r\nخلج 41 ، 92 ، 115 ، 251\r\nخلجى 34 ، 115\r\nخلفاى راشدين 2 ، 63\r\nخمارتاش 10\r\nخمسه 138\r\nخواجه ايوب بن خواجه ابو البركات 332 ، 333\r\nخواجه احمد - احمد\r\nخواجه الياس 289\r\nخواجه امير شاه حسن 234\r\nخواجه بايزيد 215 ، 217\r\nخواجه جلال محمود 310\r\nخواجه جهان 110 ، 157 ، 160 ، 162 ، 163 ، 168 ، 170 ، 182 ، 188\r\nخواجه خاوند نقش‌بندى 234\r\nخواجه خضر 109\r\nخواجه خطير الدين 109\r\nخواجه رحيم داد 233\r\nخواجه رشيد 320\r\nخواجه طاهر 21\r\nخواجه غياث وزير 321\r\nخواجه كلان بيگ 229 ، 235 ، 238 ، 239 ، 243 ، 244 ، 245\r\nخواجه محمد بن عبد الصمد 19\r\nخواجه محمد سلطان ميرزا 230\r\nخواجه معظم برادر بيگم 302 ، 303\r\nخواجه معين الدين چشتى 34\r\nخواجه مهذّب 59\r\nخواجه نظام الدين احمد 30\r\nخواجه ويس سروانى 262 ، 265\r\nخوارزم 10 ، 13 ، 35 ، 43\r\nخوارزمشاه 10 ، 43\r\nخواص‌پور 246 ، 247 ، 274\r\nخواص خان 219 ، 240 ، 247 ، 251 ، 258 ، 259 ، 260 ، 262 ، 263 ، 264 ، 274 ، 281 ، 287\r\n\r\n","description":"","footnote":"","page_name":" 364 ","page_number":378},
  {"content":"\r\n\r\nخوطپور 204\r\nخولهء بنت منظور بن زيان 147\r\nخيرآباد 24 ، 211\r\nخير الدين 204\r\n\r\nد\r\nدامن كوه 211\r\nدانيال 218\r\nداود 3 ، 127\r\nداود بن نصر 8 ، 9\r\nداود تركمان 16 ، 21\r\nداود خان 230\r\nداود زئى 267\r\nداهارانگر 163\r\nدبهويى 162 ، 163\r\nدرميش خان 236\r\nدروازهء بغداد 209\r\nدرويش‌پور 218\r\nدرهء رام 16\r\nدرهء مانك گنج 162\r\nدريا خان لوحانى 227\r\nدرياى شور 90 ، 241 ، 255\r\nدرياى محيط 12\r\nدكن 120 ، 130 ، 160 ، 161 ، 162 ، 169 ، 276 ، 285 ، 334\r\nدكهن - دكن\r\nدگله 132\r\nدلاور خان لوحانى 229\r\nدلايل فيروزى 172\r\nدلموء 218\r\nدمريله 107\r\nدميك 35\r\nدولت آباد 139 ، 156 - 158 ، 160 ، 162 ، 163 ، 164 ، 165 نيز - ديوگر\r\nدولت آباد دكن 139\r\nدولت خان لوحانى 190 ، 191 ، 195 ، 196 ، 199 ، 222 ، 228 ، 229 ، 246 ، 284 ، 287 ، 288\r\nدولت خان اجياره بن سزاول خان 282\r\nدولت خان لوحانى 288\r\nدولت خان لودى 227\r\nدمريله 107\r\nدهار 152 ، 188 ، 190 ، 201\r\nدهارانگر 163\r\nدهاوه 156\r\nدهلپور - دهولپور\r\nدهلى 4 ، 6 ، 31 - 35 ، 37 ، 41 - 44 ، 46 - 48 ، 60 - 62 ، 64 - 66 ، 89 ، 90 ، 95 ، 108 - 110 ، 112 - 114 ، 116 ، 117 ، 119 - 121 ، 124 ، 126 ، 127 ، 130 ، 131 ، 133 ، 136 ، 138 - 140 ، 145 - 147 ، 151 - 158 ، 160 ، 162 -\r\n\r\n","description":"","footnote":"","page_name":" 365 ","page_number":379},
  {"content":"\r\n\r\n164 ، 166 - 173 ، 175 ، 178 ، 179 - 191 ، 196 ، 198 - 206 ، 208 - 216 ، 219 ، 223 ، 226 ، 228 ، 229 ، 231 ، 241 ، 243 ، 262 ، 270 ، 279 ، 281 ، 282 ، 290 ، 293 ، 294 ، 298 ، 302 ، 315 ، 316 ، 318\r\nدهلى كهنه 185 ، 250\r\nدهنده 189\r\nدهنكوت 262 ، 265 ، 267\r\nدهوپامئو 214\r\nدهور سمندر 135\r\nدهولپور 215 ، 220 ، 222 ، 228 ، 233\r\nديپال 16\r\nديپالپور 89 ، 114 ، 127 ، 128 ، 151 ، 157 ، 169 ، 182 ، 184 ، 186 ، 187 ، 203 ، 205 ، 206 ، 210 ، 211 ، 314\r\nديپور 20\r\nديوان ظهير فاريابى 176\r\nديوكوت 40\r\nديوگير ، 120 - 122 ، 130 ، 140 ، 145 - 147 ، 153 ، 154 ، 156 ، 160\r\nنيز - دولت آباد\r\nديول 32\r\nديولرانى 130 ، 131 ، 136 ، 141\r\n\r\nذ\r\nذى النورين ، عثمان 28\r\n\r\nر\r\nراپرى 197 ، 202 ، 212 ، 214 ، 216 ، 225\r\nراج‌گر 212\r\nراجورى 266\r\nراجه‌مان 215 ، 217\r\nراجه مترسين كهتريه 291\r\nرازهول 148 ، 149\r\nرازى 36 ، 72\r\nراس 169\r\nرام 16\r\nرامچند 296\r\nرام ديو 145\r\nرانا 302\r\nراناسانكا 233 ، 234 ، 237 ، 248\r\nرانون سيه 207\r\nرانى درگاوتى 296\r\nراى بكر ماجيت 226 - راى و كرماجيت\r\nراى بهيم 200 ، 201\r\nراى بهيم ديو 32\r\nراى بيرمديو 130\r\nراى پتهورا 33 ، 34 ، 131\r\n\r\n","description":"","footnote":"","page_name":" 366 ","page_number":380},
  {"content":"\r\n\r\nراى پريهان ديو 170\r\nراى جلجين 186\r\nراى جيچند 34\r\nراى حسين جلوانى 263 ، 289 ، 290 ، 292\r\nراى سدر مهاديو 154\r\nراى سيپر 199\r\nراى سير 188 ، 199\r\nراى سين 252\r\nراى فيروز 200 ، 204\r\nراى كرن 130 ، 131 ، 212\r\nراى كهوگهر 174\r\nراى گنيس 217 ، 220\r\nراى گيرت سنگ 214\r\nراى لدهر 154\r\nراى لكميه ( لكهمنيّه ) 39\r\nراى مان سنگ 226\r\nراى مانك ديو 220\r\nراى مان منكه 226\r\nراى ملوك چند 214\r\nراى مندرايل 220\r\nراى ندر ديو 135\r\nراى وكرماجيت 45\r\nراى هرسنگ 187 ، 189 ، 197\r\nراى هميرديو 131\r\nراى هنسو بهتى 203\r\nرباط ماريكله 19\r\nرنتهبور 59\r\nرحمة اللهى 282\r\nرسايل عروض 236\r\nرستم 293\r\nرسول 334\r\nرشيدكوت 266\r\nرضيه خاتون 47 ، 48 ، 59 ، 60 ، 196\r\nركن الحق و الدين قريشى 157\r\nركن الدين 126 ، 145 ، 178\r\nركن الدين ابراهيم - قدر خان\r\nركن الدين چنده 178\r\nركن الدين فيروز شاه بن شمس الدين 47 ، 55\r\nركن الدين قريشى 126\r\nركن خان افغان 317\r\nرنتهنبور 44 ، 59 ، 64 ، 119 ، 131 ، 1322 ، 133 ، 134 ، 215 ، 233 ، 252 ، 254 ، 258 ، 281 ، 317\r\nروپر 189 ، 200\r\nروپرتهانه 199\r\nروشن بيگ كوله 302\r\nروضة الصفا 30\r\nروم 230 ، 255\r\nرومى خان آتشباز 240\r\nروين 25\r\n\r\n","description":"","footnote":"","page_name":" 367 ","page_number":381},
  {"content":"\r\n\r\nرويهء بيانه 294\r\nره 246\r\nرهتاس 240 ، 250 ، 251 ، 266 ، 267\r\nرهتاس شرقى 246\r\nرهتاس غربى ، 262\r\nرهتك 110 ، 184 ، 190 ، 191 ، 195 ، 196\r\nرهولپور 250\r\nرى 13 ، 15 ، 30\r\nريوارى 287\r\n\r\nز\r\nزابل [ قندهار 
  ] 7\r\nزاولستان 23\r\nزبيده خاتون 147\r\nزنگى ابو منصور 21\r\nزيرقان 19\r\nزيرك خان 198 ، 200 ، 201 ، 205 ، 208\r\nزين الدين خافى 236 ، 322 ، 325\r\nزين الدين محمود كمانگر بهدانى 311\r\nزين خان نيازى 261\r\n\r\nس\r\nسارن 213 ، 219\r\nسارنگ 232\r\nسارنگ‌پور 238\r\nسارنگ خان 182 ، 183 ، 184 ، 185 ، 187 ، 189 ، 190 ، 232\r\nسارنگ خان 184 ، 185 ، 199\r\nسارنگ خان دروغى 199\r\nسارى 15 ، 101\r\nساريغ 9\r\nسالباهن 218\r\nسامانه 65 ، 89 ، 109 ، 124 ، 157 ، 160 ، 169 ، 171 ، 173 ، 176 ، 178 ، 179 ، 184 ، 186 ، 188 ، 189 ، 190 ، 191 ، 198 ، 200 ، 204 ، 205 ، 208 ، 209 ، 210 ، 229 ، 316\r\nسامره 305\r\nسام ميرزا 238 ، 239\r\nساموتهله 182\r\nساهانه 205\r\nسبكتگين 6 ، 7\r\nسپاهان 14 ، 15\r\nستگانو 156\r\nستگهره 170\r\nستلج 171 ، 200\r\nستلذ - ستلج\r\nستديلو 135\r\nسد هارن كانگو 207 - 209\r\nسد هارن كهترى 207\r\n\r\n","description":"","footnote":"","page_name":" 368 ","page_number":382},
  {"content":"\r\n\r\nسده پال 207 ، 209\r\nسرخس 19 ، 35\r\nسرخ كلاه 21\r\nسرخيز گجرات 186\r\nسررانون سيه 207\r\nسرستى 15 ، 33 ، 34 ، 38 ، 151 ، 168 ، 169 ، 171 ، 186 ، 200 ، 281\r\nسركدوارى 161 ، 197\r\nسرمست خان افغان داود 267 ، 285 ، 288\r\nسرمست خان سربنى 287\r\nسرّ من رأى 305\r\nسرمنزل 315\r\nسرمور 59 ، 175\r\nسرور 169 ، 264\r\nسرور الملك ، ملك 179 ، 205 ، 206 ، 207 ، 208\r\nسرهند 211 ، 213 ، 278 ، 314 ، 315\r\nسزاول خان 251 ، 252 ، 262 - 263 ، 296 ، 298\r\nسعادت خان - عبد الرشيد سلطانى\r\nسعد فلسفى 154\r\nسعد منطقى 125\r\nسعدى 90\r\nسعيد خان 220 ، 261 ، 262 ، 265\r\nسعيد خان لودى 227\r\nسكندر 92 ، 130 ، 137 ، 170 ، 175 ، 204 ، 217 ، 218 ، 219 ، 222 ، 223 ، 224 ، 225 ، 288 ، 290 ، 294 ، 299 ، 315 ، 316\r\nسكندر افغان سور 314\r\nسكندر بن سلطان بهلول ابن كالا 216\r\nسكندر خان اوزبك 175 ، 315\r\nسكندر ذو القرنين ، 171\r\nسكندر سور 315\r\nسكندر لودى 233 ، 252\r\nسكندرنامه 246\r\nسكيت 216\r\nسكيته 197\r\nسكندريه 218\r\nسلجوقيان 23\r\nسلطان آدم 268 ، 269 ، 309\r\nسلطان آدم گهكر 309\r\nسلطان ابراهيم 25 ، 188 ، 189 ، 190 ، 196 ، 225 ، 226 ، 228 ، 229 ، 230 ، 231 ، 232 ، 246 ، 248 ، 289\r\nسلطان ابراهيم بن سلطان سكندر لودى 225\r\nسلطان ابراهيم شرقى 206 ، 109 ، 212\r\nسلطان احمد 198 ، 217\r\nسلطان اكتخان 132\r\n\r\n","description":"","footnote":"","page_name":" 369 ","page_number":383},
  {"content":"\r\n\r\nسلطان الشرق 182 ، 188 ، 217\r\nسلطان المشايخ 119 ، 136 ، 145 ، 155 ، 156\r\nسلطان اوزبك 244\r\nسلطان بلبن 89 ، 90 ، 108 ، 109\r\nسلطان بهادر 237 ، 238 ، 240 ، 241 333\r\nسلطان بهادر گجراتى 237 ، 333\r\nسلطان بهلول بن كال‌لودى 211 - 215 ، 245 ، 264\r\nسلطان بيگم 304\r\nسلطان‌پور 135 ، 154 ، 245 ، 250 ، 268\r\nسلطان تغلق 153 - 155 ، 157 ، 167 ، 178\r\nسلطان جلال الدين - فيروز خان بن يغرش خلجى\r\nسلطان جنيد 247\r\nسلطان جنيد برلاس 230 ، 247\r\nسلطان حسين 213 ، 214 ، 217 ، 218\r\nسلطان حسين شرقى بن سلطان محمود 212 ، 217 ، 218\r\nسلطان خسرو ملك 59 ، 60\r\nسلطان رضيه 59 ، 60 ، 152\r\nسلطان ركن الدين 126\r\nسلطان روم 255\r\nسلطان سكندر 170 ، 216 ، 219 ، 222 - 224 ، 227 ، 232 ، 233 ، 246\r\nسلطان سنجر 31 ، 150\r\nسلطان شاهك باربك 109\r\nسلطان شمس الدين التمش 133\r\nسلطان شمس الدين لكهنوتى 170\r\nسلطان شمس الدين كيكاوس 114\r\nسلطان شهاب الدين غورى 30 - 32 ، 34 ، 140\r\nسلطان شه خوش‌دل 178\r\nسلطان شه لودى 199\r\nسلطان عالم بن سلطان سكندر لودى 237 ، 238\r\nسلطان علاء الدين بداؤنى 159 ، 173\r\nسلطان علاء الدين سكندر شاه بن محمد شاه بن فيروز شاه 182\r\nسلطان على 200\r\nسلطان غياث الدين 113 ، 168\r\nسلطان فيروز 156 ، 167 ، 168 ، 169 ، 171 ، 172 ، 175 ، 176 ، 216\r\nسلطان قطب الدين 141 ، 149 ، 153\r\nسلطان مبارك شاهى بن خضر خان بن ملك سليمان 200\r\nسلطان مبارك شاهى 158\r\nسلطان محمد 35 ، 40 ، 89 ، 90 ،\r\n\r\n","description":"","footnote":"","page_name":" 370 ","page_number":384},
  {"content":"\r\n\r\n139 ، 149 ، 159 ، 163 ، 165 ، 167 ، 171 ، 175 ، 178 ، 179 ، 180 ، 210 ، 211 ، 227 ، 228 ، 232 ، 246 ، 247 ، 248 ، 264\r\nسلطان محمد بن محمد شاه\r\nسلطان محمد بن تغلق شاه 149 ، 156 ، 167\r\nسلطان محمد محمد شاه 211\r\nسلطان محمد محمد شاه بن فريد خان 207\r\nسلطان محمد بهادر - خضر خان\r\nسلطان محمد حسن كانكو 169\r\nسلطان محمد خوارزم شاه 35\r\nسلطان محمد شهيد 110\r\nسلطان محمد عادل بن لودى 140 ، 286\r\nسلطان محمد عدلى 264\r\nسلطان محمد ميرزا 304\r\nسلطان محمود 7 ، 8 ، 10 ، 14 ، 15 ، 23 ، 31 ، 35 ، 160 ، 182 ، 183 ، 184 ، 185 ، 186 ، 188 ، 189 ، 190 ، 191 ، 195 ، 197 ، 209 ، 210 ، 212 ، 233 ، 248 ، 249\r\nسلطان محمود بن سلطان سكندر لودى 248\r\nسلطان محمود خلجى 209\r\nسلطان محمود شرقى 212\r\nسلطان محمود گجراتى 285\r\nسلطان محمود مالوى 222 ، 226\r\nسلطان مراد 261\r\nسلطان مظفر 181\r\nسلطان ناصر الدين 38 ، 45 ، 61 ، 89 ، 108 ، 110 ، 111 ، 155 ، 163 ، 189\r\nسلطان ناصر الدين مالوى 221 ، 222\r\nسلطان نصرت شاه 183 ، 184 ، 187\r\nسلطان هوشنگ - الب خان\r\nسلمان 305\r\nسلمان ساوجى 320 ، 332\r\nسليمان 222 ، 288 ، 299\r\nسليمان بدخشى 306\r\nسليمان بن حسن سور 247\r\nسليمان كرّانى 281 ، 296\r\nسليمان ميرزا 308 ، 309\r\nسليم چشتى فتح‌پورى 271\r\nسليم شاه 261\r\nسليم شاه افغان سور 234\r\nسماء الدين كنبوى دهلوى 175 ، 216 ، 224\r\nسمرقند 160 ، 187 ، 232\r\nسنايى 26 ، 27\r\nسنار 89 ، 159\r\nسنارگانو 155 ، 159 ، 169\r\n\r\n","description":"","footnote":"","page_name":" 371 ","page_number":385},
  {"content":"\r\n\r\nسنام 119 ، 160 ، 229\r\nسنبل 18 ، 79 ، 139 ، 150 ، 174 ، 184 ، 190 ، 196 ، 208 ، 213 ، 218 ، 219 ، 220 ، 223 ، 227 ، 232 ، 233 ، 236 ، 264 ، 267 ، 281 ، 291 ، 292 ، 293 ، 316 ، 317 ، 323\r\nسنبهل 207 ، 291\r\nسنجر 26 ، 29 ، 31 ، 36 ، 38 ، 81 ، 82 ، 126\r\nسند 3 ، 6 ، 9 ، 62 ، 64 ، 90 ، 153 ، 184 ، 245 ، 299 ، 314\r\nسنده 13 ، 16 ، 38 ، 43\r\nسنديله 182\r\nسنگ سوراخ 37\r\nسواس 252\r\nسوالك 34 ، 229 ، 315\r\nسوبه ناتهه 12\r\nسورتق 304\r\nسورته 135 ، 239\r\nسومنات 8 ، 12 ، 13 ، 131\r\nسون‌پت 16 ، 132\r\nسوندهى راى هندو 14\r\nسونهار 214\r\nسوى سوير 222\r\nسهرند 171 ، 198 ، 199 ، 200 ، 229 ، 258 ، 265 ، 278 ، 293\r\nسهسرام 246 ، 247 ، 248 ، 257 ، 285\r\nسيالكوت 22 ، 32 ، 228 ، 245\r\nسياهوان 300\r\nسيد جمال الدين محدث 312\r\nسيد چمهدى 230\r\nسيد حسن غزنوى 26\r\nسيد حسن كيتهلى - حسن كانگو\r\nسيد خان 203 ، 208\r\nسيد خضر خان 173 ، 197\r\nسيد رسول 170\r\nسيد رفيع الدين محدث 254\r\nسيد سالم 203 ، 208\r\nسيد شاه مير 281\r\nسيد علاء الدين 174 ، 209\r\nسيد قطب الدين 65\r\nسيد محمد 174\r\nسيد محمد مير عدل 292\r\nسيد منصور ، امير 20\r\nسيد مهدى خواجه 230 ، 233\r\nسيد نجم الدين 204\r\nسيد نعمت الله حسينى 222\r\nسيد نعمت الله رشوتى 285\r\nسيدى مرتاضى 117\r\nسيدى موله 117 ، 118 ، 127 ، 271 ، 280\r\n\r\n","description":"","footnote":"","page_name":" 372 ","page_number":386},
  {"content":"\r\n\r\nسير العارفين 224\r\nسيرى 10 ، 31 ، 102 ، 126 ، 159 ، 184 ، 191 ، 222\r\nسيستان 8 ، 21 ، 22 ، 23 ، 304\r\nسيف الدين ، ملك 29 ، 47 ، 173\r\nسيف الدين سورى 28 ، 29\r\nسيكرى 202 ، 233 ، 258 ، 259\r\nسيوستان 43 ، 168\r\n\r\nش\r\nشادى 247\r\nشادى خان ، 137 ، 139 ، 141 ، 142 ، 145\r\nشاشى 153\r\nشال مستانگ ( شاه مستانگ ) 303\r\nشام 310\r\nشاه آباد ، 173 230\r\nشاه ابو المعالى 314 ، 315 ، 316\r\nشاه اسماعيل صفوى 235 ، 236 ، 304\r\nشاه تلبنه 133\r\nشاه جعفر 329 ، 330\r\nشاه حسين ارغون 299 ، 302\r\nشاهزاده فتح خان 188\r\nشاهزاده كامكار 234 ، 304\r\nشاهزاده محمد 168 ، 178\r\nشاهزاده محمد خان 174\r\nشاهزاده محمد همايون ميرزا 179 ، 181 ، 233\r\nشاه طاهر خواندى دكنى 329 ، 330 ، 334\r\nشاه طهماسب 238 ، 239 ، 245 ، 304 ، 305 ، 329\r\nشاهك باربك 109\r\nشاه محمد 269 ، 270 ، 287 ، 288 ، 326\r\nشاه محمد خان شاپور 326\r\nشاه محمد دهلوى 269\r\nشاه محمد فرملى 266 ، 287 ، 288\r\nشاه مراد 305\r\nشاه ميرزا 237 ، 241 ، 299 ، 307 ، 308\r\nشاهنامه ( بدرشاشى ) 167\r\nشاهو لودى 157\r\nشايسته خان 112 - 115\r\nشبلى 28\r\nشجاع الملك 203\r\nشداد 134\r\nشرح صحايف 223\r\nشرح شمسيّه 223\r\nشرح كافيه 224\r\nشرح مفتاح 224\r\n\r\n","description":"","footnote":"","page_name":" 373 ","page_number":387},
  {"content":"\r\n\r\nشرف الدين يحيى منيرى 218\r\nشرف الملك اشعرى 62\r\nشرق رويهء هند 89 ، 117 ، 153 ، 160 ، 180 ، 197 ، 290 ، 294\r\nشرقى 202\r\nشكارپور 258\r\nشمس آباد 116 ، 161 ، 197 ، 201 ، 212 ، 214 ، 218 ، 250\r\nشمس الدين 38 ، 41 ، 43 ، 44 ، 46 ، 47 ، 59 ، 60 ، 88 ، 89 ، 113 ، 114 ، 159 ، 168 ، 169\r\nشمس الدين التمش المخاطب به يمين امير المؤمنين 34 ، 42 ، 133\r\nشمس الدين ايلتمش 38 ، 41 ، 61\r\nشمس الدين بهرايجى 65\r\nشمس الدين دامغانى 173\r\nشمس الدين دبير 66 ، 107\r\nشمس الدين كيكاوس 114 ، 115\r\nشمس الدين لكهنوتى 170\r\nشمس الدين محمد غزنوى 244\r\nشمس الملك 205 ، 206\r\nشمس خان 187 ، 188 ، 189\r\nشمس خان اوحدى 187 ، 198\r\nشمس خان نوحانى 263\r\nشمشير خان 287\r\nشهاب الدوله سلطان مسعود بن محمود - مسعود بن محمود\r\nشهاب الدين 30 - 32 ، 34 ، 137 ، 139 ، 140 ، 145 ، 161\r\nشهاب الدين ابو المظفر 30\r\nشهاب الدين بن علاء الدين خلجى 139\r\nشهاب الدين حكيم كرمانى جونپورى 115\r\nشهاب الدين سلطان 161\r\nشهاب الدين غورى 31\r\nشهاب الدين معمايى 138 ، 235\r\nشهاب الدين نيشابورى بخشى ، مير 317\r\nشهاب خان 187\r\nشهاب ملتانى 135\r\nشهاب مهمرهء بداؤنى 48\r\nشهاب ناهر 183\r\nشهباز خان لوحانى 260 ، 265 ، 314\r\nشهر الله 161\r\nشهر نو 39 ، 115\r\nشه لودى 199 ، 204\r\nشيخ ابو الواجد 325\r\nشيخا كهوكهر 181 ، 182 ، 187 ، 209\r\nشيخ الهديه جنپورى 224\r\nشيخ بايزيد 232\r\nشيخ بدر الدين 167\r\nشيخ بده 279 ، 280\r\n\r\n","description":"","footnote":"","page_name":" 374 ","page_number":388},
  {"content":"\r\n\r\nشيخ برهان الدين بلارامى 163\r\nشيخ تاج الدين 177\r\nشيخ جمال كنبوى دهلوى 224 ، 281\r\nشيخ بهلول 241\r\nشيخ جمالى 216 ، 223\r\nشيخ جولى 318\r\nشيخ حبيب بداؤنى 317\r\nشيخ حسن زنجانى 201\r\nشيخ خليل 241 ، 256\r\nشيخ ركن الدين قريشى 126 ، 145\r\nشيخ‌زادهء جام 145 ، 165\r\nشيخ‌زادهء دمشقى 154\r\nشيخ زين - زين الدين خافى\r\nشيخ سليم چشتى فتح‌پورى 259 ، 318\r\nشيخ سماء الدين كنبو 216 ، 224\r\nشيخ شمسيه 223\r\nشيخ طاهر 219\r\nشيخ عبد الحى 281\r\nشيخ عبد الله طلنبى 223 ، 224\r\nشيخ عبد الله نيازى 272 ، 277\r\nشيخ عزيز الله طلنبى 223 ، 224\r\nشيخ علايى 271 ، 272 ، 273 ، 274 ، 275 ، 276 ، 277 ، 278 ، 279 ، 280\r\nشيخ على مغول 203 - 206\r\nشيخ كهورن 232 ، 233\r\nشيخ مبارك 220 ، 276\r\nشيخ محمد غوث گواليارى 233 ، 241\r\nشيخ معين الدين 312\r\nشيخ نصر الله 271\r\nشيراز 90\r\nشير خان 64 ، 89 ، 112 ، 240 ، 241 ، 242 ، 243 ، 244 ، 245 ، 246 ، 247 ، 248 ، 249 ، 251 ، 252 ، 279 ، 289\r\nشير خان افغان سور 239\r\nشير خان بن حسن سور 245\r\nشيرزاد بن مسعود بن ابراهيم 26\r\nشير شاه ، 242 ، 249 - 254 ، 256 ، 260 - 262 ، 264 ، 267 ، 269 ، 281 ، 282 ، 287 ، 290 ، 301\r\nشيرگره - قنوج\r\nشيور 204 ، 205\r\n\r\nص\r\nصحراى سيرى 126\r\nصدر الدين ملتانى 168\r\nصدر الملك نجم الدين ابو بكر 62\r\nصدّيق ، ابو بكر 28\r\nصفدر خان 180 ، 219\r\nصوفى خان 151\r\n\r\n","description":"","footnote":"","page_name":" 375 ","page_number":389},
  {"content":"\r\n\r\n\r\nض\r\nضياى برنى 127\r\nضياى فارسى 17\r\nضياء الدين 121 ، 148 ، 149\r\nضياء الدين توكلى 33 ، 34\r\nضياء الملك ، ملك 171\r\nضياء الملك شمس الدين ابو رجا 171\r\n\r\nط\r\nطاهر خواندى دكنى 21\r\nطايفهء سور 287\r\nطبرستان 15 ، 21\r\nطبقات ناصرى 45 ، 59 ، 63\r\nطغا خان 62\r\nطغرل 21 ، 23 ، 89 ، 107\r\nطغرل تركمان 18\r\nطغرل حاجب 21 ، 23\r\nطغى 163 ، 166 ، 168\r\nطلنبه 203 - 205\r\nطمغاج 42\r\nطوس 18 ، 25 ، 35\r\nطوغان رئيس 198 ، 199\r\nطهماسب 239 ، 329\r\n\r\nظ\r\nظاهر خان 146\r\nظفر آباد 155 ، 161 ، 170\r\nظفر خان 121 ، 126 ، 127 ، 130 ، 132 ، 133 ، 146 ، 153 ، 172 ، 173 ، 189 ، 190\r\nظفر خان بن وجيه الملك 181\r\nظفر خان علايى 161\r\nظفر خان فارسى 169\r\nظهير الدين لاهورى 175\r\nظهير الدين محمد بابر پادشاه غازى 228 ، 232\r\nظهير دهلوى 191\r\n\r\nع\r\nعادل خان 182 ، 254 ، 258 ، 259 ، 260\r\nعادل خان 185 ، 187 ، 252 ، 258 ، 259 ، 260 ، 261 ، 262\r\nعالم پناه 311 ، 315\r\nعالم خان لودى 220 ، 228 ، 229 ، 232 ، 234\r\nعبد الرزاق بن احمد ميمندى 21 - 23\r\nعبد الرشيد بن محمود 22 ، 23\r\nعبد الرشيد سلطانى 183\r\nعبد العزيز خان 309\r\nعبد الغفور لارى 312\r\nعبد القادر بن ملوك شاه بداؤنى 4\r\n\r\n","description":"","footnote":"","page_name":" 376 ","page_number":390},
  {"content":"\r\n\r\nعبد الله 223 ، 276\r\nعبد الله خان اوزبك 309 ، 315\r\nعبد الله زبير 147\r\nعبد الله سلطان‌پورى 274 ، 285 ، 285\r\nعبد الله طلنبى - شيخ عبد الله طلنبى\r\nعبد الله نيازى - شيخ عبد الله نيازى\r\nعبد الله طلنبى 272\r\nعبد الملك بن نوح 7\r\nعبيد 154\r\nعثمان 263\r\nعجم 117\r\nعدلى 264 ، 286 ، 287 ، 288 ، 289 ، 290 ، 291 ، 293 ، 294 ، 295 ، 297 ، 298 ، 314\r\nعراق 23 ، 31 ، 43 ، 160 ، 232 ، 239 ، 245 ، 255 ، 269 ، 303 ، 305 ، 306 ، 307 ، 329 ، 332\r\nعرب 12 ، 45 ، 147\r\nعز الدين 47\r\nعز الدين اياز 59\r\nعز الدين بلبن 61 ، 62 ، 64 ، 65\r\nعز الدين خالد خافى 172\r\nعز الدين طغا خان 62\r\nعز الدين كشلو خان بلبن 65 ، 66\r\nعز الدين محمد سالارى 47\r\nعز الدين يحيى ، ملك 156 ، 159\r\nعز الملك ملك علاء الدين خافى 45\r\nعزيز الله طلنبى - عزيز الله طلنبى\r\nعزيز خمار 162\r\nعزيز مصر 9\r\nعزيز مير صدها 162\r\nعسجدى 8\r\nعشيقه 131 ، 135 ، 136 ، 141 ، 142 ، 144 - خضر خان و دولرانى\r\nشيخ علايى مهدى بيانه 271\r\nعلاء الدين 28 - 30 ، 40 ، 62 ، 116 ، 119 - 125 ، 127 ، 128 ، 131 ، 132 ، 136 - 138 ، 140 ، 144 ، 145 ، 149 ، 150 ، 159 ، 163 ، 183 ، 210 - 213 ، 215 ، 218 ، 250\r\nعلاء الدين بداؤنى 173\r\nعلاء الدين بن محمد شاه بن مبارك شاه بن خضر خان 210\r\nعلاء الدين بهمن شاه 160\r\nعلاء الدين حسن بن حسين سورى 28 ، 29\r\nعلاء الدين خلجى 126\r\nعلاء الدين سكندر شاه بن محمد شاه بن فيروز شاه 182\r\nعلاء الدين مسعود بن ابراهيم بن سلطان مسعود - مسعود بن ابراهيم\r\n\r\n","description":"","footnote":"","page_name":" 377 ","page_number":391},
  {"content":"\r\n\r\nعلاء الدين مسعود شاه بن ركن الدين فيروز شاه 61\r\nعلاء الملك 120 ، 127 ، 130 ، 133\r\nعلى ( ع ) 330\r\nعلى 28 ، 184\r\nعلى اسماعيل 41\r\nعلى بن ربيع 21 ، 22\r\nعلى بن مسعود بن محمود 22 ، 23\r\nعلى بيگ مغول 128\r\nعلى تكين 12\r\nعلى خان 150\r\nعلى خان ناگورى 222\r\nعلى خططى 157\r\nعلى دايه 19\r\nعلى شير 161\r\nعلى قلى خان سيستانى 313 ، 315 - 318\r\nعلى قلى شيبانى 314\r\nعلى كرماج 32 ، 33\r\nعلى مبارك 159\r\nعلى مردان 40 ، 41\r\nعلى ملك 184\r\nعماد 219 ، 288\r\nعماد الملك 121 ، 127 ، 130 ، 133 ، 156 ، 163 ، 179 ، 180 ، 203 ، 204 ، 205 ، 206\r\nعمر خان 133\r\nعمر شيخ 320\r\nعمرو بن ليث 255\r\nعميد 48 ، 67 ، 69 ، 70 ، 71 ، 74 ، 78 ، 80 ، 81 ، 83 ، 84 ، 87\r\nعيسى خان حجاب 217 ، 249 ، 257 ، 259 ، 262 ، 263\r\nعيسى خان سور 264\r\nعيسى خان نيازى 258 ، 260 ، 262 ، 263 ، 289\r\nعين الملك ملتانى 135 ، 145 ، 146 ، 149 - 152 ، 161 ، 162\r\n\r\nغ\r\nغازى خان 150 ، 228 ، 229 ، 294 ، 296 ، 316 ، 317\r\nغازى خان سور 289 ، 294 ، 298\r\nغازى محلى 259\r\nغازى ملك - غياث الدين تغلق شاه\r\nغالب خان 176 ، 184 ، 188\r\nغرب رويهء هندوستان 198\r\nغرجستان 9 ، 32\r\nغرّة الكمال 66 ، 95 ، 107\r\nغزان ، 150\r\nغزنويّه 6 ، 27 ، 30 ، 31 ، 32\r\nغزنه 15 ، 20 ، 28 ، 29 ، 30\r\n\r\n","description":"","footnote":"","page_name":" 378 ","page_number":392},
  {"content":"\r\n\r\nغزنين 7 - 16 ، 19 - 24 ، 26 ، 28 - 35 ، 37 ، 38 ، 42 ، 43 ، 89 ، 131 ، 143 ، 161 ، 170 ، 303 ، 307 ، 311\r\nغور 9 ، 19 ، 28 ، 29 ، 30 ، 31 ، 32 ، 35 ، 38\r\nغورى 113\r\nغياث الدين ، ابو الفتح محمد 30 - 32 ، 35 ، 36 ، 41 ، 44 ، 60 ، 63 ، 88 ، 89 ، 113 ، 154 ، 155 ، 178 ، 210\r\nغياث الدين بلبن خرد 46 ، 60 ، 62 - 64 ، 88 ، 108\r\nغياث الدين تغلق شاه 127 ، 128 ، 140 ، 150 - 153 ، 167\r\nغياث الدين خلجى 43\r\nغياث الدين محمد 37\r\nغياث الدين محمود 37 ، 168\r\nغياث‌پور 119\r\nغياثى 36 ، 110 ، 111 ، 113 ، 116 ، 117\r\n\r\nف\r\nفائق 7\r\nفاروق ، عمر بن خطاب 28\r\nفاطمه ( س ) 328\r\nفتح آباد 21 ، 190\r\nفتح‌پور 46 ، 189 ، 191 ، 195 ، 226 ، 231 ، 233 ، 234 ، 258\r\nفتح خان 168 ، 170 ، 173 ، 188 ، 219 ، 226\r\nفتح خان بن سلطان بهلول 219\r\nفتح خان بن سلطان مظفر خان گجراتى 204\r\nفتح خان هروى 212\r\nفخر 88\r\nفخر الدين ، ملك 121 ، 124 ، 128 ، 153 ، 159\r\nفخر الدين ، ميرداماد 127\r\nفخر الدين جونا 140 ، 150\r\nفخر الدين رازى 35\r\nفخر الدين ( فخر الملك ) عميد نونكى\r\n( تونكى ) 48 ، 67\r\nفخر الدين كوتوال 113 ، 114\r\nفراقى - خواجه ايّوب . . .\r\nفراه 290\r\nفرزدق 147\r\nفرحت الملك - ملك مفرّح سلطانى\r\nفرخ‌زاد بن مسعود بن محمود 23\r\nفردوسى 7 ، 14 ، 104\r\nفرزدق 147\r\nفريد 245 ، 246\r\nفريد تارن 265\r\nفريد خان 149\r\n\r\n","description":"","footnote":"","page_name":" 379 ","page_number":393},
  {"content":"\r\n\r\nفريد گنج شكر 117 ، 241\r\nفقد مات شهيدا 241\r\nفولاد 203 ، 206\r\nفيروز 115\r\nفيروز آباد 169 ، 178 ، 179 ، 180 ، 183 ، 184 ، 185 ، 186 ، 187 ، 191 ، 196 ، 250\r\nفيروزپور 171 ، 173 ، 174 ، 198 ، 260\r\nفيروز خان 232 ، 287\r\nفيروز خان بن يغرش خلجى 112 ، 125\r\nفيروز شاه 47 ، 155 ، 176 ، 191 ، 197\r\nفيروز شاه بن اسليم شاه 286\r\nفيروز شاه بن ملك رجب 167\r\nفيروز شاهى 127 ، 155 ، 164 ، 176 ، 183 ، 184 ، 196\r\nفيروز كوه 32 ، 37\r\nفيضى بساورى 254\r\n\r\nق\r\nالقادر باللّه عباسى 8 ، 13\r\nقاآن ملك 89 ، 91 ، 107\r\nقادر خان 202\r\nقادر خان بن محمود خان 196\r\nقاسم حسين سلطان اوزبك 243\r\nقاسم سنبلى 232 ، 233\r\nقاسم كاهى 310 ، 319\r\nقاضى اثير 107\r\nقاضى اردو 117\r\nقاضى بهار 129\r\nقاضى بيضاوى 31\r\nقاضى جلال الدين كاشى 60 ، 117 ، 118\r\nقاضى حميد بلخى 36\r\nقاضى خان 148 ، 149\r\nقاضى سماء الدين 214\r\nقاضى شمس الدين بهرايجى 60 ، 65\r\nقاضى ضياء الدين 148 ، 149\r\nقاضى ظهير دهلوى 191 ، 195\r\nقاضى عابد 177\r\nقاضى مارهره 61\r\nقاضى فضيلت 251\r\nقاضى كمال الدين صدر جهان 165\r\nقاضى مغيث هانسوى 125\r\nقاضى يحيى قزوينى 31\r\nقالج خان 115\r\nقبا خان گنگ 316\r\nقبول پوره 174\r\nقتلغ 157\r\nقتلغ خان 65 ، 133 ، 160 ، 161 ، 162 ، 214\r\n\r\n","description":"","footnote":"","page_name":" 380 ","page_number":394},
  {"content":"\r\n\r\nقتلغ خواجه 127 ، 132 ، 157\r\nقدر خان ، ركن الدين ابراهيم 115 ، 124 ، 156 ، 159\r\nقدسى 329\r\nقرا بيگ 62 ، 146 ، 149\r\nقراچل - هماچل\r\nقراچه بيگ 299\r\nقراچه خان 309 ، 310\r\nقرامطه 9 ، 13 ، 31\r\nقران السعدين 109 ، 110 ، 111\r\nقرغن نايب 166\r\nقره داعى 220\r\nقره قمار 150 - 152\r\nقزلباش 255 ، 304 ، 305 ، 306 ، 307\r\nقصبهء سرستى 151\r\nقصبهء كلانور 228\r\nقصبهء كيلوگرى 114\r\nقصدار 21\r\nقصر جهان‌نما 179\r\nقصر سفيد 88\r\nقصر فيروز آباد 180\r\nقصر كيلوگرى 109 ، 113\r\nقصر معزّى 115\r\nقصر هزار ستون 139\r\nقصر همايون جهان‌نما 179 ، 180\r\nقطب الدين ايبك 34 ، 35 ، 37 ، 38 ، 39 ، 40 ، 41 ، 42 ، 43 ، 47 ، 65 ، 140 ، 141 ، 144 ، 145 ، 149 ، 153\r\nقطب الدين بختيار اوشى 44 ، 61\r\nقطب الدين چتر 37\r\nقطب الدين حسن ، ملك 61\r\nقطب الدين لك‌بخش 37\r\nقطب الدين مبارك شاه بن علاء الدين خلجى 140\r\nقطب خان 212 ، 213 ، 215 ، 232 ، 240 ، 243 ، 248 ، 249 ، 252 ، 259 ، 260\r\nقطب خان لودى 212 ، 215 ، 221\r\nقطب خان نايب 258 ، 260\r\nقلعهء اتاوه 189\r\nقلعهء اچه 64\r\nقلعهء ارنكل 154\r\nقلعهء اكداله 168\r\nقلعهء آگره 217 ، 234 ، 297\r\nقلعهء اندخود 35\r\nقلعهء اندور 202\r\nقلعهء اوسكر 221\r\nقلعهء بادل كره 226\r\nقلعهء باميان 26\r\nقلعهء بج 14\r\nقلعهء برنه 10\r\nقلعهء بزغند 19\r\n\r\n","description":"","footnote":"","page_name":" 381 ","page_number":395},
  {"content":"\r\n\r\nقلعهء بهنگر 38 ، 43\r\nقلعهء بهيم‌نگر 9\r\nقلعهء بيانه 238\r\nقلعهء بيكر 300\r\nقلعهء تبرهنده 8 ، 33 ، 34 ، 206\r\nقلعهء تغلق آباد 153\r\nقلعهء تهنكر 222\r\nقلعهء جالور 135\r\nقلعهء جان پانير 239\r\nقلعهء جنهار 217\r\nقلعهء چتور 238 ، 248\r\nقلعهء چنار 249 ، 259\r\nقلعهء دولت آباد 162\r\nقلعهء دهولپول ( دهولپور ) 220 ، 233\r\nقلعهء دين پناه 250 ، 318\r\nقلعهء رنتهنبور 133 ، 134 ، 222\r\nقلعهء رهتاس 247 ، 251 ، 268 ، 314\r\nقلعهء سرستى 15 ، 34 ، 151\r\nقلعهء سكر 221\r\nقلعهء سون‌پت 16\r\nقلعهء سيالكوت 22 ، 228\r\nقلعهء غورى 9\r\nقلعهء قندهار 306\r\nقلعهء كالنجر 12 ، 15 ، 237 ، 256\r\nقلعهء كبيرى 19 ، 20\r\nقلعهء كول 34\r\nقلعهء كهندهار 233\r\nقلعهء گنگونه 229\r\nقلعهء گواليار 12 ، 45 ، 126 ، 137 ، 139 ، 140 ، 260 ، 287\r\nقلعهء لاهور 32\r\nقلعهء لوهركوت 11\r\nقلعهء مال گره 267\r\nقلعهء مالوه 251\r\nقلعهء مان‌كهر 281\r\nقلعهء ملتان 185\r\nقلعهء منداور 119\r\nقلعهء مندرايل 220\r\nقلعهء مندو 44\r\nقلعهء مؤمن‌پور 107\r\nقلعهء مهاون 10\r\nقلعهء ميرتهه 180\r\nقلعهء نخشب 304\r\nقلعهء نرور 221\r\nقلعهء هانسى 16 ، 34 ، 225 ، 226\r\nقنبر ديوانه 316 ، 318\r\nقندهار 7 ، 238 ، 239 ، 242 ، 245 ، 299 ، 303 - 307 ، 311 ، 313 ، 314\r\nقنوج 10 ، 11 ، 34 ، 62 ، 125 ، 162 ، 181 ، 182 ، 188 - 190 ، 212 ، 213 ، 215 ، 217 ، 225 ، 226 ، 232 ، 233 ، 237 ، 244 ، 249 ، 287 ، 289 ، 296\r\n\r\n","description":"","footnote":"","page_name":" 382 ","page_number":396},
  {"content":"\r\n\r\nقوام الدين 163\r\nقوام الملك 111 ، 157 ، 163\r\nقوام خان 190 ، 196 ، 199\r\nقيام الملك ، ملك 109\r\n\r\nك\r\nكابل 22 ، 187 ، 203 ، 204 ، 228 ، 232 ، 234 ، 235 ، 244 ، 245 ، 267 ، 268 ، 283 ، 299 ، 303 ، 306 - 310 ، 313 ، 320 ، 325 ، 326 ، 332\r\nكاتبى 125\r\nكاشغر 232 ، 235\r\nكافور نايب هزار دينارى 128 ، 131\r\nكاكر 225\r\nكالاپانى 188\r\nكالاپهار 291\r\nكالپى 196 ، 202 ، 206 ، 214 ، 215 ، 217 ، 225 ، 232 ، 234 ، 243 ، 244 ، 281 ، 289 ، 290 ، 293 ، 295 ، 297\r\nكالنجار - كالنجر\r\nكالنجر ( كالنجار ) 11 ، 15 ، 237 ، 249 ، 256 ، 258\r\nكالى 128\r\nكالينى پانى - آب سياه\r\nكامران 39 ، 268\r\nكامران ميرزا 239 ، 242 ، 263 ، 267 ، 268 ، 307 ، 308\r\nكامرانى 203\r\nكامرود 39 ، 41 ، 66 ، 193 ، 193\r\nكامرون 39\r\nكامل التواريخ 329\r\nكانت و گوله 292 ، 317\r\nكانتهر 89\r\nكانتهريان 89\r\nكانگو 206 ، 208\r\nكبير خان سلطانى 47\r\nكپك مغل 128\r\nكتاب كافيه 246\r\nكجوجى كهترى 206 ، 207\r\nكچ 43\r\nكرانيان 289\r\nكرمان 37 ، 43\r\nكره 64 ، 65 ، 114 ، 115 ، 116 ، 119 ، 120 ، 121 ، 122 ، 124 ، 127 ، 161 ، 170 ، 171 ، 173 ، 175 ، 178 ، 182 ، 198 ، 218 ، 226 ، 247\r\nكره كتنكه 296\r\nكره كنكه 226\r\nكريم الملك 198\r\nكسم كور - شمس آباد\r\nكش - قلعهء نخشب\r\nكشن 12\r\n\r\n","description":"","footnote":"","page_name":" 383 ","page_number":397},
  {"content":"\r\n\r\nكشلو خان - معز الدين بلبن\r\nكشلى خان 113 ، 114 ، 115\r\nكشمير 4 ، 8 - 11 ، 15 ، 200 ، 243 ، 244 ، 245 ، 263 ، 266 ، 267 ، 283 ، 312\r\nكشن بن باسديو 11 ، 12 ، 217\r\nكلانور 157 ، 168 ، 201 ، 229\r\nكل چندر 10\r\nكل چندر كهوگهر 160\r\nكليله و دمنه 26\r\nكمال الدين 175\r\nكمال الدين صوفى 150\r\nكمال الدين كرك 135\r\nكمال الدين مبين 184 ، 189\r\nكمال الملك 206 ، 208 ، 209\r\nكمال خان 201\r\nكمال خان گهكر 261\r\nكماون 260 ، 263\r\nكنپله 39 ، 89 ، 197 ، 201\r\nكندركهى 291\r\nكنز فقه 292\r\nكنهرديو 135\r\nكواران 116 ، 262\r\nكوتله 180 ، 181 ، 184 ، 199\r\nكوته 202\r\nكوره 10 ، 109 ، 258\r\nكوره كهاتم‌پور 258 ، 260\r\nكوشك جهان‌نما 188 ، 202\r\nكوشك سبزى 153\r\nكوشك سلطان فيروز 216\r\nكوشك لعل 133\r\nكوشك نو 16\r\nكوشك هزار ستون 146\r\nكوكاچوهان 135 ، 175\r\nكوكارانى 135 ، 175\r\nكول 47 ، 116 ، 189 ، 199\r\nكوله 116 ، 302\r\nكوه 121 ، 127 ، 136 ، 178 ، 200\r\nكوه بال ناتهه 9 ، 251\r\nكوه پايه 109 ، 157 ، 198 ، 204 ، 205\r\nكوه پايهء بجنور 65\r\nكوه پايهء سنتور 89 ، 109 ، 173\r\nكوه تلواره 201\r\nكوه جمون 182\r\nكوه جود 6 ، 64 ، 89 ، 109\r\nكوه سرمور 65 ، 128 ، 168 ، 175 ، 176\r\nكوه سوالك 34 ، 44 ، 187 ، 229\r\nكوه كماون 174 ، 198 ، 201 ، 263\r\nكوه نادون 229\r\nكوه هماچل 158 ، 164\r\nكويله ( - كوله ) 116\r\n\r\n","description":"","footnote":"","page_name":" 384 ","page_number":398},
  {"content":"\r\n\r\nكهاتم‌پور 258\r\nكهانتى كوه 200\r\nكهرام 34 ، 38 ، 65 ، 207\r\nكهرى 268\r\nكهكران 261 ، 266 ، 267\r\nكهل گانو 218\r\nكهنبايت 131 ، 161 ، 239\r\nكهندهار 233\r\nكهندى راى 33 ، 34\r\nكهور 197 ، 201\r\nكهوكهر 32 ، 35 ، 60 ، 174 ، 182\r\nكهوكهران 32 ، 35 ، 60 ، 64\r\nكيتهر 174 ، 187 ، 191 ، 195 ، 197 ، 198 ، 199 ، 201\r\nكيتهل 65 ، 160 ، 174\r\nكيچه 208 ، 213\r\nكيخسرو 88 ، 105 ، 106 ، 108 ، 110 ، 111\r\nكيستى 293\r\nكيكاوس - شمس الدين\r\nكيلوگهرى 47 ، 48 ، 109 ، 113 ، 114\r\nكيلى 161\r\n\r\nگ\r\nگجرات 6 ، 13 ، 32 ، 34 ، 42 ، 130 ، 131 ، 136 ، 140 ، 145 ، 146 ، 147 ، 162 ، 163 ، 168 ، 172 ، 173 ، 175 ، 181 ، 185 ، 186 ، 198 ، 236 ، 237 ، 238 ، 239 ، 249 ، 274 ، 299 ، 303 ، 317 ، 334\r\nگذر كيچه 190 ، 213\r\nگرديز 31\r\nگرشاسب 39\r\nگرگان 16\r\nگرمسير 305\r\nگرهى 240\r\nگشتاسب 39\r\nگل برگه 161\r\nگل رخ ( تخلّص سكندر شاه ) 223\r\nگلستان 232 ، 246 ، 330\r\nگنج شكر 66 ، 117\r\nگنگ 39 ، 161 ، 162 ، 179 ، 186 ، 190 ، 197 ، 198 ، 199 ، 201 ، 208 ، 211 ، 212 ، 213 ، 214 ، 218 ، 241 ، 243 ، 244 ، 249 ، 289\r\nگواليار 12 ، 38 ، 42 ، 64 ، 120 ، 121 ، 125 ، 141 ، 145 ، 183 ، 188 ، 189 ، 197 ، 198 ، 199 ، 201 ، 202 ، 203 ، 205 ، 209 ، 213 - 215 ، 217 ، 220 ، 225 ، 226 ، 232 ، 233 ، 244 ، 251 ، 260 ، 261 ، 263 ، 265 ، 266 ، 282 ، 283 ، 289 ، 290\r\n\r\n","description":"","footnote":"","page_name":" 385 ","page_number":399},
  {"content":"\r\n\r\nگوبند چند 11\r\nگور - جنّت آباد\r\nگوندان 226\r\nگهكر 169 ، 314\r\nگهكران 261\r\nگيلى 127\r\n\r\nل\r\nلاهور 6 ، 11 ، 16 ، 22 ، 25 ، 29 ، 30 ، 32 ، 33 ، 35 ، 37 ، 38 ، 39 ، 41 ، 43 ، 46 ، 47 ، 59 ، 61 ، 64 ، 65 ، 89 ، 90 ، 94 ، 96 ، 109 ، 157 ، 160 ، 172 ، 181 ، 182 ، 187 ، 200 ، 201 ، 203 ، 204 ، 205 ، 206 ، 210 ، 227 ، 228 ، 229 ، 231 ، 238 ، 239 ، 242 ، 243 ، 244 ، 245 ، 260 ، 261 ، 262 ، 263 ، 283 ، 313 ، 314 ، 315 ، 316\r\nلب التاريخ 329\r\nلب التواريخ 15 ، 22 ، 23\r\nلدهيانه 200\r\nلطايف غياثى 35 ، 36\r\nلكميه ( لكهمنيه ) 39\r\nلكهنو 249\r\nلكهنوتى 39 ، 40 ، 41 ، 43 ، 44 ، 45 ، 62 ، 66 ، 89 ، 107 ، 108 ، 110 ، 113 ، 121 ، 122 ، 155 ، 159 ، 160 ، 168 ، 169 ، 170 ، 177 ، 182 ، 218\r\nلكهنوتى بنگاله 39\r\nلمغانات 7\r\nلنگاه 209\r\nلوحانيان 248 ، 287 ، 293\r\nلودى 220\r\nلوديان 214\r\nلورك و چاندا 172\r\nلونى 186\r\nلوهرى 299\r\nلهاير 221\r\n\r\nم\r\nماچهىواره 219 ، 313\r\nماروار 245 ، 252 ، 301\r\nمارهره 61\r\nماريكله 19 ، 20\r\nمالديو 252 ، 253 ، 254 ، 301 ، 302\r\nمالوه 45 ، 64 ، 135 ، 140 ، 151 ، 162 ، 20 ، 210 ، 226 ، 238 ، 251 ، 262 ، 264 ، 296\r\nماندو 250\r\nمانكپور 109 ، 122 ، 124 ، 169 ، 218 ، 248\r\nمانك ديو 220\r\nمانكوت 266\r\n\r\n","description":"","footnote":"","page_name":" 386 ","page_number":400},
  {"content":"\r\n\r\nماوراء النهر 7 ، 8 ، 12 ، 16 ، 127 ، 184 ، 186 ، 235 ، 332\r\nماهانه 205\r\nمبارز خان 195 ، 264 ، 286\r\nمبارك آباد 206\r\nمبارك‌پور 209\r\nمبارك خان 139 ، 183 ، 188 ، 189 ، 201 ، 215 ، 217\r\nمبارك خان بن بهادر ناهر 187 ، 188\r\nمبارك شاه 140 ، 184 ، 200 ، 201 - 208\r\nمبارك شاه بن خضر خان بن ملك سليمان 200 ، 207\r\nمبارك شاهى 33 ، 110 ، 114 ، 164 ، 207\r\nمبارك كوتوال 209\r\nمبشر چپ 139 ، 180 ، 210\r\nمبين 236\r\nمتهره 11\r\nمتهين خان 329\r\nمجير الدين ابو رجا 157\r\nمجيرستان 14\r\nمحمّد ( ص ) 2 ، 12 ، 28 ، 36 ، 48 ، 53 ، 92 ، 130 ، 251 ، 271 ، 277 ، 316 ، 319 ، 328 ، 334\r\nمحمد 20 ، 27 ، 28\r\nمحمد آباد 171 ، 181\r\nمحمد بختيار غورى 38 - 41\r\nمحمد بن تغلق 149\r\nمحمد بن سلطان محمود غزنوى 13 ، 14\r\nمحمد بن عبد الصمد 19\r\nمحمد بن فيروز شاه 180\r\nمحمد بن محمد شاه 188\r\nمحمد ترتاق 128\r\nمحمد خان 168 ، 174 ، 189 ، 202 ، 203 ، 208 ، 221 ، 247 ، 297 ، 308 ، 316\r\nمحمد خان اوحدى 202\r\nمحمد خان تكلو 304\r\nمحمد خان سور 246 ، 295\r\nمحمد خان گوريه 297\r\nمحمد خان كوكى 310\r\nمحمد خان ناگورى 222\r\nمحمد زمان ميرزا بن بديع الزمان بن سلطان حسين ميرزا 237 ، 239 ، 241 ، 242\r\nمحمد زيتون افغان 233\r\nمحمد سام 30 ، 35 ، 36 ، 38 ، 42\r\nمحمد سلطان ميرزا 229 ، 230 ، 233 ، 237 ، 241 ، 243 ، 244 ، 306\r\nمحمد شاه 47 ، 134 ، 175 ، 176 ،\r\n\r\n","description":"","footnote":"","page_name":" 387 ","page_number":401},
  {"content":"\r\n\r\n178 ، 179 ، 180 ، 189 ، 207 ، 208 ، 209 ، 210 ، 211 ، 212 ، 228\r\nمحمد شاه بن فريد خان 207\r\nمحمد عادل 140 ، 159 ، 167\r\nمحمد عادل بن تغلق شاه 156 ، 286\r\nمحمد عادل عرف عدلى - عدلى\r\nمحمد عوفى 14 ، 109\r\nمحمد فرملى 217\r\nمحمّد قاسم 6\r\nمحمد مظفر 183\r\nمحمد همايون پادشاه 236 ، 238 ، 250 ، 267 ، 269 ، 282 ، 299 ، 316 ، 328\r\nمحمد همايون ميرزا 229 ، 231 ، 233\r\nمحمود غزنوى 7 ، 8 ، 14 ، 23 ، 31 ، 35 ، 131 ، 283\r\nمحمود ترمتى 190\r\nمحمود خان 153 ، 222 ، 260\r\nمحمود خان بن عالم خان 253\r\nمحمود زابلى - محمود غزنوى\r\nمحمود شاه بن محمد شاه 182\r\nمحمود سالم 124\r\nمحمود گجراتى 285\r\nمحمود مالوى 115 ، 222 ، 226\r\nمختص خان 202\r\nمخدوم الملك - ملا عبد الله سلطان‌پورى\r\nمخدوم‌زادهء عباسى بغدادى 161 ، 167\r\nمخدوم عالم 248\r\nمخدومهء جهان 205\r\nمخزن 235\r\nمخلص 159\r\nمدا 283\r\nمدد خان 210\r\nمدهول 149\r\nمدينه 232\r\nمرتضى 270\r\nمرغوب 232\r\nمرو 15 ، 16 ، 19\r\nمرهت 135 ، 145\r\nمسجد ترپوليه 333\r\nمسجد دهلى كهنه 46\r\nمسعود بن محمود 6 ، 13 - 16 ، 18 - 20 ، 22 - 25 ، 62 ، 105\r\nمسعود بن ابراهيم بن سلطان مسعود 26\r\nمسعود بن مودود بن مسعود بن محمود 22\r\nمسعود بيگ 223\r\nمسعود خان 290 ، 291\r\nمسعود سعد سلمان 24 ، 25 ، 29\r\n\r\n","description":"","footnote":"","page_name":" 388 ","page_number":402},
  {"content":"\r\n\r\nمشهد 304 ، 305\r\nمصر 9 ، 30 ، 45 ، 66 ، 107 ، 138 ، 144 ، 146 ، 150 ، 160 ، 161 ، 163 ، 169 ، 170 ، 176 ، 177 ، 184 ، 219\r\nمصطفى - محمّد ( ص )\r\nمصطفى آباد 316\r\nمصطفى فرملى 232\r\nمطهره كره 177\r\nمطلع الانوار 138\r\nمطوّل 224\r\nمعبر 81 ، 135 ، 145 ، 147 ، 160\r\nمعروف فرملى 232\r\nمعز الدين 30 ، 31 ، 32 ، 33 ، 35 ، 36 ، 37 ، 38 ، 40 ، 42 ، 60 ، 89 ، 109 ، 110 ، 111 ، 112 ، 113 ، 114\r\nمعز الدين بهرام شاه 60 ، 61 ، 89\r\nمعز الدين سام 36 ، 40\r\nمعز الدين كيقباد 108 ، 109 ، 125\r\nمعز الدين محمد بن سام غورى 30 31 ، 36 - 38\r\nمعزّى 37 ، 41 ، 43 ، 110 ، 111 ، 113\r\nمعين الحق و الدين الاجميرى 34 ، 224\r\nمعين واعظ 312\r\nمغول 38 ، 61 ، 62 ، 65 ، 66 ، 89 ، 90 ، 92 ، 94 ، 110 ، 119 ، 126 - 129 ، 151 ، 157 ، 169 ، 173 ، 187 ، 189 ، 231 ، 238 ، 243 ، 244 ، 247 ، 249 ، 251 ، 268 ، 291 ، 295 ، 297 ، 314\r\nمغول‌پور - غياث‌پور\r\nمغيث هانسوى 125\r\nمفرح سلطانى 181\r\nمقامات حريرى 182\r\nمقبل 162\r\nمقرب الملك 181 ، 182\r\nمقرب خان 182 ، 183 ، 185\r\nمكران 43\r\nمكه 24 ، 27 ، 220 ، 232 ، 236 ، 269 ، 309 ، 333\r\nملا احمد جنيد 258\r\nملا جاهى 328\r\nملا جلال بهيم 275\r\nملا عبد الله سلطان‌پورى 270 ، 274 - 276 ، 278 - 280 ، 285\r\nملا محمد 241\r\nملا محمد عزيز 241\r\nملانوه 317\r\nملتان 6 ، 8 ، 9 ، 13 ، 19 ، 28 ، 31 ، 32 ، 33 ، 38 ، 41 ، 43 ، 46 ، 47 ، 59 ، 64 ، 65 ، 90 ، 102 ، 105 ، 107 - 110 ، 112 ، 114 ، 116 ، 117 ، 119 ، 124 ، 126 ، 127 ، 128 ، 145 ، 151 ، 153 ،\r\n\r\n","description":"","footnote":"","page_name":" 389 ","page_number":403},
  {"content":"\r\n\r\n154 ، 157 ، 170 ، 173 ، 179 ، 184 ، 185 ، 187 ، 189 ، 197 ، 203 ، 204 ، 206 ، 209 ، 212 ، 223 ، 244 ، 290\r\nملچهىواره 219\r\nملك آدم 225\r\nملك ابراهيم خريطه‌دار 160\r\nملك احمد 162 ، 176 ، 177 ، 205\r\nملك احمد اياز 157 ، 170\r\nملك احمد چپ 120 ، 121 ، 122 ، 124 ، 126\r\nملك اختيار الدين التونيه 89 ، 139\r\nملك ادريس 195 ، 196\r\nملك اسد الدين بن يغرش خان ملك خموش\r\nملك اسماعيل 205\r\nملك الشرق ، ملك محمود حسن 201 - 203\r\nملك الشرق سليمان 173\r\nملك الشرق عماد الملك 179 ، 206 ، 207\r\nملك الشرق كمال الملك 173\r\nملك الشرق مبارك شاه 188\r\nملك الشرق مروان 173\r\nملك الشرق ملك اسكندر 203\r\nملك الشرق نصير الملك 179\r\nملك الماس 184\r\nملك الهداد كالولودى 205 ، 207 - 209\r\nملك الياس حاجى 159\r\nملك الامرا كوتوال 133\r\nملك بحرى 180\r\nملك بدر الدين 126\r\nملك بهادر گرشاسب 157\r\nملك بهاء الدين 38\r\nملك بهاء الدين جنگى 179\r\nملك بهرام ايبه 157\r\nملك بهلول لودى 209 - 211\r\nملك پندار خلجى 156\r\nملك تاج الدين دبير 38 ، 45 ، 47 ، 62 ، 173 ، 184 ، 185 ، 198 ، 199\r\nملك تتار خرد 160\r\nملك تغلق 128\r\nملك تكين 154\r\nملك تلبغهء ناگورى 152 ، 147\r\nملك تلبغهء يغده 147\r\nملك جلال الدين 62 ، 95\r\nملك جوهر 163\r\nملك چهجو 109 ، 113 ، 114 ، 116 ، 120\r\nملك چيمن مقطع بداؤنى 208 ، 209\r\nملك حاجى نايب 147\r\nملك حسين ، 114 ، 115\r\nملك حمزه 197 ، 203\r\n\r\n","description":"","footnote":"","page_name":" 390 ","page_number":404},
  {"content":"\r\n\r\nملك حميد الدين 133\r\nملك خطاب افغان 173 ، 174\r\nملك خموش 145\r\nملك خورم ظهير الجيوش 123 ، 156\r\nملك خوش خبر 204\r\nملك خير الدين تحفه 199 ، 202\r\nملك دولت ياركنپله 190\r\nملك دينار 145\r\nملك دينار حرمى 132\r\nملك راجو 183\r\nملك رجب 203\r\nملك ركن الدين چنده 178\r\nملك سدهو نادره 198\r\nملك سكندر 199 ، 201 ، 204\r\nملك سكندر تحفه 201\r\nملك سلطان شه خوش‌دل 178\r\nملك سليمان 184\r\nملك سليمان شه لودى 204\r\nملك شادى 140 ، 152\r\nملك شاهك 109\r\nملك شاهين 146 ، 180\r\nملك شيخ 170 ، 197\r\nملك شيخ‌زادهء بسطامى 170\r\nملك ضياء الدين توكّلى 33\r\nملك طغى 163\r\nملك عالم 162\r\nملك ظهير الدين لاهورى 175\r\nملك عز الدين 47 ، 65\r\nملك علاء الدين دهاروال 183\r\nملك على سرجاندار 162\r\nملك عماد الملك 163\r\nملك عنايت عماد الملك سرتيز 163\r\nملك فخر الدين اميرداد 127 ، 149 ، 151 ، 153 ، 159\r\nملك فخر الدين جونا 149 ، 151\r\nملك فخر الدين كوچى 124\r\nملك فضل الله بلخى 183\r\nملك فيروز 115 ، 156 ، 162 ، 163 ، 167\r\nملك قبول 163 ، 168 ، 169 ، 174\r\nملك قراقش 61\r\nملك قيران 62\r\nملك كچهن - ايتمر\r\nملك كمال الدين 137\r\nملك كمال الدين گرگ 145\r\nملك كمال الملك 206\r\nملك گير 163\r\nملك لونا 196\r\nملك مانك - كافور نايب هزار دينارى ملك مبارز 201\r\nملك مبارك 117 ، 188 ، 197\r\nملك مبارك كبير 178\r\n\r\n","description":"","footnote":"","page_name":" 391 ","page_number":405},
  {"content":"\r\n\r\nملك محمد بختيار غورى 38\r\nملك محمود تربتى 190\r\nملك محمود حسن 200 ، 201\r\nملك مرحبا 190\r\nملك مروان - ملك نصير الملك مروان\r\nملك مظفر 163\r\nملك مغلتى 117\r\nملك مفرح سلطانى 173 ، 175\r\nملك مقبل خان 202\r\nملك مقرب الملك 181 ، 182\r\nملك نايب كافور 128 ، 135 - 137 ، 139\r\nملك نحو 197\r\nملك نصير الملك مروان 184 ، 185 ، 196 ، 197\r\nملك نظام الدين 109 ، 173\r\nملك نظام الملك 161\r\nملك وحيد الدين قريشى 146 ، 149\r\nملك هشيار 208 ، 209\r\nملك هلاجون 160\r\nملكهء جهان 65 ، 120 ، 124 ، 139 ، 213\r\nملكهء جهان بىبى خونزا 215\r\nملك يعقوب 175\r\nملك يوسف بن سرور الملك 203 ، 205 ، 208\r\nملوت 229\r\nملوما 182\r\nملو خان 183 ، 184 ، 251 ، 252\r\nمنات 12\r\nمنتخب التواريخ 5 ، 32 ، 45 ، 172 ، 226 ، 231 ، 250 ، 265 ، 291 ، 308 ، 322 ، 332\r\nمنداگر 295\r\nمنداور 117\r\nمندرايل 220\r\nمندسور 238\r\nمندو 169 ، 239 ، 250\r\nمنصور 21 ، 276\r\nمنصور بن نوح سامانى 6 ، 7\r\nمنصورپور 47 ، 171\r\nمنصورهء سنده 16\r\nمنعم خان 301 - 303 ، 313\r\nمنقلاى 314\r\nمنگو خان 133 ، 145\r\nمنگير 241\r\nمنوچهرى دامغانى 20\r\nمنير 39\r\nمواس 174 ، 181\r\nمودود بن مسعود بن محمود 16 ، 19 - 22\r\n\r\n","description":"","footnote":"","page_name":" 392 ","page_number":406},
  {"content":"\r\n\r\nمولانا داود 172\r\nمهابت خان بداؤنى 195 ، 197 - 199 ، 201\r\nمهاكال 45\r\nمهاون 232\r\nمهجولى 215\r\nمهدى ( عج ) 272 ، 274 - 276 ، 279 ، 305\r\nمهدى بن قاسم خان 312\r\nمهدى خواجه 230\r\nمهذب الدين نظام الملك 61\r\nمهلىگر 219\r\nمهنه 19\r\nمهوبه 173\r\nميان بهوه لوحانى 225 ، 227 ، 277\r\nميان تاوسين 298\r\nميان جمال خان مفتى 270\r\nميان حاتم سنبلى 224 ، 270 ، 292\r\nميان حسن فرملى 227\r\nميان‌دوآب 39 ، 64 ، 89 ، 157 ، 164 ، 179 ، 181 ، 184 ، 185 ، 186 ، 187 ، 190 ، 207 ، 214 ، 229 ، 233\r\nميان شيخ گواليار 223\r\nميان عبد الله 271 ، 272 ، 273\r\nميان عبد الله نيازى افغان 271\r\nميان لادن 223\r\nميان يحيى تارن 291 ، 292\r\nميتهيلى 147\r\nمير آخوند 236\r\nمير ابو البقا 299 ، 305\r\nمير ابو طالب 270\r\nميرامانى كابلى 324\r\nميران سيد جلال الدين بداؤنى 223\r\nميران صدر 206 - 209\r\nميرتهه 180 ، 187 ، 213 ، 316\r\nمير جمال الدين صدر استرآبادى 329\r\nمير جمال الدين محدث 236\r\nمير حبيب الله 312\r\nمير حسن 16 ، 90 ، 138 ، 139 ، 176\r\nميرزا ابو البقا 299\r\nميرزا الغ بيگ 307\r\nميرزا پير محمد 184 ، 185\r\nميرزا حسين خان 306\r\nميرزا حيدر مغول 243 ، 244 ، 245\r\nميرزا سليمان بدخشى 306 ، 310\r\nميرزا شاه حسين ارغون 299 - 301 ، 303 ، 308\r\nميرزا عسكرى 239 ، 245 ، 303 ، 304 ، 306 ، 310\r\nميرزا كامران 238 ، 239 ، 243 - 245 ، 303 ، 306 - 311\r\nميرزا مراد 306 ، 307\r\n\r\n","description":"","footnote":"","page_name":" 393 ","page_number":407},
  {"content":"\r\n\r\nميرزا هندال - هندال ميرزا ميرزا يادگار ناصر 243 ، 244 ، 300 ، 301 ، 306 - 308\r\nمير سلطان 162\r\nمير سيد ذو الفقار شروانى 320\r\nمير سيد رفيع الدين صفوى 233 ، 252 ، 275\r\nمير سيد رفيع الدين محدث 274\r\nمير سيد شريف 299\r\nمير سيد محمد جونپورى 220 ، 272\r\nمير سيد نعمة الله رشوتى 285\r\nمير شمس الدين 269\r\nمير فخر على 243\r\nميرك بن حسن 22\r\nمير محمد شه 134\r\nمير هندو بيگ قوچين 239 ، 240 ، 249\r\nميكائيل 28\r\nميوات 64 ، 66 ، 89 ، 175 ، 180 ، 183 ، 187 ، 191 ، 196 ، 199 ، 201 ، 202 ، 205 ، 209 ، 220 ، 234 ، 259 ، 260 ، 287\r\nمؤمن‌پور 107\r\nمؤيد الملك سنجرى 36 ، 38\r\nمؤيد بيگ 306\r\nمؤيّد جاجرمى 125\r\n\r\nن\r\nنادرى سمرقند 323\r\nنارنول 40 ، 191 ، 207 ، 246\r\nنازكى مراغه 36\r\nناصر الدين سبكتگين 7 ، 45 ، 89 ، 108 ، 110 ، 175\r\nناصر الدين بغرا خان 110\r\nناصر الدين خسرو خان - برواربچه ، حسن\r\nناصر الدين سبكتگين 6\r\nناصر الدين قباچه 38 ، 41 ، 43\r\nناصر الدين مالوى 221 ، 222\r\nناصر الدين محمد 41 ، 44\r\nناصر الدين محمد سلطان شمس الدين 41\r\nناصر الدين محمد شاه - محمّد خان\r\nناصر الدين محمود بن شمس الدين ايلتمش 44 ، 62 - 63 ، 66 ، 182\r\nناصر الدين نصرت شاه 183\r\nناصر امير المؤمنين 160\r\nناصر ميرزا 244\r\nناصرى ، 44 ، 45 ، 59 ، 63 ، 66 ، 111\r\nناگور ، 62 ، 64 ، 128 ، 198 ، 222 ، 253 ، 301\r\nنامهء خردافزا 46\r\nنامى بن محمد 21\r\nناهر 16 ، 180\r\n\r\n","description":"","footnote":"","page_name":" 394 ","page_number":408},
  {"content":"\r\n\r\nنثارى تونى 328\r\nنجات الرشيد 273 ، 322\r\nنجم اول 304\r\nنرمه شيرين مغول 157\r\nنرور 221\r\nنصرت 130\r\nنصرت جليسرى ، ملك 126\r\nنصرت خان 126 ، 127 ، 130 ، 131 ، 132 ، 153 ، 205\r\nنصرت خان بن فتح خان بن سلطان فيروز شاه 183\r\nنصرت خان گرگ‌انداز 190 ، 205\r\nنصرت شاه 183 ، 184 ، 185 ، 187\r\nنصيب خان طغوجى 290 ، 314\r\nنصيب شاه 240\r\nنصير الدين بغرا خان 66\r\nنصير الدين چراغ دهلى 167\r\nنصير الدين محمد همايون پادشاه\r\nغازى - محمد همايون پادشاه نصير خان 173\r\nنصير خان افغان 314\r\nنصير خان لوحانى 227 ، 232 ، 234\r\nنظام 247 ، 323\r\nنظام استرآبادى 327 ، 330\r\nنظام الدين اوليا 119 ، 136 ، 138 ، 145 ، 155 ، 156 ، 322\r\nنظام التواريخ نظامى 5 ، 23\r\nنظام الدين احمد 30 ، 109\r\nنظام الدين دانشمند 256\r\nنظام الدين علاقهء 109\r\nنظام الملك 43 ، 59 ، 61 ، 110 ، 111 ، 172\r\nنظام الملك بحرى 285\r\nنظام الملك جنيدى ( جندى ) 43 ، 47 ، 59\r\nنظام الملك علاقه 111 ، 112\r\nنظام الملك مهذب الدين 60 ، 61\r\nنظام خان - سلطان سكندر\r\nنظام خان سور 246 ، 286\r\nنظام شاه بحرى 329 ، 330\r\nنظام شاه دكنى 334\r\nنظامى 5 ، 20 ، 30 ، 154 ، 269\r\nنعمت الله حسينى 222\r\nنعمت خاتون 221\r\nنفحات ، 77 ، 138\r\nنگركوت 171 ، 178 ، 263\r\nنندا 11 ، 12\r\nنندنه 9 ، 64\r\nنوح بن منصور سامان‌نى 7\r\nنوديا 39\r\nنوشهر - جهاين\r\nنوشهره 245\r\n\r\n","description":"","footnote":"","page_name":" 395 ","page_number":409},
  {"content":"\r\n\r\nنوه 187\r\nنوه پتل 202\r\nنهر ستلج 171\r\nنهر سليمه - آب ستلج\r\nنهرواله 13 ، 34 ، 42 ، 130 ، 131 ، 145 ، 226 ( نيز نك : اجودهن )\r\nنيازيان 261 ، 262 ، 263 ، 265 ، 266 ، 267 ، 277 ، 278 ، 281\r\nنيشابور 14 ، 15 ، 18 ، 332\r\nنيمروز ، 13 ، 92\r\n\r\nو\r\nواقعات بابرى 221 ، 235\r\nوحيد الدّين 149\r\nوفا ملك 146\r\nوفايى - زين الدين خافى\r\nولد شير خان 240\r\nوليد بن عبد الملك مروانى 6\r\nولى قزل 231\r\nوملوتا ، 182\r\nويسى ، 310\r\n\r\nه\r\nهارون 147\r\nهانسى 16 ، 34 ، 47 ، 126 ، 167 ، 168 ، 169 ، 225 ، 226\r\nهتكانت 214 ، 221\r\nهتناپور 136\r\nهدايهء فقه 224\r\nهرات 8 ، 15 ، 16 ، 18\r\nهرپال ديو 145\r\nهردوار 41\r\nهرسنگ ديو 198\r\nهرسنگ راى 181 - راى هرسنگ\r\nهرى 15\r\nهزار ستون 139 ، 146 ، 148 ، 149\r\nهشت بهشت 66\r\nهلاكو خان 119\r\nهلدى 215\r\nهماچل 158 ، 164\r\nهمايون پادشاه 307 ، 236 ، 238 ، 240 ، 249 ، 250 ، 251 ، 267 ، 269 ، 282 ، 283 ، 305 ، 316 ، 319 ، 328 ، 330 ( نيز نك محمد همايون پادشاه ) همايون خان 179 ، 182\r\nهميرديو 131 ، 134\r\nهند ( هندوستان ) 4 - 14 ، 16 ، 19 ، 21 ، 22 ، 24 - 26 ، 28 - 47 ، 59 - 61 ، 64 ، 69 ، 70 ، 75 ، 89 ، 92 ، 94 ، 95 ، 100 ، 103 ، 108 ، 111 ، 117 - 119 ، 127 ، 129 - 131 ، 136 ، 137 ، 139 ، 142 ، 143 ، 150 ، 151 ، 153 ، 155 ، 157 ،\r\n\r\n","description":"","footnote":"","page_name":" 396 ","page_number":410},
  {"content":"\r\n\r\n158 ، 160 ، 162 ، 164 ، 165 ، 166 ، 169 ، 172 ، 173 ، 179 ، 184 ، 186 ، 187 ، 195 ، 202 ، 203 ، 205 ، 207 ، 209 ، 212 ، 220 ، 221 ، 223 ، 224 ، 228 ، 232 ، 235 ، 239 ، 244 - 246 ، 251 ، 252 ، 254 - 256 ، 258 ، 260 ، 264 ، 265 ، 269 ، 282 ، 288 ، 291 293 ، 299 ، 301 ، 311 ، 313 ، 315 ، 325 ، 326 ، 328 ، 332 ، 3348\r\nهندال ميرزا 238 ، 241 - 243 ، 245 ، 299 ، 303 ، 307 ، 308 ، 311\r\nهندون 229 ، 289 ، 294 ، 295\r\nهنديه 252 ، 276 ، 278 ، 279\r\nهنوج 89\r\nهودل 292\r\nهيبت خان جلوانى 217\r\nهيبت خان نيازى 260\r\nهيمون ( هيموى ) 267 ، 287 ، 289 ، 293 ، 294 ، 295 ، 297\r\n\r\nى\r\nيادگار ناصر ميرزا 244 ، 245 ، 299 ، 307\r\nيافث بن نوح ، 115\r\nيحيى تارن 291\r\nيحيى قزوينى 31\r\nيسورى بن ايمغور 21\r\nيغرش خان 145\r\nيمين الدوله سلطان محمود بن ناصر الدين غزنوى - محمود غزنوى\r\nيوسف خان اوحدى 207\r\nيوسف صوفى 150\r\nيوسف قدر خان 12\r\nيوسف و زليخا 312\r\n\r\n","description":"","footnote":"","page_name":" 397 ","page_number":411},
  {"content":"\r\n . \r\n","description":"","footnote":"","page_name":" 398 ","page_number":412},
  {"content":"\r\n . \r\n","description":"","footnote":"","page_name":" 399 ","page_number":413},
  {"content":"\r\n . \r\n\r\n","description":"","footnote":"","page_name":" 400 ","page_number":414}
  ]